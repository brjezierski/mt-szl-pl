<doc id="3132648" url="https://pl.wikipedia.org/wiki?curid=3132648" title="Pech Merle">
Pech Merle

Jaskinia Pech Merle (fr. "Grotte du Pech Merle") – odkryta w 1922 roku jaskinia znajdująca się w miejscowości Cabrerets we francuskim departamencie Lot, zawierająca paleolityczne malowidła i ryty naskalne. Od 1951 roku posiada status monument historique, w kategorii "classé" (zabytek o znaczeniu krajowym).
Jaskinia należy do tzw. sanktuariów głębokich, malowidła znajdują się w dolnym piętrze jaskini, mającym długość około 300 metrów. W położonej na lewo od wejścia galerii głównej znajduje się czarnofigurowy fryz z przedstawieniami koni, mamutów, byków oraz znakami geometrycznymi. W pozostałych częściach jaskini dominują wizerunki mamutów i żubrów, którym towarzyszy kilka postaci antropomorficznych, m.in. trzy ujęte z profilu postaci kobiece, kobieta przemieniającą się w żubra oraz mężczyzna przeszyty strzałami. W najgłębszej partii groty znajdują się odciski ludzkich dłoni i ryty przedstawiające m.in. głowę niedźwiedzia.
Malowidła w jaskini Pech Merle zaliczane są do stylu III i częściowo IV, charakterystyczne są wizerunki koni ozdobione kropkami. Data powstania malunków i rytów jest niepewna, określana na między 20 a 14 tysięcy lat p.n.e.

</doc>
<doc id="3132649" url="https://pl.wikipedia.org/wiki?curid=3132649" title="Ali Shahr">
Ali Shahr



</doc>
<doc id="3132650" url="https://pl.wikipedia.org/wiki?curid=3132650" title="Mohseniyeh">
Mohseniyeh



</doc>
<doc id="3132651" url="https://pl.wikipedia.org/wiki?curid=3132651" title="Masiniyeh-ye Sofla">
Masiniyeh-ye Sofla



</doc>
<doc id="3132652" url="https://pl.wikipedia.org/wiki?curid=3132652" title="Koulis Apostolidis">
Koulis Apostolidis



</doc>
<doc id="3132653" url="https://pl.wikipedia.org/wiki?curid=3132653" title="Okara">
Okara

Okara (pendżabski/urdu: اوکاڑا‬) – miasto we wschodnim Pakistanie, w prowincji Pendżab. W 2010 roku liczyło ono 235 tys. mieszkańców.
W mieście rozwinął się przemysł bawełniany, odzieżowy, metalowy oraz cukrowniczy.

</doc>
<doc id="3132655" url="https://pl.wikipedia.org/wiki?curid=3132655" title="Halowe Mistrzostwa Świata w Lekkoatletyce 2014 – bieg na 1500 metrów mężczyzn">
Halowe Mistrzostwa Świata w Lekkoatletyce 2014 – bieg na 1500 metrów mężczyzn

Bieg na 1500 metrów mężczyzn – jedna z konkurencji rozegranych podczas 15. Halowych Mistrzostw Świata w Sopocie.
Wyniki.
Eliminacje.
Do zawodów przystąpiło 22 zawodników. Aby dostać się do finału trzeba było zająć miejsce w pierwszej dwójce w swoim biegu eliminacyjnym (Q) lub znaleźć się w gronie 3 najszybszych zawodników, którzy się nie zakwalifikowali (q).

</doc>
<doc id="3132657" url="https://pl.wikipedia.org/wiki?curid=3132657" title="Współrzędne Fatou">
Współrzędne Fatou

Współrzędne Fatou – przekształcenie płaszczyzny zespolonej ułatwiające badanie dynamiki kiełków funkcji holomorficznych w otoczeniu parabolicznego punktu stałego. Nazwa pochodzi od nazwiska francuskiego matematyka, Pierre’a Fatou.
Definicja formalna.
Prosty kiełek paraboliczny w zerze ma postać
gdzie:
Można zmienić współrzędne w taki sposób, aby:
Po zmianie współrzędnych formula_4 kiełek funkcji
ma postać
Istnieją takie stałe formula_7
takie że w sektorach
i
istnieją rozwiązania analityczne równania funkcyjnego Abela
z asymptotami w nieskończoności
Te rozwiązania formula_14 nazywane są "współrzędnymi Fatou".
Zastosowanie.
Współrzędne Fatou umożliwiają pełny opis lokalny dynamiki formula_15 w otoczeniu parabolicznego punktu stałego.
Orbity punktów w otoczeniu parabolicznego są złożone z dwóch przekształceń:
Potrzeba bardzo dużej liczby iteracji aby sprawdzić, czy punkt w:
Dynamika w otoczeniu parabolicznego punktu stałego jest więc:
i z tych powodów jej ocena jest trudna.
Orbity formula_15 w okolicy parabolicznego punktu stałego zachowują się jak orbity funkcji formula_17 w okolicy punktu stałego w nieskończoności (punkt formula_18 sfery Riemanna).
Łatwiej analizować zachowanie funkcji formula_17 niż formula_15.

</doc>
<doc id="3132659" url="https://pl.wikipedia.org/wiki?curid=3132659" title="Halowe Mistrzostwa Świata w Lekkoatletyce 2014 - bieg na 1500 metrów mężczyzn">
Halowe Mistrzostwa Świata w Lekkoatletyce 2014 - bieg na 1500 metrów mężczyzn



</doc>
<doc id="3132661" url="https://pl.wikipedia.org/wiki?curid=3132661" title="INFOR PL">
INFOR PL



</doc>
<doc id="3132662" url="https://pl.wikipedia.org/wiki?curid=3132662" title="Mohammed Basindawa">
Mohammed Basindawa



</doc>
<doc id="3132663" url="https://pl.wikipedia.org/wiki?curid=3132663" title="Jan z Würzburga">
Jan z Würzburga

Jan z Würzburga – pielgrzym, który między 1160 a 1170 rokiem nawiedził Ziemię Świętą. Opis jego podróży – "Descriptio Terrae Sanctae" – został opublikowany dopiero w 1721 roku i zawiera wiele szczegółów średniowiecznej Jerozolimy. Opis jest dedykowany socjuszowi Dietricusowi. O życiu Jana niewiele wiadomo.

</doc>
<doc id="3132669" url="https://pl.wikipedia.org/wiki?curid=3132669" title="Julio Grondona">
Julio Grondona

Julio Humberto Grondona (ur. 19 września 1931 w Avallanedze, zm. 30 lipca 2014 w Buenos Aires) – argentyński działacz sportowy. Starszy wiceprezes FIFA, prezes AFA od 1979. Założyciel i były prezes klubu Arsenal Sarandí.

</doc>
<doc id="3132670" url="https://pl.wikipedia.org/wiki?curid=3132670" title="Julio Humberto Grondona">
Julio Humberto Grondona



</doc>
<doc id="3132671" url="https://pl.wikipedia.org/wiki?curid=3132671" title="Park Miejski „Rusinowa” w Wałbrzychu">
Park Miejski „Rusinowa” w Wałbrzychu

Park Miejski „Rusinowa” (dawniej "Wojewódzki Park Wypoczynku") – park znajdujący się w Wałbrzychu przy ulicy Bystrzyckiej, rozciągający się od ulicy Strzegomskiej do skrzyżowania ulicy Noworudzkiej i 11 Listopada oraz Strzegomskiej, przebiegający do ulicy Bystrzyckiej i Osiedla Górniczego w dzielnicy Rusinowa.
Park powstał około 1930 roku zajmując około 27 hektarów powierzchni. Park powstał na terenie dawnego lasu grądowego, las miał charakter spacerowy, główne wejście do lasu było od skrzyżowania ulic Noworudzkiej, 11 Listopada, Strzegomskiej i Świdnickiej, przypomina o tym główna okazała brama z XIX wieku. Część parku od ulicy Bystrzyckiej, datowana jest na około XVI wiek mający związek z reprezentacyjnym kompleksem pałacowo - parkowym rodu Czettritzów z około XVI wieku.
W parku występuje około 55 gatunków drzew liściastych oraz około 10 gatunków drzew iglastych. W parku można również napotkać kilka drzew egzotycznych. 
Na terenie parku zlokalizowanych jest kilkanaście rzeźb plenerowych oraz dwa niewielkie stawy, park jest położony na niewielkich wzniesieniach, dawniej w latach 80 XX wieku odbywały się tutaj coroczne wystawy kwiatów.
W sierpniu 2018 roku rozpoczęła się rewitalizacja parku, pojawią się łąki kwietne, nasadzenia bylin ozdobnych i róż. W parku ma powstać też punkt widokowy, na cztery strony Wałbrzycha. Rewitalizacja obejmie też infrastrukturę, nowe ławki, oświetlenie. 

</doc>
<doc id="3132672" url="https://pl.wikipedia.org/wiki?curid=3132672" title="Het Bildt">
Het Bildt

Het Bildt – gmina w Holandii, w prowincji Fryzja. Jej siedzibą jest Sint Annaparochie. Na terenie gminy znajduje się również kilka innych miejscowości: Minnertsga, Sint Jacobiparochie, Oudebildtzijl, Vrouwenparochie, Nij Altoenae oraz Westhoek.

</doc>
<doc id="3132675" url="https://pl.wikipedia.org/wiki?curid=3132675" title="Edward Lewandowski">
Edward Lewandowski



</doc>
<doc id="3132676" url="https://pl.wikipedia.org/wiki?curid=3132676" title="Plenipotent">
Plenipotent



</doc>
<doc id="3132677" url="https://pl.wikipedia.org/wiki?curid=3132677" title="Kollumerland en Nieuwkruisland">
Kollumerland en Nieuwkruisland

Kollumerland en Nieuwkruisland – gmina w Holandii, w prowincji Fryzja. Jej siedzibą jest Kollum. Na terenie gminy znajduje się również kilka innych miejscowości: Augsbuurt, Burum, Kollumerzwaag, Kollumerpomp, Munnekezijl, Oudwoude, Triemen, Veenklooster, Warfstermolen, Westergeest oraz Zwagerbosch.

</doc>
<doc id="3132679" url="https://pl.wikipedia.org/wiki?curid=3132679" title="Johann Zarco">
Johann Zarco

Johann Zarco (ur. 16 lipca 1990 w Cannes) – francuski motocyklista.
Kariera.
W MMŚ Zarco zadebiutował w 2009 r. (20. miejsce), przedtem wygrywał m.in. prestiżową akademię Red Bull Rookies Cup. Bardziej okazały w wyniki był sezon 2010, gdy Francuz kilka razy kończył wyścigi w pierwszej 10, co dało mu ostatecznie 11 pozycję. Jego wola walki i zaangażowanie zwróciły uwagę Akiego Ajo, który go zatrudnił, dzięki temu, mając dobre wsparcie w postaci profesjonalnego teamu, Zarco osiągnął życiowy sukces kończąc rok 2011, jako wicemistrz, ulegając jedynie Hiszpanowi, Nico Terolowi. Po tamtym rezultacie zdecydował się na nowy etap, jakim był transfer do kategorii Moto2, dosiadał motocykla Motobi w zespole JiR, udało mu się zdobyć nagrodę "Rookie of the Year". Nie będąc jednak w pełni zadowolonym ze swojej maszyny, zamienił zespół na Came IodaRacing, który korzystał z ram Sutera, Zarco poprawił się o jedną pozycję w klasyfikacji generalnej (9. miejsce) dwa razy kończąc wyścig na podium (Mugello i Valencia). Od 2014 związany jest z AirAsia Caterham Moto Racing, gdzie w generalce w porównaniu do poprzedniego sezonu poprawił się o kolejne trzy miejsca. W sezonie 2015 z dużą przewagą zdobył mistrzostwo w klasie Moto2, pokonując o ponad 100 punktów drugiego Hiszpana Álexa Rinsa.

</doc>
<doc id="3132681" url="https://pl.wikipedia.org/wiki?curid=3132681" title="Lipno (gromada w powiecie lipnowskim)">
Lipno (gromada w powiecie lipnowskim)

Lipno (do 31 XII 1968 "Jastrzębie") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipno z siedzibą GRN w mieście Lipnie (nie wchodzącym w jej skład) utworzono 1 stycznia 1969 w powiecie lipnowskim w woj. bydgoskim z obszaru zniesionej gromady Jastrzębie w tymże powiecie; równocześnie do nowo utworzonej gromady Lipno włączono sołectwa Trzebiegoszcz, Jankowo i Maliszewo ze zniesionej gromady Jankowo oraz grunty rolne o powierzchni ogólnej 532,01 ha z miasta Lipna tamże. Dla gromady ustalono 27 członków gromadzkiej rady narodowej.
1 stycznia 1972 do gromady Lipno włączono sołectwa Chodorążek, Karnkowo, Karnkowo Rumunki, Kolankowo, Żuchowo, Wierzbick, Piątki, Głodowo, Huta Głodowo i Rumunki Głodowo ze zniesionej gromady Karnkowo w tymże powiecie; z gromady Lipno wyłączono natomiast sołectwa Gołuchowo, Janowo i Makówiec, włączając je do gromady Chrostkowo w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lipnowskim utworzono gminę Lipno.

</doc>
<doc id="3132683" url="https://pl.wikipedia.org/wiki?curid=3132683" title="Teorie QQly">
Teorie QQly



</doc>
<doc id="3132691" url="https://pl.wikipedia.org/wiki?curid=3132691" title="Jaboka">
Jaboka

Jaboka (urdu: جبوكہ‬) – miasto we wschodnim Pakistanie, w prowincji Pendżab. Liczy ono 50 000 mieszkańców.

</doc>
<doc id="3132692" url="https://pl.wikipedia.org/wiki?curid=3132692" title="Donuzław">
Donuzław

Donuzław (ros. Донузлав, ukr. Донузлав) – największe jezioro Krymu, od 1961 połączone sztucznym przekopem z Morzem Czarnym. Położone w zachodniej części Krymu, na południowy wschód od Półwyspu Tarchankuckiego. W głębi jeziora znajdowała się baza floty wojennej Ukrainy. Obecnie baza wojskowa WMF RF.
Długość 27 km, maksymalna szerokość 9 km, a głębokość do 28 m. Jest to zbiornik mocno wydłużony z NE na SW. Ze względu na połączenie z morzem i na fakt, że jezioro to jest zatopioną częścią doliny rzecznej obecnie określany jest też jako liman. Do 1961 r. był to akwen hipersalinarny, połączenie go z morzem doprowadziło do obniżenia zasolenia, choć wciąż jest to zbiornik wód słonych. Dno zbiornika zasiedla (dane z 1997 r.) 158 gatunków makrozoobentosu, głównie wieloszczety, ślimaki, małże i skorupiaki, co jest dość wysoką wartością dla Morza Czarnego.

</doc>
<doc id="3132694" url="https://pl.wikipedia.org/wiki?curid=3132694" title="Kirk Apostolidis">
Kirk Apostolidis



</doc>
<doc id="3132695" url="https://pl.wikipedia.org/wiki?curid=3132695" title="Leeuwarderadeel">
Leeuwarderadeel

Leeuwarderadeel – była gmina w Holandii, w prowincji Fryzja. Jej siedzibą było miasto Stiens. 
Historia.
Do XV wieku obszar miejski Leeuwarden należał do Leeuwarderadeel. Przed 1944 gmina Leeuwarderadeel obejmowała również południową część dzisiejszej gminy Leeuwarden wraz z miejscowościami: Wirdum, Wytgaard, Huizum, Goutum, Swichum, Hempens, Teerns, Lekkum, Miedum i Snakkerburen. Od 1 stycznia 1944 gmina Leeuwarderadeel obejmowała miejscowości: Stiens, Jelsum, Koarnjum, Britsum, Finkum, Hijum i Alde Leie. 
W lutym 2013 rada gminy postanowiła, że chcą połączyła się z gminą Leeuwarden. W referendum, które odbyło się w styczniu 2013 zdecydowana większość mieszkańców również to poparła. W 2018 została przyłączona do Leeuwarden.
Ratusz.
Stary ratusz pierwotnie stał w Huizumie. Tak było do momentu, gdy nowy ratusz w Stiens powstał 1 marca 1965.

</doc>
<doc id="3132696" url="https://pl.wikipedia.org/wiki?curid=3132696" title="Halowe Mistrzostwa Świata w Lekkoatletyce 2014 - bieg na 800 m mężczyzn">
Halowe Mistrzostwa Świata w Lekkoatletyce 2014 - bieg na 800 m mężczyzn



</doc>
<doc id="3132697" url="https://pl.wikipedia.org/wiki?curid=3132697" title="David Robert Bates">
David Robert Bates

David Robert Bates (ur. 18 listopada 1916 w Omagh, zm. 5 stycznia 1994 w Belfaście) – północnoirlandzki fizyk, chemik i matematyk specjalizujący się w zakresie teoretycznej fizyki (atomowej i molekularnej) oraz jej zastosowań w fizyce atmosfery, fizyce przestrzeni międzygwiazdowej, fizyce plazmy i astrofizyce, związany z University College London i Queen’s University Belfast. Był również działaczem na rzecz pokoju i współzałożycielem "Alliance Party of Northern Ireland".
Życiorys.
Początkowo uczęszczał do lokalnej szkoły w Omagh. W roku 1925 rodzina przeprowadziła się do Belfastu, gdzie ukończył szkołę średnią ("Royal Belfast Academical Institution", 1934) i studia. Stopień MS fizyki uzyskał w "Queen’s University Belfast" w roku 1938. W latach 1945–1951 pracował jako wykładowca w "University College London", gdzie w roku 1951 otrzymał doktorat w tej samej dziedzinie. Jego nauczycielem i opiekunem naukowym był w tym okresie Harrie Massey, uczeń Ernesta Rutherforda. Rozpoczęte wspólnie badania w dziedzinie mechaniki kwantowej przerwały działania związane z II wojną światową. Uczelnia została zamknięta, a obaj naukowcy podjęli badania w "Admiralty Research Laboratory" w Teddington; D. Bates poszukiwał możliwości skonstruowania urządzeń elektrycznych, przeciwdziałających detonacjom min morskich aktywowanych magnetycznie. W późniejszym okresie pracował, wraz z Masseyem, w Havant (Hampshire) przy projektowaniu min. Poza głównym zajęciem pisał artykuły naukowe dotyczące fizyki teoretycznej i fizyki górnych warstw atmosfery.
Po zakończeniu wojny Bates i Massey wrócili do University College, gdzie kontynuowali badania podstawowe dotyczące zjawisk fizycznych w atmosferze i jonosferze, tworząc podstawy współczesnej aeronomii (pojęcie wprowadzone przez Sydneya Chapmana). Bates zajmował się też mechanizmami reakcji katalitycznych zachodzących w atmosferze (m.in. z udziałem metanu, pary wodnej, tlenków azotu, ozonu), współpracując z Marcelem Nicoletem. Rolę D. Batesa, M. Nicoleta i S. Chapmana, jako pionierów w tej dziedzinie, wskazywał w roku 1995 Paul Crutzen, laureat Nagrody Nobla, w swoim wykładzie zatytułowanym „My life with , and other s”.
W latach 1951–1994 David R. Bates był profesorem matematyki i fizyki teoretycznej oraz kontynuował badania w "Queen’s University Belfast". Stworzył szkołę naukową teoretycznej fizyki atomowej i molekularnej, w której wykształcił wielu naukowców, zajmujących później wysokie stanowiska na uniwersytetach w Stanach Zjednoczonych i Europie.
Publikacje.
Jest autorem ponad 300 publikacji naukowych, m.in. książek:
Odznaczenia, wyróżnienia i upamiętnienie.
David R. Bates był członkiem licznych stowarzyszeń naukowych, m.in. Royal Society i National Academy of Sciences. Otrzymał:
Jego imieniem nazwano medal, nadawany przez European Geosciences Union ("Division on Planetary &amp; Solar System Sciences") – "David Bates Medal", oraz nagrodę "Bates Prize", przyznawaną przez Institute of Physics.
W "Queen’s University Belfast" ("Centre for Theoretical Atomic, Molecular and Optical Physics") jeden z budynków nazwano „David Bates Building” (DBB).
Życie rodzinne.
Rodzice Batesa, Mary Olive Shera Bates i Walter Vivian Bates (farmaceuta), mieli dwoje dzieci, Davida i Margaret. David R. Bates ożenił się w roku 1956 z Barbarą Bates. Mieli syna, Adama, i córkę, Katherinę.

</doc>
<doc id="3132698" url="https://pl.wikipedia.org/wiki?curid=3132698" title="Littenseradeel">
Littenseradeel

Littenseradeel – gmina w Holandii, w prowincji Fryzja. Jej siedzibą jest Wommels. Na terenie gminy znajduje się również kilka innych miejscowości: Baaium, Baard, Bears, Boazum, Britswert, Easterein, Easterlittens, Easterwierrum, Hidaard, Hilaard, Hinnaard, Húns, Iens, Itens, Jellum, Jorwert, Kûbaard, Leons, Lytsewierrum, Mantgum, Reahûs, Rien, Spannum, Waaksens, Weidum, Winsum, Wiuwert oraz Wjelsryp.

</doc>
<doc id="3132699" url="https://pl.wikipedia.org/wiki?curid=3132699" title="Pieńki (gmina Skórzec)">
Pieńki (gmina Skórzec)

Pieńki – kolonia w Polsce położona w województwie mazowieckim, w powiecie siedleckim, w gminie Skórzec.
W latach 1975–1998 miejscowość administracyjnie należała do województwa siedleckiego.

</doc>
<doc id="3132700" url="https://pl.wikipedia.org/wiki?curid=3132700" title="Alor Gajah">
Alor Gajah

Alor Gajah – miasto w Malezji, w stanie Malakka. W 2001 roku liczyło ono 141 850 mieszkańców.

</doc>
<doc id="3132702" url="https://pl.wikipedia.org/wiki?curid=3132702" title="Okręg wyborczy Warringah">
Okręg wyborczy Warringah

Okręg wyborczy Warringah – jednomandatowy okręg wyborczy do Izby Reprezentantów Australii, położony w północnej części aglomeracji Sydney i czerpiący swoją nazwę od nadmorskiej części miasta znanej jako Warringah, co jest aborygeńskim określeniem deszczu, morza lub fal.
Okręg powstał w 1922 roku i przez cały ten czas uchodził za bastion prawicy. Od 1994 w parlamencie reprezentuje go Tony Abbott, w latach 2013-2015 premier Australii.

</doc>
<doc id="3132703" url="https://pl.wikipedia.org/wiki?curid=3132703" title="Mazda BT-50">
Mazda BT-50

Mazda BT-50 – samochód osobowy typu pickup produkowany przez koncern Mazda we współpracy od 2006 roku z koncernem Ford Motor Company, w wyniku czego pojazd jest bliźniaczym modelem Forda Ranger. Od 2020 roku produkowana jest trzecia generacja pojazdu.
Mazda BT-50 I.
Mazda BT-50 I produkowana była w latach 2006–2011. Pojazd zastąpił Mazdę B-2500.
Samochód jest pierwszym użytkowym pojazdem marki wykorzystującym filozofię „Zoom-Zoom”, której celem jest zapewnienie kierowcy i pasażerom jak największej przyjemności z jazdy. Auto dostępne jest w trzech rodzajach nadwozia: Regular Cab (pojedyncza kabina), Freestyle Cab (z dodatkową przestrzenią za przednimi fotelami, do której dostęp umożliwiają niewielkie drzwi, otwierane przeciwnie do tylnych) i Double Cab (z pełnowymiarową tylną kanapą i drzwiami). Dodatkowo wersja Double Cab jest wyposażona w mocowania fotelików ISOFIX na tylnej kanapie.
Drzwi wersji z podwójną kabiną otwierane są „pod wiatr”. Pojazd posiada napęd na tylną oś z dołączanym przednim napędem oraz blokadą mechanizmu różnicowego z ograniczonym poślizgiem. Kąt natarcia (wejścia) wynosi 32 stopnie, zejścia – 27 stopni, prześwit – 205 mm, a głębokość brodzenia – 450 mm.
Standardowo pojazd wyposażony jest w przednie i boczne poduszki powietrzne, ABS z EBD, napinacze przednich pasów bezpieczeństwa, klimatyzacja manualna, radio CD/MP3 ze zmieniarką płyt oraz elektryczne sterowanie szyb i elektryczne sterowanie lusterek. Opcjonalnie pojazd wyposażyć można m.in. w sprzęt audio z sześcioma głośnikami oraz ESP.
Mazda BT-50 II.
Mazda BT-50 II produkowana jest od 2011 roku. Auto zostało zaprezentowane podczas targów motoryzacyjnych w Sydney w 2010 roku.
Pojazd został pozbawiony słupka B dlatego drzwi przednie otwierają się na zewnątrz ku przodowi, a tylne „pod wiatr”. Przód pojazdu otrzymał reflektory w kształcie rombu oraz masywną atrapę chłodnicy.
W czerwcu 2011 roku zaprezentowano wersję Freestyle Cab.
W lipcu 2015 roku zaprezentowano wersję po liftingu. Zmieniono m.in. przednie reflektory oraz atrapę wlotu powietrza, a także zmieniono optykę tylnych świateł zespolonych, kształt stopni na progach oraz wzbogacono ofertę o nowy wzór alufelg. Przy okazji modernizacji poddano silniki.
Trzecia generacja.
Mazda BT-50 została zaprezentowana po raz pierwszy 17 czerwca 2020 roku. Samochód wraz ze swym blizniakiem Isuzu D-Max jest produkowany w Samut Prakan. 

</doc>
<doc id="3132704" url="https://pl.wikipedia.org/wiki?curid=3132704" title="Kratery Rio Cuarto">
Kratery Rio Cuarto

Kratery Rio Cuarto – prawdopodobne kratery uderzeniowe położone w prowincji Córdoba w centralnej Argentynie, ok. 40 km od miasta Río Cuarto. Znajdują się na powierzchni ziemi. Powstały w przeciągu ostatnich stu tysięcy lat, w późnym plejstocenie lub holocenie.
Charakterystyka.
Kratery Rio Cuarto to grupa podłużnych, eliptycznych zagłębień terenu. Na możliwe impaktowe pochodzenie tych struktur wskazał po raz pierwszy kpt. Rubén Lianza z Argentyńskich Sił Powietrznych, astronom amator.
Grupa 10 zagłębień rozciąga się wzdłuż linii przebiegającej z północnego wschodu ku południowemu zachodowi, na długości ok. 50 km. Największym z nich jest "Depresión del Norte" („Depresja Północna”), o wymiarach 4,5 × 1 km. Dalej w kierunku południowo-zachodnim znajduje się mały krater "La Lagríma" („łza”), a w niewielkiej odległości od niego dwa duże kratery "Los Mellizos" („bliźniaki”) o wymiarach ok. 3,5 × 0,7 km. Nieco dalej znajduje się zespół trzech małych zagłębień "Grupo de la Luna" („grupa księżycowa”) i para zagłębień "El Tándem" („tandem”).
Formacje te mają płaskie dna, w niektórych znajdują się lotne piaski, w jednym znajduje się małe wyniesienie centralne. Brzegi są wzniesione na wysokość sięgającą 10 m.
Argumenty za pozaziemskim pochodzeniem.
Wewnątrz prawdopodobnych kraterów znaleziono impaktyty i fragmenty materii meteorytowej. Została ona zidentyfikowana jako chondryty zwyczajne z grupy H. Postawiona została hipoteza, że kratery powstały na skutek upadku ciała niebieskiego o średnicy ok. 150 m. Nietypowy dla kraterów uderzeniowych, podłużny kształt o proporcji osi ok. 4:1 może być skutkiem upadku pod małym kątem do powierzchni ziemi (&lt;15°).
Kontrowersje.
Materiał tektytowy znaleziony we wnętrzach kraterów jest szkliwem powstałym wskutek stopienia lokalnej, piaszczystej gleby, najprawdopodobniej na skutek upadku ciała niebieskiego. Występuje jednak na znacznie większym obszarze, niż ten dotknięty skutkami domniemanego impaktu koło Río Cuarto, a wiek tektytów został określony na pół miliona lat. Obserwacje satelitarne argentyńskiej pampy wskazały na istnienie innych, podobnych ciągów zagłębień terenu w kilku miejscach. Układają się one zgodnie z kierunkiem lokalnych wiatrów, sugerując pochodzenie eoliczne. Możliwe zatem, że tektyty i materia meteorytowa nie mają związku z zagłębieniami terenu, ale są pozostałością silniejszego uderzenia, w nieokreślonym dotąd miejscu pampy argentyńskiej.

</doc>
<doc id="3132706" url="https://pl.wikipedia.org/wiki?curid=3132706" title="Menaldumadeel">
Menaldumadeel

Menaldumadeel – gmina w Holandii, w prowincji Fryzja. Jej siedzibą jest Menaldum. Na terenie gminy znajduje się również kilkanaście innych miejscowości: Beetgum, Beetgumermolen, Berlikum, Blessum, Boksum, Deinum, Dronrijp, Engelum, Kleaster-Anjum, Marssum, Schingen, Slappeterp oraz Wier.

</doc>
<doc id="3132707" url="https://pl.wikipedia.org/wiki?curid=3132707" title="Nippon Columbia">
Nippon Columbia

 - japońska wytwórnia muzyczna powstała w 1910 roku pod nazwą . Nazwę Nippon Columbia Co., Ltd. firma przyjęła w 1946 roku. Pozostawała ona w użyciu do 2002 roku kiedy wytwórnia przyjęła nazwę . W 2010 roku firma powróciła do nazwy Nippon Columbia.
Do 2001 roku wytwórnia była właścicielem marki Denon.

</doc>
<doc id="3132709" url="https://pl.wikipedia.org/wiki?curid=3132709" title="Ooststellingwerf">
Ooststellingwerf

Ooststellingwerf – gmina w Holandii, w prowincji Fryzja. Jej siedzibą jest Oosterwolde. Na terenie gminy znajduje się również kilkanaście innych miejscowości: Appelscha, Donkerbroek, Elsloo, Fochteloo, Haule, Haulerwijk, Langedijke, Makkinga, Nijeberkoop, Oldeberkoop, Ravenswoud oraz Waskemeer.

</doc>
<doc id="3132710" url="https://pl.wikipedia.org/wiki?curid=3132710" title="Škoda 1101">
Škoda 1101



</doc>
<doc id="3132711" url="https://pl.wikipedia.org/wiki?curid=3132711" title="Ołeksandr Muzyczko">
Ołeksandr Muzyczko

Ołeksandr Iwanowycz Muzyczko ukr. Олександр Іванович Музичко, ros. Александр Иванович Музычко, ps. Сашко Білий, "Saszko Biłyj", „Saszko Biały” (ur. 19 września 1962 w Kiźle, zm. 24 marca 2014 w Barmakach) – ukraiński biznesmen, działacz ukraińskich organizacji nacjonalistycznych Związku Narodowej Młodzieży Ukraińskiej (СНУМ) i UNA-UNSO. Od 2013 r. koordynator Prawego Sektora w zachodnich obwodach Ukrainy.
Życiorys.
Urodził się 19 września 1962 roku w mieście Kizieł w Kraju Permskim Rosyjskiej FSRR. .
Po ogłoszeniu niepodległości Ukrainy otrzymał ukraińskie obywatelstwo. Utworzył w Równem pierwszą nacjonalistyczną organizację SNUM (Związek Niepodległej Młodzieży Ukraińskiej), z czasem został członkiem UNA, a po wydarzeniach związanych z Komitetem Kryzysowym – oddziałów UNSO na Rówienszczyźnie.
W 1994 roku, podczas I wojny czeczeńskiej, dowodził oddziałem UNA-UNSO „Wiking”, który walczył w składzie pododdziału polowego dowódcy Szamila Basajewa, miał wchodzić w skład osobistej ochrony prezydenta Czeczenii Dżochara Dudajewa i otrzymał przezwisko „Biały”.
Po śmierci Dudajewa Muzyczko powrócił na Ukrainę. Niejednokrotnie był oskarżany za przestępstwa pospolite w postępowaniu karnym (spowodowanie poważnych obrażeń ciała, wymuszanie pieniędzy). W 1995 roku Muzyczko pobił gościa w równieńskiej kawiarni, a wszczęta przeciwko niemu sprawa została umorzona. W 1997 roku Muzyczko urządził w Kijowie zamach na Ołeha Bisa, członka UNA-UNSO. W 1999 roku Muzyczko w składzie grupy przestępczej porwał w Równem miejscowego biznesmena, domagając się od niego 1000 dolarów. Muzyczko i jego wspólnicy przetrzymywali i regularnie bili biznesmena, dopóki nie aresztowała ich milicja. Mimo wywierania presji na organach ścigania przez UNA-UNSO, żądającej jego zwolnienia i zmuszania do zamknięcia sprawy pod pretekstem nieuzasadnionego prześladowania politycznego, w styczniu 2003, miejski sąd w Równem skazał Ołeksandra Muzyczka na trzy i pół roku pozbawienia wolności. W lutym 2014 r. Muzyczko zelżył, groził bronią i pobił prokuratora w prokuraturze w Równym.
W 2012 roku Ołeksandr Muzyczko był kandydatem do Rady Najwyższej Ukrainy w 153. okręgu wyborczym (centrum – m. Równe), zajął 6. miejsce (1226 głosów, 1,14%).
Począwszy od 2013 roku, Muzyczko był koordynatorem Prawego Sektora w zachodnich obwodach Ukrainy. Aktywnie uczestniczył w równieńskim Euromajdanie.
7 marca 2014 roku Komitet Śledczy Federacji Rosyjskiej wszczął przeciwko niemu postępowanie karne pod zarzutem bandytyzmu w odniesieniu do rosyjskich żołnierzy podczas I wojny czeczeńskiej. Muzyczko umieszczony był na międzynarodowym liście gończym.
24 marca 2014 roku został zastrzelony podczas próby zatrzymania przez milicyjny oddział specjalny "Sokił". MSW Ukrainy podało, że zatrzymania dokonano w związku z oskarżeniem Muzyczki o działalność w zorganizowanej grupie przestępczej, a zastrzelony został po tym, jak otworzył ogień do milicjantów, ranił jednego z nich i próbował zbiec. Partia Prawy Sektor, której prominentnym działaczem był Muzyczko oświadczyła, że został on zastrzelony przez milicjantów już po zatrzymaniu i zakuciu w kajdanki oraz że wcześniej nie stawiał oporu.

</doc>
<doc id="3132712" url="https://pl.wikipedia.org/wiki?curid=3132712" title="Miesięcznik literacko-artystyczny">
Miesięcznik literacko-artystyczny

Miesięcznik literacko-artystyczny – czasopismo, poświęcone tematyce sztuki i literatury (zwłaszcza modernistycznej), które było wydawane tylko w 1911 w Krakowie. Redaktorem pisma był Józef Retinger. Publikowano w nim m.in. wiersze Wacława Berenta „Z marginaliów Oziminy“, tom drugi „Mangghi“ Feliksa Jasieńskiego, „Listy do Adama Chmiela“ Stanisława Wyspiańskiego, utwory Zofii Wojnarowskiej, Bolesława Leśmiana i innych.

</doc>
<doc id="3132713" url="https://pl.wikipedia.org/wiki?curid=3132713" title="Ryszard Linscheid">
Ryszard Linscheid

Ryszard Zygmunt Linscheid (ur. 8 kwietnia 1909 w Kuńkowcach, zm. wiosną 1940 w Charkowie) – prawnik, przedsiębiorca, podporucznik rezerwy kawalerii Wojska Polskiego, ofiara zbrodni katyńskiej.
Życiorys.
Urodził się 8 kwietnia 1909 w Kuńkowcach jako syn Piotra (1880-1951) i Olgi z domu Kintzi (1888-1946). Miał brata Ferdynanda i dwie siostry: Walerię (1911-1989, żona Bogusława Panka) i Helenę (1915–2006, po mężu Schmidt). Po jego urodzeniu rodzina przeprowadziła się do wsi Dąbrówka Polska pod Sanokiem, gdzie ojciec był dzierżawcą majątku należącego do Strzelbickich. Linscheidowie byli wyznania mennonickiego.
Od 1919 Ryszard Linscheid kształcił się w VIII Państwowym Gimnazjum Realnym we Lwowie, w X Państwowym Gimnazjum we Lwowie, w VIII Państwowym Gimnazjum we Lwowie. Później uczył się w Państwowym Gimnazjum im. Królowej Zofii w Sanoku, gdzie w roku szkolnym 1926/1927 ukończył VII klasę, w roku szkolnym 1927/1928 ukończył VIII klasę, a na wiosnę 1929 zdał egzamin dojrzałości (w jego klasie byli m.in. Adam Bieniasz, Stanisław Gerstmann, Norbert Ramer, Lidia Sembratowicz, Eugeniusz Duda, Mieczysław Wiśniowski – dwaj ostatni to także ofiary zbrodni katyńskiej). Następnie przeprowadził się do Lwowa, gdzie ukończył studia prawnicze na Wydziale Prawa Uniwersytetu Jana Kazimierza.
W 1930 ukończył kształcenie w Centrum Wyszkolenia Kawalerii w Grudziądzu. Został mianowany na stopień podporucznika kawalerii ze starszeństwem z 1 stycznia 1932 i lokatą 128. Służył w 10 Pułku Strzelców Konnych w Łańcucie. W 1934 był podporucznikiem rezerwy kawalerii i pozostawał wówczas w ewidencji Powiatowej Komendy Uzupełnień Sanok. 6 listopada 1935 poślubił w Sanoku pochodzącą z Nowosielec Marię Szawłowską (ur. 7 lipca 1908 w Potoku Złotym), z którą miał córkę Annę. Wraz z rodziną zamieszkiwał we Lwowie przy ulicy Obertyńskiej 39 nieopodal Parku Stryjskiego. Prowadził prywatne przedsiębiorstwo transportowo-spedycyjne. W 1937 odbywał ćwiczenia wojskowe dla rezerwy w 20 pułku ułanów w Łańcucie na stanowisku dowódcy plutonu.
Wobec zagrożenia konfliktem zbrojnym, w 1939 został zmobilizowany i przydzielony do 6 Pułku Strzelców Konnych z Żółkwi, a po wybuchu II wojny światowej walczył w kampanii wrześniowej, uczestniczył w obronie Lwowa. Po agresji ZSRR na Polskę z 17 września 1939 i wkroczeniu do Lwowa, został aresztowany przez Sowietów. Był przetrzymywany w obozie w Starobielsku. W 1940 wraz z innymi osadzonymi tam jeńcami został przewieziony do Charkowa i rozstrzelany przez funkcjonariuszy Obwodowego Zarządu NKWD w Charkowie oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940 (część zbrodni katyńskiej). Zamordowani jeńcy są pochowani na Cmentarzu Ofiar Totalitaryzmu w Charkowie w Piatichatkach.
W czasie wojny jego żona i córka zostały zesłane przez sowietów na obszar ziemi kazachskiej ZSRR, skąd powróciły do Polski w 1946. Jego córka, Anna Linscheid, została doktorem fizyki, pracownikiem naukowym Katedry Chemii i Fizyki na Wydziale Rolniczo-Ekonomicznym Akademii Rolniczej w Krakowie.
Upamiętnienie.
Podczas „Jubileuszowego Zjazdu Koleżeńskiego b. Wychowanków Gimnazjum Męskiego w Sanoku w 70-lecie pierwszej Matury” 21 czerwca 1958 jego nazwisko zostało wymienione w apelu poległych w obronie Ojczyzny w latach 1939–1945 oraz na ustanowionej w budynku gimnazjum tablicy pamiątkowej poświęconej poległym i pomordowanym absolwentom gimnazjum.
W 1962 Ryszard Linscheid został upamiętniony wśród innych osób wymienionych na jednej z tablic Mauzoleum Ofiar II Wojny Światowej na obecnym Cmentarzu Centralnym w Sanoku.
5 października 2007 roku Minister Obrony Narodowej Aleksander Szczygło mianował go pośmiertnie do stopnia porucznika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Ryszard Linscheid został upamiętniony na zbiorowych inskrypcjach tablic pamiątkowych umieszczonych w Kaplicy Katyńskiej Katedry polowej Wojska Polskiego w Warszawie, w Łańcucie oraz w I Liceum Ogólnokształcącym im. Komisji Edukacji Narodowej w Sanoku.
18 września 2013, w ramach akcji „Katyń... pamiętamy” / „Katyń... Ocalić od zapomnienia”, Ryszard Linscheid został uhonorowany poprzez zasadzenie Dębu Pamięci w przy Zespole Szkół Ogólnokształcących Integracyjnych nr 3 w Krakowie.

</doc>
<doc id="3132714" url="https://pl.wikipedia.org/wiki?curid=3132714" title="Kinematografia australijska">
Kinematografia australijska

Kinematografia w Australii bierze swój początek wraz z premierą "Historii gangu Neda Kelly’ego" (1906), pierwszego filmu fabularnego w dziejach kina, trwającego aż 60 minut. Okres rozkwitu kino australijskie przeżywało w latach 70. XX w., gdy debiutowali Peter Weir, Phillip Noyce, Fred Schepisi czy Paul Cox.
Do największych sukcesów kinematografii zalicza się takie filmy jak "Piknik pod Wiszącą Skałą" (1975) i "Gallipoli" (1981) Petera Weira, "Mad Max" (1979) George’a Millera, "Krokodyl Dundee" (1986) Petera Faimana, "Babe – świnka z klasą" (1995) Chrisa Noonana, "Blask" (1996) Scotta Hicksa oraz "Moulin Rouge!" (2001) Baza Luhrmanna. Wielu australijskich aktorów zrobiło karierę międzynarodową: Errol Flynn, Rod Taylor, Peter Finch, Mel Gibson, Nicole Kidman, Hugh Jackman, Russell Crowe, Cate Blanchett czy Heath Ledger.
Historia.
Początki.
Początki kinematografii w Australii sięgają 22 lipca 1896 roku, kiedy w Melbourne odbyła się pierwsza publiczna projekcja kinowa. Pierwszy film australijski – "Melbourne Cup" (1897) – nakręcił Marius Sestier, wysłannik braci Lumière. Australia zasłynęła jako pionier w dziedzinie metrażu filmowego: "Soldiers of the Cross" (1900) uchodzi za pierwszy film pełnometrażowy, natomiast "Historia gangu Neda Kelly’ego" (1906) – za najdłuższy wówczas film fabularny na świecie. Ten ostatni zapoczątkował serię unikatowych filmów o buszrendżerach, bandytach australijskich, pojawiających się do 1912 roku, kiedy ich produkcja została zakazana.
Okres powojenny.
Po wybuchu I wojny światowej kinematografia w Australii wyprodukowała liczne filmy służące gloryfikacji żołnierzy australijskich walczących w ramach Wspólnoty Brytyjskiej. W latach 1910–1920 wyprodukowane zostały łącznie 163 filmy. Jednak kino australijskie nie wytrzymało konkurencji ze strony filmów amerykańskich i brytyjskich, które zdominowały repertuar filmowy. Skutkiem tego, mimo profesjonalnej twórczości Raymonda Longforda i Franklyna Barretta, Kena G. Halla i Charlesa Chauvela, następował ciągły spadek produkcji filmowej. Kryzys sięgnął szczytu w latach 1962–1965, kiedy Australijczycy nie wyprodukowali ani jednego filmu. Kinematografię Australii wyciągnął z kryzysu film "To jest dziwaczny tłum" (1966) angielskiego reżysera Michaela Powella, który odniósł spektakularny sukces wśród widowni na antypodach.
Lata 70. i 80..
Dopiero jednak zaangażowanie rządu Gougha Whitlama spowodowało działania mające doprowadzić do narodzin „kina narodowego”. W 1973 roku powstała Szkoła Filmowa i Telewizyjna, której dyrektorem został Jerzy Toeplitz. Efektem tego było powstanie formacji zwanej australijską Nową Falą, która międzynarodowy rozgłos zyskała za sprawą filmu "Piknik pod Wiszącą Skałą" (1975) Petera Weira. Kolejne dzieła kinematografii australijskiej: "Zbyt odległa niedziela" (1975) Kena Hannama, "Front nowin" (1978) Phillipa Noyce’a, "Pieśń Jimmiego Blacksmitha" (1978) Freda Schepisi, "Ostatnia fala" (1976) i "Gallipoli" (1981) Weira czy "Człowiek znad Śnieżnej Rzeki" (1982) George’a Millera, zapewniły jej miejsce w panteonie kina światowego. W kinie gatunkowym fenomenem stała się popularność filmu postapokaliptycznego "Mad Max" (1979) George’a Millera. Osobne kino, koncentrujące się na problemach kobiet w rzeczywistości, stworzyła Gillian Armstrong ("Moja wspaniała kariera", 1979). Wśród autorów kina lat osiemdziesiątych wyróżnili się Bruce Beresford (popularność zdobył za sprawą zrealizowanego w USA filmu "Wożąc panią Daisy", 1989) i Paul Cox ("Vincent", 1987).
Lata 90. i współczesne.
Na przełomie lat 80. i 90. wielu reżyserów filmowych (Beresford, Weir, Schepisi, Noyce, Miller) karierę robiło już w USA. W samej Australii popularny wówczas stał się kicz jako forma wyrazu artystycznego, np. w głośnym filmie "Priscilla, królowa pustyni" (1994) Stephana Elliotta. Najgłośniejszym z reżyserów operujących poetyką kiczu okazał się Baz Luhrmann ("Moulin Rouge!", 2000; "Australia", 2008). Ogólnoświatowy rozgłos zyskał film z kręgu kina familijnego "Babe – świnka z klasą" (1995) Chrisa Noonana.
Kino artystyczne z powodzeniem uprawiali tacy uznani twórcy jak Paul Cox czy Rolf de Heer.

</doc>
<doc id="3132716" url="https://pl.wikipedia.org/wiki?curid=3132716" title="Opsterland">
Opsterland

Opsterland – gmina w Holandii, w prowincji Fryzja. Jej siedzibą jest Beetsterzwaag. Na terenie gminy znajduje się również kilkanaście innych miejscowości: Bakkeveen, Frieschepalen, Gorredijk, Hemrik, Jonkerslân, Langezwaag, Lippenhuizen, Luxwoude, Nij Beets, Olterterp, Siegerswoude, Terwispel, Tijnje, Ureterp oraz Wijnjewoude.

</doc>
<doc id="3132719" url="https://pl.wikipedia.org/wiki?curid=3132719" title="BLW">
BLW



</doc>
<doc id="3132721" url="https://pl.wikipedia.org/wiki?curid=3132721" title="Gillian Armstrong">
Gillian Armstrong

Gillian May Armstrong (ur. 18 grudnia 1950 w Melbourne) – australijska reżyserka filmowa, reprezentantka australijskiej Nowej Fali.
Armstrong wykształcenie zdobyła w Australijskiej Szkole Filmowej i Telewizyjnej prowadzonej przez prof. Jerzego Toeplitza. Jako samodzielna reżyserka zadebiutowała obrazem "The Singer and the Dancer" (1977). Jej pierwszym pełnometrażowym filmem była "Moja wspaniała kariera" (1979), która zdobyła dwie nagrody BAFTA i startowała w konkursie głównym na 32. MFF w Cannes. 
Kolejne dzieła Armstrong: "Pani Soffel" (1984), "Przypływ uczuć" (1987), "W rodzinnym kręgu" (1992) czy też "Małe kobietki" (1994), były na ogół chwalone przez krytykę.

</doc>
<doc id="3132724" url="https://pl.wikipedia.org/wiki?curid=3132724" title="Randy Horton">
Randy Horton

Kenneth Howard Randolph "Randy" Horton (ur. 22 stycznia 1945 w Somersecie) – piłkarz bermudzki, występujący na pozycji napastnika, polityk.
Randy Horton ukończył Culham College w Anglii oraz Rutgers University i George Washington University w Stanach Zjednoczonych.
Karierę sportową rozpoczął od gry w krykieta w klubie Worcestershire County Cricket Club. grał również w Football League w klubie Huddersfield Town na czas studiowania na Uniwersytecie Oksfordzkim w Instytucie Edukacji Wychowania Fizycznego. W latach 1969–1980 rozegrał pięć meczów w krykietowej reprezentacji Bermudów.
Kariera piłkarska.
Randy Horton po ukończeniu studiów wrócił do ojczyzny, gdzie w latach 1966–1970 grał w Somerset Trojans. Potem wyjechał do Stanów Zjednoczonych, by grać w lidze NASL w klubie Philadelphia Ukrainians.
Następnie w 1971 roku przeniósł się do Cosmosu Nowy Jork, w którym grał do 1974 roku. W tym okresie osiągnął największe sukcesy w karierze piłkarskiej: mistrzostwo NASL (1972), król strzelców NASL (1972 – 9 goli), MPV NASL (1972), Odkrycie NASL (1971). W barwach tego klubu rozegrał w lidze NASL 52 mecze i strzelił 29 goli. Potem grał w Washington Diplomats (1975 – 18 meczów, 7 goli w lidze NASL) i Hartford Bicentennials, gdzie w 1976 roku zakończył karierę piłkarską. Łącznie w lidze NASL 70 meczów i strzelił 36 goli.
Kariera polityczna.
Randy Horton po zakończeniu kariery piłkarskiej od stycznia 1998 jest posłem Parlamentu Bermudzkiego i zasiadał w tamtejszych Ministerstwach Spraw Wewnętrznych, Sportu, Edukacji, Pracy, Środowiska i Bezpieczeństwa Publicznego. 8 lutego 2013 roku został wybranym marszałkiem Izby Zgromadzenia, będąc tym samym pierwszym członkiem partii opozycyjnej obejmującym to stanowisko.

</doc>
<doc id="3132727" url="https://pl.wikipedia.org/wiki?curid=3132727" title="Aleksiej Adżubej">
Aleksiej Adżubej

Aleksiej Iwanowicz Adżubej (; ur. 9 stycznia 1924 w Samarkandzie, zm. 19 marca 1993 w Moskwie) – radziecki dziennikarz i działacz polityczny, zięć Nikity Chruszczowa.
Był redaktorem naczelnym gazet «Komsomolska Prawda» (1957–1959) i «Izwiestija» (1959–1964).
W 1964 wraz z grupą innych dziennikarzy przebywał w RFN na zaproszenie redakcji gazet zachodnioniemieckich. Zdaniem części historyków w trakcie pobytu w rozmowach powoływał się na swojego teścia, Chruszczowa, obiecując ustępstwa terytorialne ze strony Polski i zgodę na zjednoczenie Niemiec w zamian za wystąpienie ze struktur NATO. Przekazanie taśm z nagranymi wypowiedziami Adżubeja wewnątrzpartyjnej opozycji wobec Chruszczowa w KPZR miało przyczynić się do zmian na stanowiskach partyjnych (I sekretarzem został Leonid Breżniew). Adżubej zdementował te twierdzenia dowodząc, że nie znając niemieckiego nie wypowiadał tego typu słów, a cała sprawa była prowokacją ukartowaną przez zwolenników Breżniewa, w tym Jurija Andropowa mającą po fakcie uzasadnić przejęcie władzy. Taśmy z nagraniem zaś zostały sfabrykowane po jego powrocie z RFN.
Swoje wspomnienia opublikował w książce wydanej w Polsce pod tytułem "Tamte dziesięć lat. Dlaczego Chruszczow musiał odejść?"
Został pochowany na Cmentarzu Wwiedieńskim w Moskwie.

</doc>
<doc id="3132729" url="https://pl.wikipedia.org/wiki?curid=3132729" title="Tesfaye Homiyu">
Tesfaye Homiyu



</doc>
<doc id="3132732" url="https://pl.wikipedia.org/wiki?curid=3132732" title="Museo Carmen Funes">
Museo Carmen Funes

Museo Municipal Carmen Funes – paleontologiczne muzeum w argentyńskiej miejscowości Plaza Huincul.
Muzeum zostało założone w listopadzie 1984. Umiejscowione jest przy skrzyżowaniu drogi krajowej nr 22 z drogą prowincjonalną nr 17, przy wjeździe do miasta. Słynie z kolekcji szczątków dinozaurów, zwłaszcza argentynozaura i giganotozaura. Oprócz tego, w muzeum jest też prezentowana ekspozycja związana z wydobyciem ropy naftowej w okolicy. Dyrektorem placówki jest Esther Liliana Rikemberg. Wstęp kosztuje 10 peso argentyńskich, a dla dzieci poniżej 10 lat jest wolny.

</doc>
<doc id="3132733" url="https://pl.wikipedia.org/wiki?curid=3132733" title="Abdulrahman Musaeb Bala">
Abdulrahman Musaeb Bala



</doc>
<doc id="3132736" url="https://pl.wikipedia.org/wiki?curid=3132736" title="Wodnicha kropkowana">
Wodnicha kropkowana

Wodnicha kropkowana ("Hygrophorus pustulatus" (Pers.) Fr.) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrophorus, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1801 r. Persoon nadając mu nazwę "Agaricus pustulatus". Obecną, uznaną przez Index Fungorum nazwę nadał mu w 1838 r. Elias Fries, przenosząc go do rodzaju "Hygrophorus".
Synonimów naukowych ma kilkanaście. Niektóre z nich:
Nazwę polską podali Barbara Gumińska i Władysław Wojewoda w 1983 r., przez B. Gumińską w 1997 r. gatunek ten opisywany był jako wodnicha punktowana.
Morfologia.
Średnica 2-5 cm, kształt początkowo dzwonkowaty, później rozpostarty, czasami z niewielkim garbkiem lub wklęsły na środku. Starsze owocniki mają nieregularnie pozaginany brzeg. Powierzchnia o barwie od szarej do szarobrązowej, u młodych owocników nieco lepka, u starszych sucha. Charakterystyczną cechą jest nakropienie powierzchni delikatnymi czarniawymi łuseczkami i włókienkami.
Rzadkie, białawe i nieco łukowato zbiegające na trzon. Są dość grube, różnej długości, czasami u trzonu tworzą anastomozy.
Wysokość od 4 do 8 cm, grubość 0,5-1 cm, początkowo walcowaty i pełny, później pusty w środku i rozszerzający się ku górze. Powierzchnia sucha i pokryta charakterystycznymi ziarenkami barwy oliwkowej, brunatnej lub czarniawej. Pod mikroskopem można zaobserwować, że są to pęczki włosków o średnicy 5-8 µm.
Miękki, biały, nie zmieniający barwy po uszkodzeniu. Smak łagodny, brak wyraźnego zapachu.
Wysyp zarodników biały. Zarodniki eliptyczne, gładkie, nieamyloidalne, o rozmiarach 7-9 × 4-5 μm. 
Występowanie i siedlisko.
Występuje w Ameryce Północnej, Środkowej i w Europie. W Polsce gatunek niezbyt częsty, częściej spotykany w górach, rzadziej na niżu.
Rośnie na ziemi w lasach iglastych i mieszanych, szczególnie pod świerkami i sosnami, obserwowany był także pod jodłami. Owocniki wytwarza od września do października. 
Znaczenie.
Grzyb mikoryzowy, grzyb jadalny.

</doc>
<doc id="3132737" url="https://pl.wikipedia.org/wiki?curid=3132737" title="Hygrophorus pustulatus">
Hygrophorus pustulatus



</doc>
<doc id="3132745" url="https://pl.wikipedia.org/wiki?curid=3132745" title="Wodnicha punktowana">
Wodnicha punktowana



</doc>
<doc id="3132746" url="https://pl.wikipedia.org/wiki?curid=3132746" title="Lista odcinków serialu Transporter">
Lista odcinków serialu Transporter



</doc>
<doc id="3132747" url="https://pl.wikipedia.org/wiki?curid=3132747" title="Percentage in point">
Percentage in point

Percentage in point, pip – minimalna jednostka zmiany kursu walutowego lub ceny instrumentu o jaką porusza się rynek; podstawowa jednostka, która pozwala określić wartość zysku lub straty konkretnej transakcji.
Większość par walutowych jest notowana do czterech miejsc po przecinku, pip jest tutaj jedną dziesięciotysięczną takiej notacji. Czyli w przypadku pary walutowej EUR/USD (euro do dolara) zmiana kursu walutowego z 1,4000 do 1,4010 jest jednoznaczna ze wzrostem kursu o 10 pipsów. Istnieją przypadki kursów gdzie zmiana ta sięga trzeciego miejsca po przecinku (np. japoński jen). Dla pary EUR/JPN zmiana o 10 pipsów jest równoznaczna ze zmianą kursu np. z wartości 140,000 do 140,010 lub do 139,990 w zależności od kierunku.

</doc>
<doc id="3132751" url="https://pl.wikipedia.org/wiki?curid=3132751" title="Hygrophorus tephroleucus">
Hygrophorus tephroleucus



</doc>
<doc id="3132753" url="https://pl.wikipedia.org/wiki?curid=3132753" title="Sony Music Entertainment Japan">
Sony Music Entertainment Japan

 – japońska wytwórnia muzyczna, oddział konglomeratu Sony. Wytwórnia ze względu na politykę ochrony japońskiego rynku fonograficznego jest niezależna od swego amerykańskiego odpowiednika Sony Music Entertainment. Firma powstała w 1968 roku pod nazwą CBS/Sony Records Inc. jako spółka joint venture amerykańskiej sieci telewizyjnej i radiowej Columbia Broadcasting System oraz korporacji Sony.

</doc>
<doc id="3132754" url="https://pl.wikipedia.org/wiki?curid=3132754" title="Warren Archibald">
Warren Archibald

Warren “Lagga” Archibald (ur. 1 sierpnia 1949 w Point Fortin) – trynidadzki piłkarz, występujący na pozycji napastnika.
Kariera piłkarska.
Warren Archibald jest absolwentem Saint Benedict's College w Trynidadzie. Karierę piłkarską rozpoczął w 1964 roku w klubie Shell FC. Następnie grał w T&amp;T All-Stars. W 1967 roku wyjechał do Stanów Zjednoczonych grać w klubie NPSL New York Generals. W 1968 roku NPSL i USA przekształciły się w NASL i od tego momentu występował w tej lidze.
W 1970 roku przeniósł się do Washington Darts, gdzie grał do 1971 roku. Potem był wypożyczany najpierw do Miami Gatos (1972), potem do Miami Toros (1973-1976), w barwach którego został MPV ligi NASL w sezonie 1973. Potem reprezentował barwy Rochester Lancers (1976), Malvern (1977), Toronto Blizzard (1978) i K&amp;SI Phoenix, gdzie w 1979 roku zakończył piłkarską karierę. Łącznie w NASL rozegrał 157 meczów i strzelił 54 gole.
Kariera reprezentacyjna.
Warren Archibald w reprezentacji Trynidadu i Tobago zadebiutował dnia 17 września 1968 roku w przegranym 4:0 meczu eliminacyjnym mistrzostw świata 1970 w reprezentacją Gwatemali. Ostatni raz w reprezentacji Trynidadu i Tobago zagrał 28 listopada 1976 roku w zremisowanym 2:2 meczu z reprezentacją Surinamu. Łącznie w reprezentacji rozegrał 15 meczów i strzelił 8 goli.

</doc>
<doc id="3132756" url="https://pl.wikipedia.org/wiki?curid=3132756" title="Samodzielny batalion ochrony pogranicza">
Samodzielny batalion ochrony pogranicza



</doc>
<doc id="3132757" url="https://pl.wikipedia.org/wiki?curid=3132757" title="Raphael Augusto">
Raphael Augusto

Raphael Augusto Santos da Silva (ur. 6 marca 1991 w Rio de Janeiro) – brazylijski piłkarz występujący na pozycji pomocnika w klubie Dhaka Abahani. Wychowanek Fluminense FC, w swojej karierze występował także w takich zespołach jak Boavista, Duque de Caxias, América Natal, D.C. United, Legii Warszawa, Bangu AC, Madureira oraz Chennaiyin. Były reprezentant Brazylii do lat 20.

</doc>
<doc id="3132758" url="https://pl.wikipedia.org/wiki?curid=3132758" title="Jerzy I Sachsen-Meiningen">
Jerzy I Sachsen-Meiningen



</doc>
<doc id="3132764" url="https://pl.wikipedia.org/wiki?curid=3132764" title="Intruz (film 2013)">
Intruz (film 2013)

Intruz (ang. "The Host") – amerykański thriller z gatunku science fiction z 2013 roku oparty na scenariuszu i reżyserii Andrew Niccola oraz powstały na podstawie powieści Stephenie Meyer "Intruz". Wyprodukowany przez Open Road Films, Universal Pictures, ChockStone Pictures i ShowMaker Works. W filmie występują Saoirse Ronan, Max Irons, Jake Abel, William Hurt i Diane Kruger.
Premiera filmu miała miejsce 29 marca 2013 roku w Stanach Zjednoczonych. W Polsce premiera filmu odbyła się 5 kwietnia 2013 roku.
Opis fabuły.
Ziemią przyszłości rządzą przybysze z kosmosu. Pozbawione uczuć „dusze” opanowują ciała i umysły większości ludzi, reszta ukrywa się przed intruzami. 21-letnia Melanie także zostaje schwytana, a wewnątrz niej zamieszkuje Wagabunda – „dusza”, która chce dowiedzieć się, ilu zostało ziemskich buntowników. Melanie nie poddaje się bez walki, a Wagabunda zaczyna odczuwać emocje.
Obsada.
i inni

</doc>
<doc id="3132765" url="https://pl.wikipedia.org/wiki?curid=3132765" title="Tatafu Polota-Nau">
Tatafu Polota-Nau

Tatafu Polota-Nau (ur. 26 lipca 1985 w Sydney) – australijski rugbysta występujący na pozycji w zespole Waratahs i reprezentacji kraju, zdobywca brązowego medalu podczas Pucharu Świata w Rugby 2011.
Kariera klubowa.
Skupiony na nauce Polota-Nau pierwszy kontakt z tym sportem miał poprzez grającą siostrę. Grę w rugby podjął w trakcie nauki w "Granville South High School" w wieku szesnastu lat pod wpływem chętnego do utworzenia drużyny nowego nauczyciela. Rozpoczął od występów w trzeciej linii młyna, grał następnie na wszystkich pozycjach w jego pierwszej linii oraz jako łącznik ataku, a w 2002 roku został mianowany kapitanem zespołu. Prócz gry w szkole rozpoczął też treningi w Merrylands Wolves. a następnie w Parramatta Two Blues i z tym ostatnim pozostał związany przez całą karierę wspomagając go zarówno na boisku, jak i poza nim.
W ostatnim roku nauki David Nucifora przekonał Polota-Nau do dołączenia do Akademii Brumbies. Jej członkiem był w latach 2004–2005, występował także w przedsezonowych spotkaniach tego zespołu.
Powrócił następnie do Sydney i podpisał kontrakt z Waratahs, w którego barwach zadebiutował już w lipcu 2005 roku towarzyskim meczem z Auckland, a pierwszy mecz w Super 14 rozegrał w inauguracyjnej kolejce sezonu 2006. Kampania Waratahs zakończyła się na półfinale, a Polota-Nau wystąpił z ławki rezerwowych we wszystkich meczach sezonu będąc zmiennikiem Adama Freiera. W październiku tego roku zagrał również dla "Australian Barbarians".
W sezonie 2007 spośród dwunastu występów dwa zaliczył w wyjściowej piętnastce, jedno spotkanie opuścił zaś z powodu rehabilitacji po urazie łokcia. Pomiędzy sierpniem a październikiem tego roku wziął udział w jedynym rozegranym sezonie rozgrywek Australian Rugby Championship będąc przydzielony do zespołu Western Sydney Rams i obejmując w nim rolę wicekapitana. Zagrał w nim we wszystkich ośmiu meczach zakończonej na pierwszej pozycji fazy grupowej, lecz z przegranego półfinału wyeliminowała go kontuzja.
Rok 2008 rozpoczął występami w podstawowym składzie we wszystkich trzech przedsezonowych meczach przygotowawczych, od początku rozgrywek Super 14 ponownie zajął miejsce na ławce rezerwowych. Po pięciu meczach w tej roli, kolejne osiem spotkań fazy zasadniczej zaliczył już w wyjściowej piętnastce. Z powodu urazu ręki opuścił zwycięski półfinałowy pojedynek z Sharks, powrócił jednak na mecz finałowy, w którym Waratahs ulegli nowozelandzkim Crusaders. Miejsce w pierwszym składzie utrzymał również rok później – z trzynastu meczów sezonu tylko w jednym wyszedł na boisko z ławki rezerwowych. Osiągnął w nim także barierę pięćdziesięciu spotkań rozegranych dla Waratahs oraz w rozgrywkach Super 14, czyniąc to dodatkowo jako najmłodszy gracz w historii. Pomimo ofert zarówno z kraju, jak i z zagranicy, przedłużył kontrakt z Waratahs o kolejne dwa lata.
W 2010 roku zagrał w trzynastu meczach zakończonego na półfinale sezonu, a jego forma została doceniona przyznawanym przez samych graczy Waratahs "Matthew Burke Cup" dla najlepszego zawodnika klubu. Z kolei jego postawa na boisku, jak i poza nim zaowocowała natomiast uhonoronowaniem "Waratah Medal". Również rok później zagrał w trzynastu spotkaniach, z pozostałych czterech wyeliminowały go wstrząśnienie mózgu i dwukrotnie kontuzja kolana, a Waratahs ponownie znaleźli się w fazie pucharowej. W głosowaniu na najlepszego zawodnika zespołu uległ jedynie Kurtleyowi Beale, został jednak uznany najlepszym w formacji młyna. Jeszcze w marcu 2011 roku podpisał przedłużenie umowy z Waratahs o kolejne dwa lata.
Także w 2012 roku był jednym z filarów drużyny, wyróżniającym się w szczególności w grze w polu, ponownie znalazł się w czołowej trójce "Matthew Burke Cup", otrzymał także ustanowioną w tym roku nagrodę dla najlepszego zawodnika według kibiców zespołu. W trakcie sezonu opuścił dwa mecze w maju z powodu kolejnego wstrząśnienia mózgu, w pozostałych czternastu był zawodnikiem wyjściowej piętnastki.
Z kolei sezon 2013 Polota-Nau miał przerywany kontuzjami – w marcu i kwietniu doznawał urazów ścięgna, a złamana w maju ręka zakończyła jego udział w tej edycji rozgrywek Super Rugby. Zgromadził w nim jednak dziewięć występów przekraczając tym samym granicę stu występów w stanowych barwach. Odrzucił też ofertę z francuskiego Stade Toulousain i przedłużył kontrakt z Waratahs do końca roku 2016. Odnosząc się do jego coraz częstszych kontuzji sztab trenerski zalecił mu zmianę stylu szarżowania, po której jego rola w obronie miała jeszcze wzrosnąć.
Kariera reprezentacyjna.
W 2001 roku reprezentował stan w kategorii U-16, a następnie w zespołach U-18 w latach 2001 i 2002 oraz 2003, w dwóch ostatnich zajmując drugie lokaty mistrzostw kraju. W roku 2003 grający wówczas na pozycji Polota-Nau otrzymał wyróżnienie dla najlepszego szkolnego gracza w stanie. W 2001 roku grał w narodowym zespole U-17, a w dwóch kolejnych latach otrzymywał powołania do kadry "Australian Schoolboys". Wystąpił we wszystkich pięciu rozegranych w tym okresie testmeczach, w jednym z nich pełniąc rolę kapitana.
W marcu 2004 roku otrzymał powołanie do reprezentacji U-19 na odbywające się w Południowej Afryce mistrzostwa świata, które zakończyły się ich szóstą pozycją. Rok później uczestniczył w zgrupowaniu, a następnie został wybrany do składu kadry U-21 na mistrzostwa świata. Polota-Nau zagrał we wszystkich pięciu spotkaniach zdobywając dwa przyłożenia, a Australijczycy dotarli do finału, w którym ulegli rówieśnikom z RPA. Jego postawa w tym turnieju dała mu nominację, a następnie nagrodę dla nagrody dla najlepszego zawodnika w tej kategorii wiekowej na świecie według IRB. Po wcześniejszych przygotowaniach po raz drugi na zawodach tej rangi pojawił się w roku 2006 i pełniąc rolę kapitana bądź wicekapitana pojawił się na boisku na pozycji młynarza lub wiązacza w czterech z pięciu meczów turnieju ponownie zdobywając dwa przyłożenia, a młodzi Australijczycy w meczu o brązowy medal ulegli Nowozelandczykom.
Występy w zespołach juniorskich zwróciły na niego uwagę selekcjonerów seniorskiej kadry i we wrześniu 2005 roku został powołany na zgrupowanie, a następnie wymieniony w składzie na listopadowe "tournée" do Europy. Rozpoczął je od dobrego występu w barwach Australii A przeciwko "Barbarians Français", szansę debiutu w pierwszej reprezentacji otrzymał od Eddiego Jonesa w meczu z Anglikami 12 listopada. Miejsce na ławce rezerwowych utrzymał również tydzień później.
W kolejnym sezonie John Connolly wziął go pod uwagę jedynie przy ustalaniu składu na listopadową wyprawę do Europy. Na boisku pojawił się w testmeczu ze Szkotami, wystąpił również we wszystkich trzech spotkaniach kadry A z Ospreys, Irlandią A i Szkocją A. Jeszcze w grudniu 2006 roku został nominowany do szerokiego składu "Wallabies" przygotowującego się do Pucharu Świata 2007, na początku stycznia 2007 roku trener odesłał go ze zgrupowania, gdyż nie spełniał wymagań kondycyjnych. W ramach kadry A wystąpił jako podstawowy młynarz we wszystkich pięciu meczach Pucharu Narodów Pacyfiku 2007, a z walki o miejsce na Pucharze Świata wyeliminowała go doznana w tym turnieju kontuzja kolana.
Opuścił również pierwszą część kolejnego sezonu reprezentacyjnego z powodu złamanej w finale Super 14 ręki, która wymagała operacji. Powrócił do kadry Robbiego Deansa na Puchar Trzech Narodów 2008, podczas którego wystąpił w pięciu spotkaniach, w tym po raz pierwszy w wyjściowej piętnastce. Słaba postawa przeciwko Springboks, w szczególności w formacji autowej, kosztowała go miejsce w kończącym turniej meczu z Nowozelandczykami. Wyjechał następnie na kończące sezon reprezentacyjny "tournée" po Europie zaliczając kilkuminutowe epizody w spotkaniach z Włochami i Anglią oraz wyróżniając się w towarzyskim meczu z Barbarians.
Także przeciw Barbarians rozpoczął sezon 2009. Następnie znalazł się w składach na wszystkie czternaście testmeczów, a na boisko nie wyszedł jedynie w otwierającym Puchar Trzech Narodów 2009 spotkaniu z "All Blacks". Wystąpił również w dwóch towarzyskich spotkaniach z brytyjskimi drużynami klubowymi, Gloucester i Cardiff Blues, zaś w czerwcowym meczu z Włochami zdobył swoje pierwsze punkty w kadrze, kolejne przyłożenie zdobywając przeciw Walijczykom w ostatnim meczu listopadowego "tournée".
Przez kontuzję kostki stracił większość sezonu reprezentacyjnego 2010 – zmagający się z kontuzjami zawodnik został powołany do kadry na czerwcowe spotkania, opuściwszy pierwsze starcie "Wallabies" z Anglikami zagrał przeciw nim w barwach "Australian Barbarians". W meczu tym uraz jednak pogłębił się i nastąpiła konieczność interwencji chirurgicznej, Polota-Nau pominięty został zatem w składach na Puchar Trzech Narodów oraz kończące sezon mecze na północnej półkuli. Z uwagi na kontuzje innych młynarzy został ściągnięty do Europy i zagrał w przegranym towarzyskim spotkaniu z Munster, a następnie z ławki rezerwowych w dwóch ostatnich testmeczach Australijczyków.
Został powołany do kadry na pierwszą część sezonu 2011 pomimo kontuzji odniesionej w sezonie ligowym wymagającej kilku tygodni odpoczynku. Opuścił zatem pierwszy od dekady triumf w Pucharze Trzech Narodów i powrócił do gry spotkaniem "Australian Barbarians" z Kanadą, które potwierdziło jego miejsce w kadrze na odbywający się w Nowej Zelandii Puchar Świata w Rugby 2011. Na turnieju tym w meczowym składzie znalazł się we wszystkich siedmiu spotkaniach, na boisku nie pojawił się jedynie w meczu z Rosją, a Australijczycy w całym turnieju zdobyli brązowe medale po wygranej nad Walią w meczu o trzecie miejsce. Przeciwko Walijczykom wystąpił jeszcze podczas jesiennego zwycięskiego "minitournée", które obejmowało także mecz z Barbarians.
Opuściwszy przegrany mecz ze Szkocją sezon 2012 rozpoczął zwycięską trzymeczową serią z Walijczykami. Pozostał następnie w składzie na The Rugby Championship 2012, gdzie zagrał w pięciu spotkaniach, z rewanżowego spotkania z Nowozelandczykami wyeliminowała go bowiem niegroźna kontuzja. Przeciw "All Blacks" zagrał jednak w zremisowanym trzecim spotkaniu o Bledisloe Cup, po czym wyjechał z kadrą na kończące sezon mecze w Europie. Zagrał przeciwko Francuzom i Anglikom, urazy wyeliminowały go ze spotkania z Włochami, powrócił jednak na czwarty w tym roku mecz z Walią. W całym sezonie zagrał zatem w dwunastu z piętnastu spotkań "Wallabies", we wszystkich w roli podstawowego młynarza.
Został wymieniony w szerokiej kadrze przygotowującej się do sezonu 2013, jednak nie stanął przeciwko British and Irish Lions podczas ich australijskiego tournée z powodu złamanej w meczu ligowym ręki. Po przejęciu funkcji selekcjonera kadry przez Ewena McKenzie pozostał w składzie na The Rugby Championship 2013, lecz z rozpoczynających zawody dwóch spotkań Bledisloe Cup wyeliminował go uraz ścięgna. Opuścił również pozostałe mecze tego turnieju, gdy na treningu kontuzja odnowiła się. Kolejną szansę na powrót do gry otrzymał w trzeciej części sezonu reprezentacyjnego, która obejmowała potyczkę z "All Blacks" i pięciomeczową serię spotkań w Europie. Sześciomiesięczną przerwę w grze zakończył występem z ławki rezerwowych przeciw Irlandii, a celebrowanie zwycięstwa w tym meczu zakończyło się dla Polota-Nau i pięciu innych zawodników zawieszeniem i odsunięciem od meczu ze Szkocją. Tydzień później zagrał, ponownie w roli rezerwowego, w ostatnim meczu tego roku – z Walią.

</doc>
<doc id="3132767" url="https://pl.wikipedia.org/wiki?curid=3132767" title="Sanktuarium w Oropie">
Sanktuarium w Oropie

Sanktuarium w Oropie – zespół budynków kościelnych położonych w gminie Biella. Jest położone na wysokości 1159 m n.p.m. w małej alpejskiej dolinie.
Sanktuarium w Oropie często odwiedzał bł. Pier Giorgio Frassati. Obraz z wizerunkiem błogosławionego znajduje się w kaplicy bocznej starej części Sanktuarium (Stara Bazylika).
Historia.
Zgodnie z legendą, czarna drewniana figura Maryi wyrzeźbiona przez Św. Łukasza Ewangelistę została znaleziona w Jerozolimie przez św. Euzebiusza i przywieziona do Oropy w IV w. Została umieszczona w małej wnęce skalnej. W średniowieczu przy figurze wybudowano pierwszy kościół, który w XVII w. został zastąpiony istniejącą do dziś bazyliką (tzw. Stara Bazylika). W następnych wiekach dobudowano jeszcze dwa budynki, w tym apartamenty królewskie rodu Savoy, wielką bibliotekę oraz Bramę Królewską, dzieło sztuki zaprojektowane przez architekta Filippo Juvarra w XVIII w.
Jako ostatnia do kompleksu została dobudowana Bazylika Górna, wielki kościół, który powstawał w latach 1885-1960. Został on postawiony, aby móc przyjąć rzesze pielgrzymów przybywające na to miejsce. Kopuła ma 80 m wysokości, a kościół mieści 3000 osób.
Cel pielgrzymów.
Około 800 tys. pielgrzymów odwiedza co roku to miejsce.

</doc>
<doc id="3132768" url="https://pl.wikipedia.org/wiki?curid=3132768" title="Mafalda">
Mafalda



</doc>
<doc id="3132769" url="https://pl.wikipedia.org/wiki?curid=3132769" title="Kolonia Bobolice">
Kolonia Bobolice

Kolonia Bobolice (niem. "Klein Belmsdorf") – nieoficjalna kolonia wsi Bobolice w Polsce położona w województwie dolnośląskim, w powiecie ząbkowickim, w gminie Ząbkowice Śląskie.
Wchodzi w skład wsi Bobolice
W latach 1975–1998 miejscowość administracyjnie należała do województwa wałbrzyskiego.
Szlaki turystyczne.
 Strzelin – Góra Szańcowa – Gościęcice Średnie - Skrzyżowanie pod Dębem – Gromnik – Dobroszów – Kalinka – Skrzyżowanie nad Zuzanką - Źródło Cyryla – Ziębice - Lipa - Rososznica - Stolec - Cierniowa Kopa - Kolonia Bobolice - Kobyla Głowa - Karczowice - Podlesie - Ostra Góra - Starzec - Księginice Wielkie - Sienice - Łagiewniki - Oleszna - Przełęcz Słupicka - Sulistrowiczki - Ślęża - Sobótka

</doc>
<doc id="3132770" url="https://pl.wikipedia.org/wiki?curid=3132770" title="NVIDIA Corporation">
NVIDIA Corporation



</doc>
<doc id="3132771" url="https://pl.wikipedia.org/wiki?curid=3132771" title="Irena Bełżyńska-Żychowska">
Irena Bełżyńska-Żychowska

Irena Bełżyńska-Żychowska (ur. 1921, zm. 23 stycznia 2013 w Warszawie) – polska doktor nauk medycznych, nauczycielka akademicka i pracowniczka naukowa.
Po wybuchu II wojny światowej wraz z rodziną wyemigrowała; razem z Armią Andersa znalazła się w Bejrucie, gdzie jako pierwsza polska studentka i pierwsza kobieta ukończyła w 1944 wydział dentystyczny na Uniwersytecie Amerykańskim w Bejrucie - AUB (umożliwiło to studia na tej specjalizacji kobietom libańskim). 
Po powrocie do Polski 1 stycznia 1947 ukończyła studia na Wydziale Lekarskim Uniwersytetu Warszawskiego, potwierdzając uprawnienia lekarza i lekarza dentysty. Następnie rozpoczęła pracę dydaktyczną i naukową jako adiunkt Zakładu Chirurgii Stomatologicznej Akademii Medycznej w Warszawie. 2 października 1964 uzyskała w AM tytuł doktora nauk medycznych. Publikacje naukowe, głównie z zakresu zespołowego leczenia chorób przyzębia, zamieszczała w Polsce i za granicą.
W kwietniu 2012 otrzymała medal im. dr. Jerzego Moskwy

</doc>
<doc id="3132774" url="https://pl.wikipedia.org/wiki?curid=3132774" title="Juan Ortiz de Zárate">
Juan Ortiz de Zárate

Juan Ortiz de Zárate (ur. 1521 w Urduña, zm. 26 stycznia 1576 w Asunción) – hiszpański konkwistador, aktywny głównie na terenach La Platy.
Juan Ortiz de Zárate przybył do Południowej Ameryki w młodości i wziął udział w podboju Peru przez Diego de Almagro Starszego. Po śmierci de Almagro w 1538 przyłączył się do jego syna Diego de Almagro Młodszego w buncie przeciwko Franciszkowi Pizarro. Zbiegł po tym jak de Almagro Młodszy zginął w walce z Vaca de Castro.
Około roku 1567 roku został mianowany na adelantado terenów La Platy. Brał udział w konfliktach wokół sprawowania funkcji gubernatorskiej, gdy stanowisko to pełnili Francisco Ortiz de Vergara, Felipe de Cáceres oraz Martín Suárez de Toledo. W tym czasie wicekrólami Peru byli Diego López de Zúñiga y Velasco (zamordowany w 1564), Lope Garcia de Castro (1564–1569) oraz Francisco de Toledo (1569–1581). Sam de Zárate jest podawany jako gubernator La Platy i Paragwaju za lata 1564–1572 lub jako gubernator La Platy za lata 1572–1576, a nawet gubernator Paragwaju za rok 1570. Po konflikcie z de Toledo wrócił do Hiszpanii około roku 1569.
Otrzymał pozwolenie od króla Filipa II na zwerbowanie 500 rodzin w celu zasiedlenia zdobytych terenów i nominację gubernatorską. Własną wyprawę zorganizował w 1572 roku. Rok później przypłynął do Ameryki, w 1574 roku u ujścia Parany założył miasto nazwane na jego cześć Zárate. Rok później wyjechał do Asunción do swojego kuzyna Juana de Garaya z zamiarem przejęcia urzędu gubernatorskiego. Po śmierci Juana Ortiza de Zárate, do 1592 rządy w gubernatorstwie La Platy sprawowały różne osoby z jego kręgu rodzinnego: Diego Ortiz de Zárate, córka Juana Ortiz de Zárate i jej mąż Juan Torres de Vera y Aragón oraz sam de Garay .

</doc>
<doc id="3132775" url="https://pl.wikipedia.org/wiki?curid=3132775" title="Pieńki (powiat ostrowski)">
Pieńki (powiat ostrowski)

Pieńki – kolonia w Polsce położona w województwie mazowieckim, w powiecie ostrowskim, w gminie Ostrów Mazowiecka.
W latach XX–1954 w granicach Ostrowi Mazowieckiej.
W latach 1975–1998 miejscowość administracyjnie należała do województwa ostrołęckiego.

</doc>
<doc id="3132778" url="https://pl.wikipedia.org/wiki?curid=3132778" title="Twitch">
Twitch

Twitch – serwis internetowy będący platformą medialną udostępniającą wideo strumieniowe (na żywo), przeznaczony w głównej mierze do transmisji gier komputerowych oraz rozgrywek sportu elektronicznego. Strona została założona w czerwcu 2011 roku przez współwłaścicieli serwisu Justin: Justina Kana i Emmetta Sheara. W sierpniu 2014 roku platforma została kupiona przez Amazon.com za kwotę 970 milionów dolarów. Serwis był notowany w rankingu Alexa na miejscu 32.
Według danych serwisu, stronę każdego dnia odwiedza około 10 milionów użytkowników, aby oglądać gry wideo i rozmawiać na ich temat z grupą ponad 2 milionów nadawców.
Aplikacja Twitcha jest oficjalnie dostępna na platformach: Android, iOS, Xbox 360, Xbox One, PlayStation 3, PlayStation 4, Nvidia Shield oraz Amazon Fire TV.
Serwis jest też zintegrowany m.in. z platformą Origin i Uplay. Transmitowanie umożliwiają też funkcje sterowników do kart graficznych Nvidia i AMD (odpowiednio ShadowPlay i ReLive). Niektóre gry (np. "Minecraft" czy "Eve Online") też są zintegrowane z platformą strumieniową.
Emotikon na czacie „Kappa” jest używany dziennie ponad milion razy przez użytkowników serwisu. Przedstawia on byłego pracownika serwisu Justin.tv, który później przekształcił się w Twitcha.
Treść i odbiorcy.
Twitch to platforma do udostępniania na żywo rozgrywek e-sportowych (w tym turniejów), osobistych transmisji poszczególnych graczy oraz programów talk-show związanych z grami komputerowymi. Wiele kanałów transmituje zmagania speedrunnerów. Obecnie strona główna Twitcha wyświetla gry w kolejności zależnej od ich oglądalności. Przeciętny użytkownik jest mężczyzną w wieku od 18 do 34 lat, pomimo prób portalu zainteresowania tematyką innych grup wiekowych oraz kobiet. W październiku 2018 jednymi z najpopularniejszych gier transmitowanych na Twitchu były Fortnite, League of Legends, oraz Dota 2 o łącznym czasie oglądania równym ponad 174 milionów godzin.
Twitch rozpowszechnia także treści niezwiązane z grami. Dla przykładu, w lipcu 2013 r. na stronie transmitowano spektakl "Fester’s Feast" z Comic-Con w San Diego, a 30 lipca 2014 r. odbyła się transmisja występu na żywo Steve’ego Aoki w nocnym klubie na Ibizie. W styczniu 2015 r. firma Twitch wprowadziła oficjalną kategorię dla transmisji muzycznych, takich jak audycje radiowe i produkcje muzyczne. W marcu 2015 firma ogłosiła, że stanie się nowym, oficjalnym partnerem streamingowym festiwalu Ultra Music Festival. Jest to festiwal muzyki elektronicznej odbywający się w Miami.
28 października 2015 r. Twitch uruchomił drugą kategorię niedotyczącą gier – „Creative”, która jest przeznaczona dla transmisji prezentujących tworzenie dzieł artystycznych. W celu promowania startu serwis transmitował ośmiodniowy maraton „Radości malowania” Boba Rossa.
W marcu 2017 r. firma Twitch dodała kategorię „IRL”, która umożliwia użytkownikom strumieniowe przesyłanie filmów na dowolny temat, niekoniecznie związany z grami.
Dobroczynność.
Nadawcy na Twitchu często udostępniają transmisje promujące i zbierające pieniądze na cele charytatywne. Do 2013 na stronie odbywały się wydarzenia, które łącznie zebrały ponad 8 milionów dolarów jako datki, takie jak Extra Life 2013. Suma, jaką Twitch zebrał do 2017 przekroczyła ponad 75 milionów dolarów darowizn.
Problemy z opóźnieniem.
Pod koniec 2013 roku – głównie europejscy – użytkownicy komputerów stacjonarnych odczuwali problemy związane z płynnością transmisji. Wynikały one z rosnącej popularności serwisu oraz używania starej wersji wtyczki Adobe Flash. W związku z zaistniałą sytuacją, Twitch dodawał kolejne serwery w tym regionie. Dodatkowo, w celu rozwiązania tych problemów, serwis wdrożył nowy system wideo, który okazał się bardziej wydajny. Początkowo nowy system był krytykowany przez użytkowników, ponieważ powodował znaczne opóźnienie transmisji, co zakłócało interakcję nadawcy z widzami. Personel Twitcha poinformował, że zwiększone opóźnienie było prawdopodobnie tymczasowe i w tamtym czasie było akceptowalnym kompromisem w celu zmniejszania buforowania.
Niedozwolona zawartość.
Użytkownicy Twitcha nie mogą transmitować gier, które są oceniane przez Entertainment Software Rating Board jako „Tylko dla dorosłych” (ang. AO – „Adults Only”) bez względu na ich ocenę poza USA. Zabronione jest również transmitowanie gier zawierających jawne treści seksualne lub nieuzasadnioną przemoc. Twitch jednoznacznie wykluczył gry takie jak: BMX XXX, Dramatical Murder, HuniePop, Rinse and Repeat, Second Life i Yandere Simulator. Zakazanie tej ostatniej gry zostało skrytykowane przez jej twórcę o pseudonimie YandereDev – uważał on, że gra została potraktowana niesprawiedliwie, ponieważ Twitch nie zakazał innych gier z podobną treścią, np. takich jak Mortal Kombat X, Grand Theft Auto lub . Użytkownicy Twitcha nie mogą również przesyłać treści, które naruszają warunki korzystania z usług stron trzecich.

</doc>
<doc id="3132784" url="https://pl.wikipedia.org/wiki?curid=3132784" title="Narodowe Centrum Kosmiczne (Leicester)">
Narodowe Centrum Kosmiczne (Leicester)

Narodowe Centrum Kosmiczne (ang. National Space Centre) - muzeum kosmiczne położone w Wielkiej Brytanii w mieście Leicester. Otwarte 30 czerwca 2001 r.
Jedna z najciekawszych atrakcji turystycznych Wielkiej Brytanii. Muzeum poświęcone nauce o kosmosie i astronomii.
Centrum składa się z sześciu głównych galerii i wystaw. Atrakcją muzeum jest DIGISTAR 3 kino, planetarium. W środku znajduje się sklep z pamiątkami oraz restauracja, która znajduje się pod dwiema dyszami rakiet Blue Streak i PGM-17 Thor.

</doc>
<doc id="3132785" url="https://pl.wikipedia.org/wiki?curid=3132785" title="Robert J.C. Pease">
Robert J.C. Pease

Robert J.C. Pease (ur. 1922, zm. 2010) – brytyjski dyplomata i urzędnik konsularny.
Pełnił cały szereg funkcji w służbie zagranicznej Wielkiej Brytanii, m.in. konsula w Gdańsku (1960-1961), zastępcy Wysokiego Komisarza na Mauritiusie (1974-1977), radcy w Moskwie (1977-1980).

</doc>
<doc id="3132788" url="https://pl.wikipedia.org/wiki?curid=3132788" title="Andrew Niccol">
Andrew Niccol

Andrew M. Niccol (ur. 10 czerwca 1964 w Paraparaumu) – nowozelandzki scenarzysta, reżyser oraz producent filmowy.
Życiorys.
Andrew Niccol urodził się 10 czerwca 1964 roku w Paraparaumu w Nowej Zelandii. Swoje dzieciństwo dorastał w Auckland, a w 1973 roku w wieku 9 lat uczęszczał do państwowej szkoły średniej Auckland Grammar School. Opuścił Nową Zelandię w wieku 21 lat i rozpoczął pracę jako reżyser w krótkich filmach reklamowych w Londynie. Podczas produkcji nad filmem "S1m0ne" poznał kanadyjską modelkę i aktorkę Rachel Roberts. Para pobrała się w 2002 roku. Razem mają dwójkę dzieci.
Jest scenarzystą i reżyserem filmów jak "Gattaca – szok przyszłości", "S1m0ne", "Wyścig z czasem" oraz "Pan życia i śmierci". Był również scenarzystą oraz współproducentem filmu "Truman Show" za którą otrzymał Nagrodę Akademii Filmowej oraz nominację do Oscara za najlepszy scenariusz oryginalny w 1999 roku, a także nagrodę BAFTA za najlepszy scenariusz.

</doc>
<doc id="3132793" url="https://pl.wikipedia.org/wiki?curid=3132793" title="El duende flamenco">
El duende flamenco

El duende flamenco de Paco de Lucía (Dusza flamenco Paco de Lucii) – piąty solowy album hiszpańskiego kompozytora i gitarzysty Paco de Lucii. Trzy utwory z dziesięciu zawartych na płycie, są wsparte aranżacją orkiestrową. Włączenie jej było osobistą prośbą Paco, chociaż artysta nie do końca był zadowolony z efektu końcowego.
Lista utworów.
Wszystkie utwory skomponowane przez Francisco Sánchez Gómez (Paco de Lucía)
Personel.
Paco de Lucía – gitara flamenco
Ramón de Algeciras – gitara
José Torregrosa – kierownictwo muzyczne, aranżacje
José Díaz Auñón – producent, inżynier dźwięku (po raz pierwszy)
Faustino Núñez – wkładka muzyczna

</doc>
<doc id="3132795" url="https://pl.wikipedia.org/wiki?curid=3132795" title="Piła (powiat opolski)">
Piła (powiat opolski)

Piła – osada leśna w Polsce położona w województwie opolskim, w powiecie opolskim, w gminie Turawa.

</doc>
<doc id="3132796" url="https://pl.wikipedia.org/wiki?curid=3132796" title="Wspaniałomyślność cesarza Tytusa">
Wspaniałomyślność cesarza Tytusa

Wspaniałomyślność cesarza Tytusa ("Ukamienowanie Stefana, Wielkoduszność Claudiusa Civilisa") – obraz Rembrandta, jedno z najwcześniejszych dzieł malarza. Obraz sygnowany: "Rf 1626".
Po trzyletnim terminowaniu u lejdejskiego malarza Jacoba van Swanenburgha, w 1623 roku Rembrandt wyjechał do Amsterdamu by podjąć naukę u czołowego malarza miasta Pietera Lastmana. Jego artystyczny wpływ widoczny był w pierwszych dziełach Rembrandta.
Opis obrazu.
Temat obrazu jest trudny do określenia. Według jednych historyków Rembrandt zilustrował scenę pochodzącą z dzieła rzymskiego historyka Swetoniusza pt. "Żywoty cezarów". Głównym bohaterem miał być cesarz Tytus, który wielkodusznie przebacza spiskującym przeciw niemu senatorom. Według innych scena ukazuje Manliusa Torquatusa skazującego własnego syna, konsula Lucjusza Juniusza Brutusa ogłaszającego wyrok śmierci na swoich dwóch synów, konsula Cerialisa, a nawet Saula i Jonatana.
Scena rozgrywa się na tle pejzażu typu lastmanowskiego; kompozycja obrazu podobna jest do obrazu "Ofiara w Listrze" oraz do "Koriolan i rzymskie matrony" Lestmana. W tle można również rozróżnić rzymskie okrągłe budowle i kolumny. Główna postać stoi na podwyższeniu i na nim koncentruje się uwaga wszystkich pozostałych zebranych. Styl Rembrandta jest jeszcze dość sztywny co widoczne jest w gestach dwóch żołnierzy stojących przed cesarzem. Ich stroje zostały natomiast odtworzone z wyjątkową precyzją, co kontrastuje z ogólnością dalszego planu. Na pierwszym planie widoczne są trofea wojenne o metalicznym połysku. "Wspaniałomyślność cesarza Tytusa" jest jednym z najbardziej żywych kolorystycznie dzieł młodego Rembrandta. Za wizerunkiem cesarza artysta umieścił jeden z pierwszych swoich autoportretów.
Proweniencja.
Od 1924 roku obraz znajdował się w kolekcji Koetzer &amp; Welker Asher (Londyn). W kolejnych latach dzieło znajdowało się w kolekcjach: J.J.M. Chabot, Montreux/Bruksela (1925); B. Mensing (Amsterdam) (od 1 września 1942, obraz zakupiony na anonimowej wyprzedaży przez Van Marle &amp; Bingnell, dom aukcyjny w Hadze); kolekcja E. Göpel, Haga; od 1942 w Führermuseum (Linz); przed 1945 w Central Collecting Point (Monachium). Po II wojnie światowej obraz znajdował się w Stichting Nederlands Kunstbezit (Haga), a następnie w Netherlands Institute for Cultural Heritage (Amsterdam/Rijswijk) aż trafił do Museum De Lakenhal w Lejdzie.

</doc>
<doc id="3132799" url="https://pl.wikipedia.org/wiki?curid=3132799" title="Stanisław Budzyński (1894-1937)">
Stanisław Budzyński (1894-1937)



</doc>
<doc id="3132801" url="https://pl.wikipedia.org/wiki?curid=3132801" title="Victoria Ohuruogu">
Victoria Ohuruogu

Victoria Ohuruogu (ur. 28 lutego 1993 w Newham) – brytyjska lekkoatletka specjalizująca się w biegach sprinterskich.
W 2010 bez powodzenia startowała na igrzyskach olimpijskich młodzieży. W 2014 biegła w eliminacjach sztafety 4 × 400 metrów podczas halowych mistrzostw świata w Sopocie. Ohuruogu nie znalazła się w składzie Brytyjek na finał, a jej koleżanki z reprezentacji sięgnęły po brązowy medal. W tym samym roku biegła w eliminacjach sztafety 4 × 400 metrów podczas mistrzostw Europy w Zurychu. Złota medalistka młodzieżowych mistrzostw Europy w biegu rozstawnym 4 × 400 metrów (2015).
Jej starszą siostrą jest Christine Ohuruogu.

</doc>
<doc id="3132803" url="https://pl.wikipedia.org/wiki?curid=3132803" title="Brygady ochrony pogranicza">
Brygady ochrony pogranicza

Brygada ochrony pogranicza (B OP) – związek taktyczny Wojsk Ochrony Pogranicza.
Formowanie brygad OP.
Rozkaz ministra obrony narodowej nr 055/Org. z 20 marca 1948 r. wprowadzał dalszą modernizację w strukturze organizacyjnej WOP. Zmieniał on nazewnictwo oddziałów i pododdziałów WOP oraz dostosował etaty do zmienionych warunków służby. W związku z tym, w okresie do 1 maja 1948 r. na bazie oddziałów WOP utworzono brygady ochrony pogranicza. Brygady podlegały Głównemu Inspektoratowi Ochrony Pogranicza, a od 1.01.1950 roku Dowództwu WOP.

</doc>
<doc id="3132806" url="https://pl.wikipedia.org/wiki?curid=3132806" title="Cassandra Tate">
Cassandra Tate

Cassandra Tate (ur. 11 września 1990) – amerykańska lekkoatletka specjalizująca się w biegach sprinterskich i płotkarskich.
W 2012 sięgnęła po złoto w biegu na 400 metrów przez płotki i w sztafecie 4 × 400 metrów podczas młodzieżowych mistrzostw NACAC. W 2014 weszła w skład amerykańskiej sztafety, która zdobyła złoty medal halowych mistrzostw świata w Sopocie. W 2015 zdobyła brązowy medal na mistrzostwach świata w Pekinie w biegu na 400 metrów przez płotki. Dwa lata później w Londynie podczas kolejnej edycji czempionatu na tym samym dystansie zajęła siódme miejsce.
Złota medalistka mistrzostw NCAA.

</doc>
<doc id="3132808" url="https://pl.wikipedia.org/wiki?curid=3132808" title="Oblężenie Smoleńska (1514)">
Oblężenie Smoleńska (1514)

Oblężenie Smoleńska w 1514 roku – oblężenie i zdobycie Smoleńska przez wojska moskiewskie pod dowództwem Wasyla III w dn. 1 sierpnia 1514 w czasie wojny litewsko-moskiewskiej 1512-1522.
Oblężenie.
Moskiewskie wojska w sile prawie 42 tys. wyszły z Moskwy 18 czerwca 1514. Po 38 dniach marszu, 15 lipca, dotarły pod Smoleńsk, obległy go i zaczęły przygotowania do szturmu: dookoła twierdzy zbudowano palisadę, a naprzeciw bram powstały umocnienia zwane rogatkami, służące zapobieżeniu wypadom załogi miasta. Przygotowania zakończono w ciągu 2 tygodni i 29 lipca rozpoczął się ostrzał artyleryjski. Wojska moskiewskie dysponowały ok. 140, a według innych źródeł 300 działami pod dowództwem puszkarza Stefana, które spowodowały poważne szkody miastu, którego obroną dowodził Jerzy Sołłohub.
Latopis tak opisuje ostatni dzień oblężenia:
Załoga Smoleńska zaproponowała rozpoczęcie rozmów, jednak prośba ta została odrzucona przez Wasyla III, który zażądał natychmiastowego poddania się. Pod naciskiem mieszczan litewska załoga poddała się 31 lipca i 1 sierpnia rosyjskie wojska uroczyście weszły do miasta. Smoleński biskup prawosławny Warsonofiej odprawił moleben, w czasie którego mieszczanie przysięgli wierność moskiewskiemu władcy. Wojewoda smoleński Jerzy Sołłohub odmówił przysięgi i został wypuszczony na Litwę, gdzie stracono go za poddanie twierdzy.
Po wygranej bitwie pod Orszą wojska litewskie podjęły próbę odbicia Smoleńska, która zakończyła się jednak niepowodzeniem i w 1522 r. między księstwem moskiewskim i Wielkim Księstwem Litewskim został podpisany pokój, na mocy którego Smoleńsk przeszedł we władanie Moskwy. Po bitwie Smoleńsk pozostawał pod władzą carów rosyjskich prawie 100 lat, a następnie rozejmu w Dywilinie w 1618 r. został zwrócony Wielkiemu Księstwu Litewskiemu, ale w 1654 r. ostatecznie trafił do Rosji z wyjątkiem dwóch okresów: jesieni 1812 r., kiedy został zdobyty przez Francuzów i lat 1941–1943, kiedy został zagarnięty przez III Rzeszę.
Na pamiątkę zdobycia Smoleńska Wasyl III ufundował moskiewski Monaster Nowodziewiczy w miejscu, gdzie rosyjskie pułki gromadziły się przed wyprawą.

</doc>
<doc id="3132811" url="https://pl.wikipedia.org/wiki?curid=3132811" title="Sezon na kanarki">
Sezon na kanarki

Sezon na kanarki (bułg. "Сезонът на канарчетата") – bułgarski dramat filmowy z 1993 roku, reżyserii Ewgenija Michajłowa. W 1993 film został wyselekcjonowany jako bułgarski kandydat do nagrody Amerykańskiej Akademii Filmowej, ale nie uzyskał nominacji.
Fabuła.
Po wyjściu z więzienia Malin składa nieoczekiwaną wizytę swojej matce – Lili, która mieszka razem z mężczyzną, przez którego Malin znalazł się w więzieniu. Chłopak próbuje dowiedzieć się od Lili kto jest jego prawdziwym ojcem. Akcja filmu wraca do czasów szkolnych Lili - do małego nadmorskiego miasteczka. Tuż po maturze rzuca ją chłopak – jej pierwsza miłość. Zostaje zgwałcona przez komunistę – aparatczyka. Nijakie, beznadziejne życie prowadzi ją w końcu do szpitala dla umysłowo chorych. Gdy Malin dowiedział się prawdy, postanawia odwiedzić miasteczko, w którym przyszedł na świat.

</doc>
<doc id="3132819" url="https://pl.wikipedia.org/wiki?curid=3132819" title="Yasuhiro Wada">
Yasuhiro Wada

 – japoński pracownik Hondy.
Życiorys.
Yasuhiro Wada w 1974 roku rozpoczął pracę w Honda Motor Company. Był mocno zaangażowany w otwarcie zespołu Acury w latach 80. XX wieku w Stanach Zjednoczonych. Od 2000 roku był szefem Honda Motor Sports Division w Tokio, a także pracował w Honda Performance Development w Stanach Zjednoczonych i w Honda Racing Development w Wielkiej Brytanii. Od 2003 roku nadzorował programy firmy w Indy Racing League. W 2005 rozpoczął pracę w zespole Formuły 1 British American Racing, gdy w 2005 zespół został przekształcony w Honda Racing F1 jego obowiązki zostały poszerzone, miał znaczny wkład w start fabrycznego zespołu. Od sezonu 2006 współpracował z dyrektorem generalnym Honda Racing Nickiem Fry’em. Był także szefem zespołu. 5 grudnia 2008 roku zespół wycofał się z Formuły 1.

</doc>
<doc id="3132824" url="https://pl.wikipedia.org/wiki?curid=3132824" title="Gyula Tóth (piłkarz)">
Gyula Tóth (piłkarz)

Gyula Tóth (ur. 30 kwietnia 1941 w Kikindzie, zm. 1 marca 2014) – węgierski piłkarz występujący na pozycji bramkarza.
Kariera.
Karierę piłkarską zaczynał w sezonie 1963–1964 w zespole SpVgg Fürth. W klubie rozegrał 26 spotkań. Od 1964 roku występował w zespole FC Schalke 04. W zespole rozegrał 21 spotkań. Od sezonu 1965 reprezentował barwy 1. FC Nürnberg. W sezonie 1968–1969 reprezentował Jahn Regensburg. Lata 1970–1972 spędził w drużynie FC Homburg.

</doc>
<doc id="3132825" url="https://pl.wikipedia.org/wiki?curid=3132825" title="Andrzej Woltanowski">
Andrzej Woltanowski

Andrzej Woltanowski (ur. 5 czerwca 1942 w Warszawie, zm. 6 listopada 1996 tamże) – polski historyk i archiwista, specjalista z zakresu historii doby stanisławowskiej, insurekcji kościuszkowskiej, dziejów Warszawy i zesłań na Syberię XVIII i XIX wieku, znawca prasy, profesor Uniwersytetu Warszawskiego.
Życiorys.
W 1960 ukończył szkołę średnią i rozpoczął studia na Wydziale Historycznym Uniwersytetu Warszawskiego; był seminarzystą Stanisława Herbsta i Andrzeja Zahorskiego. W 1965 obronił pracę magisterską pt. "Prasa oficjalna insurekcji kościuszkowskiej", otrzymał za nią nagrodę imienia profesora dra Emila Kipy na najlepszą pracę magisterską lub doktorską w zakresie dziejów Polski i powszechnych XVIII i XIX wieku wykonaną w Instytucie Historycznym Uniwersytetu Warszawskiego w 1965. Następnie rozpoczął pracę w archiwum Polskiej Akademii Nauk, gdzie pomiędzy 1965 a 1969 opracowywał naukowo spuścizny licznych uczonych i twórców. Zafascynowany dokonaniami Tadeusza Stryjeńskiego opublikował na ten temat kilka artykułów. Będąc od 1965 uczestnikiem seminarium doktorskiego prof. S. Herbsta podjął się pisania dysertacji na temat "„Propaganda insurekcji kościuszkowskiej”". Przeprowadził wnikliwe badania 690 dokumentów archiwalnych z archiwów Wrocławia, Krakowa, Poznania i Kórnika, z czego tylko 311 pozycji było dotychczas odnotowanych w „Bibliografii polskiej” K. Estreichera. Na krótko podjął pracę w dziale zbiorów specjalnych Centralnej Biblioteki Wojskowej. W 1973 w Naczelnej Dyrekcji Archiwów Państwowych, został kierownikiem Działu Wydawniczego oraz sekretarzem czasopisma "Teki Archiwalne". 1 marca 1974 podjął pracę dydaktyczną na Wydziale Humanistycznym Filii UW w Białymstoku. 30 czerwca 1977 obronił doktorat; w tymże roku został adiunktem. Stopień naukowy doktora doktora habilitowanego, nadany przez Instytut Historii Polskiej Akademii Nauk 9 lutego 1989, uzyskał w oparciu o rozprawę ""Prasa i pisma periodycznie powstania kościuszkowskiego"," za którą otrzymał nagrodę Rektora Uniwersytetu Warszawskiego. W lipcu 1990 został mianowany przez Ministra Edukacji Narodowej na stanowisko docenta na Uniwersytecie Warszawskim, a w styczniu 1991 został przez rektora Uniwersytetu Warszawskiego mianowany profesorem nadzwyczajnym.
Dorobek naukowy.
Autor publikacji dotyczących życia społeczno-politycznego schyłkowego okresu Polski doby stanisławowskiej w zmaganiach o zachowanie suwerenności i w pielęgnacji wartości obywatelskich w duchu oświeceniowym. Jego badania w tym zakresie szły dwutorowo: koncentrowały się na działalności Komisji Edukacji Narodowej oraz na problematyce insurekcji kościuszkowskiej. Był współautorem obszernej monografii "Komisja Edukacji Narodowej" poświęconej zagadnieniom oświaty w Polsce XVIII wieku, reformom szkolnictwa KEN i efektom jej działalności a także szeregu artykułów poświęconych m.in. funduszowi KEN w latach 1794–1795 i Wydziałowi Instrukcji Rady Najwyższej Narodowej. Tematykę insurekcji 1794 r. poruszał m.in. w książkach "Kościół katolicki a powstanie kościuszkowskie. Zapomniana karta z dziejów insurekcji 1794 r., Józef Wybicki i inni. Wybór publicystyki powstania kościuszkowskiego, Prasa i pisma periodyczne wobec powstania kościuszkowskiego, Bitwa pod Maciejowicami 10 X 1794  r. Żale pomaciejowickie, Turniej paszkwilancki wileńsko-warszawski" i w redagowanej wspólnie z J. Urwanowiczem monografii "Grodno w XVIII wieku. Miasto i ludność," a także w licznych opracowaniach naukowych oraz w artykułach popularyzatorskich publikowanych m.in. w „Polityce”, „Mówią Wiekach”, „Kontrastach”, „Nowych Książkach” i w „Gryficie”. Na osobną wzmiankę zasługuje niewątpliwie "Czarna legenda śmierci prymasa Poniatowskiego" – publikacja szeroko dyskutowana w środowiskach naukowych końca lat 80.
Problematyka zesłańcza XVIII i XIX wieku jest ważna w dorobku naukowym A. Woltanowskiego. Wymienić tu można "Kult Maryjny zesłańców polskich na Syberii w XIX w.," publikacje poświęcone historii zesłań konfederatów barskich i uczestników spisku Szymona Konarskiego oraz liczne opracowania poświęcone poszczególnym zesłańcom – m.in. Julianowi Sabińskiemu, którego dziennik z zesłania odnalazł w Bibliotece Uniwersytetu Wileńskiego, Antoniemu Wałeckiemu, Józefowi Kopciowi.
A. Woltanowski zajmował się także historią Warszawy, był m.in. autorem kilkunastu haseł osobowych w "Encyklopedii Warszawy," artykułów: "Patriotyczna i głodna Warszawa 1794, Warszawskie Królewskie Towarzystwo Przyjaciół Nauk 1800–1831" oraz dotyczącej powstania warszawskiego antologii "I była w tym Polska od zenitu."

</doc>
<doc id="3132827" url="https://pl.wikipedia.org/wiki?curid=3132827" title="Campo del Cielo">
Campo del Cielo

Campo del Cielo – meteoryt żelazny, którego fragmenty są znajdowane w Argentynie. Część z nich ma masę wielu ton. Obiekt, którego są fragmentami, był małą planetoidą z grupy Apolla, która weszła w atmosferę ziemską i rozpadła się na części około 2000 lat p.n.e.
Nazwa ta odnosi się także do obszaru, na którym znajduje się ponad dwadzieścia kraterów uderzeniowych utworzonych w wyniku upadku tego meteorytu.
Historia.
Upadek meteorytów na Campo del Cielo miał miejsce w czasach, gdy tereny Chaco były zamieszkane przez ludzi i zachował się w pamięci Indian. Gdy na ziemie te przybyli konkwistadorzy, mieszkańcy Chaco opowiedzieli im o żelazie, które spadło z nieba i zaprowadzili na miejsce, gdzie spoczywał około czternastotonowy meteoryt, nazwany przez Hiszpanów "Mesón de Fierro" („Stół z żelaza”). Był on miejscem pielgrzymek Indian, wyznających kult solarny i wierzących, że meteoryt ten jest fragmentem Słońca. Legenda głosiła, że gdy w określonym dniu roku padną na niego pierwsze promienie Słońca, przemienia się on w świetliste drzewo, rozbrzmiewające dźwiękami podobnymi do setek dzwonów. Najprawdopodobniej jest to opisem upadku bolidu i pozostawionych na niebie, rozgałęziających się śladów jego części, przetworzonym przez wyobrażenia miejscowych ludzi.
Hiszpanie uznali, że jest to fragment żyły żelaza rodzimego, jednak próba eksploatacji została podjęta dopiero podczas jednej z kolejnych wypraw, w 1783 roku. Hiszpanie pod wodzą Rubina de Celis podkopali meteoryt, przechylili go i zdetonowali ładunek prochu, nie znajdując żyły. De Celis uznał, że żelazo musi pochodzić z erupcji wulkanicznej i pozostawił meteoryt na Chaco; próbki żelaza wysłał do analiz do Europy. Obecnie miejsce, gdzie znajduje się "Mesón de Fierro", nie jest znane.
W 1933 roku po raz pierwszy powiązano zagłębienia terenu, zawierające mniejsze fragmenty materii meteorytowej, z upadkiem meteorytów.
Meteoryty.
Znaleziono bardzo wiele fragmentów tego meteorytu, które znajdują się w licznych kolekcjach. Największe z nich, o masie powyżej tony, to:
Meteoryt "El Chaco" o masie 37 ton jest drugim co do wielkości znalezionym na Ziemi, po południowoafrykańskim meteorycie Hoba.
Kratery.
Na miejscu spadku znajduje się co najmniej dwadzieścia małych kraterów, znajdują się one w eliptycznym obszarze o wymiarach 18,5 × 3 km. Utworzył je deszcz meteorytów, spowodowany rozpadem w atmosferze ciała macierzystego, lecącego pod niskim kątem do powierzchni ziemi (ok. 9°). Kratery mają niewielkie rozmiary, największy z nich ma średnicę ok. 60 m.
Cztery największe kratery są położone w pobliżu centrum obszaru i powstały prawdopodobnie na skutek typowego uderzenia meteorytu w ziemię, które oprócz wybicia krateru rozerwało także sam meteoryt. Tymczasem spod den dwóch mniejszych kraterów zostały wydobyte wielotonowe fragmenty meteorytów, które wyryły w dnie długie, relatywnie wąskie tunele (o średnicy podobnej do samego meteorytu). Ta nietypowa charakterystyka wskazuje, że kratery te zostały utworzone w lessach przez falę uderzeniową związaną z upadkiem, podczas gdy sam meteoryt w momencie zetknięcia z ziemią zdążył już zwolnić do prędkości poddźwiękowej i wbił się w nią.
W kraterach odnaleziony został węgiel powstały ze spalonej materii organicznej, najprawdopodobniej wskutek pożarów wywołanych impaktem. Pozwoliło to oszacować czas upadku metodą datowania radiowęglowego; najprawdopodobniej miał on miejsce 3945 ± 85 lat BP.

</doc>
<doc id="3132830" url="https://pl.wikipedia.org/wiki?curid=3132830" title="Halowe Mistrzostwa Świata w Lekkoatletyce 2014 – bieg na 3000 metrów mężczyzn">
Halowe Mistrzostwa Świata w Lekkoatletyce 2014 – bieg na 3000 metrów mężczyzn

Bieg na 3000 metrów mężczyzn – jedna z konkurencji rozegranych podczas 15. Halowych Mistrzostw Świata w Sopocie.
Wyniki.
Eliminacje.
Do zawodów przystąpiło 20 zawodników. Aby dostać się do półfinału trzeba było zająć miejsce w pierwszej czwórce w swoim biegu eliminacyjnym (Q) lub znaleźć się w gronie 4 najszybszych zawodników, którzy się nie zakwalifikowali (q).

</doc>
<doc id="3132833" url="https://pl.wikipedia.org/wiki?curid=3132833" title="Halowe Mistrzostwa Świata w Lekkoatletyce 2014 - bieg na 3000 metrów mężczyzn">
Halowe Mistrzostwa Świata w Lekkoatletyce 2014 - bieg na 3000 metrów mężczyzn



</doc>
<doc id="3132837" url="https://pl.wikipedia.org/wiki?curid=3132837" title="Dawna sygnalizacja kolejowa w Polsce">
Dawna sygnalizacja kolejowa w Polsce

Sygnalizacja do roku 1959.
Sygnalizacja kształtowa.
Sygnały na semaforach.
Obecnie stosowana sygnalizacja kształtowa powstała przez uproszczenie sygnałów wcześniejszych, obowiązujących do 1959 roku.
Zlikwidowano sygnał S4. Pozostałym sygnałom zmieniono nazwy dodając literę „r”. Obrazy sygnałowe dzienne są identyczne do obecnie stosowanych. Sygnał S3 miał dolne światło zielone (obecnie pomarańczowe).
Sygnały na tarczach ostrzegawczych.
Większe zmiany dotyczyły tarcz ostrzegawczych. Nazwy pozostały zachowane. Sygnały dzienne są identyczne zaś w sygnałach nocnych zlikwidowano lewą latarnię. Tarcze ostrzegawcze trzystawne zostały wprowadzone w Niemczech w 1935 roku. Na kolejach polskich pojawiły się wraz z niemiecką okupacją. Tarcze trzystawne oznaczone były wskaźnikiem W1t posiadającym w stosunku do W1d (oznaczającego tarcze dwustawne, identycznego z obecnym W 1) trójkątną tablicę z czarnym obramowaniem i czarnym kółkiem. Na rysunkach umieszczono wskaźniki W1d oraz W1t (rysunki nie zachowują rzeczywistych proporcji).
Sygnalizacja świetlna.
Sygnały na tarczach ostrzegawczych.
Tak jak w przypadku sygnalizacji kształtowej tarcze ostrzegawcze poprzedzone były wskaźnikiem W1d bądź W1t.
Sygnał zastępczy.
Sygnał ten wprowadzony został przez Niemców, w czasie II wojny światowej, na wzór rozwiązania stosowanego na kolejach niemieckich. Wcześniej nie występował na PKP.
Semafor z tarczą ostrzegawczą odnoszącą się do następnego semafora.
Semafor z tarczą ostrzegawczą, odnoszącą się do następnego semafora, otrzymuje się poprzez umieszczenie tarczy ostrzegawczej z prawej strony poniżej latarń. Rozwiązanie takie stosowano, gdyż semafory w tamtym czasie nie informowały o następnym sygnale. Stosowano je głównie jako semafory wjazdowe. W przypadku gdy semafor wskazywał sygnał S1 „Stój” tarcza ostrzegawcza przy nim była wygaszona. Przed słupem takiego semafora ustawiano wskaźnik W1d.
Semafory samoczynnej blokady liniowej.
Do roku 1959 malowanie słupa nie świadczyło o rodzaju sygnalizatora. Wszystkie słupy malowane były na biało. Wobec czego semafory samoczynne oznaczane były wskaźnikiem W13, a semafory trzystawne dodatkowo wskaźnikiem W14 umieszczonym pod W13.
Sygnalizacja manewrowa.
Tarcze manewrowe zarówno świetlne, jak i kształtowe identyczne jak współczesne. Występują zarówno sygnalizatory na maszcie, jak i karzełkowe. Jedyna różnica to nazwa sygnału: M1 oraz M2 (obecnie sygnały świetlne to Ms1 i Ms2). Semafory nie miały możliwości wyświetlania sygnałów manewrowych. W razie potrzeby ustawiano tarczę manewrową przed semaforem.
Sygnalizacja w latach 1959-1969.
Sygnały na semaforach świetlnych.
Z okresu tego pochodzą semafory świetlne sześciokomorowe. Typowy układ komór takiego semafora przedstawiony został na rysunku. Obecnie nie ustawia się już semaforów sześciokomorowych, jednak nadal można takie spotkać. Część z nich wyświetla sygnały podane poniżej (jako sygnały stosowane do odwołania). Niektórym zmieniono układ komór świetlnych, by wskazywały sygnały współczesne. Stacje kolejowe nadal wyposażone w ten typ sygnalizacji to np. Pilawa, Skierniewice, Kutno.
Dawna sygnalizacja obecnie.
Dawna sygnalizacja przetrwała na niewielu stacjach. Występują na nich semafory sześciokomorowe zarówno jako wjazdowe, jak i wyjazdowe. W niektórych miejscach istnieją semafory sześciokomorowe wyświetlające współczesne sygnały, mając jedną komorę nieczynną i zmienioną kolejność świateł. Spotykane są także tarcze ostrzegawcze trójkomorowe (z jedną komorą nieczynną) oraz tarcze dwukomorowe z dolnym światłem zielonym, wyświetlające obecne sygnały.
Wiele semaforów trzy i czterokomorowych z dwiema zielonymi latarniami zostało dostosowane do współczesnych standardów. Było to o tyle proste, że wystarczyło zmienić soczewkę dolnej zielonej latarni na pomarańczową, bez dalszych modyfikacji urządzeń. Istniały także w tamtym okresie semafory wjazdowe cztero bądź pięciokomorowe wyświetlające sygnały S1, S2, S3, S4 (i jeśli wyposażone w komorę światła białego także Sz, ze względu na drogi przebiegów nie były potrzebne sygnały S5 i S6). One nie wymagały modyfikacji. Od semaforów ustawionych po zmianie sygnalizacji można odróżnić je położeniem komory światła zielonego: najniższa bądź druga od dołu w przypadku semaforów ze światłem białym. Późniejsze sygnalizatory posiadają komorę światła zielonego na najwyższym miejscu. Sygnalizacja tak zmodyfikowana znajduje się na stacji Celestynów. Ponadto odcinek linii kolejowej nr 7 od Zabieżek do Otwocka posiada SBL ze starym układem świateł na semaforach (zielone na dole).

</doc>
<doc id="3132849" url="https://pl.wikipedia.org/wiki?curid=3132849" title="Jadwiga Muszyńska">
Jadwiga Muszyńska



</doc>
<doc id="3132852" url="https://pl.wikipedia.org/wiki?curid=3132852" title="Piotrowo (powiat płocki)">
Piotrowo (powiat płocki)

Piotrowo – wieś w Polsce położona w województwie mazowieckim, w powiecie płockim, w gminie Słupno.
W latach 1975–1998 miejscowość należała administracyjnie do województwa płockiego.

</doc>
<doc id="3132853" url="https://pl.wikipedia.org/wiki?curid=3132853" title="Sezonyt na kanarczetata">
Sezonyt na kanarczetata



</doc>
<doc id="3132855" url="https://pl.wikipedia.org/wiki?curid=3132855" title="Moskwicz 400/401-420">
Moskwicz 400/401-420



</doc>
<doc id="3132857" url="https://pl.wikipedia.org/wiki?curid=3132857" title="Płaczewo (powiat tczewski)">
Płaczewo (powiat tczewski)

Płaczewo – kolonia w Polsce położona w województwie pomorskim, w powiecie tczewskim, w gminie Subkowy w sołectwie Radostowo.
W latach 1975–1998 miejscowość administracyjnie należała do województwa gdańskiego.

</doc>
<doc id="3132858" url="https://pl.wikipedia.org/wiki?curid=3132858" title="Kościół św. Antoniego Padewskiego w Miałach">
Kościół św. Antoniego Padewskiego w Miałach

Kościół pw. św. Antoniego Padewskiego – katolicki kościół filialny parafii w Pęckowie, znajdujący się w Miałach w Puszczy Noteckiej.
Świątynia pochodzi z 1909 lub 1913 i jest w stylu neogotyckim. W ołtarzu głównym obraz św. Antoniego Padewskiego. Malowidła naścienne przedstawiają: św. Jadwigę, św. Jolantę, św. Wojciecha i św. Stanisława. Na wyposażeniu sztandary Katolickiej Młodzieży Męskiej i Żeńskiej w Miałach z okresu międzywojennego.
Tablice pamiątkowe na elewacji wejściowej (pisownia oryginalna):

</doc>
<doc id="3132860" url="https://pl.wikipedia.org/wiki?curid=3132860" title="Claypole (prowincja Buenos Aires)">
Claypole (prowincja Buenos Aires)

Claypole – miasto w Argentynie, w prowincji Buenos Aires w Partido Almirante Brown. Jest częścią aglomeracji "Gran Buenos Aires". Znajduje się 26 km od Buenos Aires. W 2010 r. miasto zamieszkiwało 41 tys. mieszkańców.
Nazwa miasta pochodzi od nazwiska właściciela ziemi, Pedro Claypole, który przekazał ją pod budowę stacji kolejowej. Data przyjazdu pierwszego pociągu 15 kwietnia 1884 r. przyjmowana jest za datę założenia miasta.
W mieście działa klub piłkarski Club Atlético Claypole.

</doc>
<doc id="3132864" url="https://pl.wikipedia.org/wiki?curid=3132864" title="Jerzy Budzisz (pilot)">
Jerzy Budzisz (pilot)

Jerzy Budzisz (ur. 20 listopada 1927 w Łodzi, zm. 1 listopada 1983) – pułkownik pilot Sił Zbrojnych Polskiej Rzeczypospolitej Ludowej.
Życiorys.
Jerzy Budzisz urodził się 20 listopada 1927 w Łodzi. W 1948 powołany został do 13 pułku piechoty, gdzie służył do 29 kwietnia 1951. Podjął naukę w Oficerskiej Szkole Lotniczej nr 5 w Radomiu. 26 czerwca 1952 został podporucznikiem pilotem. Po ukończeniu nauki został skierowany do 41 pułku lotnictwa myśliwskiego w Malborku. 1 sierpnia 1953 został wyznaczony na stanowisko dowódcy klucza, a 30 grudnia 1953 awansowany na dowódcę eskadry. 18 września 1956 otrzymał etat pomocnika dowódcy 38 pułku lotnictwa ds. pilotażowych, którym był do 28 marca 1958.
W okresie 29 marca 1953 – 11 lipca 1958 dowodził 38 pułkiem lotnictwa myśliwskiego. Gdy jednostka została rozformowana, 12 lipca 1958 Budzisz został skierowany do Wyższej Szkoły Pilotów na stanowisko dowódcy eskadry szkolenia metodycznego. Obowiązki te wykonywał do 7 marca 1959. 8 marca 1959 został przeniesiony do Świdwina na stanowisko dowódcy 40 pułku lotnictwa myśliwskiego. Jednocześnie uczył się w liceum ogólnokształcącym i w 1962 zdał maturę.
Od 30 września 1963 do 21 października studiował na Akademii Sztabu Generalnego Wojska Polskiego w Rembertowie. 22 października 1966 objął stanowisko dowódcy 41 pułku lotnictwa myśliwskiego w Malborku, którym dowodził do 27 lutego 1971. Od 13 października 1972 służył w Oleśnicy jako komendant Centralnego Ośrodka Szkolenia Specjalistów Technicznych Wojsk Lotniczych (Techniczna Oficerska Szkoła Wojsk Lotniczych). Pozostał na tym stanowisku do śmierci 1 listopada 1983. Pułkownik Jerzy Budzisz w okresie swojej zawodowej służby wojskowej był pilotem pierwszej klasy, wykonując pilotaż na różnych samolotach.

</doc>
<doc id="3132866" url="https://pl.wikipedia.org/wiki?curid=3132866" title="Elefteri Elefterow">
Elefteri Elefterow

Elefteri Sławow Elefterow (bulg. "Елефтери Славов Елефтеров"; ur. 12 czerwca 1952 w Grudowie) – bułgarski aktor.
W 1979 roku ukończył Narodową Akademię Sztuki Teatralnej i Filmowej imienia Krystjo Sarafowa w Sofii.

</doc>
<doc id="3132870" url="https://pl.wikipedia.org/wiki?curid=3132870" title="Jezioro Kruteckie">
Jezioro Kruteckie

 
Jezioro Kruteckie (także: "Kruteczek") – jezioro położone w województwie wielkopolskim, w gminie Lubasz, na terenie Puszczy Noteckiej na wysokości 60 m n.p.m. Do brzegów akwenu przylega wieś Kruteczek.
Dane morfometryczne.
Jezioro ma kształt wydłużony w kierunku południowo-wschodnim. Akwen o wysokiej zawartości wapnia, o dużym wpływie zlewni, niestratyfikowany. Powierzchnia zwierciadła wody wynosi 71 lub 93 ha. Wymiary to 2,2 x 0,5 km. Maksymalna głębokość – 2 m. Przez akwen przepływa Miała. W południowej części jeziora istnieje wyspa o powierzchni 0,5 ha (w tym miejscu woda jest przejrzysta i ma tylko około 50 cm głębokości). 
Przyroda.
Brzegi akwenu są prawie zupełnie zarośnięte trzciną, pałką, turzycami oraz sitowiem. W wodzie dominuje osoka aloesowata, wywłócznik kłosowy i rogatek sztywny. Występuje także grążel żółty. Latem obficie zakwitają zielenice. Roślinność wynurzona zajmuje około 10 ha. Nad brzegami akwenu utworzono użytek ekologiczny "Torfowiska nad Jeziorem Kruteckim". Rosną tu rzadkie rośliny, m.in. knieć błotna, rdestnica pływająca, turzyca zaostrzona, żurawina błotna i widłak jałowcowaty.
Z ryb występują płocie, leszcze, karaś pospolity, liny, węgorz europejski, rzadziej karp i sandacz pospolity. Dużo jest natomiast szczupaków i okoni.
Jezioro otaczają podmokłe łąki, pastwiska i lasy. Nad brzegami utworzono dwa kompleksy działek letniskowych, ale większość brzegów jest wolna od tego rodzaju zabudowy.

</doc>
<doc id="3132880" url="https://pl.wikipedia.org/wiki?curid=3132880" title="August Hirt">
August Hirt

August Hirt (ur. 28 kwietnia 1898 w Mannheim, zm. 2 czerwca 1945) – niemiecki lekarz-anatom, SS-Hauptsturmführer, w okresie II wojny światowej dyrektor Instytutu Anatomii wydziału lekarskiego w Strasburgu, odpowiedzialny za zamordowanie ponad stu osób.
W czasie II wojny światowej na bezpośrednie polecenie ministerstwa spraw wewnętrznych Heinricha Himmlera, przy współpracy z organizacją badawczą Ahnenerbe, organizował akcję gromadzenia kolekcji czaszek i szkieletów więźniów różnych typów antropologicznych, wieku i płci. W 1943 roku 29 kobiet i 57 mężczyzn (więźniów Auschwitz-Birkenau) zostało wyselekcjonowanych przez Bruno Begera, przewiezionych do KL Natzweiler-Struthof w Alzacji i uśmierconych. Więźniowie zostali zagazowani 17 i 19 sierpnia w specjalnie przygotowanej do tego celu komorze gazowej, pod nadzorem Josefa Kramera, a ciała przekazano do badań Augusta Hirta. 86 poćwiartowanych, zatopionych w formalinie i okaleczonych w celu uniemożliwienia identyfikacji ciał odnaleźli w podziemiach Instytutu Anatomii 1 grudnia 1944 roku wyzwalający miasto alianci. Po wojnie August Hirt zaprzeczał udziałowi w prowadzeniu badań w zakresie tzw. anatomii rasowej. Zmarł śmiercią samobójczą 2 czerwca 1945 roku.
Na temat akcji tworzenia kolekcji szkieletów przez dr Augusta Hirta powstał w 2013 roku film dokumentalny produkcji francuskiej pt. .
Oprócz tego Hirt kierując nazwaną od jego nazwiska „Stacją H” (Abteilung H) wypróbowywał metody leczenia zatrucia fosgenem i iperytem. W tym celu uprzednio zatruwał nimi wytypowanych więźniów (część z nich zmarła). Pomagał również w testowaniu szczepionek przeciwdurowych prof. Eugeniusza Haagena zawierających osłabione, lecz nadal żywe riketsje (również spowodowały zgon części badanych więźniów, wyniszczonych warunkami obozowymi, a zatem pozbawionych naturalnych sił obronnych).

</doc>
<doc id="3132885" url="https://pl.wikipedia.org/wiki?curid=3132885" title="Fuente y caudal">
Fuente y caudal

Fuente y caudal (tłum. źródło i przepływ) – szósty solowy album hiszpańskiego kompozytora i gitarzysty Paco de Lucii, który wydany został w 1973 roku.
Dzięki publikacji tej płyty artysta zdobył popularność nie tylko we własnym kraju, ale i poza jego granicami. Ten sukces spowodowany był głównie dzięki zawartej na krążku rumbie „Entre dos aguas”, która została umieszczona na nośniku w ostatniej chwili, z uwagi na niewystarczającą porcję utworów.

</doc>
<doc id="3132886" url="https://pl.wikipedia.org/wiki?curid=3132886" title="Jadwiga Muszyńska (historyk)">
Jadwiga Muszyńska (historyk)

Jadwiga Zuzanna Muszyńska (ur. 10 sierpnia 1946 w Białej Rawskiej, zm. 13 grudnia 2016 w Kielcach) – polska historyk, profesor nauk humanistycznych.
Życiorys.
W 1965 ukończyła Liceum Pedagogiczne w Tomaszowie Mazowieckim. W latach 1965–1970 odbyła studia z zakresu historii w Wyższej Szkole Pedagogicznej w Opolu. Doktoryzowała się tamże w 1980 na podstawie pracy zatytułowanej "Gospodarstwo wiejskie w starostwie sandomierskim w l. 1510–1663", której promotorem był Zenon Guldon. Stopień doktora habilitowanego uzyskała w 2000 na Uniwersytecie Jagiellońskim w oparciu o rozprawę "Żydzi w miastach województwa sandomierskiego i lubelskiego w XVIII w. Studium osadnicze". Tytuł naukowy profesora nauk humanistycznych otrzymała 12 listopada 2013.
W 1970 podjęła pracę w Wyższej Szkole Nauczycielskiej w Kielcach, przekształconej następnie w Wyższą Szkołę Pedagogiczną, Akademię Świętokrzyską i Uniwersytet Jana Kochanowskiego. Początkowo zatrudniona była na stanowisku asystenta, następnie adiunkta i od 2000 profesora. Od 2005 do 2008 była dyrektorem Instytutu Historii, natomiast w latach 2008–2012 pełniła funkcję dziekana Wydziału Humanistycznego. Do 2014 kierowała Zakładem Historii XVI-XVIII wieku, następnie była profesorem emerytowanym UJK. Zajmowała również stanowisko profesora zwyczajnego w Warszawskiej Wyższej Szkole Humanistycznej im. Bolesława Prusa. Zasiadała nadto w Komitecie Nauk Historycznych Polskiej Akademii Nauk.
Zajmowała się historią nowożytną, w szczególności gospodarką i społeczeństwem Małopolski oraz mniejszościami etnicznymi i wyznaniowymi tego regionu (XVI-XVIII w.).

</doc>
<doc id="3132887" url="https://pl.wikipedia.org/wiki?curid=3132887" title="Hymenogaster">
Hymenogaster

Hymenogaster Vittad. (podziemniczek) – rodzaj grzybów z rodziny "Hymenogastraceae".
Systematyka i nazewnictwo.
Pozycja w klasyfikacji według Index Fungorum: "Hymenogastraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Polską nazwę nadał Feliks Teodorowicz w 1933 r., używał też nazwy żywotek. Synonimy naukowe: "Dendrogaster" Bucholtz, "Fechtneria" Velen., "Hysterogaster" C.W. Dodge, "Radiogaster" Lloyd, "Rhizopogoniella" Soehner.

</doc>
<doc id="3132888" url="https://pl.wikipedia.org/wiki?curid=3132888" title="Podziemniczek">
Podziemniczek



</doc>
<doc id="3132889" url="https://pl.wikipedia.org/wiki?curid=3132889" title="Jakub Kowalski (piłkarz)">
Jakub Kowalski (piłkarz)

Jakub Kowalski (ur. 9 października 1987 w Żyrardowie) – polski piłkarz, występujący na pozycji pomocnika.
Życiorys.
Kariera klubowa.
Wychowanek Żyrardowianki Żyrardów. Karierę seniorską rozpoczął w Unii Skierniewice, następnie był zawodnikiem polskich klubów: Concordia Piotrków Trybunalski, UKS SMS Łódź, Wigry Suwałki, OKS 1945 Olsztyn, Arka Gdynia, Widzew Łódź, Okocimski KS Brzesko, Ruch Chorzów, Podbeskidzie Bielsko-Biała, GKS Tychy i Górnik Łęczna. 28 września 2012, będąc zawodnikiem Widzewa, zadebiutował w Ekstraklasie w przegranym 1:3 wyjazdowym spotkaniu przeciwko Polonii Warszawa; Kowalski występował od 37. minuty.
9 lipca 2019 został zawodnikiem Garbarni Kraków. Jego kontrakt z Garbarnią wygasł z końcem czerwca 2021. 7 lipca 2021 podpisał roczną umowę z Podhalem Nowy Targ, a w lipcu 2022 został zawodnikiem Stali Stalowa Wola.

</doc>
<doc id="3132890" url="https://pl.wikipedia.org/wiki?curid=3132890" title="Hymenopellis">
Hymenopellis

Hymenopellis R.H. Petersen – rodzaj grzybów z rodziny "Physalacriaceae". Jest to niedawno utworzony nowy rodzaj. Należy do niego około 40 gatunków, w Polsce występuje jeden.
Systematyka i nazewnictwo.
Pozycja w klasyfikacji według Index Fungorum: "Physalacriaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".

</doc>
<doc id="3132891" url="https://pl.wikipedia.org/wiki?curid=3132891" title="Wybory parlamentarne w Argentynie w 2013 roku">
Wybory parlamentarne w Argentynie w 2013 roku

Wybory parlamentarne w Argentynie w 2013 roku zostały przeprowadzone 27 października w celu obsadzenia połowy miejsc (łącznie 127) w Izbie Deputowanych na kadencję 2013-2017 oraz jednej trzeciej miejsc (łącznie 24) w Senacie na kadencję 2013-2019.
Wybory październikowe poprzedzone zostały prawyborami określanymi akronimem PASO, odnoszącym się do rządzących nimi zasad (wybory wstępne, otwarte, równoczesne i obowiązkowe; hiszp. "elecciones primarias, abiertas, simultáneas y obligatorias"). Prawybory te odbyły się 11 sierpnia 2013 i służyły wyłonieniu list wyborczych uprawnionych do uczestnictwa w wyborach właściwych. Podobnie jak w 2011, gdy instytucję prawyborów parlamentarnych zastosowano po raz pierwszy, każda propozycja listy wyborczej musiała zdobyć uprzednio co najmniej 1,5% głosów na poziomie odpowiedniego okręgu wyborczego, by móc uczestniczyć w walce o mandaty.
Deputowanych izby niższej wybierano we wszystkich prowincjach Argentyny. Wybory senatorów przeprowadzono zaś w 2013 tylko w prowincjach Chaco, Entre Ríos, Neuquén, Río Negro, Salta, Santiago del Estero, Ziemia Ognista oraz w mieście autonomicznym Buenos Aires.
W trakcie wyborów zastosowano po raz pierwszy przepisy uchwalonej w 2012 nowelizacji prawa wyborczego, która wprowadzała innowacyjną zasadę przyznającą czynne prawo wyborcze obywatelom w wieku od 16 do 18 lat. Skorzystanie z tego prawa miało charakter nieobowiązkowy (w odróżnieniu od zasad obowiązujących pozostałych obywateli, dla których ustawodawstwo Argentyny przewiduje głosowanie przymusowe) i było możliwe po wcześniejszym zgłoszeniu się do rejestru wyborców. Opisywane zmiany prawne sprawiły, iż liczba potencjalnych wyborców wzrosła w porównaniu do poprzednich rozwiązań o 4,5% (nowym prawem objęto ok. 1,2 mln obywateli). Ostatecznie w rejestrach wyborczych znalazło się ok. 600 tys. nowych wyborców z grupy wiekowej od 16 do 18 lat.
Innowacją w trakcie wyborów w 2013 była również rezygnacja z tradycyjnej pieczątki w dowodzie tożsamości wyborcy, potwierdzającej wypełnienie obowiązku głosowania. Odnotowanie realizacji obowiązku wyborczego następowało dzięki wprowadzeniu specjalnych kart do głosowania z indywidualnym numerem i kodem paskowym.
Rezultaty.
Front na rzecz Zwycięstwa (lewicowi peroniści, określani także jako kirchneryści) wraz ze swoimi sojusznikami zachował większość w obu izbach parlamentu. W wyborach do Izby Deputowanych kirchneryści zdobyli 33,27% głosów oraz 47 ze 127 będących do obsadzenia miejsc w izbie niższej. Pozostali peroniści (głównie z Frente Renovador) zdobyli 24,75% głosów i 26 miejsc w Izbie Deputowanych.
Koalicja Frente Renovador (centroprawicowi peroniści) uzyskała niemal połowę głosów w najludniejszej w kraju prowincji Buenos Aires, poprawiając rezultat z prawyborów dwukrotnie. W samym mieście Buenos Aires zdecydowane zwycięstwo odniosła koalicja Propuesta Republicana (Propozycja Republikańska) Mauricio Macriego.

</doc>
<doc id="3132892" url="https://pl.wikipedia.org/wiki?curid=3132892" title="Świetlana Przyszłość">
Świetlana Przyszłość

Świetlana Przyszłość (isl. "Björt framtið") – islandzka partia polityczna założona w 2012 roku przez wybranego do Althingu z listy Partii Postępu niezależnego parlamentarzystę Guðmundura Steingrímssona oraz członków stworzonej przed wyborami lokalnymi w 2010 roku Najlepszej Partii, formalnie reprezentowanej przez jej wiceprzewodniczącą Heiðę Kristín Helgadóttir. Nazwa partii została wybrana po przeprowadzeniu ankiety. Propozycję zgłosiło 2000 osób, w tym 6 z nich zaproponowała nazwę, która została ostatecznie wybrana. W języku islandzkim skrót nazwy partii jest identyczny jak skrót Najlepszej Partii (isl. "Besti flokkurinn"). "Świetlana Przyszłość" została utworzona z myślą o starcie w wyborach parlamentarnych w 2013 roku. Przed nimi jej członkami była dwójka parlamentarzystów: Guðmundur Steingrímsson i Róbert Marshall (który został wybrany z listy Sojuszu). W wyniku głosowania "Świetlana Przyszłość" zdobyła 6 miejsc w 63-osobowym Althingu. 
Za swoje polityczne cele "Świetlana Przyszłość" uznaje promowanie idei zrównoważonego rozwoju i zrównoważonego wykorzystania energii, wspieranie tworzenia nowych miejsc pracy, poprawienie jakości systemu edukacji i ochrony zdrowia oraz rozwijanie współpracy zagranicznej. Partia w trakcie kampanii wyborczej w 2013 roku wyrażała poparcie dla wstąpienia Islandii do Unii Europejskiej i przyjęcia waluty euro.
Jesienią 2013 roku Jón Gnarr zapowiedział, że Najlepsza Partia, z której ramienia został wybrany na stanowisko burmistrza Reykjavíku zostanie połączoną ze "Świetlaną Przyszłością" przed wyborami lokalnymi w 2014 roku.

</doc>
<doc id="3132893" url="https://pl.wikipedia.org/wiki?curid=3132893" title="Pieniążkówka gładkotrzonowa">
Pieniążkówka gładkotrzonowa

Pieniążkówka gładkotrzonowa ("Hymenopellis radicata" (Relhan) R.H. Petersen) – gatunek grzybów z rodziny obrzękowcowatych ("Physalacriaceae").
Systematyka i nazewnictwo.
Pozycja w taksonomii: "Physalacriaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten opisany został przez Richarda Relhana jako "Agaricus radicatus", później przez różnych mykologów zaliczany był do rodzajów "Collybia", "Mucidula", "Gymnopus", "Oudemansiella", "Xerula". W 2010 przez R.H. Petersena zaliczony został do nowo utworzonego rodzaju "Hymenopellis". 
Gatunek "Hymenopellis radicata" ma około 50 synonimów naukowych. Niektóre z nich:
Polską nazwę nadał mu Władysław Wojewoda w 2003 r. W polskim piśmiennictwie mykologicznym gatunek ten opisywany był także jako pieniążkówka korzeniasta i monetka korzeniasta. Po przeniesieniu tego gatunku do rodzaju "Hymenopellis" wszystkie nazwy polskie stały się jednak niespójne z nową nazwą naukową.
Morfologia.
Średnica 4–12 cm, u młodych owocników dzwonkowaty, później płaskołukowaty, w końcu płaski. W środku posiada zazwyczaj tępy garb. Powierzchnia gładka, w czasie wilgotnej pogody błyszcząca i lepka, w czasie suchej wysychająca. Często charakterystycznie pomarszczona. Błyszczący, barwy ochrowej, żółtobrązowej, żółtosiwej. Skórka daje się łatwo ściągnąć.
Rzadkie, różnej długości, przy trzonie zaokrąglone lub wykrojone ząbkiem, barwy białej.
Wysokość 10–20 cm, grubość 5–12 mm. Walcowaty, w dolnej części zazwyczaj zgrubiały, u młodych owocników pełny, u starszych rurkowaty. Wydłużona, cieńsza korzeniasta część podziemna, o długości dochodzącej do 30 cm, posiadająca skręcone włókna. Powierzchnia gładka, delikatnie podłużnie karbowana, biaława, dołem brązowawa.
Kruchy, biały, niezmieniający barwy po uszkodzeniu. Smak łagodny, zapach niewyraźny.
Wysyp zarodników biały. Zarodniki szeroko elipsoidalne, wydłużone, gładkie, o rozmiarach 15–18 × 8–10 µm. Cheilocystydy maczugowate, wybrzuszone, o rozmiarach 60–110 × 12–35 µm. Pleurocystydy szeroko maczugowate, szeroko zaokrąglone, o obciętych wierzchołkach i rozmiarach 60–120 × 22–35 µm
Występowanie i siedlisko.
Najwięcej stanowisk odnotowano w Europie, Australii i USA. Podano występowanie także w Japonii, Algierii i Turcji W Polsce gatunek pospolity.
Rośnie w lasach liściastych i mieszanych, w parkach, ogrodach botanicznych, przy drogach na próchniejących podziemnych korzeniach, próchniejących pniakach i drewnie przykrytym ziemią, szczególnie często na bukach, dębach, grabach, topoli osice. Owocniki wytwarza od czerwca do listopada. Szczególnie pospolity jest w lasach bukowych.
Saprotrof, grzyb jadalny, ale o małej wartości.

</doc>
<doc id="3132894" url="https://pl.wikipedia.org/wiki?curid=3132894" title="Pieniążkówka korzeniasta">
Pieniążkówka korzeniasta



</doc>
<doc id="3132895" url="https://pl.wikipedia.org/wiki?curid=3132895" title="Hymenopellis radicata">
Hymenopellis radicata



</doc>
<doc id="3132896" url="https://pl.wikipedia.org/wiki?curid=3132896" title="Monetka korzeniasta">
Monetka korzeniasta



</doc>
<doc id="3132898" url="https://pl.wikipedia.org/wiki?curid=3132898" title="Chorokowa">
Chorokowa

Chorokowa – część wsi Chotelek w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Chorokowa administracyjnie należała do województwa kieleckiego.

</doc>
<doc id="3132899" url="https://pl.wikipedia.org/wiki?curid=3132899" title="Chotelek Poduchowny">
Chotelek Poduchowny

Chotelek Poduchowny – część wsi Chotelek w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Chotelek Poduchowny administracyjnie należał do województwa kieleckiego.

</doc>
<doc id="3132900" url="https://pl.wikipedia.org/wiki?curid=3132900" title="Zakrzyże">
Zakrzyże

Zakrzyże - część wsi Chotelek w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Zakrzyże administracyjnie należało do województwa kieleckiego.

</doc>
<doc id="3132901" url="https://pl.wikipedia.org/wiki?curid=3132901" title="Edith Zuser">
Edith Zuser



</doc>
<doc id="3132902" url="https://pl.wikipedia.org/wiki?curid=3132902" title="Dobrowoda Poduchowna">
Dobrowoda Poduchowna

Dobrowoda Poduchowna - część wsi Dobrowoda położona w województwie świętokrzyskim w powiecie buskim w gminie Busko-Zdrój.
W latach 1975–1998 miejscowość administracyjnie należała do województwa kieleckiego.

</doc>
<doc id="3132903" url="https://pl.wikipedia.org/wiki?curid=3132903" title="Dobrowoda Poduchowna Druga">
Dobrowoda Poduchowna Druga

Dobrowoda Poduchowna Druga – część wsi Dobrowoda położona w województwie świętokrzyskim w powiecie buskim w gminie Busko-Zdrój.
W latach 1975–1998 miejscowość administracyjnie należała do województwa kieleckiego.

</doc>
<doc id="3132904" url="https://pl.wikipedia.org/wiki?curid=3132904" title="Dobrowoda Poduchowna Pierwsza">
Dobrowoda Poduchowna Pierwsza

Dobrowoda Poduchowna Pierwsza - część wsi Dobrowoda położona w województwie świętokrzyskim w powiecie buskim w gminie Busko-Zdrój.
W latach 1975–1998 miejscowość administracyjnie należała do województwa kieleckiego.

</doc>
<doc id="3132905" url="https://pl.wikipedia.org/wiki?curid=3132905" title="Nowa Dobrowoda">
Nowa Dobrowoda

Nowa Dobrowoda - część wsi Dobrowoda położona w województwie świętokrzyskim w powiecie buskim w gminie Busko-Zdrój .
W latach 1975–1998 miejscowość administracyjnie należała do województwa kieleckiego.

</doc>
<doc id="3132906" url="https://pl.wikipedia.org/wiki?curid=3132906" title="Frankenfish">
Frankenfish

Frankenfish - amerykański film fantastyczno-naukowy grozy z 2004 roku.
Treść.
Na bagnach Luizjany zostają znaleziona zmasakrowane zwłoki mężczyzny. Policyjny biolog Sam Rivers udaje się na miejsce by zbadać sprawę.Szybko przekonuje się, ze sprawcą zabójstwa jest gigantyczna, zmutowana ryba. Wkrótce sam znajdzie się w niebezpieczeństwie.

</doc>
<doc id="3132907" url="https://pl.wikipedia.org/wiki?curid=3132907" title="Orłowa Góra">
Orłowa Góra

Orłowa Góra - część wsi Dobrowoda położona w województwie świętokrzyskim w powiecie buskim w gminie Busko-Zdrój.
W latach 1975–1998 miejscowość administracyjnie należała do województwa kieleckiego.

</doc>
<doc id="3132908" url="https://pl.wikipedia.org/wiki?curid=3132908" title="Wzory (Dobrowoda)">
Wzory (Dobrowoda)

Wzory – część wsi Dobrowoda położona w województwie świętokrzyskim w powiecie buskim w gminie Busko-Zdrój.
W latach 1975–1998 miejscowość administracyjnie należała do województwa kieleckiego.

</doc>
<doc id="3132909" url="https://pl.wikipedia.org/wiki?curid=3132909" title="Gać (Elżbiecin)">
Gać (Elżbiecin)

Gać – część wsi Elżbiecin w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Gać administracyjnie należał do województwa kieleckiego.

</doc>
<doc id="3132912" url="https://pl.wikipedia.org/wiki?curid=3132912" title="Andreas Berger">
Andreas Berger

Andreas Berger (ur. 9 czerwca 1961 w Gmunden) – austriacki lekkoatleta specjalizujący się w biegach sprinterskich, dwukrotny uczestnik letnich igrzysk olimpijskich (Seul 1988, Barcelona 1992).

</doc>
<doc id="3132913" url="https://pl.wikipedia.org/wiki?curid=3132913" title="De Fryske Marren">
De Fryske Marren

De Fryske Marren – gmina w Holandii, w prowincji Fryzja. Została ona utworzona w 2014 r. poprzez połączenie gmin Gaasterland-Sloten, Lemsterland, Skarsterlân oraz Boarnsterhim. Na terenie gminy znajduje się kilkadziesiąt miejscowości: Akmarijp, Bakhuizen, Balk, Bantega, Boornzwaag, Broek, Delfstrahuizen, Dijken, Doniaga, Echten, Echtenerbrug, Eesterga, Elahuizen, Follega, Goingarijp, Harich, Haskerhorne, Idskenhuizen, Joule, Kolderwoulde, Langweer, Legemeer, Lemmer, Mirns, Nijehaske, Nijemirdum, Oldeouwer, Oosterzee, Oudega, Oudehaske, Oudemirdum, Ouwster-Nijega, Ouwsterhaule, Rijs, Rohel, Rotstergaast, Rotsterhaule, Rottum, Ruigahuizen, Scharsterburg, Sint Nicolaasga, Sintjohannesga, Sloten, Snikzwaag, Sondel, Terherne, Terkaple, Teroele, Tjerkgaast, Vegelinsoord oraz Wijckel.

</doc>
<doc id="3132920" url="https://pl.wikipedia.org/wiki?curid=3132920" title="Dwór w Wargowie">
Dwór w Wargowie

Dwór w Wargowie – zabytkowy dwór we wsi Wargowo, w powiecie obornickim, w województwie wielkopolskim.
Wybudowany w stylu eklektycznym dwór rodziny Żółtowskich, pochodzi z 1889. W bryle dominują formy neobarokowe, a głównym akcentem fasady jest wieżyczka z cebulastym hełmem. Wokół rezydencji rozpościera się park krajobrazowy o powierzchni 3 ha, w którym rośnie m.in. klon (320 cm obwodu) i wiąz (310 cm). Podczas II wojny światowej w obiekcie mieścił się urząd komisaryczny Rzeszy. W latach 90. XX wieku dwór wrócił w ręce rodziny Żółtowskich i uległ wzorowej restauracji (I miejsce w konkursie Ministra Kultury i Sztuki za odbudowę zabytków za rok 1995). Według Marcina Libickiego nieznany autor projektu wargowskiego dworu był prekursorem tzw. polskiego stylu narodowego, który stał się popularny dopiero w 1. dekadzie XX wieku.

</doc>
<doc id="3132925" url="https://pl.wikipedia.org/wiki?curid=3132925" title="Pałac w Winnej Górze">
Pałac w Winnej Górze

Pałac Generała Dąbrowskiego w Winnej Górze (Pałac Dąbrowski) – zabytkowy pałac we wsi Winna Góra, w powiecie średzkim, w województwie wielkopolskim. Od 2021 roku mieści się tu instytucja kultury Samorządu Województwa Wielkopolskiego, która swą misję realizuje wokół postaci generała Jana Henryka Dąbrowskiego oraz prekursorów i prekursorek pracy organicznej.
Historia pierwszego pałacu.
Pałac w Winnej Górze powstał w latach 1760-1770 z inicjatywy biskupa poznańskiego – Teodora Kazimierza Czartoryskiego. Pałac w stylu barokowym, znajdował się na równinie pomiędzy lasami na północy a winnicami na południu. Miał zajazd wysadzany lipami, a na jego tyłach pozostały dawne fosy. Wokół zaprowadzony był ogród francuski, a obok niego sad i plantacja drzew morwowych. W 1796 r. Pałac wraz z okolicznymi terenami został skonfiskowany przez władze pruskie.
30 VI 1807 r. w ramach donacji Napoleon przekazał Winną Górę wraz z miastami Środa i Pyzdry, 10 folwarkami i kilkunastoma wsiami (razem ponad 2,5 tys. ha) generałowi Janowi Henrykowi Dąbrowskiemu. Dąbrowski utworzył w Pałacu rodzaj narodowego sanktuarium, tzw. Świątynię Zwycięstwa (nawiązującą prawdopodobnie do Świątyni Sybilli Izabeli Czartoryskiej w Puławach), zawierającą pamiątki i dokumenty związane z walkami Polaków. Liczne freski na ścianach upamiętniały bitwy poległych legionistów – towarzyszy walki Dąbrowskiego. W Pałacu prezentowany był również obraz Jana Gładysza „Wjazd gen. H. Dąbrowskiego do Poznania”, a na kolumnach stały popiersia wodzów – Napoleona, Jana III Sobieskiego i Stefana Czarnieckiego. Po upadku Napoleona Dąbrowski na stałe osiadł w Winnej Górze, a Pałac stał się ważnym ośrodkiem polskiej myśli narodowej. Bywali tu m.in. Julian Ursyn Niemcewicz, Władysław Syrokomla i Henryk Sienkiewicz.
Historia obecnego pałacu w Winnej Górze.
Po śmierci syna generała, Bronisława Dąbrowskiego, i dłuższym sporze z rodziną jego żony, Weroniki z Łąckich, Winną Górę odkupił syn Bogusławy, Napoleon Ksawery Mańkowski. Majątek przejął następnie jego syn, Henryk, który w pobliżu rozebranego, dawnego Pałacu, będącego na początku XX w. w złym stanie technicznym, wzniósł w latach 1910-1911 nową budowlę zaprojektowaną przez architekta Stanisława Boreckiego. Pałac, mimo nadania formy tradycyjnego dworu z kolumnowym portykiem, był nowoczesny i stosunkowo duży. Dolna kondygnacja, wysoka suterena minimalnie zagłębiona w gruncie, otrzymała duże okna jak kondygnacja mieszkalna, a kondygnacja górna schowana została w dużym, łamanym, polskim dachu z licznymi lukarnami. Do wnętrza prowadzą kamienne schody poprzedzające monumentalny, czterokolumnowy portyk w wysokim porządku, zwieńczony trójkątnym tympanonem. Wewnątrz dominuje wysoki, dwukondygnacyjny hall urządzony w stylu angielskim – z kominkiem, dwubiegowymi schodami i antresolą od frontu. Wnętrza od początku były nowocześnie urządzone, z centralnym ogrzewaniem i łazienkami. Na froncie umieszczono napis: „SI DEUS NOBISCUM QUIS CONTRA NOS” (łac. „Jeśli Bóg z nami, któż przeciw nam”). Rezydencji towarzyszyło ośmiohektarowe założenie ogrodowe z dwoma stawami i duży folwark.
Generał Jan Henryk Dąbrowski, z zamiłowania kolekcjoner i zbieracz numizmatów (zgromadził kolekcję ponad 10 tys. monet), oprócz pięknych mebli i dobrego malarstwa umieścił w pałacu pozostałe pamiątki rodzinne. Znajdowały się tam również kolekcje napoleońskich pamiętników i szlacheckich pasów słuckich. Zbiory te zostałyrozproszone i w dużej części zaginęły podczas II wojny światowej.
W rękach Henryka Mańkowskiego, a później jego syna Andrzeja, Winna Góra znajdowała się do wybuchu II wojny światowej, kiedy to dotychczasowi właściciele zostali wywłaszczeni i zastąpieni przez Niemców. Po wojnie majątek został znacjonalizowany. W 1963 r. pałac został przejęty przez Instytutu Ochrony Roślin w Poznaniu. Rozpoczęto również starania, by do Winnej Góry powróciły pamiątki po generale Dąbrowskim. Powstała idea powołania „Sali Pamięci Generała J. H. Dąbrowskiego”, którą zrealizowano w 1987 r. Sala funkcjonowała niezależnie do 1997 r., kiedy to przekształcono ją w oddział gnieźnieńskiego Muzeum Początków Państwa Polskiego. W 2003 r. Pałac, park i zdecydowana większość majątku została przez Instytut wydzierżawiona, a potem sprzedana producentowi ceramiki łazienkowej, Stanisławowi Hybnerowi, który przeprowadził w Pałacu gruntowny remont, zachowując przy tym izbę pamięci. Od 2018 r. w Pałacu, wykupionym przez Wielkopolski Urząd Marszałkowski, mieścił się oddział Muzeum Ziemiaństwa w Dobrzycy. 
Pałac Dąbrowski jako nowa instytucja kultury.
W styczniu 2021 roku Pałac Generała Dąbrowskiego w Winnej Górze (Pałac Dąbrowski) stał się samodzielną instytucją kultury samorządu województwa wielkopolskiego. Charakter placówki najtrafniej oddaje pojęcie „centrum interpretacji historii", które swą misję realizuje wokół postaci generała Jana Henryka Dąbrowskiego oraz prekursorów i prekursorek pracy organicznej. Pałac Dąbrowski organizuje inicjatywy kulturalne i obywatelskie, nawiązuje współpracę z lokalnym instytucjami i organizacjami oraz bierze udział w budowaniu świadomości regionalnej Wielkopolan. Interdyscyplinarny Zespół Pałacu Dąbrowskiego poszukuje odpowiedzi na pytania o to, jak różne historyczne drogi Polaków do odzyskania niepodległości, związane zarówno z postacią generała Dąbrowskiego, jak i Organiczniczek i Organiczników budujących polską siłę ekonomiczną i społeczną, mogą wspierać rozumienie współczesności oraz inspirować do pracy na rzecz rozwiązywania aktualnych problemów.

</doc>
<doc id="3132927" url="https://pl.wikipedia.org/wiki?curid=3132927" title="Chidi Imoh">
Chidi Imoh

Chukwudi "Chidi" Imoh (ur. 27 sierpnia 1963) – nigeryjski lekkoatleta specjalizujący się w biegach sprinterskich, trzykrotny uczestnik letnich igrzysk olimpijskich (Los Angeles 1984, Seul 1988, Barcelona 1992), srebrny medalista olimpijski z Barcelony (1992) w biegu sztafetowym 4 x 100 metrów.

</doc>
<doc id="3132928" url="https://pl.wikipedia.org/wiki?curid=3132928" title="Chidi Imo">
Chidi Imo



</doc>
<doc id="3132944" url="https://pl.wikipedia.org/wiki?curid=3132944" title="Krzysztof Baran">
Krzysztof Baran



</doc>
<doc id="3132945" url="https://pl.wikipedia.org/wiki?curid=3132945" title="Gerrie de Bruyn">
Gerrie de Bruyn

Gerhardus Johannes "Gerrie" de Bruyn (ur. 26 marca 1938 w Germiston, zm. 8 marca 2014 w Primrose) – południowoafrykański bokser, medalista Igrzysk Imperium Brytyjskiego i Wspólnoty Brytyjskiej 1958, potem bokser zawodowy.
Początkowo zainteresowania sportowe dzielił na boks i rugby, ostatecznie jednak zdecydował się na pięściarstwo. Trenował w Primrose Club pod kierunkiem Gerriego Nela, a jednym z jego pierwszych ważnych sukcesów było zwycięstwo nad Johnym van der Kolffem, mistrzem igrzysk Imperium Brytyjskiego z 1958. Zdobył trzy tytuły amatorskiego mistrza Afryki Południowej (1957, 1958, 1959). W 1956 był kandydatem do wyjazdu na igrzyska olimpijskie w Sydney, ale ostatecznie uznano, że jest za młody i niedoświadczony. Wystąpił natomiast na igrzyskach Imperium Brytyjskiego w Cardiff w 1958, gdzie w wadze lekkociężkiej zdobył brązowy medal. Uległ w półfinale Australijczykowi Madiganowi, późniejszemu mistrzowi tej imprezy i medaliście olimpijskiemu.
29 kwietnia 1961 w Johannesburgu zwycięsko zadebiutował w zawodowym ringu. Trzykrotnie zdobywał zawodowe mistrzostwo Transwalu w wadze lekkociężkiej i ciężkiej, a w 1966 po wygranej z Lotterem został mistrzem Południowej Afryki w wadze ciężkiej. W obronie tytułu stoczył pięć zwycięskich walk, mistrzowski pas oddając ostatecznie w 1969 Pretoriusowi. Bez powodzenia walczył dwukrotnie z Pieterse o zawodowe mistrzostwo kraju w wadze lekkociężkiej (1968, 1969). Poniósł porażki także w występach zagranicznych – z Argentyńczykiem Colettim w Manchesterze (1967) i z Amerykaninem Mathisem w Göteborgu (1967). Po raz ostatni walczył 30 marca 1970 w Durbanie, przegrywając z Jimmym Richardsem. Łączny bilans występów zawodowych de Bruyna zamknął się liczbą 23 wygranych, 12 porażek i 3 walk nierozstrzygniętych.
De Bruyn miał opinię boksera agresywnego, często szukającego rozstrzygnięcia walki przed czasem. Siedemnaście wygranych na ringu zawodowym odniósł właśnie przez nokaut.
Jego karierę przerwał tragiczny wypadek na budowie w 1970. Pod de Bruynem, pracującym jako elektryk, załamało się rusztowanie, a upadek z dużej wysokości skutkował paraliżem; resztę życia bokser spędził na wózku inwalidzkim, uczestnicząc jednak nadal w życiu sportowym kraju. Mieszkał w Pretorii. Zmarł 8 marca 2014.

</doc>
<doc id="3132946" url="https://pl.wikipedia.org/wiki?curid=3132946" title="Alpen Cup kobiet w skokach narciarskich 2012/2013">
Alpen Cup kobiet w skokach narciarskich 2012/2013

Alpen Cup kobiet w skokach narciarskich 2012/2013 rozpoczął się 27 lipca 2012 w Pöhla, a zakończył się 3 marca 2013 w Achomitz. Cykl składał się z 11 konkursów. Zawody rozgrywane były w Szwajcarii, Niemczech, Słowenii, i Austrii.
Tytuł zdobyła słoweńska skoczkini Ema Klinec.
Zawody zaplanowane na 1–2 września w Einsiedeln zostały przyspieszone o jeden dzień, natomiast zawody które miały zostać rozegrane 2 lutego w Achomitz zostały przeniesione na 3 lutego. Dzień później odbyły się dwa konkursy, oba ograniczone do jednej serii.

</doc>
<doc id="3132954" url="https://pl.wikipedia.org/wiki?curid=3132954" title="Kocin Kociński Trio">
Kocin Kociński Trio

Kocin Kociński Trio - trio jazzowe, które powstało w 2011 roku. Repertuar zespołu to przede wszystkim kompozycje saksofonisty Macieja „Kocina” Kocińskiego. 
W styczniu 2013 roku nakładem wytwórni Allegro Records ukazał się pierwszy album zespołu zatytułowany „Proverbs 3:5”, na którym gościnnie wystąpili Kuba Badach i Patrick Jiya. Dzięki temu albumowi Maciej „Kocin” Kociński w 2014 roku został nominowany do Nagrody Muzycznej "Fryderyki" w kategorii debiut jazzowy.
Muzycy Kocin Kociński Trio wraz z pianistą Krzysztofem Dysem współtworzą także kwartet Soundcheck, z którym stale koncertują. Wspólnie zdobywali nagrody na krajowych i zagranicznych konkursach jazzowych. W tym składzie nagrali kilka bardzo dobrze przyjętych w Polsce i za granicą albumów.
W 2011 roku Maciej „Kocin” Kociński został nominowany do Nagrody Muzycznej "Fryderyki" w kategorii "jazzowy kompozytor roku" za album „Soundcheck III druglum”, a w 2012 roku w tej samej kategorii za album „Marysia - wiersze z Kazachstanu”. 

</doc>
<doc id="3132955" url="https://pl.wikipedia.org/wiki?curid=3132955" title="Kinematografia nowozelandzka">
Kinematografia nowozelandzka

Kinematografia w Nowej Zelandii ma swoje początki w 1914, kiedy George Tarr zrealizował pierwszy nowozelandzki film fabularny "Hinemoa" (nie zachował się do dnia dzisiejszego). Innymi pionierami nowozelandzkiej sztuki filmowej byli sięgający po wzorce gatunkowe Rudall Hayward, przedstawiciel modernizmu Len Lye ("The Colour Box", 1935) i John O’Shea. Ten ostatni w latach pięćdziesiątych i sześćdziesiątych XX wieku zrealizował podejmujące tematykę społeczną obrazy takie jak "Broken Barrier" (1952), "Runaway" (1964) i musical "Don't Let It Get You" (1966).
Odrodzenie kinematografii w Nowej Zelandii nastąpiło w 1977 roku za sprawą dwóch filmów – "Śpiących psów" (1977) Rogera Donaldsona i "Wild Mana" (1977) Geoffa Murphy’ego. Wówczas w trosce o niezależność rodzimej kinematografii, w 1978 powstał Nowozelandzki Komitet Filmowy. Dalsze obrazy, na przykład "Goodbye Pork Pie" (1981) Murphy’ego, eksponowały męskość i upodobanie do poetyki kina akcji. Tendencja ta trwała do roku 1986, kiedy zniesione zostały ulgi podatkowe na kręcenie filmów w kraju. Wówczas Donaldson i Murphy wyjechali do Stanów Zjednoczonych, w kraju natomiast zastępowali ich maoryscy twórcy oraz coraz bardziej wpływowe reżyserki.
W latach 1992–1995 dokonał się przełom w twórczości nowozelandzkiej. Międzynarodowe sukcesy odnieśli wówczas tacy twórcy, jak Peter Jackson ("Martwica mózgu", 1992; "Niebiańskie stworzenia", 1994), Jane Campion (nagrodzony Złotą Palmą "Fortepian", 1993) oraz Lee Tamahori ("Tylko instynkt", 1994). Popularność zdobyli także Alison Maclean, Peter Wells i Stewart Martin. Najbardziej popularnym z reżyserów stał się ostatecznie Jackson, który w plenerach Nowej Zelandii zrealizował trylogię "Władca Pierścieni" (2001–2003) według powieści Tolkiena.
Po roku 2005 wyróżniła się formacja młodych twórców podejmujących temat lokalnej obyczajowości. Ujawnili się wówczas tacy twórcy, jak Glenn Standring, Chris Graham, Toa Fraser, Jonathan King, Robert Sarkies, Taika Waititi oraz Peter Burger.

</doc>
<doc id="3132962" url="https://pl.wikipedia.org/wiki?curid=3132962" title="Godzinki Joanny z Évreux">
Godzinki Joanny z Évreux

Godzinki Joanny z Évreux – niewielkich rozmiarów iluminowany rękopis godzinek, wykonany dla Joanny z Évreux, trzeciej żony króla francuskiego Karola IV Pięknego.
Stanowi część kolekcji The Cloisters Metropolitan Museum of Art w Nowym Jorku (sygnatura "MS. 54.1.2").
Opis.
Rękopis ma wymiary 89 × 62 mm i liczy 209 kart. Spisany został na welinie. Monochromatyczne iluminacje wykonano czarną farbą, którą nakładano ze zróżnicowaną intensywnością (technika "en grisaille"), z użyciem tempery i atramentu oraz złotej folii (listki złota malarskiego).
Manuskrypt zawiera 25 całostronicowych miniatur, ozdobne inicjały i około 700 umieszczonych na marginesach drolerii, przedstawiających biskupów, grajków, tancerzy, pątników oraz różne gatunki rzeczywistych i mitycznych zwierząt.
Czas i okoliczności powstania.
Rękopis powstał na pewno między rokiem 1325 a 1328, w okresie, gdy Joanna z Évreux była tzw. królową królującą (małżonką aktualnie panującego władcy Francji). Prawdopodobnie godzinki zostały zamówione przez Karola IV jako prezent ślubny dla żony.
Na podstawie analizy ikonograficznej wykonanie godzinek przypisano warsztatowi paryskiego iluminatora Jeana Pucelle'a.
Proweniencja.
Po śmierci Joanny z Évreux manuskrypt stał się własnością Karola V Mądrego, następnie trafił do kolekcji Jana de Berry. W późniejszych wiekach stanowił własność prywatną, w XIX wieku znalazł się w zbiorach rodziny Rothschildów. W 1954 roku został zakupiony przez Metropolitan Museum of Art w Nowym Jorku.

</doc>
<doc id="3132981" url="https://pl.wikipedia.org/wiki?curid=3132981" title="Ryszard Szpak">
Ryszard Szpak

Ryszard Szpak – polski dowódca wojskowy.
W 1973 roku ukończył Oficerską Szkołę Wojsk Inżynieryjnych we Wrocławiu. Zawodową służbę wojskową rozpoczął jako dowódca plutonu i kompanii pontonowej a następnie został szefem sztabu batalionu pontonowego w 2 Brygadzie Saperów. w 1974 roku skierowany został na studia akademickie do Akademii Sztabu Generalnego w Warszawie. Po ukończeniu studiów akademickich był m.in. dowódcą batalionu pontonowego, starszym oficerem operacyjnym w 2 BSap, zastępcą dowódcy do spraw liniowych, szefem sztabu, dowódcą 7 pułku pontonowego, a także komendantem 60 OSRWI. W 1996 roku został wyznaczony na stanowisko dowódcy 1 pułku drogowo-mostowego w Dęblinie.

</doc>
<doc id="3132984" url="https://pl.wikipedia.org/wiki?curid=3132984" title="Historia seksualności">
Historia seksualności

Historia seksualności – praca francuskiego filozofa i historyka Michela Foucaulta, wydana w 1976 roku. Autor podważa w niej hipotezę represji, mówiącą o tym, że od XVII wieku przejawy seksualności są tłumione, cenzurowane oraz przemilczane. 
Tematyka.
W XX wieku zaczęto jawnie mówić o seksie, przy czym za tę transgresję tabu wywodzącego się z epoki wiktoriańskiej odpowiada choćby psychoanaliza, odsłaniająca prawdę o człowieku jako podmiocie seksualności. Foucault analizuje źródła historyczne i warunki, w których ta prawda funkcjonuje, m.in. instytucje i praktyki, które tworzą prawdę o seksie. Nie dostrzega tutaj żadnej represji, widzi natomiast dyskursy, które przykładowo w medycynie i sądownictwie mówiły o seksie i jego aspektach, takich jakich seksualność dzieci, perwersje seksualne, społeczny status prokreacji itp. Efektem praktyk dyskursywnych było postrzeganie seksu jako zagrożenia i źródła patologii. W ten sposób władza dosięgnęła ciała – seksualność, seks domagają się odgórnego nadzoru i opieki np. psychiatry czy pedagoga, co prowadzi do kontroli tej sfery zachowań ludzkich. 
Foucault zastrzega jednak, że władza działa nie tylko negatywnie zakazując, cenzurując oraz wytyczając granice legalności, ma też swój pozytywny wkład. Według jego koncepcji bowiem władza za pomocą sumy lokalnych stosunków jest twórcza w tej dziedzinie. 
Foucault dostrzega w tej formie zainteresowanie seksualnością efekt uboczny – władzę nad życiem, tzw. "biowładzę", poprzez:
Według niego "człowiek nowoczesny jest zwierzęciem w polityce". 
Foucault przez całe swoje wielotomowe dzieło doszukuje się prawdy o człowieku jako podmiocie pragnień w historycznych źródłach. Nie znajduje żadnej oczywistości, żadnego konkretu kiedy, dlaczego i w jaki sposób zachowania seksualne stały się problemem. Analizując starożytne teksty greckie i łacińskie, pochodzące z okresu IV w p.n.e. i przełomu I/II wieku n.e., odsłania on sposoby, w jakie problematyzowano zachowania seksualne i związane z nimi praktyki. Specyfika tego polegała na dążeniu do samorealizacji poprzez seks. Przyjemność ówczesna filozofia i medycyna widziała jako metodę przekształcenia własnego bytu, życie miało stać się dziełem. Zamiast moralnych kodeksów, wykorzystywano praktyczne porady i reguły zachowania jako środek przekazu. Zabiegi związane z higieną, małżeństwem, homoseksualizmem, mądrością ostatecznie miały ukształtować podmiot moralny w taki sposób, by panował nad sobą i potrafił korzystać z przyjemności. 
Foucault przedstawia też ramy projektu nowej historii moralności, która nie stanowi dzieła prawa i określonych przez nie norm społecznych zachowań, tylko formy stosunku do siebie i praktyki uprzedmiotowienia.

</doc>
<doc id="3132988" url="https://pl.wikipedia.org/wiki?curid=3132988" title="Mário da Silva">
Mário da Silva

Mário Manuel da Silva (ur. 23 lipca 1961 w Madina do Boé) – portugalski lekkoatleta specjalizujący się w biegach średnio i długodystansowych, dwukrotny uczestnik letnich igrzysk olimpijskich (Seul 1988, Barcelona 1992).

</doc>
<doc id="3132991" url="https://pl.wikipedia.org/wiki?curid=3132991" title="Miguel Enrico">
Miguel Enrico

Miguel Ángel Enrico (ur. w 1903 roku) – argentyński lekkoatleta, sprinter. Uczestnik Igrzysk Olimpijskich 1924 i mistrz Ameryki Południowej w biegu na 100 m z 1924 roku.
Podczas Igrzysk Olimpijskich w Paryżu w 1924 roku uczestniczył w biegu na 100 metrów. W swoim biegu eliminacyjnym zajął ostatnie, 6. miejsce i odpadł z rywalizacji.
Zawodnik zdobył złoty medal w biegu na 100 metrów podczas lekkoatletycznych mistrzostw Ameryki Południowej w 1924 roku.
Rekord życiowy zawodnika w biegu na 100 metrów wynosi 10,9 s. Wynik ten został osiągnięty w 1924 roku.

</doc>
<doc id="3132993" url="https://pl.wikipedia.org/wiki?curid=3132993" title="Pellestrina">
Pellestrina

Pellestrina − jedna z wysp mierzei Laguny Weneckiej, położona na południe od Lido di Venezia, na południu sąsiaduje z nią Sottomarina. Wraz z Lido stanowi jedną z sześciu dzielnic Wenecji.
Geografia.
Pellestrina oddziela wody wewnętrzne Laguny Weneckiej od Adriatyku. Na wyspie znajdują się następujące miejscowości i osady: Pellestrina (2791 mieszkańców), San Pietro in Volta (1193 mieszkańców), Santa Maria del Mare, Portosecco oraz Sant'Antonio. Administracyjnie należy do Municipalità di Lido-Pellestrina.
Podobnie jak Lido wyspa ma podłużny kształt, ciągnąc się z północy ku południowi. Jest od Lido bardziej wąska. Między Lido a Pellestriną znajduje się wejście portowe − Porto di Malamocco. Między Pellestriną a Sottomariną i Chioggią znajduje się wejście portowe − Porto di Chioggia. Wzdłuż wschodniego wybrzeża Pellestriny ciągnie się pas kamiennych zapór, tzw. "murazzi". Na południe od wyspy zlokalizowany jest rezerwat przyrody Ca' Roman, siedlisko ptaków wodnych o powierzchni 48 he.
Zabytki.
W miejscowości San Pietro in Volta znajduje się XVIII-wieczny kościół pw. św. Piotra. W samej Pellestrinie stoi zabytkowy kościół Wszystkich Świętych.
Osoby.
Z Pellestriny pochodził sługa Boży Olinto Marella.

</doc>
<doc id="3132994" url="https://pl.wikipedia.org/wiki?curid=3132994" title="Augusto de Negri">
Augusto de Negri

Augusto de Negri – argentyński lekkoatleta, sprinter. Wicemistrz Ameryki Południowej w biegu na 100 m z 1924 roku.
Zawodnik zdobył srebrny medal w biegu na 100 metrów podczas lekkoatletycznych mistrzostw Ameryki Południowej w 1924 roku, przegrywając jedynie z rodakiem Miguelem Enrico. Ponadto de Negri zdobył także złoto w biegu na 100 metrów podczas nieoficjalnych lekkoatletycznych mistrzostw Ameryki Południowej w 1922 roku.

</doc>
<doc id="3132999" url="https://pl.wikipedia.org/wiki?curid=3132999" title="Alfredo Giaccio">
Alfredo Giaccio

Alfredo Gustavo Giaccio (ur. 15 lipca 1970 w Buenos Aires) – argentyński szachista, arcymistrz od 2013 roku.
Kariera szachowa.
Wielokrotnie startował w finałach indywidualnych mistrzostw Argentyny, w 1998 zdobywając brązowy medal. Był reprezentantem kraju w turniejach drużynowych, m.in.: , w 2000 zdobywając brązowy medal za indywidualny wynik na V szachownicy.
Normy na tytuł arcymistrza wypełnił w latach 1999 (podczas finału mistrzostw Argentyny), 2005 (w Hawanie) oraz 2008 (w Lorcy).
Odniósł szereg sukcesów w turniejach międzynarodowych, m.in.: I m. w Buenos Aires (2001), I m. w Ocanie (2002), II m. w São Paulo (2003, za Aryamem Abreu Delgado), dz. I m. w Campo Grande (2004, wspólnie z Felipe El Debsem), II m. w São José do Rio Preto (2004, za Eduardo Limpem), I m. w São José do Rio Preto (2005), dz. I m. São José do Rio Preto (2005, wspólnie z Martinem Crosa Collem), II m. w Hawanie (2005, memoriał José Raúla Capablanki–B, za Yunieskim Quesada Perezem), I m. w Mendozie (2005) oraz dz. II m. w Almerii (2007, za Manuelem Rivasem Pastorem, wspólnie z Diego Jesusem Martinezem Garcią).
Najwyższy ranking w dotychczasowej karierze osiągnął 1 stycznia 2002, z wynikiem 2517 punktów zajmował wówczas 5. miejsce wśród argentyńskich szachistów.

</doc>
<doc id="3133004" url="https://pl.wikipedia.org/wiki?curid=3133004" title="Nowa Wygoda (Elżbiecin)">
Nowa Wygoda (Elżbiecin)

Nowa Wygoda – część wsi Elżbiecin w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Nowa Wygoda administracyjnie należała do województwa kieleckiego.

</doc>
<doc id="3133006" url="https://pl.wikipedia.org/wiki?curid=3133006" title="Brzozowiec (Galów)">
Brzozowiec (Galów)

Brzozowiec - część wsi Galów w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Brzozowiec administracyjnie należał do województwa kieleckiego.

</doc>
<doc id="3133007" url="https://pl.wikipedia.org/wiki?curid=3133007" title="Cekury">
Cekury

Cekury – część wsi Galów w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Cekury administracyjnie należały do województwa kieleckiego.

</doc>
<doc id="3133009" url="https://pl.wikipedia.org/wiki?curid=3133009" title="Irenin">
Irenin

Irenin - część wsi Galów w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Irenin administracyjnie należał do województwa kieleckiego.

</doc>
<doc id="3133010" url="https://pl.wikipedia.org/wiki?curid=3133010" title="Jata (Galów)">
Jata (Galów)

Jata – część wsi Galów w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Jata administracyjnie należała do województwa kieleckiego.

</doc>
<doc id="3133012" url="https://pl.wikipedia.org/wiki?curid=3133012" title="Krzywie (Galów)">
Krzywie (Galów)

Krzywie - część wsi Galów w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Krzywie administracyjnie należało do województwa kieleckiego.

</doc>
<doc id="3133013" url="https://pl.wikipedia.org/wiki?curid=3133013" title="Fawcett">
Fawcett

Osoby:
Inne:

</doc>
<doc id="3133014" url="https://pl.wikipedia.org/wiki?curid=3133014" title="Siedlawy">
Siedlawy

Siedlawy - część wsi Galów w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Siedlawy administracyjnie należały do województwa kieleckiego.

</doc>
<doc id="3133017" url="https://pl.wikipedia.org/wiki?curid=3133017" title="Zagosiek">
Zagosiek

Zagosiek – część wsi Galów w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Zagosiek administracyjnie należał do województwa kieleckiego.

</doc>
<doc id="3133019" url="https://pl.wikipedia.org/wiki?curid=3133019" title="Zygmunt Bielski-Sariusz">
Zygmunt Bielski-Sariusz

Zygmunt Jan Bielski-Saryusz (ur. 2 maja 1869 w Widawie, zm. 12 kwietnia 1944 w Krakowie) – polski profesor mechaniki, rektor AGH.
Życiorys.
Był synem Wincentego i Marii z Karpińskich. Ukończył studia w 1892 na Wydziale Budowy Maszyn Szkoły Politechnicznej we Lwowie. Po studiach pracował w przemyśle wiertniczo-naftowym, ostatecznie zostając dyrektorem naczelnym Koncernu Naftowego „Małopolska” we Lwowie. W 1895 ożenił się z Jadwigą Żółcińską. W 1923 roku został Kierownikiem Katedry Wiertnictwa i Eksploatacji Nafty Akademii Górniczej w Krakowie, pełniąc jednocześnie obowiązki dyrektora kopalni nafty firmy „Premier”. W 1925 był współzałożycielem Stowarzyszenia Polskich Inżynierów Przemysłu Naftowego (późniejsze Stowarzyszenie Naukowo-Techniczne Inżynierów i Techników Przemysłu Naftowego i Gazowniczego) i trzykrotnie był jego prezesem do 1928 (wiceprezesem był m.in. inż. Kazimierz Ślączka). Od 1930 roku poświęcił się wyłącznie pracy na uczelni, a w latach 1931–1933 był rektorem AGH. Przed wyborami do Rady Miasta Krakowa z 1938 został prezesem Prezydium Polskiego Bloku Katolickiego. 6 listopada 1939 roku został aresztowany z innymi profesorami podczas Sonderaktion Krakau i wywieziony do Sachsenhausen. Po powrocie z obozu w lutym 1940 poświęcił się pracy naukowej i dydaktycznej, pracując jako wykładowca w Państwowej Szkole Technicznej Górniczo-Hutniczo-Mierniczej w Krakowie. Pochowany na Cmentarzu Rakowickim w Krakowie. 

</doc>
<doc id="3133020" url="https://pl.wikipedia.org/wiki?curid=3133020" title="Sony Music Entertainment Poland">
Sony Music Entertainment Poland

Sony Music Entertainment Poland Sp. z o.o. – polska wytwórnia muzyczna, oddział Sony Music Entertainment, powstała w 1995 roku w Warszawie.
Wytwórnia powstała na bazie niezależnej oficyny MJM Music PL, którą koncern Sony Music Entertainment odkupił od Andrzeja Wojciechowskiego. Do 1999 roku SME Poland wydawała pod markami Columbia i Epic, były to płyty m.in. takich wykonawców jak: Myslovitz, Tytus Wojnowicz, O.N.A. i Zdzisława Sośnicka. 
Od 2000 roku, już jako SME Poland, firma wydała nagrania m.in. takich wykonawców jak: Brathanki, Jan Bo, Wilki, Monika Brodka, Braty z Rakemna, Gienek Loska, Curly Heads, Acid Drinkers, Georgina Tarasiuk, Ha-Dwa-O!, Robert M, Katarzyna Groniec, Katarzyna Klich, Małgorzata Ostrowska, Marcin Rozynek, Dawid Podsiadło, Pogodno, Ania Wyszkoni, Fiolka Najdenowicz, Voo Voo, Cool Kids of Death, Trzynasta w Samo Południe, Dorota Miśkiewicz, Seweryn Krajewski, Andrzej Piaseczny czy Kubi Producent. 
Do 2010 roku 90 z wydanych przez wytwórnię płyt uzyskało w Polsce status złotej, 52 platynowej oraz 1 diamentowej.
W 2003 roku Andrzej Wojciechowski i Piotr Mikołajczyk odkupili MJM Music PL, wznawiając działalność jako podmiot niezależny. 5 sierpnia 2004 roku w wyniku umowy joint venture Sony Music Entertainment i Bertelsmann Music Group powstała spółka Sony BMG Music Entertainment. Wówczas polski oddział przyjął nazwę Sony BMG Music Entertainment Poland. W 2008 roku po wchłonięciu BMG przez Sony Music koncern powrócił do nazwy Sony Music Entertainment.
Według danych z 2014 roku wytwórnia, wraz z Universal Music Polska i Warner Music Poland posiadała udział w polskim rynku muzycznym na poziomie 73,2%.

</doc>
<doc id="3133021" url="https://pl.wikipedia.org/wiki?curid=3133021" title="Bugaj (Janina)">
Bugaj (Janina)

Bugaj – część wsi Janina w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Bugaj administracyjnie należał do województwa kieleckiego.

</doc>
<doc id="3133022" url="https://pl.wikipedia.org/wiki?curid=3133022" title="Universal Music Polska">
Universal Music Polska

Universal Music Polska Sp. z o.o. (UMP) – polska wytwórnia muzyczna będąca oddziałem Universal Music Group, założona w 1998 roku.
Historia.
Wytwórnia powstała w wyniku przejęcia PolyGram, w tym polskiego pododdziału, przez Seagram – wówczas powstał koncern Universal Music Group. UMP przejęła od PolyGram Polska prawa do nagrań, m.in. takich wykonawców jak Edyta Bartosiewicz, Renata Dąbkowska, Kasia Kowalska oraz Sweet Noise. Pierwsze nagrania sygnowane marką Universal Music Polska ukazały się w 1999 roku.
Katalog Universal Music Polska obejmują także nagrania wydane przez niezależną, założoną w 1989 roku oficynę Izabelin Studio. Tęże firmę w 1994 roku kupił PolyGram, tworząc polski pododdział. Od 2018 roku obejmuje również katalog zamkniętej wytwórni MJM Music PL.
W 1998 roku, wraz z powstaniem Universal Music Polska, firma przejęła, wydającą wówczas nagrania z gatunku dance, firmę Magic Records, która została jej pododdziałem. Równolegle właściciele UMP utworzyli Universal Music Publishing Sp. z o.o. – spółkę zarządzająca dorobkiem artystycznym wykonawców Universal Music Polska.
Nakład wydawnictwa.
Nakładem Universal Music Polska ukazały się nagrania m.in. takich wykonawców, jak: Ania Rusowicz, Anna Maria Jopek, Kasia Kowalska, Maryla Rodowicz, Bartosz Wrona, Blenders, Edyta Bartosiewicz, Roksana Węgiel, Hey, Ich Troje, Irena Jarocka, Patrycja Markowska, Perfect, Stare Miasto, Świetliki, Virgin, Papa D, Viki Gabor oraz KarmaComa. Według danych z 2008 roku Universal Music Polska, wraz z Warner Music Poland, Sony BMG Music Entertainment Poland i EMI Music Poland, posiadała 75-procentowy udział w polskim rynku fonograficznym.
Do 2010 roku 154 z wydanych przez wytwórnię płyt uzyskało w Polsce status złotej, 153 platynowej oraz 9 diamentowej.
Według danych z 2014 roku wytwórnia, wraz z Warner Music Poland i Sony Music Entertainment Poland, posiadała udział w polskim rynku muzycznym na poziomie 73,2%.

</doc>
<doc id="3133024" url="https://pl.wikipedia.org/wiki?curid=3133024" title="Gonszczołowizna">
Gonszczołowizna

Gonszczołowizna - część wsi Janina w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Gonszczołowizna administracyjnie należała do województwa kieleckiego.

</doc>
<doc id="3133026" url="https://pl.wikipedia.org/wiki?curid=3133026" title="Marynika Woroszylska-Sapieha">
Marynika Woroszylska-Sapieha

Marynika Woroszylska-Sapieha (ur. 1954) – członkini rady nadzorczej Banku Zachodniego WBK S.A., Rady Programowej Vital Voices – międzynarodowej organizacji pozarządowej, wspierającej rozwijanie potencjału przywódczego kobiet oraz szerzenie idei mentoringu, a także klubu INSEAD Alumni. W latach 2005-2015 prezes zarządu oraz dyrektor generalny Grupy Sanofi w Polsce. Przewodnicząca rady nadzorczej Związku Pracodawców Innowacyjnych Firm Farmaceutycznych "Infarma" w latach 2014-2015.
Życiorys.
Marynika Woroszylska-Sapieha jest absolwentką Warszawskiego Uniwersytetu Medycznego oraz International Executive Programme INSEAD w Fontainebleau. Posiada kilkunastoletnie doświadczenie zdobyte w pracy dla Instytutu Kardiologii w Aninie w zespole, który jako pierwszy w Polsce wprowadził wiele pionierskich technik w kardiologii interwencyjnej. Przez wiele lat była jedną z nielicznych kobiet zarówno w Polsce, jak i za granicą, specjalizujących się w tej dziedzinie.
W 1994 roku rozpoczęła karierę zawodową w przemyśle farmaceutycznym. Od 1997 roku związana z Grupą Sanofi. Od lipca 2003 do grudnia 2004 była dyrektorem generalnym Sanofi-Synthelabo w Polsce. Po powołaniu do życia Grupy Sanofi-Aventis w wyniku fuzji Sanofi-Synthelabo i Aventis Pharma, w styczniu 2005 roku objęła funkcję Prezesa Zarządu oraz Dyrektora Generalnego Grupy Sanofi w Polsce, którą pełniła do końca 2015 roku.
W latach 2005-2012 była członkiem zarządu Stowarzyszenia Przedstawicieli Firm Farmaceutycznych (polski oddział EFPIA), a następnie, po zmianie statutu – członkiem zarządu Infarmy – Związku Pracodawców Innowacyjnych Firm Farmaceutycznych, w którym odpowiadała m.in. za promowanie i popularyzowanie kodeksu etyki, dyrektywy przejrzystości, ochrony praw intelektualnych oraz innowacyjności w Polsce. W latach 2012 - 2014 pełniła funkcję Prezesa Zarządu Infarmy, a od 2014 do końca 2015 roku przewodniczyła radzie nadzorczej tej organizacji.
Członek rady nadzorczej Banku Zachodniego WBK S.A, Rady Programowej Vital Voices – międzynarodowej organizacji pozarządowej, wspierającej rozwijanie potencjału przywódczego kobiet oraz szerzenie idei mentoringu, a także klubu INSEAD Alumni. 
W 2014 r. Marynika Woroszylska-Sapieha znalazła się na "Liście stu najbardziej wpływowych osób w ochronie zdrowia" według Pulsu Medycyny, zaś w 2015 roku znalazła się na 7. miejscu listy „100 Kobiet Biznesu 2015”, przygotowywanej corocznie przez redakcję dziennika Puls Biznesu.
Odznaczenia.
Order Kawalera Legii Honorowej – przyznany przez rząd Francji w 2008 roku za zasługi w umacnianiu współpracy pomiędzy Polską i Francją w dziedzinie promocji nauki, innowacji, kultury i pomocy potrzebującym.

</doc>
<doc id="3133029" url="https://pl.wikipedia.org/wiki?curid=3133029" title="Ronald Fraser McKeever">
Ronald Fraser McKeever

Ronald Fraser McKeever (ur. 1914, zm. 1981) – brytyjski urzędnik konsularny i dyplomata. 
Pełnił szereg funkcji w służbie zagranicznej, m.in. wicekonsula w Dakarze (1948-1950), i Chicago (1950-1953), konsula w Kansas City (1953-1958), Gdańsku (1958-1959), Leopoldville (1959-1962), i Tarnsui na Tajwanie (1962-1966), ambasadorem w Lomé (1966-1970) oraz konsulem generalnym w Neapolu (1971-1974).

</doc>
<doc id="3133030" url="https://pl.wikipedia.org/wiki?curid=3133030" title="Félix Escobar">
Félix Escobar

Félix A. Escobar (ur. w 1901 roku) – argentyński lekkoatleta, sprinter. Uczestnik Igrzysk Olimpijskich 1924 oraz mistrz Ameryki Południowej w biegu na 200 i 400 m z 1924 roku.
Podczas Igrzysk Olimpijskich w Paryżu w 1924 roku uczestniczył w biegu na 100, 200 oraz 400 metrów, a także (w drużynie z Camilo Rivasem, Otto Dietschem i Guillermo Newberym) w sztafecie 4 × 100 metrów. W biegach na 100 i 400 metrów, jak i w sztafecie odpadał już po pierwszej rundzie. Jedynie w biegu na 200 metrów udało mu się zakwalifikować do ćwierćfinału, gdzie zajął jednak ostatnie, 6. miejsce w swoim biegu i również odpadł z rywalizacji.
Zawodnik zdobył złote medale w biegach na 200 i 400 metrów podczas lekkoatletycznych mistrzostw Ameryki Południowej w 1924 roku. Escobar był także brązowym medalistą nieoficjalnych lekkoatletycznych mistrzostw Ameryki Południowej w 1922 roku.
Rekord życiowy zawodnika w biegu na 200 metrów wynosi 22,1 s, a w biegu na 400 metrów – 49,4 s. Obydwa rekordy zostały osiągnięte w 1924 roku.

</doc>
<doc id="3133032" url="https://pl.wikipedia.org/wiki?curid=3133032" title="Timothy Keller">
Timothy Keller

Timothy Keller (ur. 1950 w Pensylwanii, Stany Zjednoczone) – amerykański apologeta chrześcijański, autor, mówca, założyciel i pastor Redeemer Presbyterian Church w Nowym Jorku. 
Życiorys.
Timothy Keller urodził się i wychował w Pensylwanii. Swoje wykształcenie zdobył w Bucknell University, Gordon–Conwell Theological Seminary, oraz na Westminster Theological Seminary. Był ordynowany przez Kościół Prezbiteriański w Ameryce (PCA) i przez dziewięć lat służył jako pastor prezbiteriańskiej wspólnocie w Hopewell – niewielkim robotniczym mieście w stanie Wirginia. 
Działalność.
W 1989 założył na Manhattanie wraz ze swoją żoną Kathy i trzema synami własny kościół, Redeemer Presbyterian Church. Obecnie kościół ten gromadzi blisko 6000 osób na pięciu niedzielnych nabożeństwach. Keller prowadzi wiele wspólnot w Nowym Jorku, zakłada nowe kościoły w dużych ośrodkach miejskich na całym świecie. Współpracuje z wieloma organizacjami chrześcijańskimi, między innymi z The Gospel Coalition (jest jednym z jej założycieli) oraz BioLogos Foundation (był gospodarzem jej pierwszej konferencji w 2009 roku).
Publikacje.
Jest autorem kilku książek, w tym: "„The Reason for God: Beleief in an Age of Skepticism”" (w języku polskim "„Bóg: Czy są powody, by wierzyć? Wiara w epoce sceptycyzmu”") które zdobywały nagrody od World Magazine i Christianity Today. Była nr 7 na liście bestsellerów The New York Times w kategorii non-fiction w marcu 2008, a we wrześniu tego samego roku na 25 pozycji.

</doc>
<doc id="3133036" url="https://pl.wikipedia.org/wiki?curid=3133036" title="Galeria Dobrej Sztuki w Częstochowie">
Galeria Dobrej Sztuki w Częstochowie

Galeria Dobrej Sztuki – obecnie oddział Muzeum Częstochowskiego z siedzibą w Częstochowie, dawniej Muzeum Pielgrzymowania.
Siedzibą muzeum jest jednopiętrowy, narożny budynek, wzniesiony w 1875 roku na rogu alei Najświętszej Maryi Panny i ulicy Nowowiejskiego. W budynku, nazywanym w XIX wieku popówką, pierwotnie mieściła się plebania duchownych prawosławnych, natomiast w okresie międzywojennym stał się on siedzibą biskupów częstochowskich.
W roku 1973 obiekt został przekazany Muzeum Okręgowemu w Częstochowie. W popówce mieściła się wówczas Galeria Sztuki Współczesnej tegoż muzeum. Po remoncie budynku, w 2007 roku zorganizowano w nim stałą ekspozycję pamiątek związanych z pielgrzymkami do sanktuarium jasnogórskiego. W muzeum organizowano również wystawy czasowe, głównie o tematyce sakralnej. Niejednokrotnie w placówce prezentowano eksponaty wypożyczane z sanktuarium.
Zainteresowanie nową placówką muzealną ze strony pielgrzymów i turystów okazało się jednak niewielkie, a budżet co roku był zmniejszany. Dodatkowo największą popularnością cieszyły się wystawy niezwiązane z tematyką pątniczą. Po wyborach samorządowych jesienią 2010 roku i zmianach we władzach wykonawczych, nowy zarząd miasta polecił przeprowadzenie audytu miejskich muzeów pod kątem potencjalnych oszczędności. Placówkę przemianowano wówczas na Galerię Dobrej Sztuki.
Wiosną 2013 roku do popówki przeniesiona została siedziba dyrekcji Muzeum Częstochowskiego, a część zbiorów Galerii Dobrej Sztuki przeniesiono do Centrum Promocji Młodych w Willi Generała, innym oddziale Muzeum Częstochowskiego. Latem 2013 roku w muzeum zorganizowano stałą wystawę malarstwa polskiego przełomu XIX i XX wieku, która była prezentowana jeszcze przed stworzeniem Muzeum Pielgrzymowania.

</doc>
<doc id="3133037" url="https://pl.wikipedia.org/wiki?curid=3133037" title="Total Drama All Stars">
Total Drama All Stars



</doc>
<doc id="3133040" url="https://pl.wikipedia.org/wiki?curid=3133040" title="Francisco Dova">
Francisco Dova

Francisco Dova (ur. w 1903 roku) – argentyński lekkoatleta, sprinter i średniodystansowiec. Uczestnik Igrzysk Olimpijskich 1924 oraz złoty i srebrny medalista lekkoatletycznych mistrzostw Ameryki Południowej.
Podczas Igrzysk Olimpijskich w Paryżu w 1924 roku uczestniczył w biegu na 400 metrów. W pierwszej rundzie w swoim biegu eliminacyjnym zajął 3. miejsce z czasem 51,0 s i odpadł z rywalizacji.
Zawodnik zdobył złoty medal w biegu na 800 metrów i srebrny medal w biegu na 400 metrów podczas lekkoatletycznych mistrzostw Ameryki Południowej w 1924 roku.
Rekord życiowy zawodnika w biegu na 400 metrów wynosi 49,4 s. Wynik ten został osiągnięty w 1924 roku.

</doc>
<doc id="3133044" url="https://pl.wikipedia.org/wiki?curid=3133044" title="Camilo Rivas">
Camilo Rivas

Carlos "Camilo" Rivas (ur. w 1898 roku) – argentyński lekkoatleta, sprinter. Uczestnik Igrzysk Olimpijskich 1924.
Podczas Igrzysk Olimpijskich w Paryżu w 1924 roku uczestniczył w biegu na 100 metrów oraz (w drużynie z Félixem Escobarem, Otto Dietschem i Guillermo Newberym) w sztafecie 4 × 100 metrów. W obydwu konkurencjach odpadał z rywalizacji już po pierwszej rundzie.
Rekord życiowy zawodnika w biegu na 100 metrów wynosi 11,0 s. Wynik ten został osiągnięty w 1923 roku.

</doc>
<doc id="3133050" url="https://pl.wikipedia.org/wiki?curid=3133050" title="Andrzej Karpiński (muzyk)">
Andrzej Karpiński (muzyk)

Andrzej Karpiński (ur. 1963 w Pile) – polski artysta wielowątkowy, tworzący na polu plastycznym i muzycznym. Od 1983 r. współpracuje muzycznie i plastycznie z żoną Marzeną Karpińską.
Plastyk.
Malarz teatralny, ilustrator, instruktor aeorografu, grafik komputerowy, autor wielu publikacji na temat techniki "airbrush". Wypowiada się w obszarze od obrazów i ilustracji swoich tekstów, poprzez malarstwo hiperrealistyczno-surrealistyczne, do grafiki komputerowej i reklamowego malarstwa komercyjnego. Eksperymentuje w zakresie chemii lakierniczej łączonej z techniką aerografu. Absolwent Liceum Sztuk Plastycznych w Poznaniu. Malarz teatralny w Operze Poznańskiej. Praktykant aerografu nad Jeziorem Bodeńskim w Niemczech. Założyciel jednej z pierwszych, polskich pracowni aerografu "Airbrush &amp; Design – Karpiński". Uczestnik branżowych wystaw krajowych i zagranicznych. Ewenementem w twórczości plastycznej artysty była w roku 2007 współpraca z dr. hab. Pawłem Kabacikiem i opracowanie aerografem anten zainstalowanych przez NASA na Międzynarodowej Stacji Kosmicznej oraz opracowanie logotypów i grafiki wektorowej dla Sułtana Omanu. 
Muzyk.
Perkusista posługujący się wieloma instrumentami, głosem i współczesną elektroniką. Kompozytor, improwizator, autor tekstów. Okazjonalnie pianista, gitarzysta, realizator dźwięku. Współzałożyciel zespołów Sten i Socrealizm. Założyciel jednego z pierwszych, polskich zespołów awangardy rockowej Reportaż. Autor projektów muzycznych i duetów eksperymentalnych: Pogady, Pogofonic, Bezsensory. Wypowiada się w obszarze od muzyki improwizowanej, poprzez zaangażowane społecznie utwory aranżowane, do muzyki ilustracyjnej, słuchowisk radiowych i filmu. Eksperymentuje w zakresie redukcji instrumentarium do głosu i klasycznej perkusji. Na twórczość muzyczną Andrzeja Karpińskiego największy wpływ miała współpraca z Lechem Jankowskim, Arnoldem Dąbrowskim i Chrisem Cutlerem. 

</doc>
<doc id="3133051" url="https://pl.wikipedia.org/wiki?curid=3133051" title="T17 Armored Car">
T17 Armored Car



</doc>
<doc id="3133055" url="https://pl.wikipedia.org/wiki?curid=3133055" title="Tomás de Teresa">
Tomás de Teresa

Tomás de Teresa Colina (ur. 5 września 1968 w Santoñie) – hiszpański lekkoatleta specjalizujący się w biegach średniodystansowych, dwukrotny uczestnik letnich igrzysk olimpijskich (Seul 1988, Barcelona 1992).

</doc>
<doc id="3133059" url="https://pl.wikipedia.org/wiki?curid=3133059" title="Eugeniusz Słuszkiewicz">
Eugeniusz Słuszkiewicz

Eugeniusz Leonard Słuszkiewicz (ur. 6 listopada 1901 w Jarosławiu, zm. 28 sierpnia 1981 w Warszawie) – polski językoznawca, poliglota, lingwista, tłumacz, indoeuropeista, orientalista, indolog, armenista, specjalista filologii staroindyjskiej (sanskrytu), profesor zwyczajny.
Życiorys.
Pochodził z rodziny Słuszkiewiczów z Sanoka, trudniącej się rzeźnictwem i masarstwem. Jego rodzicami byli Franciszek (1875–1944, nauczyciel) i Seweryna z domu Solon (zm. 1904 w wieku 23 lat). Po śmierci matki ojciec ożenił się po raz drugi. Od strony ojca jego dziadkiem był Michał (1848–1936, m.in. radny i burmistrz miasta), a wujami Edmund (1895–1980) i Maksymilian (1884–1940). Miał siostrę Janinę (1903–1998, zamężna z Czesławem Rytarowskim). Jego kuzynem był Wiesław Nowotarski (1910–1940).
Urodził się 6 listopada 1901 w Jarosławiu, gdzie jego ojciec był profesorem gimnazjalnym, przeniesionym w połowie 1905 do gimnazjum w Bochni. Tam Eugeniusz Słuszkiewicz ukończył szkołę ludową, a w latach 1911–1919 uczęszczał do tamtejszego gimnazjum, kierowanego przez ojca, w którym zdał egzamin dojrzałości.
Studiował językoznawstwo słowiańskie i indoeuropejskie, filologię klasyczną i germańską, początkowo na Uniwersytecie Jagiellońskim od 1919 do 1921, później skierowany przez prof. Jana Rozwadowskiego od 1921 na Uniwersytecie Jana Kazimierza we Lwowie, gdzie był uczniem prof. Andrzeja Gawrońskiego, jeszcze jako student w 1922 został jego młodszym asystentem w Katedrze Językoznawstwa Porównawczego i Filologii Indyjskiej UJK. W tym czasie studiował językoznawstwo i filologię staroindyjską oraz filologię staroormiańską. Następnie został pracownikiem naukowym na tej uczelni. W 1924 uzyskał stopień doktora filozofii na podstawie pracy z zakresu indologii, dotyczącej Bhodźy pt. "Campurāmāyaṇa" do samej "Rāmāyaṇy". W 1925 otrzymał zagraniczne stypendium naukowe na Sorbonie w Paryżu i studiował tam w latach 1925–1927 językoznawstwo indoeuropejskie (wraz z nim edukowała się tam jego siostra Janina). Po powrocie na uniwersytet do Lwowa w 1927 ponownie został młodszym asystentem, lecz w Katedrze Filologii Indyjskiej i Językoznawstwa Indoeuropejskiego, od 1929 był lektorem sanskrytu, w 1932 został współpracownikiem Komisji Orientalistycznej Polskiej Akademii Umiejętności, a od 1936 był starszym asystentem w Zakładzie Językoznawstwa Indoeuropejskiego na Wydziale Humanistycznym Uniwersytetu Jana Kazimierza we Lwowie. 21 października 1938 uzyskał habilitację na Uniwersytecie Jagiellońskim (praca pt. "Przyczynki do badań nad dziejami redakcyj Rāmāyaṇy" u boku Heleny Willmanowej-Grabowskiej). 21 grudnia 1938 został docentem filologii indyjskiej. W 1939 Ministerstwo Wyznań Religijnych i Oświecenia Publicznego nadało mu tytuł docenta na Uniwersytecie Jana Kazimierza we Lwowie. Publikował w „Ilustrowanym Kuryerze Codziennym”.
Po wybuchu II wojny światowej funkcjonował na powołanym wówczas Uniwersytecie Iwana Franki we Lwowie od stycznia 1940 do lipca 1941 jako docent językoznawstwa ogólnego. Po ataku Niemiec na ZSRR i zamknięciu uniwersytetu stracił posadę, później dorywczo pracował jako tłumacz. Pracował w utworzonej w listopadzie 1941 filii krakowskiego Instytutu Niemieckich Prac na Wschodzie na stanowisku starszego asystenta Zakładu Językoznawstwa Indoeuropejskiego, a w ramach lwowskiego tajnego nauczania prowadził lektorat języka indyjskiego i był egzaminatorem z języka tureckiego na tajnym Studium Dyplomatycznym przy Wydziale Prawa UJK. Następnie pracował ponownie w reaktywowanym od sierpnia 1944 Uniwersytecie Iwana Franki we Lwowie po ponownym zajęciu Lwowa przez wojska sowieckie; jeszcze w grudniu 1944 Eugeniusz Słuszkiewicz był pracownikiem naukowym zatrudnionym w Katedrze Językoznawstwa Ogólnego.
Po zakończeniu wojny, w toku przymusowych wysiedleń ludności polskiej z Kresów Wschodnich także polscy naukowcy stopniowo opuszczali Lwów. Wśród nich był Eugeniusz Słuszkiewicz, który wyjechał ze Lwowa we wrześniu 1945 i pierwotnie trafił do Krakowa. W listopadzie 1945 wraz z grupą naukowców podjął pracę na Uniwersytecie Mikołaja Kopernika w Toruniu. W 1946 otrzymał tytuł profesora nadzwyczajnego językoznawstwa indoeuropejskiego i w latach 1946–1969 był kierownikiem Katedry Języka (Językoznawstwa) Indoeuropejskiego na Wydziale Humanistycznyn UMK. W tym czasie pełnił także zastępczo funkcję kierownika Katedry Filologii Niemieckiej na UMK. Ponadto na przełomie 1953/1954 został organizatorem i kierownikiem Katedry Azji Południowej na Wydziale Orientalistycznym Uniwersytetu Warszawskiego, w 1957 otrzymał tytuł profesora zwyczajnego, a w latach 1969–1972 był kierownikiem Katedry Filologii Indyjskiej (Indianistyki) na UW. W 1972 przeszedł na emeryturę.
Był autorem prac z zakresu językoznawstwa, filologii, kultury, historii Indii. Opisywał m.in. definicję hinduizmu. Zajmował się także kulturą, literaturą ormiańską i staroormiańską, a także etiopską. Był recenzentem polskich przekładów z literatury indyjskiej. Od 1959 był w komitecie redakcyjnym „Rocznika Orientalistycznego”. Od 1930 był współpracownikiem Komisji Orientalistycznej Polskiej Akademii Umiejętności. Od 1960 był członkiem Komitetu Orientalistycznego Polskiej Akademii Nauk oraz członkiem Rady Naukowej Orientalistyki PAN, od 1970 członkiem Komisji Naukowej Przy zarządzie głównym Polskiego Towarzystwa Orientalistycznego. Był członkiem zespołu rzeczoznawców naukowych Centralnej Komisji Kwalifikacyjnej dla Pracowników Nauki i Zespołu Rzeczoznawców Filologii Orientalnej. Należał do Polskiego Towarzystwo Językoznawczego od 1924 (podczas walnego zgromadzenia PTJ 2 kwietnia 1979 w Krakowie przez aklamację przyznano mu tytuł członka honorowego Towarzystwa), Polskiego Towarzystwa Filozoficznego (od 1946 do 1951 wiceprezes oddziału PTF w Toruniu), Polskiego Towarzystwa Orientalistycznego od 1925, Towarzystwa Naukowego w Toruniu od 1946. Publikował w pismach „Problemy”, „Drogista”. „Poradnik Językowy”, „Język Polski”. Na łamach tych periodyków dokonywał objaśnień etymologicznych słów w języku polskim, w swoich szczegółowych wywodach objaśniając ich pochodzenie (np. andrut, szponder, plant, kumpel, harnaś, naleśnik, sztama, bikiniarz, repasaż, hokus-pokus, stoper, cinkciarz, wodery, taras, framuga, Słowianie. Był recenzentem "Słownika wyrazów obcych PWN", wydanego w 1978. Publikował także artykuły dotyczące poprawności języka. W tym kontekście w 1980 tak określił swoją działalność w tym zakresie:
Przygotował hasła encyklopedyczne Wielkiej Encyklopedii Powszechnej PWN (współpracownik redakcji od 1962, stworzył ok. 300 haseł), Encyklopedii Katolickiej wydanej przez Katolicki Uniwersytet Lubelski i Towarzystwo Naukowe KUL oraz Powszechnej Encyklopedii Filozofii. Eugeniusz Słuszkiewicz był poliglotą, znał 30 języków. Poza ścisłym polem zainteresowań badawczo-naukowych zajmował się także paremiologią, etymologią.
Pełnił funkcję delegata na kongresy orientalistyczne w Delhi w 1956 i 1964. W 1956 brał udział w obchodach 2500. rocznicy urodzin Buddy w Indiach. Był m.in. promotorem pracy doktorskiej Tatiany Rutkowskiej w 1968. W wydanej ku jego czci w 1974 księdze pamiątkowej artykuły wspomnieniowe opublikowało 37 naukowców z całego świata. Do tego czasu bibliografia jego prac liczyła 263 pozycje. 10 maja 1975 został Członkiem Honorowym Polskiego Towarzystwa Orientalistycznego. W 1982 Komitet Nauk Orientalistycznych PAN pośmiertnie zorganizował sesję poświęconą Eugeniuszowi Słuszkiewiczowi. Jego spuścizna została przekazana na rzecz Biblioteki Uniwersyteckiej w Toruniu.
Jego żoną była Maria, z domu Rytarowska (ślub w 1933), doktor filozofii, również pracownik naukowy na uniwersytetach, dyrektor gimnazjum przy klasztorze benedyktynek we Lwowie (1933–1936). Mieli troje dzieci: Krystynę (ur. 1934), Andrzeja (ur. 1936) i Zofię (ur. 1939). Podczas II wojny światowej żona wraz z dziećmi zamieszkiwała w Sanoku.
Eugeniusz Słuszkiewicz zmarł 28 sierpnia 1981. Został pochowany na Cmentarzu św. Jerzego w Toruniu.

</doc>
<doc id="3133061" url="https://pl.wikipedia.org/wiki?curid=3133061" title="Simon Hoogewerf">
Simon Hoogewerf

Simon Edward Charles Hoogewerf (ur. 11 maja 1963 w Beaverlodge w prowincji Alberta) – kanadyjski lekkoatleta specjalizujący się w biegach średniodystansowych, dwukrotny uczestnik letnich igrzysk olimpijskich (Los Angeles 1984, Seul 1988).

</doc>
<doc id="3133065" url="https://pl.wikipedia.org/wiki?curid=3133065" title="Majra (córka Atlasa)">
Majra (córka Atlasa)

Majra (gr. "Maīra") – córka Atlasa, żona Tegeatesa, mitycznego założyciela Tegei i jej władcy. Urodziła mu synów Skefrosa i Lejmona. Pod nieobecność rodziców Skefros przyjął bogów: Apollona i Artemidę. Lejmon, uznawszy, że brat obgadywał go przed gośćmi, zabił go. Zginął zaraz potem zastrzelony przez Artemidę z łuku. Tegeates i Majra wróciwszy uczcili bogów ofiarą. Ci jednak nie przyjęli jej i odeszli zagniewani. Kraj dotknęła klęska głodu. Aby przebłagać gniew bogów rodzice ustanowili coroczne święto ku czci Skefrosa, w czasie którego odgrywana była scena pościgu Artemidy za Lejmonem.
Według lokalnej arkadyjskiej tradycji Majra była też matką Kydona, Archediosa, Gortysa i Katreusa. Wyemigrowali oni na Kretę, gdzie założyli Kydonię, Gortydę i Katre. Kreteńczycy nie uznawali jednak tego mitu. Grób Majry i jej męża pokazywano Pauzaniaszowi na agorze Tegei, gdy wędrował po Grecji w II w. n.e.

</doc>
<doc id="3133067" url="https://pl.wikipedia.org/wiki?curid=3133067" title="Tomasz Szmuc">
Tomasz Szmuc

Tomasz Bartłomiej Szmuc (ur. 25 maja 1948 w Łańcucie) – polski profesor automatyki i informatyki, prorektor AGH.
Życiorys.
Ukończył studia na Wydziale Elektrotechniki Górniczej i Hutniczej AGH w 1972. W 1977 otrzymał doktorat, a w 1989 habilitację. W 1999 został mianowany profesorem. W latach 2005-2008 był dziekanem Wydziału Elektrotechniki, Automatyki, Informatyki i Elektroniki. Od 2008 jest prorektorem, najpierw ds. nauki i współpracy, a potem ds. współpracy.

</doc>
<doc id="3133068" url="https://pl.wikipedia.org/wiki?curid=3133068" title="Farma wiatrowa Śniatowo">
Farma wiatrowa Śniatowo

Farma wiatrowa Śniatowo – farma wiatrowa w województwie zachodniopomorskim, w powiecie kamieńskim, w gminie Kamień Pomorski, na nieczynnym lotnisku w Śniatowie, które służyło jako zapasowe dla 2 Pułku lotnictwa myśliwskiego z Goleniowa. Wykorzystywana wspólnie przez lotnictwo Ludowego Wojska Polskiego oraz Armii Czerwonej. Farma wiatrowa uruchomiona została w 2009 roku. 
Dane techniczne.
Farma Wiatrowa Śniatowo składa się z 16 elektrowni wiatrowych o mocy od 1,8 do 2 MW każda. Łączna moc farmy to 32 MW. Planowana roczna produkcja energii elektrycznej kształtuje się na poziomie około 78 GWh.

</doc>
<doc id="3133069" url="https://pl.wikipedia.org/wiki?curid=3133069" title="Godzinki księcia Bedford">
Godzinki księcia Bedford

Godzinki księcia Bedford – pochodzący z początku XV wieku bogato iluminowany rękopis godzinek. Jego atrybucję przypisuje się Mistrzowi Bedforda, francuskiemu iluminatorowi książek aktywnemu w Paryżu w XV wieku. Znajduje się w zbiorach Biblioteki Brytyjskiej (sygnatura "Add MS 18850").
Księga została wykonana we Francji około 1410-1420 roku dla nieznanej bliżej osoby z dworu królewskiego, być może dla delfina Ludwika. Na początku lat 20. XV wieku właścicielem manuskryptu był Jan Lancaster, 1. książę Bedford, od którego pochodzi nazwa księgi. W 1423 roku Jan podarował księgę w prezencie ślubnym swojej żonie, Annie burgundzkiej. Ona zaś wręczyła ją w 1430 roku Henrykowi VI Lancasterowi jako prezent na Boże Narodzenie w Rouen. Manuskrypt pozostał na terytorium Francji, pod koniec XVI wieku był własnością króla Henryka II. W bliżej nieznanych okolicznościach trafił później w ręce Roberta Worsleya, baroneta Appuldurcombe na Isle of Wight. Wdowa po Worsleyu sprzedała godzinki lordowi Edwardowi Harleyowi, po którym odziedziczyła je jego córka, Margaret. Po jej śmierci w 1785 roku księga jeszcze kilkukrotnie zmieniała właścicieli, ostatecznie w 1852 roku została zakupiona przez Bibliotekę Brytyjską.
Spisany na pergaminie manuskrypt ma wymiary 260×185 mm i liczy 289 kart "in folio". Księga powstawała etapami, kolejni właściciele dodawali do niej nowe karty i iluminacje. Zdobi ją łącznie ponad 1200 różnorakich drolerii oraz cykle miniatur przedstawiające m.in. kalendarz zodiakalny, sceny ze Starego i Nowego Testamentu i żywoty świętych. Najbardziej znane są iluminacje dodane za czasów Jana Lancastera: cykl pełnostronicowych miniatur ze scenami z Księgi Rodzaju, portrety Jana i jego żony modlących się do świętych oraz ilustracja legendy o pochodzeniu fleur-de-lis. 

</doc>
<doc id="3133070" url="https://pl.wikipedia.org/wiki?curid=3133070" title="Farma Wiatrowa Śniatowo">
Farma Wiatrowa Śniatowo



</doc>
<doc id="3133071" url="https://pl.wikipedia.org/wiki?curid=3133071" title="Matematyka Stosowana">
Matematyka Stosowana



</doc>
<doc id="3133072" url="https://pl.wikipedia.org/wiki?curid=3133072" title="Rafael Calzada">
Rafael Calzada

Rafael Calzada – miasto w Argentynie, w prowincji Buenos Aires w Partido Almirante Brown. Jest częścią aglomeracji "Gran Buenos Aires". W 2010 r. miasto zamieszkiwało 56,4 tys. mieszkańców.
Nazwa miasta pochodzi od nazwiska fundatora, Dr. Rafaela Calzady, pochodzącego z Hiszpanii argentyńskiego prawnika. Akt fundacyjny miejscowości został podpisany 18 lipca 1909 r..
Znakiem rozpoznawczym miejscowości, jest kościół Św. Trójcy zaprojektowany przez lokalnego architekta Juana Fogelera. W jego projekcie połączone zostały elementy romańskie i gotyckie.

</doc>
<doc id="3133073" url="https://pl.wikipedia.org/wiki?curid=3133073" title="PTK Pabianice">
PTK Pabianice

PTK Pabianice (dawniej: Włókniarz Pabianice) – polski klub koszykarski z siedzibą w Pabianicach.
Hala sportowa.
Pabianiczanki swoje mecze rozgrywają w hali przy ul. św. Jana 30/36, zwanej "Powiatową Halą Sportową", która została otwarta w 2012. W przeszłości grały na byłych obiektach wielosekcyjnego klubu sportowego Włókniarza Pabianice przy ul. Grota Roweckiego 3, gdzie nadal urzędują władze PTK.
Historia.
Początki kobiecej koszykówki w Pabianicach datowane są na 1966 rok, kiedy to Henryk Langierowicz założył MKS Pabianice. W trzy lata później zespół ten został włączony w struktury Włókniarza Pabianice. W 1973 klub, mając w składzie same wychowanki, po raz pierwszy awansował do ekstraklasy. Po roku spadł, by powrócić w 1977 na długie lata. Pierwszy medal koszykarki Włókniarza wywalczyły w 1983. Złota era pabianickiego basketu przypadła na przełom lat 80. i 90., kiedy to podopieczne Henryka Langierowicza czterokrotnie z rzędu zdobywały tytuł krajowy.
W 1994 roku sekcja koszykarek Włókniarza została rozwiązana a na jej miejsce powstało Miejskie Towarzystwo Koszykówki, które działało do 2007. Wtedy to zadłużone MTK zastąpiło PTK (Pabianickie Towarzystwo Koszykówki). Nowo utworzony klub nie dostał pozwolenia na występy w ekstraklasie i rozpoczął zmagania na jej zapleczu - w I lidze. Po roku udało się powrócić do najwyższej klasy rozgrywkowej. Przygoda z nią trwała jedynie rok. W sezonie 2008/2009 drużyna zajęła ostatnie, 13. miejsce w tabeli i została zdegradowana. Kolejny powrót nastąpił dopiero w 2012, mimo tego że wcześniej 3 razy z rzędu pabianiczankom udało się wywalczyć awans do ekstraklasy na parkiecie. Powodem absencji były problemy finansowe-organizacyjne (m.in. brak odpowiedniej hali). W sezonie 2012/2013 drużyna zajęła na koniec 10. miejsce w tabeli (ostatnie, po wycofaniu się ROW Rybnik). Mimo tego faktu mogła przystąpić do rozgrywek ekstraklasy w następnym, jednak na skutek problemów finansowych do tego nie doszło.
Nazwy.
1966 - Miejski Klub Sportowy Pabianice
1969 - Włókniarz Pabianice
1994 - Miejskie Towarzystwo Koszykówki Pabianice
2007 - Pabianickie Towarzystwo Koszykówki
Sukcesy.
Zawodniczki.
W pabianickiej drużynie, w jednym składzie na co dzień występują wspólnie matka i córka - Renata oraz Natalia Piestrzyńskie. W 2013 obie przebywały na parkiecie w meczu ekstraklasy. Ponadto, w kadrze widnieje nazwisko Aleksandry Głaszcz, która jest córką byłej zawodniczki, a obecnie II trenerki klubu, Marzeny Głaszcz.
Linki zewnętrzne.
http://www.ptk.pabianice.com.pl/

</doc>
<doc id="3133082" url="https://pl.wikipedia.org/wiki?curid=3133082" title="Antyspołeczność">
Antyspołeczność

Antyspołeczność – synonim psychopatii i socjopatii. sprzeczny z interesami społeczeństwa. Jest to czynne działanie przeciwko społeczeństwu; charakteryzuje się agresywnymi działaniami przeciwko jednostkom społecznym lub grupom społecznym (agresja słowna, przemoc); brakiem empatii. Na podstawie społecznej, etycznej i prawnej oceny tego typu działań, wyróżnia się trzy typy osobowości antyspołecznej: antyspołeczne zaburzenie osobowości, socjopatia i psychopatia. Osoby antyspołeczne mogą wyróżniać się urokiem osobistym, inteligencją. Cechuje je brak zdolności do identyfikowania się z jednostkami i grupami społecznymi. Motywacją ich agresywnych zachowań i działań jest pociąg do przeżywania silnych emocji. Charakteryzują się również brakiem zdolności do prowadzenia stabilnego życia rodzinnego, do utrzymywania więzi.

</doc>
<doc id="3133091" url="https://pl.wikipedia.org/wiki?curid=3133091" title="Glew (prowincja Buenos Aires)">
Glew (prowincja Buenos Aires)

Glew – miasto w Argentynie, w prowincji Buenos Aires. Drugie pod względem liczby ludności miasto w Partido Almirante Brown. Jest częścią aglomeracji "Gran Buenos Aires". Znajduje się 33 km od Buenos Aires i 54 km od stolicy prowincji miasta La Plata. W 2010 r. miasto zamieszkiwało 57,8 tys. mieszkańców.
Miejscowość została założona w 1888 r. pod nazwą "Pueblo Cambáceres". W 1957 r. miejscowość otrzymała prawa miejskie, jako Glew. Nazwa miasta pochodzi od nazwiska Juana Glewa, który był właścicielem tych ziem w XIX wieku.

</doc>
<doc id="3133099" url="https://pl.wikipedia.org/wiki?curid=3133099" title="Czesław Jan Kaden">
Czesław Jan Kaden

Czesław Jan Kaden (ur. 27 stycznia 1885 w Krakowie, zm. 17 listopada 1938 w Warszawie) – polski oficer wojskowy, aktor komediowy i operetkowy, śpiewak, reżyser teatralny.
Życiorys.
Był synem ziemianina i adwokata Gustawa Adolfa Kadena i Róży z Hupertów, wnukiem weterana powstania listopadowego Ernesta Leopolda oraz bratem m.in. finansisty Henryka Ferdynanda Kadena, lekarza Kazimierza Kadena i Heleny Bandrowskiej - matki pisarzy Juliusza Kadena-Bandrowskiego i Jerzego Bandrowskiego.
Po nauce w gimnazjum w Krakowie i odbyciu służby w cesarskiej i królewskiej armii studiował najpierw medycynę, a potem ekonomię w Wyższej Szkole Handlowej w Lipsku.
Jego debiut sceniczny miał miejsce na deskach warszawskiego Teatru Małego w 1908. Popularność zdobył dzięki występom w kabarecie literackim Momus Arnolda Szyfmana na przełomie 1909 i 1910, a zwłaszcza nieco później, gdy w latach 1910–1913 został zaangażowany przez Ludwika Hellera do Teatru Miejskiego we Lwowie. Przed I wojną światową występował też na innych scenach warszawskich, lubelskich i łódzkich. Ze względu na talent mimiczny nazywano go wówczas „człowiekiem o gumowej twarzy”.
Zmobilizowany jako oficer rezerwy. W 1915 dostał się do rosyjskiej niewoli, w której przebywał m.in. w Wiatce i Samarze. Mimo że był jeńcem, grał w tym czasie w teatrach polskich i rosyjskich. W lipcu 1918 wstąpił ochotniczo do 5 Dywizji Strzelców Polskich, formującej się na Syberii. Zajmował się sprawami organizacyjnymi i werbunkowymi. Przy Dywizji założył Teatr Żołnierza Polskiego w Nowonikołajewsku, który grał dla rodaków - wojskowych i cywilów – na obczyźnie. W 1920 znalazł się wśród tej części żołnierzy dywizji, którym udało się zbiec przed uwięzieniem przez Armię Czerwoną do Harbinu. Tam oraz w Szanghaju i innych miastach chińskich nadal grywał dla publiczności, złożonej z polskich uchodźców.
U schyłku 1920 powrócił przez Marsylię do Polski. Do 1923 mieszkał w rodzinnym Krakowie, gdzie występował w Teatrach: Powszechnym, Miejskim i Bagatela oraz teatrzykach rewiowych i kabaretach. Następnie przez jeden sezon pracował w Warszawie (Teatr Nowości), a przez trzy kolejne w Poznaniu (Teatr Nowy). Lata 1927–1930 spędził w Bydgoszczy, gdzie był aktorem oraz reżyserem komedii i operetek w Teatrze Miejskim, a kolejne sześć sezonów ponownie w poznańskim Teatrze Nowym. W 1934 pozostawał w ewidencji Powiatowej Komendy Uzupełnień Poznań Miasto z przydziałem do Oficerskiej Kadry Okręgowej Nr VII. Został zweryfikowany w stopniu porucznika ze starszeństwem z dniem 1 czerwca 1919 r. w korpusie oficerów rezerwy piechoty. Od 1936 do śmierci pracował w Teatrze Letnim w Warszawie.
Zarządzeniem prezydenta RP Ignacego Mościckiego z 7 lipca 1931 został odznaczony Medalem Niepodległości "za pracę w dziele odzyskania niepodległości".
W dniu 20 września 1910 wziął ślub z aktorką Adelą Bohuszewicz w kościele św. Mikołaja we Lwowie. Tam też 26 listopada 1911 urodziło się jego jedyne dziecko, znany później projektant wnętrz Henri Mathieu Kaden (zm. 15 lipca 1976 r. w Montrealu). Małżeństwo rozpadło się, a była żona wraz z synem w 1921 na zawsze wyjechali z Polski. Podczas pobytu w Rosji 27 stycznia 1918 ożenił się ponownie, z Elżbietą Witt.

</doc>
<doc id="3133102" url="https://pl.wikipedia.org/wiki?curid=3133102" title="Guillermo Newbery">
Guillermo Newbery

Guillermo Sebastian Newbery (znana również pisownia nazwiska jako Newberry; ur. 9 maja 1898 roku w Córdobie) – argentyński lekkoatleta, uczestnik Igrzysk Olimpijskich 1924 oraz pięciokrotny medalista lekkoatletycznych mistrzostw Ameryki Południowej.
Zawodnik zdobył łącznie pięć medali na lekkoatletycznych mistrzostwach Ameryki Południowej: dwa złote – w biegu na 110 metrów przez płotki (1924) i w rzucie oszczepem (1927), dwa srebrne – w dziesięcioboju (1924, 1926) i jeden brązowy – w rzucie oszczepem (1924). Ponadto Newbery zdobył również złoty medal w biegu na 110 metrów przez płotki i srebrny medal w pięcioboju na nieoficjalnych lekkoatletycznych mistrzostwach Ameryki Południowej w 1922 roku.
Podczas Igrzysk Olimpijskich w Paryżu w 1924 roku uczestniczył w biegu na 110 metrów przez płotki, a także wraz z Félixem Escobarem, Otto Dietschem i Camilo Rivasem w sztafecie 4 × 100 metrów. Biegu na 100 metrów przez płotki Newbery nie ukończył, natomiast sztafeta argentyńska odpadła już w pierwszej rundzie, plasując się na 3., ostatniej pozycji w swoim biegu eliminacyjnym.

</doc>
<doc id="3133104" url="https://pl.wikipedia.org/wiki?curid=3133104" title="Człowiek szanseladzki">
Człowiek szanseladzki

Człowiek szanseladzki – typ neoantropa wydzielony na podstawie znalezisk w 1888 w jaskini Raymonden, w Chancelade w departamencie Dordogne.
Odkryty wraz ze znaleziskami tzw. przemysłu magdaleńskiego.
Od człowieka z Cro-Magnon różnił się wysokością czaszki w strefie środkowej i niższym wzrostem (1,55 m). Czaszka o określonej proporcji oczodołów, z silną żuchwą, wydatnymi kościami policzkowymi, bardzo zbliżona do typów jakie występują u Eskimosów. 
Odnajdywano też przejściowe formy pomiędzy typem szanseladzkim a Cro-Magnon.

</doc>
<doc id="3133106" url="https://pl.wikipedia.org/wiki?curid=3133106" title="Samotność liczb pierwszych">
Samotność liczb pierwszych

Samotność liczb pierwszych (wł. "La solitudine dei numeri primi", ang. "The Solitude of Prime Numbers") – włosko-francusko-niemiecki film dramatyczny z 2010 roku w reżyserii Saverio Costanzo oraz powstały na podstawie powieści Paolo Giordano "Samotność liczb pierwszych". Wyprodukowany przez włoskie studio Medusa Film. W filmie występują Alba Rohrwacher, Luca Marinelli i Isabella Rossellini. Film był nominowany do nagrody Złotego Lwa na 67. Międzynarodowym Festiwalu Filmowym w Wenecji.
Premiera filmu miała miejsce 9 września 2010 roku podczas 67. Międzynarodowego Festiwalu Filmowego w Wenecji, a dzień później 10 września we Włoszech. W Polsce premiera filmu odbyła się 23 marca 2012 roku.
Opis fabuły.
Film opowiada historię bohaterów, Mattia i Alice, dwójki samotników i odludków, odrzuconych przez rówieśników, którzy mają problemy z akceptacją samych siebie. Ona, po wypadku na nartach, utyka i wpadła w anoreksję. On jest matematycznym geniuszem, ale pewnego dnia nie upilnował swej upośledzonej siostry-bliźniaczki i przyczynił się do jej zaginięcia. Traumy z dzieciństwa, uniemożliwiają im normalne funkcjonowanie. Wchodząc w dorosłość, na przemian zbliżają się do siebie i oddalają.

</doc>
<doc id="3133109" url="https://pl.wikipedia.org/wiki?curid=3133109" title="Andy Pozzi">
Andy Pozzi



</doc>
<doc id="3133114" url="https://pl.wikipedia.org/wiki?curid=3133114" title="Podborowo (powiat wolsztyński)">
Podborowo (powiat wolsztyński)

Podborowo (niem. "Vorwerk Rodewald") – kolonia w Polsce położona w województwie wielkopolskim, w powiecie wolsztyńskim, w gminie Siedlec.
W latach 1975–1998 miejscowość administracyjnie należała do województwa zielonogórskiego.

</doc>
<doc id="3133115" url="https://pl.wikipedia.org/wiki?curid=3133115" title="Stanisław Lipczyński">
Stanisław Lipczyński

Stanisław Wiktoryn Lipczyński (ur. 12 listopada 1864 w Warszawie, zm. 8 czerwca 1940 tamże) – polski grawer, mistrz grawerstwa, działacz społeczno-zawodowy.
Życiorys.
Urodził się w rodzinie Wiktora i Marii z Kałuskich. Ukończył szkołę rzemieślniczą oraz kursy dokształcające i rysunku przy Muzeum Rzemiosł i Sztuki Stosowanej w Warszawie. Pracę rozpoczął w 1879. W 1890 założył pracownię grawerską przy ul. Marszałkowskiej 149. Wykonywał herby, ryngrafy, ordery, odznaki wojskowe, cywilne, sportowe, medale, monogramy, żetony, ozdoby na papierośnice i in. W pracowni praktykowali m.in. Edward Wittig, Władysław Domański, Władysław Miecznik.
Był jednym z założycieli Związku Rzemieślników Chrześcijan (1906), dwukrotnie jego prezesem oraz członkiem honorowym. 
W 1917 członek Tymczasowej Rady Stanu, mianowany członkiem Rady Stanu w 1918, radny m.st. Warszawy, zastępca komendanta I okręgu Straży Obywatelskiej m. Warszawy w 1920. Członek Komisji Rzemieślniczych przy Zarządzie m.st. Warszawy, przewodniczący Koła Starszych i Podstarszych Zgromadzeń Rzemieślniczych. W latach 1916–1939 starszy Zgromadzenia Jubilerów, Złotników i Grawerów Warszawy. Członek Kuratorium Instytutu Naukowego Rzemieślniczego.
Dwukrotnie żonaty. Od 6 czerwca 1926 był mężem Jadwigi Juszczyk.
Został pochowany na cmentarzu Powązkowskim w Warszawie (kwatera 180-4-13,14).

</doc>
<doc id="3133116" url="https://pl.wikipedia.org/wiki?curid=3133116" title="Mirosław Karbowniczek">
Mirosław Karbowniczek

Mirosław Karbowniczek (ur. 23 marca 1953 roku w Ćmielowie) – profesor metalurgii, prorektor AGH.
Życiorys.
W 1978 roku ukończył studia na AGH. W 1987 otrzymał doktorat, a w 1999 habilitację (również na AGH). W 2016 uzyskał tytuł profesora. Od 2003 roku jest profesorem nadzwyczajnym AGH, a od 2012 roku prorektorem ds. ogólnych.

</doc>
<doc id="3133117" url="https://pl.wikipedia.org/wiki?curid=3133117" title="Podgaj (powiat kłobucki)">
Podgaj (powiat kłobucki)

Podgaj – osada leśna w Polsce położona w województwie śląskim, w powiecie kłobuckim, w gminie Wręczyca Wielka.
W latach 1975–1998 miejscowość administracyjnie należała do województwa częstochowskiego.

</doc>
<doc id="3133119" url="https://pl.wikipedia.org/wiki?curid=3133119" title="Bolludagur">
Bolludagur



</doc>
<doc id="3133121" url="https://pl.wikipedia.org/wiki?curid=3133121" title="Ostatnia miłość na Ziemi">
Ostatnia miłość na Ziemi

Ostatnia miłość na Ziemi (ang. "Perfect Sense", znany dawniej jako "The Last Word") – brytyjsko-duńsko-szwedzko-irlandzki film dramatyczny z 2011 roku w reżyserii Davida Mackenzie. Wyprodukowany przez Senator Film Verleih i IFC Films. Główne role w filmie zagrali Eva Green i Ewan McGregor.
Premiera filmu miała miejsce 24 stycznia 2011 roku podczas Festiwalu Filmowego w Sundance. Premiera filmu w Wielkiej Brytanii odbyła się 7 października 2011 roku, a w Polsce 23 marca 2012 roku.
Opis fabuły.
Michael (Ewan McGregor) jest kucharzem. Susan (Eva Green) pracuje naukowo. Oboje sparzyli się na miłości, ale wciąż marzą o prawdziwym, wielkim uczuciu. Spotykają się przypadkowo i szaleńczo w sobie zakochują. Ich szczęście jest jednak zagrożone, bo świat zaczyna opanowywać epidemia tajemniczej choroby. Z informacji wynika, że zarażeni ludzie tracą najpierw kontrolę nad swoimi emocjami i stają się niezwykle agresywni. Wkrótce okazuje się, że ofiarą nieznanej choroby pada także Michael.
Obsada.
i inni

</doc>
<doc id="3133122" url="https://pl.wikipedia.org/wiki?curid=3133122" title="Halowe Mistrzostwa Świata w Lekkoatletyce 2014 – bieg na 60 metrów przez płotki mężczyzn">
Halowe Mistrzostwa Świata w Lekkoatletyce 2014 – bieg na 60 metrów przez płotki mężczyzn

Bieg na 60 metrów przez płotki mężczyzn – jedna z konkurencji rozegranych podczas 15. Halowych Mistrzostw Świata w Sopocie.
Wyniki.
Eliminacje.
Do zawodów przystąpiło 31 zawodników. Aby dostać się do półfinału trzeba było zająć miejsce w pierwszej trójce w swoim biegu eliminacyjnym (Q) lub znaleźć się w gronie 4 najszybszych zawodników, którzy się nie zakwalifikowali (q).
Półfinały.
Do półfinałów zakwalifikowało się 16 zawodników. Aby dostać się do finału trzeba było zająć miejsce w pierwszej czwórce w swoim biegu półfinałowym (Q).

</doc>
<doc id="3133124" url="https://pl.wikipedia.org/wiki?curid=3133124" title="Halowe Mistrzostwa Świata w Lekkoatletyce 2014 - bieg na 60 metrów przez płotki mężczyzn">
Halowe Mistrzostwa Świata w Lekkoatletyce 2014 - bieg na 60 metrów przez płotki mężczyzn



</doc>
<doc id="3133125" url="https://pl.wikipedia.org/wiki?curid=3133125" title="Longchamps (Argentyna)">
Longchamps (Argentyna)

Longchamps – miejscowość w Argentynie, w prowincji Buenos Aires w Partido Almirante Brown. Znajduje się 29 km na południe od Buenos Aires. Jest częścią aglomeracji "Gran Buenos Aires". W 2010 r. miasto zamieszkiwało 47,6 tys. mieszkańców.
Nazwa miasta pochodzi od hipodromu znajdującego się w Lasku Bulońskim, w Paryżu. Towarzystwo Hipiczne z Lomas de Zamora (hiszp. "Sociedad Hípica de Lomas de Zamora") postanowiło nazwać tak samo hipodrom należący do miasta Lomas de Zamora. Popularność hipodromu wywołała potrzebę wybudowania stacji kolejowej, której nadano taką samą nazwę jak hipodromowi. Datę powstania stacji kolejowej – 10 sierpnia 1910 r. uważa się również za datę powstania miejscowości..
Po tym, jak hipodrom został zniszczony przez pożar korzystał z niego francuski lotnik Henri Brégi, który wykonał pierwszy lot z wykorzystaniem maszyny w Ameryce Południowej. Dlatego też miejscowość Longchamps zyskała miano „Kolebki awiacji w Ameryce Południowej”.

</doc>
<doc id="3133131" url="https://pl.wikipedia.org/wiki?curid=3133131" title="Potężna gromadka">
Potężna gromadka



</doc>
<doc id="3133132" url="https://pl.wikipedia.org/wiki?curid=3133132" title="Kościół Ducha Świętego w Winowie">
Kościół Ducha Świętego w Winowie

Kościół Ducha Świętego – rzymskokatolicki kościół parafialny położony przy ulicy Ogrodowej 7 w Winowie. Świątynia należy do parafii Ducha Świętego w Winowie w dekanacie Prószków, diecezji opolskiej.
Historia kaplicy.
W latach 1983-1987, staraniem ks. H. Skomudka, wybudowany został kościół parafialny.

</doc>
<doc id="3133134" url="https://pl.wikipedia.org/wiki?curid=3133134" title="Kolonia Plymouth">
Kolonia Plymouth

Kolonia Plymouth () – jedna z pierwszych, udanych prób osadniczych w Ameryce Północnej podjęta przez uciekających przed prześladowaniami członków angielskiej grupy religijnej zwanej "Separatystami". Przybyli oni w rejon zatoki Cape Cod na statku "Mayflower" w 1620 roku.
Ze względu na nieformalny i samorządny charakter wyprawy oraz fakt, iż w przeciwieństwie do większości wcześniejszych przedsięwzięć nie miała ona charakteru "stricte" handlowego, zajmuje dzisiaj w świadomości Amerykanów miejsce szczególne. Wewnętrzna, oparta o angielskie prawo zwyczajowe i interpretację Biblii organizacja grupy oraz cel jakim było dla jej członków życie zgodne z prawami wyznawanej przez siebie religii sprawiły, że w amerykańskiej kulturze znani są oni jako Pielgrzymi (), lub „Ojcowie Pielgrzymi” (), a pamięć o ich wysiłku i przyświecających im ideałach stanowi ważny składnik amerykańskiej tożsamości.
Sukces podjętego przez Pielgrzymów przedsięwzięcia upamiętniony został w postaci obchodzonego rokrocznie Święta Dziękczynienia () (w Stanach Zjednoczonych w każdy czwarty czwartek listopada).
Pielgrzymi.
Trzon grupy kolonistów składał się z 35 członków gminy kalwińskiej z miejscowości Scrooby w Nottinghamshire. Ze względu na głoszone poglądy zwano ich separatystami, a wyłonili się oni na fali ruchu purytańskiego, pragnącego oczyścić () Kościół Anglii z form i obrządków kojarzonych z katolicyzmem. Separatyści widząc daremność tych wysiłków ostatecznie odrzucili anglikanizm (stąd nazwa), a ze względu na państwowy charakter kościoła i fakt, że taka secesja oznaczała "de facto" zakwestionowanie władzy królewskiej, spotkały ich dotkliwe represje. W ucieczce przed prześladowaniami grupa z Nottighamshire pod wodzą Williama Bradforda przeniosła się do holenderskiej Lejdy.
Pomimo swobody wyznania Republika Zjednoczonych Prowincji nie zachwyciła angielskich przybyszów. Wiejska komuna głosząca pochwałę ciężkiej pracy i unikania ziemskich uciech nie czuła się dobrze w dużym, obcym mieście. Na domiar złego dzieci separatystów zaczęły szybko tracić poczucie etnicznej tożsamości, a mężczyznom trudno było znaleźć dobrze płatną pracę. Dlatego też przeczytawszy wydany w 1616 "Opis wybrzeży Nowej Anglii" (autorstwa angielskiego żołnierza i badacza kapitana Johna Smitha), część członków kongregacji postanowiła przenieść się z Holandii do Nowego Świata. Pozostali mieli do nich z czasem dołączyć.
Wyprawa.
Angielska eksploracja Ameryki Północnej rozpoczęła się w 1497, kiedy to włoski żeglarz w angielskiej służbie John Cabot (wł. "Giovanni Caboto") w poszukiwaniu alternatywnej północno-zachodniej przeprawy na Pacyfik dotarł do wybrzeży Nowej Fundlandii. Przez niemal cały wiek XVI działania Anglików skupiały się głównie na eksploatacji amerykańskich łowisk i handlu futrami. Dopiero na przełomie wieku XVI i XVII uświadomiono sobie, że gospodarcza prosperity królestwa w dużym stopniu zależy od właściwego wykorzystania terytoriów zamorskich.
W obliczu kolonizacji rząd angielski stanął jednak przed tym samym problemem jaki napotkały rządy Hiszpanii i Portugalii bez mała sto lat wcześniej: pustym skarbcem. W tej sytuacji wysiłek zakładania stałych osad rozwiązano podobnie jak uczynili to Portugalczycy w Ameryce Południowej, którzy w kosztowne procesy kolonizacyjne zaangażowali kapitał prywatny (brazylijskie kapitanie). Na dworze angielskim postawiono początkowo na zapał i pieniądze zaufanych poddanych (np. Sir Walter Raleigh), aby w późniejszym okresie wykorzystać ich doświadczenie i założyć wzorowaną na Kompanii Wschodnioindyjskiej Kompanię Wirginii. Od niej to właśnie w 1619 dwaj członkowie grupy separatystów diakon John Carver i Robert Cushman uzyskali patent zapewniający prawo do osiedlenia się i 80 tys. akrów ziemi w okolicach rzeki Hudson. Dokument zapewniał też prawo do połowów, handlu z tubylcami oraz określał zakres kolonialnego samorządu.
Od samego początku proces osadniczy był w Anglii przedsięwzięciem zbiorowym, a na jego potrzeby zakładano spółki akcyjne. Finansowanie wyprawy zapewnili więc wzbogaceni na handlu z Moskwą i Dalekim Wschodem kupcy z "Company of Merchant Adventurers of London" (ang. Kompania Londyńskich Handlarzy Podróżników), którzy na potrzeby przedsięwzięcia wyposażyli, wykorzystywaną wcześniej do transportu wina, handlową fleutę "Mayflower". Sami separatyści zakupili znacznie mniejszą jednostkę "Speedwell", która jednak w wyniku złego stanu kadłuba musiała pozostać w Anglii.
Najprawdopodobniej w celu podniesienia szans na powodzenie ekspedycji londyńscy kupcy powiększyli wyprawę o grupę 65 purytanów z Londynu, co spotkało się z pewną konsternacją Separatystów (nowych nazwano „Obcymi” ). Po kilku kolejnych perypetiach 6 września 1620 "Mayflower" ze 102 osadnikami na pokładzie opuścił Plymouth (w Anglii).
"Mayflower Compact".
Po dwóch miesiącach niezwykle trudnej podróży 9 listopada 1620 zobaczono ląd. Szybko okazało się jednak, że "Mayflower" dopłynął do półwyspu "Cape Cod" (Przylądek Dorsza), a ostateczny cel wyprawy, na który grupa zdobyła patent, znajduje się 220 mil na południowy zachód (ok. 400 km). Jasne stało się też, że bez szczegółowej mapy, rejs pomiędzy rozciągającymi się od "Cape Cod" do wyspy Nantucket płyciznami (tzw. "Pollack Rip") jest bardzo niebezpieczny. Kapitan "Mayflower" Christopher Jones mając na uwadze dobro schorowanych podróżnych oraz będąc świadom tego, że pogoda i warunki naturalne nie pozwalały na bezpieczne dotarcie do wyznaczonego celu, postanowił zawrócić na północ i lądować u wybrzeży Nowej Anglii.
Taki wariant rozważano już wcześniej, spora część „Obcych” twierdziła bowiem, iż osadnictwo w Nowej Anglii jest korzystniejsze ze względu na przybrzeżne bogactwo ryb. Podniosły się również głosy, że w sytuacji braku formalnego zezwolenia, a co za tym idzie prawnych zobowiązań, po zejściu na ląd członkowie wyprawy mogą stworzyć wolną i nie uznającą żadnej władzy zwierzchniej osadę.
Sytuacja stała się poważna i zagroziła jedności grupy. Separatyści tworzyli bowiem zżytą, znającą się od lat komunę, „Obcych” z kolei nie wiązało prawie nic. W zaistniałych warunkach sukces wyprawy stanął pod dużym znakiem zapytania, a jej niepowodzenie prowadziłoby do określonych konsekwencji finansowych. Aby zapobiec katastrofie, związany z "Company of Merchant Adventurers" przywódca londyńskich purytanów Christopher Martin zawarł z Separatystami alians zmuszający wszystkich przedstawicieli rodzin, a było ich 41, do podpisania szczególnego zobowiązania. Regulowało ono sytuację i nadawało prawną formę kolonii w nowo zaistniałych warunkach.
Porozumienie () ustanawiało „obywatelskie ciało polityczne” () w celu zapewnienia „sprawiedliwego i równego prawa” ("just and equal law") „dla lepszego urządzenia i zachowania” członków wyprawy ("for our better ordering and preservation"). "Mayflower Compact" od samego początku uznany został przez amerykańską historiografię za ważny i niezwykły. Nie dla tego jednak, że na obcej ziemi ustanawiał prawa rządzące każdym angielskim miasteczkiem, ale dlatego, że z daleka od stron rodzinnych, przy tak ogromnej pokusie nieposkromionej wolności, członkowie wyprawy skłonni byli do czynu tak bardzo pragmatycznego. To daleko idące samoograniczenie było według badaczy zapowiedzią wszystkiego tego co miało się na kontynencie wydarzyć w przyszłości.
Pierwszy rok i Święto Dziękczynienia 1621.
11 listopada 1620 "Mayflower" zacumował przy północnym cyplu półwyspu "Cape Cod" w miejscu dzisiejszego Provincetown (hrabstwo Barnstable). Aby bezpiecznie poruszać się po nieznanej zatoce podróżnicy postanowili zejść na ląd i naprawić uszkodzoną w trakcie rejsu szalupę. Ci z mężczyzn, którzy nie pomagali w pracy, przez następny miesiąc eksplorowali okolicę natrafiając na ślady Indian i zgromadzone przez nich zapasy ziarna (miejscowi uporczywie unikali spotkania). Zgromadzoną kukurydzę postanowiono zabrać i wykorzystać, w przypadku gdyby europejskie zboże w miejscowych warunkach nie nadawało się do uprawy. Wkrótce doszło też do pierwszego starcia z tubylcami i okolice Provincetown uznano za niezdatne do zasiedlenia.
15 grudnia "Mayflower" podniósł kotwicę i po pięciu dniach żeglugi w kiepskiej pogodzie, zdecydowano się na budowę osady w miejscu dzisiejszego Plymouth. Po zejściu z pokładu natychmiast zabrano się do budowy pierwszego domu, prowizorycznej chaty z wiklinowej plecionki wypełnionej gliną i krytej strzechą. Zdecydowano również, że każdy samotny mężczyzna znajdzie sobie rodzinę (z którą zamieszka) i tak dobrane grupy będą odpowiedzialne za budowę własnego schronienia. Obliczono, że potrzebnych będzie 19 domostw, a na miejsce ich budowy wybrano zdatne do obrony wzgórze (umocnione działami z okrętu). Liczba ta została wkrótce zrewidowana do siedmiu, ponieważ w wyniku ogólnego osłabienia, chorób i niedożywienia 52 osoby z ogólnej liczby 102 osadników zmarły w przeciągu pierwszych trzech miesięcy (nie licząc wcześniejszych strat). Po kilku miesiącach 16 marca 1621 roku miało miejsce jedno z najbardziej zaskakujących wydarzeń w całej historii. Do osady przybył przedstawiciel miejscowego plemienia i w łamanej angielszczyźnie wypowiedział słynne dzisiaj w Stanach Zjednoczonych słowa „Witajcie Anglicy!” ().
Indiański gość miał na imię Samoset i był wodzem Indian z Pemaquid Point (Maine). Języka angielskiego nauczył się od odwiedzających tamte rejony rybaków i w związku z tym wódz lokalnego plemienia Wampanoagów Massasoit poprosił go o złożenie Pielgrzymom wizyty. Podczas rozmowy prowadzonej w trakcie szybko zorganizowanego poczęstunku (w pierwszej kolejności Someset zażądał piwa), okazało się, że gość nie jest jedynym Indianinem w okolicy mówiącym w ich ojczystym języku. Był jeszcze Squanto, który uprowadzony w niewolę spędził kilka lat w Europie, po czym odbito go w potyczce jaką Wampanoagowie stoczyli rok wcześniej z przybyłą do tych brzegów ekspedycją (zorganizowaną przez Thomasa Dermera, w której Indianin pełnił rolę przewodnika i tłumacza). Kolejną istotną wiadomością była informacja o plemionach, zamieszkujących wcześniej zajęte przez Pielgrzymów tereny. Okazało się, że pomiędzy 1616 a 1618 dotknęła je fatalna w skutkach epidemia, która kosztowała życie połowę miejscowej populacji. Na koniec Pielgrzymów poinformowano, że przez kilka miesięcy byli bacznie obserwowani, po czym rada starszych Wampanoagów przekonawszy się, że w przeciwieństwie do rybaków i myśliwych nie zamierzają odpływać, postanowiła nawiązać z nimi kontakt. Co więcej, w obliczu utraty dużej liczby ludności i zagrożenia ze strony konkurujących plemion, Wampanoagowie zamierzali zawrzeć z Pielgrzymami sojusz.
Pięć dni później 22 marca 1621 Massasoit wódz plemienia, wraz ze swoim bratem Quadequina, w otoczeniu licznego orszaku przybył do Plymouth gdzie zawarto oficjalne porozumienie. Podczas wizyty okazało się, że Squanto, o którym wspominał Samoset nie tylko zwiedził Hiszpanię i Anglię, ale mieszkał przez pewien czas w Londynie. Co więcej, ponieważ to on zaznajomił osadników z lokalnymi sposobami uprawy ziemi, która nie należąc do najżyźniejszych wymagała regularnego nawożenia, uznaje się, że bez jego pomocy kolonia by nie przetrwała. Pierwsze Święto Dziękczynienia, które odbyło się na przełomie października i listopada 1621, było raczej tradycyjnym świętem plonów, niż znanym od XIX wieku właściwym Świętem Dziękczynienia. Na uroczystości w dużej liczbie zjawili się miejscowi Indianie, a wspólne świętowanie przypieczętowało dobrosąsiedzkie stosunki.
Dalszy rozwój kolonii.
Już w listopadzie 1621 na pokładzie okrętu "Fortune" do Plymouth przybyli kolejni koloniści w liczbie 35 (co dawało w sumie 85 osadników zamieszkałych w osadzie), a w połowie następnego roku "Merchant Adventurers" przysłało jeszcze 7 mężczyzn (rybackim okrętem "Sparow"), którzy mieli za zadanie wyszukanie terenów pod kolejną osadę. W 1623 Plymouth powiększyło się o kolejne 90 osób, które przypłynęły jednostkami "Anne" i "Little James".
Systematycznie okradani i oszukiwani przez "Merchant Adventurers", koloniści uzyskali tytuł własności do zasiedlonej przez siebie ziemi dopiero w 1644. Rok wcześniej ze względu na zagrożenie ze strony miejscowych plemion, wszystkie okoliczne osady (jakie powstały do tego czasu w wyniku intensywnej akcji osadniczej), zawiązały konfederację (tzw. ; Massachusetts Bay, Connecticut, New Haven i Plymouth). Na podstawie spisu do jakiego zobowiązali się jej członkowie wiadomo, że w tym czasie na terenie Plymouth przebywało 600 mężczyzn zdolnych do noszenia broni, a dodając do tego liczbę kobiet i dzieci ogólną liczbę mieszkańców szacuje się na ok. 2000.
Kolonia Plymouth nigdy nie otrzymała formalnego potwierdzenia swojego statusu i dopiero w 1691 w wyniku rozszerzenia praw sąsiadującej od północy kolonii Massachusetts Bay, została włączona w jej prawne struktury (liczyła wtedy 7400 mieszkańców).

</doc>
<doc id="3133138" url="https://pl.wikipedia.org/wiki?curid=3133138" title="Chile Sevens 2002">
Chile Sevens 2002

Chile Sevens 2002 – pierwsza edycja wchodzącego w skład IRB Sevens World Series turnieju Chile Sevens przeznaczonego dla męskich reprezentacji narodowych w rugby 7. Odbyła się w dniach 4–5 stycznia 2002 roku na Estadio San Carlos de Apoquindo w Santiago będąc drugim turniejem sezonu 2001/2002.
Informacje ogólne.
Federación de Rugby de Chile otrzymała prawa do organizacji turnieju po sukcesie Mistrzostw Świata U-19 2001.
Rozegrane na Estadio San Carlos de Apoquindo zawody były drugim turniejem sezonu 2001/2002 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl".
Faworyzowani Nowozelandczycy triumfowali w zawodach, pokonując w decydującym o tytule meczu znajdujących się po raz pierwszy w finale Argentyńczyków.
Cieniem na turnieju położyła się gwałtowna bójka, która wybuchła tuż po zakończeniu spotkania Nowa Zelandia–Fidżi rozpoczęta, gdy Marika Vunibaka przebiegł pięćdziesiąt metrów, by uderzyć Nowozelandczyka Amasio Valence. Do walki włączyli się następnie pozostali zawodnicy obu zespołów, rozdzieleni dopiero po interwencji oficjeli wraz z miejscową policją. Wybuch bijatyki mógł być spowodowany rasowymi wyzwiskami, którymi Polinezyjczycy stanowiący większość nowozelandzkiej kadry obrzucali Melanezyjczyków z Fidżi. Obu zespołom za udział w niej groziła utrata punktów z tego turnieju lub nawet wydalenie z całego cyklu. Ostatecznie Nowozelandczycy otrzymali reprymendę, natomiast Vunibaka został ukarany dwunastotygodniowym zawieszeniem. Podobny incydent zdarzył się w pierwszym dniu w meczu Fidżi–Samoa, a obie drużyny kończyły spotkanie mając na boisku po pięciu graczy

</doc>
<doc id="3133140" url="https://pl.wikipedia.org/wiki?curid=3133140" title="Halowe Mistrzostwa Świata w Lekkoatletyce 2014 – sztafeta 4 × 400 metrów mężczyzn">
Halowe Mistrzostwa Świata w Lekkoatletyce 2014 – sztafeta 4 × 400 metrów mężczyzn

Sztafeta 4 × 400 metrów mężczyzn – jedna z konkurencji rozegranych podczas 15. Halowych Mistrzostw Świata w Sopocie.
Wyniki.
Eliminacje.
Do zawodów przystąpiło 10 reprezentacji. Aby dostać się do półfinału trzeba było zająć miejsce w pierwszej dwójce w swoim biegu eliminacyjnym (Q) lub znaleźć się w gronie 2 najszybszych drużyn, które się nie zakwalifikowały (q).

</doc>
<doc id="3133141" url="https://pl.wikipedia.org/wiki?curid=3133141" title="Halowe Mistrzostwa Świata w Lekkoatletyce 2014 - sztafeta 4 × 400 metrów mężczyzn">
Halowe Mistrzostwa Świata w Lekkoatletyce 2014 - sztafeta 4 × 400 metrów mężczyzn



</doc>
<doc id="3133143" url="https://pl.wikipedia.org/wiki?curid=3133143" title="Podgaje (powiat opatowski)">
Podgaje (powiat opatowski)

Podgaje – osada w Polsce w województwie świętokrzyskim, w powiecie opatowskim, w gminie Ożarów.
W latach 1975–1998 miejscowość położona była w województwie tarnobrzeskim.
W miejscowości pozostały tylko ruiny budynków.

</doc>
<doc id="3133145" url="https://pl.wikipedia.org/wiki?curid=3133145" title="Hosejnije-je Olja">
Hosejnije-je Olja

Hosejnije-je Olja (pers. حسينيه عليا) – wieś w południowym Iranie, w ostanie Chuzestan. W 2006 roku miejscowość liczyła 216 osób w 39 rodzinach.

</doc>
<doc id="3133147" url="https://pl.wikipedia.org/wiki?curid=3133147" title="Hyphoderma">
Hyphoderma

Hyphoderma Wallr. (strzępkoskórka) – rodzaj grzybów z rzędu żagwiowców ("Polyporales").
Systematyka i nazewnictwo.
Pozycja w klasyfikacji według Index Fungorum: "Hyphodermataceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Synonimy naukowe: "Kneiffia" Fr., "Kneiffiella" Underw., "Lyomyces" P. Karst., "Metulodontia" Parmasto, "Neokneiffia" Sacc., "Pycnodon" Underw.
Polską nazwę nadał Władysław Wojewoda w 1973 r., wcześniej Franciszek Błoński wprowadził nazwę szczotnik.

</doc>
<doc id="3133148" url="https://pl.wikipedia.org/wiki?curid=3133148" title="Zdzisław Kwapisz">
Zdzisław Kwapisz

Zdzisław Kwapisz (ur. 7 sierpnia 1930) – polski koszykarz i trener koszykówki. 
Jako koszykarz Kwapisz bronił barw Cracovii, Legii Warszawa, ŁKS-u Łódź. Po zakończeniu kariery zawodniczej zajął się trenowaniem. Ponadto, prowadził m.in. Społem Łódź, a także był wieloletnim członkiem ŁOZKosz. W latach 1984-1989 był prezesem Łódzkiego Klubu Sportowego. 
Był reprezentantem Polski, w kadrze w latach 1951-1954 rozegrał 22 spotkania.

</doc>
<doc id="3133150" url="https://pl.wikipedia.org/wiki?curid=3133150" title="Strzępkoskórka">
Strzępkoskórka



</doc>
<doc id="3133154" url="https://pl.wikipedia.org/wiki?curid=3133154" title="Cláudia Monteiro de Aguiar">
Cláudia Monteiro de Aguiar

Cláudia Sofia Gomes Monteiro de Aguiar (ur. 8 kwietnia 1982 w Funchal) – portugalska polityk związana z Maderą, posłanka do Zgromadzenia Republiki, deputowana do Parlamentu Europejskiego VIII i IX kadencji.
Życiorys.
Licencjat z socjologii uzyskała na Universidade do Minho w Bradze. Ukończyła również m.in. studia podyplomowe z zakresu marketingu i komunikacji w Instytucie Politechnicznym w Leiria. Zawodowo związana z branżą turystyczną jako marketingowiec w grupie hotelarskiej. W 1997 została aktywistką JSD – organizacji młodzieżowej Partii Socjaldemokratycznej. Zajmowała kierownicze stanowiska w regionalnych organach stowarzyszenia. W latach 2006–2011 sprawowała mandat radnej regionalnej na Maderze. W wyborach w 2011 została wybrana na deputowaną do Zgromadzenia Republiki XII kadencji. W 2014 uzyskała mandat eurodeputowanej VIII kadencji z ramienia wspólnej listy centroprawicowych ugrupowań rządzących. W 2019 z powodzeniem ubiegała się o reelekcję.

</doc>
<doc id="3133155" url="https://pl.wikipedia.org/wiki?curid=3133155" title="Miasta Somalilandu">
Miasta Somalilandu

Według danych szacunkowych pochodzących z 2013 roku Somaliland posiadał 2 miasta liczące ponad 100 tys. mieszkańców, 2 miasta z ludnością 50-100 tys., 2 miasta z ludnością 25-50 tys., 3 miasta z ludnością 10-25 tys. i resztę miast z ludnością poniżej 10 tys.
Największe miasta w Somalilandzie.
Największe miasta w Somalilandzie według liczebności mieszkańców (stan na rok 2013):

</doc>
<doc id="3133157" url="https://pl.wikipedia.org/wiki?curid=3133157" title="Hyphodermella">
Hyphodermella

Hyphodermella J. Erikss. &amp; Ryvarden (strzępkoskóreczka) – rodzaj grzybów z rodziny korownicowatych ("Phanerochaetaceae"). W Polsce występuje jeden gatunek.
Systematyka i nazewnictwo.
Pozycja w klasyfikacji według Index Fungorum: "Phanerochaetaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Polską nazwę zaproponował Władysław Wojewoda w 2003 r.

</doc>
<doc id="3133158" url="https://pl.wikipedia.org/wiki?curid=3133158" title="Okręg wyborczy Irlandia Północna">
Okręg wyborczy Irlandia Północna

Okręg wyborczy Irlandia Północna – okręg wyborczy do Parlamentu Europejskiego, o granicach pokrywających się z obszarem Irlandii Północnej. Istnieje od pierwszych bezpośrednich wyborów do PE w 1979 roku, obecnie przypisane mu są trzy mandaty. Ze względu na specyfikę północnoirlandzkiej sytuacji politycznej, okręg używa innej ordynacji wyborczej niż pozostałe okręgi do PE w Wielkiej Brytanii, a mianowicie ordynacji opartej na pojedynczym głosie przechodnim.

</doc>
<doc id="3133159" url="https://pl.wikipedia.org/wiki?curid=3133159" title="Strzępkoskóreczka">
Strzępkoskóreczka



</doc>
<doc id="3133160" url="https://pl.wikipedia.org/wiki?curid=3133160" title="Andrzej Tytko">
Andrzej Tytko

Andrzej Adam Tytko (ur. 20 sierpnia 1952 roku w Skalbmierzu) – polski profesor mechaniki, prorektor AGH.
Życiorys.
W 1976 roku ukończył studia na AGH. W 1986 otrzymał doktorat, a w 2000 habilitację (również na AGH). Od 2001 roku jest profesorem nadzwyczajnym AGH Katedrze Transportu Linowego na Wydziale Inżynierii Mechanicznej i Robotyki, a od 2012 roku prorektorem ds. kształcenia.

</doc>
<doc id="3133164" url="https://pl.wikipedia.org/wiki?curid=3133164" title="Partido Arrecifes">
Partido Arrecifes

Partido Arrecifes (hiszp. "Partido de Arrecifes"; w latach 1901-1997 Bartolomé Mitre) – jedno z 135 "partidos", znajduje się w prowincji Buenos Aires. Siedzibą administracyjną jest miasto Arrecifes. Funkcję Intendenta pełni Dr. Daniel Néstor Bolinaga. Partido Arrecifes ma powierzchnię 1 180 km², w 2010 r. zamieszkiwało w nim 29 tys. mieszkańców (13 979 mężczyzn i 15 065 kobiet).
Partido Arrecife zostało utworzone w 1784 r., kiedy tereny te były częścią Wicekrólestwa La Platy. W 1901 r. zmieniono jego nazwę na "Bartolomé Mitre", na cześć 6. Prezydenta Argentyny, a w 1997 r. powrócono do nazwy Arrecifes
Miejscowości.
W partido Arrecifes znajdują się następujące miejscowości:
Demografia.
Zmiana liczby ludności w latach 1869 – 2010 na podstawie kolejnych spisów ludności.

</doc>
<doc id="3133166" url="https://pl.wikipedia.org/wiki?curid=3133166" title="Hryhorij Petrowski">
Hryhorij Petrowski

Hryhorij Iwanowycz Petrowski (ukr. Григорій Іванович Петровський, trl. "Hryhorij Iwanowycz Petrowśkyj"; ros. Григорий Иванович Петровский, trl. "Grigorij Iwanowicz Pietrowskij"; ur. w Peczenihach, zm. 9 stycznia 1958 w Moskwie) – radziecki polityk i działacz komunistyczny pochodzenia ukraińskiego, przewodniczący Wszechukraińskiego Komitetu Wykonawczego Ukraińskiej Socjalistycznej Republiki Radzieckiej w latach 1919-1939.
Życiorys.
Urodził się w rodzinie krawca. Pracował jako robotnik-ślusarz w Charkowie, Mikołajowie, Jekaterynosławiu i Donbasie. Od 1895 w ruchu rewolucyjnym, od 1897 członek Związku Walki o Wyzwolenie Klasy Robotniczej, później Socjaldemokratycznej Partii Robotniczej Rosji (SDPRR(b)) w Jekaterynosławiu. W czasie rewolucji 1905 roku jeden z organizatorów rady delegatów robotniczych i komitetu strajkowego w Jekaterynosławiu. W 1912 roku został wybrany z obszaru guberni jekaterynosławskiej na deputowanego do IV Dumy Państwowej Imperium Rosyjskiego, w której stanął na czele frakcji bolszewików. W 1913 roku został dokooptowany do składu Komitetu Centralnego SDPRR(b).
Po wybuchu I wojny światowej, w listopadzie 1914 roku aresztowany z innymi bolszewickimi deputowanymi do Dumy i w lutym 1915 roku zesłany do Kraju Turuchańskiego w guberni jenisejskiej. Uwolniony w 1917 roku po rewolucji lutowej i obaleniu caratu, w czerwcu tego roku przybył do Piotrogrodu, zaś miesiąc później został oddelegowany przez bolszewików do Jekaterynosławia, gdzie został członkiem komitetu miejskiego SDPRR(b), a także radnym dumy (rady) tego miasta i przewodniczącym frakcji bolszewickiej w dumie miejskiej. We wrześniu 1917 roku delegat Przedparlamentu w Moskwie, wraz z innymi bolszewikami opuścił Przedparlament. Wybrany do rady delegatów robotniczych w Jekaterynosławiu.
W listopadzie 1917 roku, w demokratycznych wyborach do Zgromadzenia Ustawodawczego Rosji (Konstytuanty) został wybrany na deputowanego z guberni jekaterynosławskiej z listy partii bolszewików.
Po rewolucji październikowej i obaleniu Rządu Tymczasowego, 30 listopada 1917 roku wszedł w skład Rady Komisarzy Ludowych RFSRR, w której objął funkcję ludowego komisarza spraw wewnętrznych pełnioną do 30 marca 1919 roku. Podczas sprawowania tego urzędu uczestniczył we wdrażaniu systemu zorganizowanych policyjnych prześladowań przeciwników politycznych władzy bolszewików i tzw. „wrogów ludu”, zwolennik „czerwonego terroru” Czeka. W początkach 1918 roku uczestniczył w rozmowach w Brześciu z przedstawicielami państw centralnych i podpisaniu 3 marca 1918 roku traktatu pokojowego RFSRR z państwami centralnymi.
W latach 1918-1919 i 1920-1921 zastępca członka Komitetu Centralnego Rosyjskiej Partii Komunistycznej (RKP(b)), w latach 1921- 1939 członek Komitetu Centralnego RKP(b) i Wszechzwiązkowej Komunistycznej Partii (WKP(b)). W latach 1926-1939 zastępca członka Biura Politycznego Komitetu Centralnego WKP(b). W latach 1919-1938 członek Biura Politycznego Komitetu Centralnego Komunistycznej Partii (bolszewików) Ukrainy (KP(b)U).
Od 28 listopada 1918 roku do marca 1938 roku (z krótkimi przerwami) pełnił funkcję przewodniczącego Wszechukraińskiego Komitetu Wykonawczego Ukraińskiej Socjalistycznej Republiki Radzieckiej. Ze strony USRR podpisał w 1922 roku umowę o powołaniu Związku Socjalistycznych Republik Radzieckich po czym został członkiem prezydium Centralnego Komitetu Wykonawczego ZSRR. Po wejściu w życie konstytucji ZSRR z 1936 roku został w 1937 roku deputowanym do Rady Najwyższej ZSRR, z kolei 17 stycznia 1938 roku został wiceprzewodniczącym Prezydium Rady Najwyższej ZSRR, którym był do 31 maja 1939 roku.
W okresie „wielkiego terroru” Petrowski uniknął aresztowania, jednak u jego schyłku, na początku 1939 roku został skrytykowany za „pobłażliwość wobec wrogów ludu”, których „zdemaskowało” NKWD na najwyższych szczeblach władzy USRR. Na XVIII zjeździe WKP(b) 10 marca 1939 roku nie został wybrany do Komitetu Centralnego WKP(b), w konsekwencji utracił wszystkie funkcje partyjne. Przez ponad półtora roku pozostawał bez pracy, aż w 1940 roku Fiodor Samojłow, dyrektor Muzeum Rewolucji, podobnie jak Petrowski bolszewicki deputowany do IV Dumy Państwowej Imperium Rosyjskiego, zatrudnił go jako swego zastępcę do spraw gospodarczo-administracyjnych i naukowych. W Muzeum Rewolucji Petrowski pracował aż do śmierci.
Urna z prochami Petrowskiego została umieszczona w murze Kremla na Placu Czerwonym w Moskwie.
Jeden z jego synów, Piotr został aresztowany w 1937 roku i rozstrzelany cztery lata później, drugi – Leonid, zastępca dowódcy wojsk Moskiewskiego Okręgu Wojskowego awansował na generała porucznika, zaś po ataku Niemiec na ZSRR zginął przy próbie wydostania się z niemieckiego okrążenia.

</doc>
<doc id="3133168" url="https://pl.wikipedia.org/wiki?curid=3133168" title="Grigorij Pietrowski">
Grigorij Pietrowski



</doc>
<doc id="3133173" url="https://pl.wikipedia.org/wiki?curid=3133173" title="Okręg wyborczy Austria">
Okręg wyborczy Austria

Okręg wyborczy Austria - okręg wyborczy do Parlamentu Europejskiego obejmujący całość terytorium Austrii. Został utworzony przed wyborami do PE w 1996, które były pierwszymi po przystąpieniu Austrii do Unii Europejskiej. Począwszy od wyborów w roku 2014 będzie liczył 18 mandatów. Wybory przeprowadzane są z zastosowaniem ordynacji proporcjonalnej i metody d'Hondta. Obowiązuje próg wyborczy na poziomie 4%.

</doc>
<doc id="3133178" url="https://pl.wikipedia.org/wiki?curid=3133178" title="Janina Poduchowna">
Janina Poduchowna

Janina Poduchowna – część wsi Janina w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Janina Poduchowna administracyjnie należała do województwa kieleckiego.

</doc>
<doc id="3133179" url="https://pl.wikipedia.org/wiki?curid=3133179" title="Fernando Ruas">
Fernando Ruas

Fernando de Carvalho Ruas (ur. 15 stycznia 1949 w Viseu) – portugalski polityk, ekonomista i samorządowiec, wieloletni burmistrz Viseu, deputowany do Parlamentu Europejskiego VIII kadencji.
Życiorys.
Ukończył studia ekonomiczne na Uniwersytecie w Coimbrze. Związany z Partią Socjaldemokratyczną. W 1990 objął urząd burmistrza miasta Viseu, który sprawował nieprzerwanie do 2013. Kierował również zgromadzeniem okręgowym Viseu, obejmował różne stanowiska w krajowych i międzynarodowych organizacjach zrzeszających samorządowców – m.in. od 1998 zasiadał w Komitecie Regionów. W latach 2002–2013 pełnił także funkcję przewodniczącego ANMP – krajowego stowarzyszenia portugalskich miejscowości.
W wyborach europejskich w 2014 z ramienia wspólnej listy centroprawicowych ugrupowań rządzących uzyskał mandat eurodeputowanego VIII kadencji, który wykonywał do 2019. W 2021 ponownie wybrany na burmistrza Viseu.

</doc>
<doc id="3133182" url="https://pl.wikipedia.org/wiki?curid=3133182" title="Okręg wyborczy Luksemburg">
Okręg wyborczy Luksemburg

Okręg wyborczy Luksemburg - okręg wyborczy do Parlamentu Europejskiego obejmujący całość terytorium Luksemburga. Został utworzony przed pierwszymi bezpośrednimi wyborami do PE w 1979 roku i od tego czasu nieprzerwanie liczy sześć mandatów. Wybory odbywają się z zastosowaniem zmodyfikowanej ordynacji proporcjonalnej i metody d'Hondta. Modyfikacja polega na tym, iż o ile przy klasycznej ordynacji proporcjonalnej wyborca może oddać tylko jeden głos, o tyle w wyborach do PE w Luksemburgu może zaznaczyć do sześciu kandydatów, w dodatku pochodzących z różnych list partyjnych.

</doc>
<doc id="3133184" url="https://pl.wikipedia.org/wiki?curid=3133184" title="Ogonów (Janina)">
Ogonów (Janina)

Ogonów - część wsi Janina w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Ogonów administracyjnie należał do województwa kieleckiego.
Położenie.
Od wschodu graniczy z Janiną od zachodu ok. 1,2 km Ogonów k/Kotki - 

</doc>
<doc id="3133187" url="https://pl.wikipedia.org/wiki?curid=3133187" title="Hyphodontia">
Hyphodontia

Hyphodontia J. Erikss. (strzępkoząb) – rodzaj grzybów z rodziny "Hyphodontiaceae".
Charakterystyka.
Grzyby nadrzewne, saprotrofy o płasko rozpostartym owocniku. Wysyp zarodników biały. Owocniki miękkie, w stanie suchym bardziej kruche lub twarde, białawe, kremowe lub bladoochrowe. Hymenofor od gładkiego do kolczastego. Kolce mogą być małe lub duże. Cystydy zwykle obecne, ale różniące się kształtem. Strzępki na ogół o szerokości około 3 μm, bogato rozgałęzione, z małymi wyraźnie widocznymi sprzążkami. Podstawki małe do średnich, lekko maczugowate i na środku zwężone. Zarodniki cienkościenne, gładkie, nieamyloidalne, o różnym kształcie; kiełbaskowate, elipsoidalne, prawie kuliste.
Systematyka i nazewnictwo.
Pozycja w klasyfikacji według Index Fungorum: "Hyphodontiaceae, Hymenochaetales, Incertae sedis, Agaricomycetes, Agaricomycotina, Basidiomycota, Fungi".
Synonimy naukowe: "Chaetoporellus" Bondartsev &amp; Singer, in Singer, "Chaetoporellus" Bondartsev &amp; Singer, "Grandinia" Fr., "Hydnellum" P. Karst., "Kneiffiella" P. Karst.
Polską nazwę nadał Władysław Wojewoda w 1973 r. W polskim piśmiennictwie mykologicznym należące do tego rodzaju gatunki opisywane były także jako kolczak, żagiew, palczak, gradówka, nalotek, zadrzak, huba, powłocznik, włosaczek, drewniczek, strzępkoskórka, drewniczka, strzępnik.

</doc>
<doc id="3133188" url="https://pl.wikipedia.org/wiki?curid=3133188" title="Porębina-Wieczorków">
Porębina-Wieczorków

Porębina-Wieczorków – część wsi Janina w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Porębina-Wieczorków administracyjnie należała do województwa kieleckiego.

</doc>
<doc id="3133190" url="https://pl.wikipedia.org/wiki?curid=3133190" title="Strzępkoząb">
Strzępkoząb



</doc>
<doc id="3133192" url="https://pl.wikipedia.org/wiki?curid=3133192" title="Stara Grabda">
Stara Grabda

Stara Grabda – część wsi Janina w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Stara Grabda administracyjnie należała do województwa kieleckiego.

</doc>
<doc id="3133194" url="https://pl.wikipedia.org/wiki?curid=3133194" title="Stara Wieś (Janina)">
Stara Wieś (Janina)

Stara Wieś – część wsi Janina w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Stara Wieś administracyjnie należała do województwa kieleckiego.

</doc>
<doc id="3133195" url="https://pl.wikipedia.org/wiki?curid=3133195" title="Willys-Overland">
Willys-Overland

Willys-Overland Motors – dawny amerykański producent samochodów osobowych, terenowych i użytkowych z siedzibą w Toledo działający w latach 1908–1963.
Historia.
W 1908 roku amerykański przemysłowiec John Willys zakupił przedsiębiorstwo Overland Automotive Division, należące do ówczesnego koncernu Standard Wheel Company. W 1912 podmiot zyskał nową nazwę, nosząc odtąd miano Willys-Overland Motor Company. W latach 1912-1918 Willys był drugim największym wytwórcą samochodów w Stanach Zjednoczonych, wielkością produkcji ustępując jedynie Fordowi. W 1913 Willys uzyskał licencję na produkcję silników konstrukcji Charlesa Knighta, co umożliwiło produkcję luksusowych limuzyn marki Willys Knight.
Willys przejął w 1914 Electric Auto-Lite Company, a w 1917 przekształcił przedsiębiorstwo w Willys Corporation. W 1916 przejął kanadyjskie Russell Motor Car Company z Toronto, w 1917 New Process Gear, a w 1919 fabrykę w Elisabeth (New Yersey) należącą do Duesenberg Motors Company, którą rozbudował i podjął produkcję nowego modelu Willys Six.
Recesja 1920 roku doprowadziła koncern na krawędź bankructwa. Wierzyciele zaangażowali Waltera Chryslera do naprawienia kondycji przedsiębiorstwa. Jako pierwszy przekonstruowany został uważany za nieudany technicznie Willys Six, zastąpiony przez Chryslera Six. W celu spłaty zobowiązań, wszystkie aktywa Willys Corporation zostały wystawione na sprzedaż, William C Durant nabył fabrykę w Elisabeth wraz z produkcją Chryslera Six, którą udoskonalił.
W 1936 przedsiębiorstwo zostało nazwane Willys-Overland Motors, Inc., za to w 1940 roku Willys na zlecenie amerykańskiej armii rozpoczęło prace nad samochodem terenowym opartym na projekcie samochodu Bantam BRC. Do 1945 zostało wyprodukowanych 360 tysięcy pojazdów Willys MB, znanych potocznie jako "jeep", które były używanych powszechnie na wszystkich frontach II wojny światowej i stały się wzorcem samochodu terenowego na świecie.
Okres powojenny.
W roku zakończenia wojny rozpoczął produkcję wersji CJ ("Civilian Jeep") i wprowadził model CJ2A. Rok później z taśmy montażowej zjechał Willys Jeep Station Wagon, który do 1965 zostanie sprzedany w liczbie ponad 300 tys. egzemplarzy. W 1947 rozpoczęto produkcję modelu Willys Jeep Truck, który do 1965 został wyprodukowany w ponad 200 tys. szt. W latach 1948–1950 wyprodukowano 19 tys. Willysów Jeepster, w okresie 1949-53 produkowany był w liczbie 132 tys. model CJ3A. Od 1949 Station Wagon otrzymał sześciocylindrowy, 72-konny silnik napędzający wszystkie koła – zarazem, był pierwszy SUV amerykańskiej firmy. Od 1952 do 1968 wyprodukowano 155 000 szt. modelu Willys CJ3B z podwyższoną maską, kryjącą silnik wzmocniony o 25%.
W 1952 roku Willys-Overland powrócił na rynek samochodów osobowych, wypuszczając kompaktowy sedan Willys Aero, który był mniejszy od dominujących samochodów na rynku amerykańskim i odniósł względny sukces, sprzedając w pierwszym roku ponad 31 tysięcy sztuk, a w kolejnym 41 tysięcy.
Kaiser Motors.
28 kwietnia 1953 roku przedsiębiorstwo zostało zakupione przez firmę Kaiser Motors, po czym jego nazwa została zmieniona na Willys Motors Incorporated. W 1954 roku Kaiser Motors zdecydował się dokonać fuzji i utworzyć jednolity podmiot pod nazwą Kaiser-Willys Corporation, po czym produkcję samochodów Kaiser również przeniesiono do fabryki Willysa w Toledo. W kwietniu 1955 roku na skutek spadającej sprzedaży koncern zaprzestał jednak produkcji samochodów osobowych Kaiser i Willys w USA. Produkcję modelu Aero przeniesiono następnie do fabryki w Brazylii, gdzie była kontynuowana pod marką Aero Willys aż do 1971 roku. Od 1954 przez trzy następne dekady produkowany był w Toledo model CJ5. W tym samym roku wersje czterokołowe modeli Station Wagon i Jeep Truck otrzymały 6-cylindrowy silnik “Super Hurricane” o mocy 115 KM. 
W 1956 roku przedstawiono zbudowany na podwoziu CJ5 model Jeep Forward Control oraz wprowadzono model CJ6. Był on bardziej popularny poza granicami USA niż w kraju, nazywany „zapomnianym modelem” między CJ5 i CJ7. W 1957 przedstawiono model FC-170 ze zwiększonym rozstawem osi w stosunku do FC-150.
W 1963 roku Kaiser-Willys, skłaniający się ku systematycznej koncentracji na produkcji samochodów będących zalążkiem do późniejszych modeli marki Jeep, zmienił nazwę na Kaiser-Jeep Corporation i zakończył historię firmy Willys.

</doc>
<doc id="3133197" url="https://pl.wikipedia.org/wiki?curid=3133197" title="Strażnica WOP Chałupki">
Strażnica WOP Chałupki

Strażnica Wojsk Ochrony Pogranicza Zebenkau/Chałupki – zlikwidowany podstawowy pododdział Wojsk Ochrony Pogranicza pełniący służbę graniczną na granicy polsko-czechosłowackiej.
Strażnica Straży Granicznej w Chałupkach – zlikwidowana graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Czechosłowacją/Republiką Czeską.
Formowanie i zmiany organizacyjne.
Strażnica została sformowana w 1945 roku w strukturze 46 komendy odcinka Racibórz jako 210 strażnica WOP (Zebenkau) o stanie 56 żołnierzy. Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego.
W związku z reorganizacją oddziałów WOP 24 kwietnia 1948 roku, 210 strażnica OP Chałupki została włączona w struktury 67 batalionu Ochrony Pogranicza, a 1 stycznia 1951 roku 43 batalionu WOP w Raciborzu.
15 marca 1954 roku wprowadzono nową numerację strażnic, a strażnica WOP Chałupki otrzymała nr 218 w skali kraju.
W 1956 roku rozpoczęto numerowanie strażnic na poziomie brygady. Strażnica I kategorii Chałupki była 8. w 4 Brygadzie Wojsk Ochrony Pogranicza. 31 grudnia 1959 roku była jako 18 strażnica WOP II kategorii Chałupki. 1 stycznia 1964 roku była jako 19 strażnica WOP lądowa II kategorii Chałupki.
W kwietniu 1976 roku, w związku z przejściem na dwuszczeblowy system dowodzenia, strażnicę podporządkowano bezpośrednio pod sztab 4 Górnośląskiej Brygady WOP w Gliwicach.
13 grudnia 1981 roku po wprowadzeniu stanu wojennego na terytorium kraju, dowódca GB WOP wewnętrznym rozkazem w miejscu stacjonowania poszczególnych batalionów, utworzył tzw. „wysunięte stanowiska dowodzenia” (zalążek przyszłych batalionów granicznych), którym podporządkował strażnice znajdujące się na odcinkach dawnych batalionów granicznych. Brygada wykonywała zadania ochrony granicy i bezpieczeństwa państwa wynikające z dekretu o wprowadzeniu stanu wojennego.
W drugiej połowie 1984 roku Strażnicę WOP Chałupki włączono w struktury utworzonego batalionu granicznego WOP im. "Bohaterów Powstań Śląskich w Raciborzu", jako Strażnica WOP Lądowa rozwinięta kat. I w Chałupkach.
16 kwietnia 1990 roku rozformowano 43 batalion WOP w Raciborzu i strażnicę podporządkowano bezpośrednio pod sztab Górnośląskiej Brygady WOP w Gliwicach już jako Strażnica WOP Lądowa kadrowa kat. I w Chałupkach (na czas „P” kadrowa). Żołnierze służby zasadniczej WOP z ostatnich poborów nadal pełnili służbę w strażnicy. Tak funkcjonowała do 15 maja 1991 roku.
16 maja 1991 roku po rozwiązaniu Wojsk Ochrony Pogranicza, strażnica w Chałupkach została przejęta przez Śląski Oddział Straży Granicznej w Raciborzu (ŚlOSG) i przyjęła nazwę Strażnica Straży Granicznej w Chałupkach (Strażnica SG w Chałupkach).
W 2000 roku rozpoczęła się reorganizacja struktur Straży Granicznej związana z przygotowaniem Polski do wstąpienia, do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, 2 stycznia 2003 roku nastąpiło zniesie strażnicy SG w Chałupkach. Ochraniany przez strażnicę odcinek granicy, przejęła Graniczna Placówka Kontrolna Straży Granicznej w Chałupkach (GPK SG w Chałupkach).
Ochrona granicy.
W październiku 1945 roku w ramach tworzących się Wojsk Ochrony Pogranicza na odcinku strażnicy został utworzony Przejściowy Punkt Kontrolny Rudyszwałd – kolejowy III kategorii, którego załoga wykonywała kontrolę graniczną osób, towarów oraz środków transportu:
Od 1947 roku załoga strażnicy wykonywała kontrolę graniczną i celną osób, towarów oraz środków transportu:
1 stycznia 1964 roku na ochranianym odcinku przez strażnicę funkcjonowały przejścia graniczne małego ruchu granicznego (mrg) w których kontrolę graniczną i celną osób, towarów oraz środków transportu wykonywała załoga strażnicy:
Od lat 60. XX wieku do połowy lat 80. XX w. na odcinku strażnicy wykorzystywane były metalowe wieże obserwacyjne z której zabezpieczano odcinek granicy państwowej.
W latach 1986–15 maja 1991, Strażnica WOP Lądowa rozwinięta kat. I w Chałupkach, następnie Strażnica WOP Lądowa kadrowa kat. I w Chałupkach, ochraniała odcinek granicy państwowej o długości 2400 m (8150 m granicy rzecznej – na Odrze i 14250 m granicy lądowej):
W latach 16 maja 1991–1 stycznia 2003, Strażnica SG w Chałupkach ochraniała odcinek granicy państwowej o długości 22400 m (8150 m granicy rzecznej – na Odrze i 14250 m granicy lądowej):
19 lutego 1996 roku zostały uruchomione przejścia graniczne mrg w którym kontrolę graniczną i celną osób, towarów oraz środków transportu wykonywała załoga Granicznej Placówki Kontrolnej SG w Chałupkach:

</doc>
<doc id="3133198" url="https://pl.wikipedia.org/wiki?curid=3133198" title="Kończyny (Kameduły)">
Kończyny (Kameduły)

Kończyny – część wsi Kameduły w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Kończyny administracyjnie należały do województwa kieleckiego.

</doc>
<doc id="3133199" url="https://pl.wikipedia.org/wiki?curid=3133199" title="Feliks Żelski">
Feliks Żelski

Feliks Żelski "wł. Feliks Żelazko-Żelski" (ur. 1919 w Karczewie, zm. 13 stycznia 2002 w Warszawie) – polski przemysłowiec, zasłużony dla przemysłu ceramicznego. 
Życiorys.
Podczas okupacji hitlerowskiej walczył używając pseudonimu "Oliwa" w szeregach Uderzeniowych Batalionów Kadrowych, m.in. na Nowogródczyźnie. Został ranny w ramię podczas akcji zbrojnej pod Perlejewem w grudniu 1943, od 1944 w szeregach Armii Krajowej. Podczas wojny mimo zakonspirowania był piłkarzem drużyny Mazur Karczew. Ukończył studia architektoniczne na Politechnice Warszawskiej, przez wiele lat pracował w warszawskim Biurze Projektów gdzie stworzył plany budowy i rozbudowy czternastu zakładów ceramicznych m.in. fabrykę w Chodzieży. Feliks Żelski był odznaczony Krzyżem Kawalerskim Orderu Odrodzenia Polski i Złotym Krzyżem Zasługi. 
Został pochowany na cmentarzu Bródnowskim (kw. 22K-VI-29)

</doc>
<doc id="3133205" url="https://pl.wikipedia.org/wiki?curid=3133205" title="Ostap Semerak">
Ostap Semerak

Ostap Mychajłowycz Semerak, ukr. Остап Михайлович Семерак (ur. 27 czerwca 1972 we Lwowie) – ukraiński polityk i politolog, poseł do Rady Najwyższej, minister gabinetu ministrów (2014), minister środowiska (2016–2019).
Życiorys.
Absolwent fizyki na Uniwersytecie Lwowskim (1994) oraz politologii na Akademii Kijowsko-Mohylańskiej (1998). Pracował w organizacjach studenckich i pozarządowych, następnie w sekretariatach frakcji partii Reformy i Porządek oraz Naszej Ukrainy. Od 2006 do 2007 był zastępcą gubernatora obwodu kijowskiego.
Od 2007 do 2012 sprawował mandat posła VI kadencji, wybranego z ramienia Bloku Julii Tymoszenko jako przedstawiciela Reform i Porządku. Po połączeniu się tych ugrupowań został członkiem rady politycznej Batkiwszczyny. 27 lutego 2014, po wydarzeniach Euromajdanu, mianowany ministrem gabinetu ministrów w rządzie Arsenija Jaceniuka. W tym samym roku dołączył do Frontu Ludowego, z listy którego ponownie został wybrany do parlamentu. 2 grudnia 2014 zakończył urzędowanie na stanowisku ministra.
14 kwietnia 2016 został powołany na ministra środowiska w rządzie Wołodymyra Hrojsmana. Funkcję tę pełnił do 29 sierpnia 2019.
Żonaty z Orysią Wołodymyriwną, z którą ma syna i córkę.

</doc>
<doc id="3133206" url="https://pl.wikipedia.org/wiki?curid=3133206" title="Andrzej Pach">
Andrzej Pach

Andrzej Ryszard Pach (ur. 30 marca 1952 w Krakowie) – polski profesor telekomunikacji w Akademii Górniczo-Hutniczej.
Życiorys.
W 1976 roku ukończył studia na Wydziale Elektrotechniki, Automatyki i Elektroniki AGH. W 1979 uzyskał doktorat (również na AGH), a w 1990 habilitację (Politechnika Warszawska). W 1999 roku otrzymał tytuł profesora. Prorektor AGH ds. Nauki (2016-2020). Zajmuje się protokołami komunikacyjnymi, modelowaniem i analizą sieci komputerowych oraz sieciami szerokopasmowymi z integracją usług. 

</doc>
<doc id="3133209" url="https://pl.wikipedia.org/wiki?curid=3133209" title="Miftachetdin Akmułła">
Miftachetdin Akmułła

Miftachetdin Akmułła (baszk. "Мифтахетдин Аҡмулла", kaz. "Муфтахетдин Ақмолла" ("Muftaxetdin Aqmolla") tat. "Мифтахетдин Акмулла, Miftaxetdin Aqmulla", ros. "Мифтахетдин Акмулла", ur. w Tuksanbajewo, obecnie w rejonie mijakińskim Baszkortostanu, zm. w pobliżu stacji Syrostan, obecnie w obwodzie czelabińskim) – filozof i ludowy poeta baszkirski, tatarski oraz kazachski, znany też wśród innych narodowości tureckich, m.in. Karakałpaków i Ujgurów.
Imię, pochodzenie, języki.
Akmułła nie jest prawdziwym nazwiskiem poety, lecz jego pseudonimem. Istnieje kilka wersji jego własnego imienia z tego powodu, iż nie wiadomo dokładnie, jak miał na imię oraz kim był z pochodzenia jego ojciec. Według wersji Raszyta Szakura, ojcem poety był imam Kamaletdin Iskużyn (ur. 1805), a jego matka miała na imię Bibiummgulsum (ur. 1809), obydwoje urodzili się na terenach gminy Kul-Ilmińskiej powiatu belebejskiego i są z pochodzenia Baszkirami. Według danych archiwalnych, matka poety miała na imię Bibiummgulsum bint Salimjan (czyli "Bibiummgulsum córka Salimjana", we współczesnym języku baszkirskim "Бибиөммгөлсөм Сәлимйән ҡыҙы, Bibiömmgölsöm Sälimyän qıđı"). Jeszcze jednym argumentem, wspierającym tę teorię jest to, że rejon mijakiński jest po dziś dzień zamieszkany przez Baszkirów należących do plemienia "min". "Szeżere" (czyli zapis rodowodu) Akmułły odnaleziony właśnie w mieście jego urodzenia wywodzi poetę właśnie z tego plemienia. Poza tym wiadomo, że poeta pisał swoje pełne imię jak "mułła Miftachetdin bine Kamaletdin bine Iszmuchamet al-Baszkordi" ("mułła Miftachetdin syn Kamaletdina syna Iszmuchameta, Baszkir"). 
Według innej wersji, prawdziwym ojcem Miftachetdina Akmułły jest Kazach o imieniu Muchamedijar. Po śmierci zaś Muchamedijara imam Kamaletdin wziął ślub z matką poety, Bibiummgulsum.
Istnieje też trzecia wersja, o której wspomina m.in. Rizaitdin Fachretdin. Według tej wersji ojciec Miftachetdina Akmułły był Baszkirem, matka zaś Tatarką kazańską. D. Kaczkynbajew twierdzi, iż Akmułła mówił, że jego ojciec jest Kazachem, a matka "Nogajką". Warto jednak odznaczyć, iż wówczas etnonim "Nuğay/Noğay" mógł oznaczać nie tylko współczesnych Nogajów; istniało kilka rodów Baszkirskich o takiej nazwie ("nogaj-jurmaty, nogaj-burjan" itd.), nazwa ta była też często używana (jak nazwa własna całego narodu) przez Tatarów.
Języki oryginalne a język literacki.
Innym pytaniem dyskusyjnym związanym z analizą literacką twórczości Miftachetdina Akmułły jest kwestia języka, w którym powstawały jego utwory. Jako że Akmułła był "sesenem", czyli wędrującym ludowym poetą (baszk. "сәсән, säsän"), większość jego wierszy była przekazywana w formie ustnej. Właśnie dlatego nie można stwierdzić, iż językiem "oryginalnym" jego tworów był tzw. starotatarski język literacki, ponieważ język ów był wyłącznie środkiem komunikacji pisemnej, językami mówionymi byli jednak różne wariacje regionalne tego języka, które na początku XX wieku zostały oddzielnymi językami literackimi. Achat Wildanow twierdzi, iż językami oryginalnymi większości tworów Akmułły są baszkirski oraz kazachski z tego powodu, że słownictwo baszkirskie oraz kazachskie stanowi znaczną część jego poezji. R, Achmetow twierdzi że Akmułła używał "mieszanego języka tatarsko-kazachskiego, zawierającego też elementy narodowego języka mówionego tamtejszych Baszkirów". Skoro "starotatarski język literacki" (czyli wariacja lokalna ogólnego języka starotureckiego) był jedynym językiem literackim regionu, wszystkie utwory Akmułły wydane przed rewolucją, m.in. 
"Elegia ku pamięci Szyhabutdina Mardżaniego" zostały opublikowane w Kazaniu właśnie w tym języku. Język poezji Miftachetdina Akmułły zawiera znacznie mniej leksyki arabskiej oraz perskiej niż język tworów innych poetów tureckojęzycznych XIX wieku.
Życiorys.
Edukacja.
Miftachetdin ukończył "mekteb" (muzułmańską religijną szkołę podstawową) we wsi rodzinnej (według innych danych uczył się też we wsi Jełbułaktamak koło Tuksanbajewa). Po ukończeniu "mekteba" stał się "szakirdem" (uczniem madrasy) we wsiach Meneuztamak i Anas, później też w Sterlibaszewie. Wówczas nauczycielem poezji a religii w madrasie sterlibaszewskiej był znany poeta Szamsetdin Zaki. Po ukończeniu zaś tej madrasy wrócił na wieś rodzinną. Już w wieku 25 lat zaczął wędrować, ale zgodnie z danymi spisu miejscowego nie wyjeżdżał na stałe z domu rodziców przynajmniej do 1859 roku. Przyjechał do Orenburga w 1860, później wędrował po "aułach" baszkirskich na Uralu a Miassie. Przybywszy do Troicku uczył się sufizmu od znanego religioznawcy baszkirskiego Zajnułły Rasulewa.

</doc>
<doc id="3133210" url="https://pl.wikipedia.org/wiki?curid=3133210" title="Gabiley">
Gabiley

Gabiley (arab. غابيلي) − miasto w północno-zachodniej Somalii, na terenie Somalilandu, w regionie Woqooyi Galbeed. Według danych na rok 2013 miasto liczyło 17 998 mieszkańców.

</doc>
<doc id="3133215" url="https://pl.wikipedia.org/wiki?curid=3133215" title="Wielki skandal torpedowy">
Wielki skandal torpedowy

Wielki skandal torpedowy ("The Great Torpedo Scandal") – amerykańska seria problemów technicznych z torpedami w czasie drugiej wojny światowej, skutkująca niesprawnością torped amerykańskiej marynarki wojennej w czasie pierwszych dwóch lat wojny na Pacyfiku. Podczas pierwszych miesięcy wojny, zwłaszcza w ramach prowadzonych działań amerykańskich okrętów podwodnych, efektywność amerykańskich torped była bardzo niska. Z uwagi na złą konstrukcję skądinąd rewolucyjnego zapalnika magnetycznego Mark 6 Mod 1 torpedy Mark XIV — w połączeniu z tak ścisłą przed wojną tajemnicą dotyczącą jego istnienia, że nie wiedziały o jego istnieniu nawet załogi okrętów podwodnych które miały ów zapalnik stosować — po wybuchu wojny w grudniu 1941 roku aż do końca roku 1943, amerykańskie okręty podwodne bezskutecznie strzelały nawet do kilkunastu torped do jednego celu, które nie eksplodowały przy kontakcie z celem, bądź też przechodziły zbyt głęboko pod celem.
Problemy amerykańskich torped wynikły głównie z faktu że torpeda Mk. 14 z zapalnikiem magnetycznym — na skutek zbyt dużej tajemnicy otaczającej jego istnienie oraz dążenia do oszczędności finansowych — nie została prawidłowo przetestowana przed wybuchem II wojny światowej. Po wybuchu zaś drugiej wojny światowej, Naval Torpedo Station — która opracowała konstrukcję nowego zapalnika — nie przyjmowała do wiadomości jego wad, składając winę za niepowodzenia w użyciu torped na karb błędów dowódców okrętów podwodnych i niedostatecznego wyszkolenia załóg tych jednostek. Na problem zapalnika magnetycznego nałożył się problem nieprawidłowej konstrukcji jej zapalnika kontaktowego, który w efekcie ulegał zniszczeniu przy uderzeniu w cel, zamiast powodować eksplozję ładunku głowicy bojowej.
Problem zapalników głowic został zidentyfikowany dopiero po przeprowadzonym na osobisty rozkaz dowódcy floty podwodnej Pacyfiku admirała Charlesa Lockwooda eksperymencie z torpedą wolno spuszczaną ze specjalnie w tym celu zbudowanej wieży, zaś jego rozwiązanie zajęło kolejne kilkanaście miesięcy, do końca roku 1943.
Problem amerykańskich zapalników magnetycznych był ogólnym problemem wczesnych zapalników tego typu, z którym borykały się floty podwodne różnych krajów, w tym zwłaszcza hitlerowskich Niemiec.

</doc>
<doc id="3133219" url="https://pl.wikipedia.org/wiki?curid=3133219" title="Podgórze (powiat sulęciński)">
Podgórze (powiat sulęciński)

Podgórze – kolonia w Polsce, położona w województwie lubuskim, w powiecie sulęcińskim, w gminie Słońsk.
W latach 1975–1998 miejscowość należała administracyjnie do województwa gorzowskiego.

</doc>
<doc id="3133221" url="https://pl.wikipedia.org/wiki?curid=3133221" title="Igor Amosow">
Igor Amosow

Igor Aleksandrowicz Amosow ros.: Игорь Александрович Амосов (ur. 2 maja 1922 w Petersburgu, zm. 14 marca 2008) – radziecki wojskowy, wywiadowca, dyplomata, historyk.
Życiorys.
Od 1939 pełnił służbę w radzieckiej Marynarce Wojennej. Od lipca 1939 do marca 1943 studiował w Wyższej Szkole Marynarki Wojennej im. Frunzego, a od października 1947 do sierpnia 1951 – w Wojskowej Akademii Dyplomatycznej. Posiadł znajomość języków angielskiego, francuskiego, niemieckiego, hiszpańskiego i polskiego.
Uczestniczył w działaniach wojennych we Flocie Czarnomorskiej jako dowódca działu nawigacyjnego trałowca bazowego „Iskatiel” (od kwietnia 1943 do grudnia 1944), nawigator dywizjonu dozorowców i trałowców (od grudnia 1944 do kwietnia 1945) i flagowy nawigator 1 Brygady Trałowania Krymskiego MOR (od października 1945 do października 1947).
Od listopada 1953 do kwietnia 1954 był zastępcą radzieckiego attaché morskiego w poselstwie ZSRR w USA. Brał tam udział w operacjach wywiadowczych, w trakcie których został zdekonspirowany przez FBI i zmuszony do wyjazdu z USA.
Od kwietnia 1954 był doradcą wojskowym szefa Oddziału II Sztabu Głównego polskiej Marynarki Wojennej. W listopadzie 1956 wyjechał do ZSRR, gdzie do grudnia 1957 był wykładowcą Wojskowej Akademii Dyplomatycznej, po czym powrócił do Polski jako - oficjalnie - przedstawiciel Sztabu Generalnego Sił Zbrojnych ZSRR przy Sztabie Generalnym Wojska Polskiego (faktycznie - oficer łącznikowy GRU); na tym stanowisku pozostawał do października 1960.
Następnie do listopada 1966 był starszym oficerem, zastępcą szefa i szefem grupy GRU Sztabu Generalnego SZ ZSRR, po czym wyjechał na Kubę, gdzie do listopada 1971 pełnił funkcję attaché wojskowego, lotniczego i morskiego w poselstwie ZSRR na Kubie.
11 kwietnia 1962 został awansowany do stopnia komandora.
Ponownie skierowany do GRU w Sztabie Generalnym SZ ZSRR był szefem 2 Zarządu (do marca 1974). Powrócił do służby dyplomatycznej jako attaché wojskowy, lotniczy i morski w poselstwie ZSRRВ w Algierii - na placówce przebywał do grudnia 1978. Do czerwca 1979 pozostawał do dyspozycji GRU Sztabu Generalnego SZ ZSRR, po czym został zwolniony do rezerwy.
Od sierpnia 1979 był starszym współpracownikiem naukowym Instytutu Historii Wojskowości Ministerstwa Obrony ZSRR, sekretarzem Rosyjskiej Komisji Historii Wojskowości, członkiem międzynarodowego komitetu wojskowo-historycznej bibliografii; był profesorem Rosyjskiej Akademii Nauk Przyrodniczych.

</doc>
<doc id="3133222" url="https://pl.wikipedia.org/wiki?curid=3133222" title="Elitarni – Ostatnie starcie">
Elitarni – Ostatnie starcie

Elitarni – Ostatnie starcie (tytuł org. "Tropa de Elite 2 – O Inimigo Agora é Outro", ang. "Elite Squad: The Enemy Within", znany również jako "Elite Squad 2") – brazylijski film sensacyjny z 2010 roku w reżyserii José Padilha. Sequel filmu "Elitarni" z 2007 roku. Wyprodukowany przez brazylijskie studio Zazen Produções.
Premiera filmu miała miejsce w Brazylii 8 października 2010 roku. W Polsce premiera filmu odbyła się 28 października 2011 roku.
Fabuła.
Brazylijskie Rio de Janeiro stało się miastem pełnym gniewu, gdzie przeciwko dwóch sobie stają oddziały specjalne BOPE, dowodzone przez pułkownika Nascimento (Wagner Moura) i bezwzględni bossowie karteli narkotykowych z Rio de Janeiro. Przez ostatnie lata Nascimento stał się dojrzalszy i szuka odpowiedzi na wiele nowych pytań. Jest to także efekt współpracy z profesorem Fragą (Irandhir Santos), koordynatorem działań pozarządowych. Fraga, walczący o prawa człowieka (więźniów i nawet przestępców) po rozpadzie małżeństwa Nascimento staje się moralnym autorytetem dla jego podrastającego syna – Rafaela, dla którego ojciec nie jest walczącym z przestępczością stróżem prawa, lecz bezlitosnym mordercą. Dilerów narkotykowych udaje się BOPE zniszczyć lecz na ich miejscu usadawia się "system", składający się z bezlitosnych i skorumpowanych policjantów i polityków wysokiego szczebla z gubernatorem stanu włącznie. Pułkownik Nascimento staje do „ostatniego starcia”.
Obsada.
i inni

</doc>
<doc id="3133223" url="https://pl.wikipedia.org/wiki?curid=3133223" title="Rajdowy Puchar Polski 2012">
Rajdowy Puchar Polski 2012

Rajdowy Puchar Polski 2012 to czwarta edycja tych zawodów. Rozgrywana była od 17 lutego do 17 listopada.
Klasyfikacja generalna kierowców RPP.
Pierwszych dziesięciu zawodników na koniec sezonu 2012. Punkty przyznawano według klucza:
Życiorys.
Oficjalna strona RPP

</doc>
<doc id="3133229" url="https://pl.wikipedia.org/wiki?curid=3133229" title="Piotr Biliński (pilot)">
Piotr Biliński (pilot)

Piotr Biliński (ur. 15 lipca 1946 w Komarnikach) – pułkownik pilot Wojska Polskiego.
Życiorys.
Piotr Biliński urodził się 15 lipca 1943 r. w Komarnikach. 20 listopada 1961 r. wstąpił do Oficerskiej Szkoły Lotniczej nr 5 w Radomiu. W 1964 r. w trakcie procesu rozformowywania szkoły radomskiej został 24 czerwca przeniesiony do Wyższej Szkoły Oficerskiej Sił Powietrznych, w której przebywał do 5 stycznia 1965 r. Po szkole został skierowany do Powidza, gdzie rozpoczął pełnienie zawodowej służby na etacie pilota w 7 Brygadzie Lotnictwa Bombowego.
8 stycznia 1968 r. został przeniesiony służbowo do Krakowa, gdzie został wyznaczony na pilota nawigatora klucza lotniczego w 3 eskadrze aerotransportowej 13 pułku lotnictwa transportowego.
30 września 1972 r. został skierowany do Rembertowa, gdzie rozpoczął studia w Akademii Sztabu Generalnego, które ukończył 20 sierpnia 1975 r.. Następnie został wyznaczony na etat zastępcy dowódcy eskadry transportowej w 13 plt. ds. liniowych.
13 grudnia 1976 r. awansował i został z Krakowa przeniesiony służbowo do Poznania obejmując stanowisko starszego inspektora Szefostwa Lotnictwa Wojsk Lądowych, Transportowego i Łączności w Dowództwie Wojsk Lotniczych.
5 września 1980 r. został służbowo ponownie skierowany do Krakowa, gdzie został wyznaczony na zastępcę dowódcy 13 pułku lotnictwa transportowego ds. liniowych. Awansuje 11 kwietnia 1985 r. zostając dowódcą tego pułku. Dowodzi nim do 20 października 1986 r. Następnie był w dyspozycji dowódcy Wojsk Lotniczych. 16 kwietnia 1987 r. został wyznaczony na stanowisko starszego inspektora w Szefostwie Lotnictwa Wojsk Lądowych, Transportowego i Łączności w Dowództwie Wojsk Lotniczych w Poznaniu.
22 października 1987 r. został skierowany służbowo do Zakopanego, gdzie objął funkcję komendanta Wojskowego Ośrodka Szkoleniowo-Kondycyjnego. Następnie został skierowany 15 lipca 2000 r. do Warszawy i objął etat szefa Oddziału Lotnictwa Wojsk Lądowych i Transportowego w dowództwie Wojsk Lotniczych i Obrony Powietrznej.
15 lipca 2000 r. odszedł na emeryturę. Pułkownik Piotr Biliński w okresie swojej zawodowej służby wojskowej był pilotem pierwszej klasy, wykonując pilotaż na różnych typach samolotów z nalotem ogólnym ponad 5000 godzin.

</doc>
<doc id="3133230" url="https://pl.wikipedia.org/wiki?curid=3133230" title="Fernando Maura">
Fernando Maura

Fernando Maura Barandiarán (ur. 30 kwietnia 1955 w Bilbao) – hiszpański prawnik, adwokat, działacz samorządowy, publicysta i polityk, długoletni poseł do parlamentu Kraju Basków, deputowany do Parlamentu Europejskiego VIII kadencji, parlamentarzysta krajowy.
Życiorys.
Ukończył studia prawnicze na Universidad de Deusto w Bilbao. Specjalizował się w prawie gospodarczym, był m.in. dyrektorem firmy ubezpieczeniowej, później przeszedł do branży konsultingowej. Zaangażowany w działalność polityczną, działał w partii liberalnej, a następnie w Partii Ludowej. Pełnił funkcję radnego Bilbao (1983–1987) i sekretarza generalnego ludowców w Kraju Basków. W latach 1990–1992 i ponownie od 1994 do 2007 sprawował mandat deputowanego do baskijskiego parlamentu regionalnego IV, V, VI, VII i VIII kadencji. W 2007 opuścił Partię Ludową, przystępując do ugrupowania Związek, Postęp, Demokracja. W 2014 z ramienia tej partii został wybrany na eurodeputowanego VIII kadencji. Wkrótce opuścił UPyD, wstępując do Obywateli. W listopadzie 2015 złożył mandat europosła w związku ze startem w wyborach krajowych, w wyniku których został wybrany w skład Kongresu Deputowanych. Mandat poselski utrzymał również w przedterminowych wyborach w 2016.
Jest również aktywnym publicystą, autorem książek m.in. "Conflicto en Chemical" (1993), "Últimos días de Agosto" (1995), "El doble viaje de Agustín Ceballos" (1999), "Sin perder la dignidad: diario de un parlamentario vasco del PP" (2001), "Bilbao en gris" (2003), "Lakua: kosas ke okurrieron" (2012).

</doc>
<doc id="3133234" url="https://pl.wikipedia.org/wiki?curid=3133234" title="Podlipie (województwo śląskie)">
Podlipie (województwo śląskie)

Podlipie – kolonia w Polsce położona w województwie śląskim, w powiecie zawierciańskim, w gminie Szczekociny.
W latach 1975–1998 miejscowość administracyjnie należała do województwa częstochowskiego.

</doc>
<doc id="3133237" url="https://pl.wikipedia.org/wiki?curid=3133237" title="Aichryson">
Aichryson

 
Aichryson – rodzaj roślin z rodziny gruboszowatych ("Crassulaceae"). Obejmuje około 15 gatunków sukulentów występujących w Maroku i na wyspach Makaronezji. 
Systematyka.
Przedstawiciel rodziny gruboszowatych ("Crassulaceae") należącej do rzędu skalnicowatych reprezentującego dwuliścienne właściwe.

</doc>
<doc id="3133238" url="https://pl.wikipedia.org/wiki?curid=3133238" title="Sobór Wniebowstąpienia Pańskiego w Joszkar-Ole">
Sobór Wniebowstąpienia Pańskiego w Joszkar-Ole

Sobór Wniebowstąpienia Pańskiego – prawosławny sobór parafialny w Joszkar-Ole, dawna katedra eparchii joszkar-olijskiej i marijskiej Rosyjskiego Kościoła Prawosławnego.
Historia.
Cerkiew została zbudowana z inicjatywy kupca Iwana Pczelina i z przeznaczonych przez niego na ten cel funduszy. Jest to typowy przykład osiemnastowiecznego barokowego budownictwa rosyjskiego – na wzniesionej na planie kwadratu nawie wznosi się ośmioboczny wysoki bęben, na którym z kolei posadowiona jest kopuła zwieńczona kopułką cebulastą. Bogato zdobione są obramowania okien. Nazwiska twórców świątyni nie są znane.
Do 1917 w cerkwi znajdowało się pięć ołtarzy: główny Wniebowstąpienia Pańskiego, boczny Kazańskiej Ikony Matki Bożej, dolny Podwyższenia Krzyża Pańskiego i dwa boczne w dolnej cerkwi: Trzech Świętych Hierarchów oraz Świętych Guriasza i Warsonofiusza Kazańskich. Obiekt sakralny był bogato wyposażony. W jego wnętrzu znajdował się pięciorzędowy rzeźbiony ikonostas. Największym kultem otaczano w budynku ikony św. Mikołaja Cudotwórcy oraz św. Jerzego Zwycięzcy napisane na dwóch stronach kamienia.
Natychmiast po rewolucji październikowej duchowieństwo służące w cerkwi Wniebowstąpienia Pańskiego przystąpiło do Żywej Cerkwi, następnie wróciło do kanonicznego Patriarchatu Moskiewskiego poprzez złożenie aktu pokuty przed metropolitą niżnonowogrodzkim Sergiuszem. W latach 1929–1935 w świątyni służyli biskupi marijscy, wikariusze eparchii niżnonowogrodzkiej. Następnie budowlę ponownie przekazano Żywej Cerkwi, jednak już po dwóch latach władze radzieckie zdecydowały o jej zamknięciu dla kultu. W cerkwi znajdowała się siedziba radia, następnie magazyn, towarzystwo artystyczne i fabryka.
Zrujnowana cerkiew została zwrócona Rosyjskiemu Kościołowi Prawosławnemu w połowie lat 90. XX wieku. W 1995 przywrócono do użytku liturgicznego główny ołtarz, następnie także dwa ołtarze boczne, trwa przywracanie budynku do stanu sprzed 1937. Obiekt stał się katedrą eparchii joszkar-olijskiej i marijskiej. Dekretem patriarchy moskiewskiego i całej Rusi Cyryla z 12 czerwca 2016, katedrą eparchii został sobór Zwiastowania w Joszkar-Ole (poświęcony przez patriarchę tego samego dnia), natomiast sobór Wniebowstąpienia Pańskiego pozostaje od tej pory jedynie świątynią parafialną.

</doc>
<doc id="3133239" url="https://pl.wikipedia.org/wiki?curid=3133239" title="Dług (film 2011)">
Dług (film 2011)

Dług (ang. "The Debt") – amerykańsko-brytyjski film obyczajowy z gatunku thriller z 2011 roku w reżyserii Johna Maddena. Scenariusz do filmu został napisany przez Matthew Vaughna, Jane Goldman i Petera Straughana. Wyprodukowany przez Focus Features i Miramax Films. Jest to remake izraelskiego filmu Assafa Bernsteina "Dług" z 2007 roku.
Premiera filmu miała miejsce w 31 sierpnia 2011 roku w Stanach Zjednoczonych. W Polsce premiera filmu odbyła się 21 października 2011 roku.
Fabuła.
Akcja filmu rozgrywa się w roku 1997. Rachel i Stephan, dwoje emerytowanych agentów Mossadu, otrzymuje szokujące informacje na temat ich byłego współpracownika, Davida. Całą trójkę przez lata traktowano w Izraelu jak bohaterów narodowych za sprawą tajnej operacji przeprowadzonej w latach 1965-1966, kiedy jeszcze jako początkującym agentom udało się im wytropić w Berlinie Wschodnim nazistowskiego zbrodniarza wojennego Dietera Vogela, budzącego postrach „Chirurga” z obozu koncentracyjnego Birkenau.
Wówczas Rachel użyta została jako przynęta, dzięki czemu sieć wokół Vogela zaczęła się zaciskać. Jednak zupełnie nieoczekiwanie dla samej siebie musiała zmagać się z uczuciem, nad którym nie do końca potrafiła zapanować. Przy ogromnym ryzyku i kosztach osobistych misja zakończyła się oficjalnie wielkim sukcesem.
Ujawnione informacje sprawiają, że prestiż Mossadu zostaje wystawiony na ciężką próbę, a byli agenci będą musieli zapłacić dług z przeszłości. Pytanie jednak za co i dlaczego, skoro pobudki, jakie kierowały nimi w 1966 roku były jak najbardziej patriotyczne i szlachetne. Zaskakujące zwroty akcji i nieoczekiwane odkrycia zmuszają Rachel do wzięcia sprawy w swoje ręce. Musi stawić czoła demonom przeszłości. Pomimo upływu lat, pełni pasji i poświęcenia dla wykonywanego zawodu dawni agenci są gotowi ponownie poświęcić się dla kraju.
Obsada.
i inni
Zdjęcia.
Zdjęcia realizowane były na terenie Węgier (Budapeszt), Izraela (Tel Awiw) i Anglii (Londyn).

</doc>
<doc id="3133244" url="https://pl.wikipedia.org/wiki?curid=3133244" title="Michael McCarthy (biskup)">
Michael McCarthy (biskup)

Michael Fabian McCarthy (ur. 13 września 1950 w Toowoombie) – australijski biskup rzymskokatolicki, biskup diecezjalny diecezji Rockhampton od 2014.
Życiorys.
Święcenia kapłańskie otrzymał 19 sierpnia 1978 i został inkardynowany do archidiecezji Brisbane. Pracował głównie jako duszpasterz parafialny, był także m.in. dyrektorem kilku kurialnych wydziałów, rektorem prowincjalnego seminarium oraz wikariuszem biskupim ds. duchowieństwa.
10 marca 2014 papież Franciszek mianował go biskupem diecezjalnym diecezji Rockhampton. Sakry biskupiej udzielił mu 29 maja 2014 arcybiskup metropolita Brisbane Mark Coleridge.

</doc>
<doc id="3133245" url="https://pl.wikipedia.org/wiki?curid=3133245" title="Takeo Fukui">
Takeo Fukui

 – japoński pracownik Hondy.
Życiorys.
Takeo Fukui ukończył studia na Uniwersytecie Waseda z BSc (Bachelor of Science) w zastosowaniu chemii i rozpoczął pracę w Hondzie. Rozpoczął pracę jako członek zarządu odpowiedzialnego za opracowanie silnika Compound Vortex Controlled Combustion, który sprawił, że Honda Civic stała się pierwszym samochodem spełniającym normy emisji spalin określonych przez Clean Air Act w Stanach Zjednoczonych. W 1978 roku rozpoczął pracę w dziale wyścigów motocyklowych, gdzie pracował nad produkcją silników 550 cm³ dla Motocyklowych mistrzostw świata. W 1987 roku stał się szefem rozwoju motocykli w Hondzie. W następnym roku został członkiem zarządu Honda Motor Company. W 1992 roku Fukui został menedżerem generalnym fabryki Hondy w Hamamatsu. Był prezesem Honda of America w stanie Ohio. W 1998 roku został prezesem Honda R&amp;D Co oraz był odpowiedzialny za udział Hondy w sportach motorowych. W czerwcu 2003 roku został szefem i dyrektorem generalnym Hondy. Był szefem Honda Racing F1 w Formule 1. W dniu 5 grudnia 2008 roku zespół wycofał się z Formuły 1.

</doc>
<doc id="3133247" url="https://pl.wikipedia.org/wiki?curid=3133247" title="Eustachy Tarnawski">
Eustachy Tarnawski

Eustachy Tarnawski (ur. 22 września 1902 we Lwowie, zm. 30 czerwca 1992 w Sopocie) – polski matematyk, profesor zwyczajny Politechniki Gdańskiej.
Życiorys.
Walczył w obronie Lwowa, a następnie studiował na Uniwersytecie Lwowskim pod kierunkiem profesora Romana Negrusza. Wyjechał do Wolnego Miasta Gdańska, gdzie pełnił funkcję wiceprezesa Gminy Polskiej Związku Polaków w Wolnym Mieście Gdańsku. Uczył matematyki w tamtejszym Gimnazjum Macierzy Polskiej. Podczas II wojny światowej przebywał razem z żoną w Warszawie, doktor Maria Tarnawska poległa podczas powstania warszawskiego 13 sierpnia 1944. Po 1945 powrócił do Gdańska, gdzie wykładał na Politechnice, był autorem podręczników uniwersyteckich. Po przejściu w stan spoczynku przekazał katedrę swojej asystentce Wandzie Rogińskiej. Odznaczony między innymi Złotym Krzyżem Zasługi (1938, 1948), Odznaką Grunwaldzką (1946), Krzyżem Oficerskim Orderu Odrodzenia Polski (1958). Zgodnie z własnym życzeniem po śmierci spoczął w grobie, gdzie podczas wojny pochowano jego żonę na cmentarzu Bródnowskim (kw. 30B-II-18).

</doc>
<doc id="3133248" url="https://pl.wikipedia.org/wiki?curid=3133248" title="Podzamcze (kolonia w województwie łódzkim)">
Podzamcze (kolonia w województwie łódzkim)

Podzamcze – kolonia w Polsce położona w województwie łódzkim, w powiecie wieruszowskim, w gminie Wieruszów.
W latach 1975–1998 miejscowość administracyjnie należała do województwa kaliskiego.

</doc>
<doc id="3133250" url="https://pl.wikipedia.org/wiki?curid=3133250" title="Daarbuduq">
Daarbuduq

Daarbuduq − miasto w północno-zachodniej Somalii, na terenie Somalilandu, w regionie Woqooyi Galbeed. Według danych na rok 2013 miasto liczyło 5 139 mieszkańców.

</doc>
<doc id="3133253" url="https://pl.wikipedia.org/wiki?curid=3133253" title="Podzamcze (osada w województwie łódzkim)">
Podzamcze (osada w województwie łódzkim)

Podzamcze – osada w Polsce położona w województwie łódzkim, w powiecie wieruszowskim, w gminie Wieruszów.
W latach 1975–1998 miejscowość administracyjnie należała do województwa kaliskiego.

</doc>
<doc id="3133256" url="https://pl.wikipedia.org/wiki?curid=3133256" title="Arabsiyo">
Arabsiyo

Arabsiyo − miasto w północno-zachodniej Somalii, na terenie Somalilandu, w regionie Woqooyi Galbeed. Według danych na rok 2013 miasto liczyło 5 164 mieszkańców.

</doc>
<doc id="3133257" url="https://pl.wikipedia.org/wiki?curid=3133257" title="Josu Juaristi">
Josu Juaristi

Josu Juaristi Abaunz (ur. 4 marca 1964 w Azkoitia) – hiszpański i baskijski dziennikarz oraz polityk, deputowany do Parlamentu Europejskiego VIII kadencji.
Życiorys.
Absolwent dziennikarstwa na Uniwersytecie Kraju Basków (1989), na tej samej uczelni uzyskał również dyplom z zakresu integracji europejskiej (1996). Zawodowo związany z baskijską prasą, w tym z „EiTBn” (1986–1990), „Egin” (1990–1998), „Eginen” (1997–1998), „Gara” (1999–2004), „Garako” (2004–2011). W latach 90. był korespondentem w różnych krajach europejskich, relacjonował m.in. wojnę w Bośni i Hercegowinie. Później specjalizował się w publicystyce w zakresie kwestii unijnych, w tym posiedzeń organów UE.
W 2014 z ramienia koalicji ugrupowań regionalnych Los Pueblos Deciden (jako przedstawiciel EH Bildu) został wybrany na eurodeputowanego VIII kadencji. W PE VIII kadencji zasiadał do lutego 2018.

</doc>
<doc id="3133472" url="https://pl.wikipedia.org/wiki?curid=3133472" title="Codweyne">
Codweyne

Codweyne (ang. Oodweyne) − miasto w północno-zachodniej Somalii, na terenie Somalilandu, w regionie Togdheer. Według danych na rok 2005 miasto liczyło 11 107 mieszkańców.
Burmistrzem Codweyne jest Abdihakim Nur Hog.

</doc>
<doc id="3133525" url="https://pl.wikipedia.org/wiki?curid=3133525" title="Grand Prix Australii 2014">
Grand Prix Australii 2014

Grand Prix Australii 2014 (oficjalnie 2014 Formula 1 Rolex Australian Grand Prix) – pierwsza eliminacja Mistrzostw Świata Formuły 1 w sezonie 2014. Grand Prix odbyła się w dniach 14–16 marca 2014 roku na torze Albert Park Circuit w Melbourne.
Podczas Grand Prix użyto silników V6 o pojemności 1,6 litra turbodoładowanych, które były używane po raz ostatni w sezonie 1988, zastąpiły one silniki wolnossące V8 2,4 litra. Napędy zawierały integralny system ERS-K, będący częścią silnika z półautomatyczną, ośmiostopniową skrzynią biegów. Maksymalne obroty silnika zostały ograniczone z 18 000 do 15 000 rpm.
Wyścig zakończył się zwycięstwem Nico Rosberga z Mercedesa. Po dyskwalifikacji Daniela Ricciardo z Red Bulla, Kevin Magnussen i Jenson Button z McLarena awansowali odpowiednio na drugie i trzecie miejsce. Najszybsze okrążenie wyścigu wykonał Nico Rosberg. A zdobywca pole position – Lewis Hamilton z Mercedesa nie ukończył wyścigu.
Tło.
Grand Prix Australii 2014 była 30. edycją tego Grand Prix, 19. Grand Prix rozgrywaną na torze Albert Park Circuit i 898. w historii Formuły 1.
Przepisy i infrastruktura.
Podczas Grand Prix użyto silników V6 o pojemności 1,6 litra turbodoładowanych, które były używane po raz ostatni w sezonie 1988, zastąpiły one silniki wolnossące V8 2,4 litra. Maksymalne obroty silnika zostały ograniczone z 18 000 do 15 000 rpm. Napędy zawierały integralny system ERS-K, będący częścią silnika z półautomatyczną, ośmiostopniową skrzynią biegów. Wprowadzono także limit paliwa na czas wyścigu, który wynosił 100 kg.
Sędziowie przed wyścigiem zostali poinstruowani, aby ich decyzje były bardziej dobrowolne. Ustalono także procedury, gdyby zaistniała sytuacja, w której żaden kierowca nie ukończył wyścigu. Wtedy zwycięzcą wyścigu zostałby kierowca, który wycofał się z wyścigu jako ostatni lub który prowadził na dwóch ostatnich okrążeniach.
Sędzią z ramienia byłych kierowców wybrany został Emanuele Pirro. Pirro pomagali także dr Gerd Ennser i Tim Mayer.
Strefa Drag Reduction System została ulokowana tak jak w poprzednich Grand Prix (2012 i 2013), między zakrętem szesnastym a pierwszym i drugim a trzecim, gdzie punkt pomiaru dla obu stref został umieszczony w przed zakrętem czternastym.
Pirelli na czas Grand Prix wybrała miękką i pośrednią wersję opon. Różnica pomiędzy nimi wyniosła około dwie sekundy.
Przed wyścigiem krawężnik na wyjściu z dwunastego zakrętu toru został wyrównany i odnowiony.
Zmiany w zespołach.
Daniel Ricciardo przeniósł się z zespołu Toro Rosso do Reda Bulla. Felipe Massa z Ferrari odszedł do Williamsa, a Kimi Räikkönen z Lotusa zajął jego miejsce. Pastor Maldonado opuścił skład Williamsa, przenosząc się na miejsce Räikkönena w Lotusie. Kamui Kobayashi powrócił do Formuły 1 w Caterhamie po roku przerwy. Sergio Pérez objął miejsce Adriana Sutila w Force India, który zamienił się miejscem w Sauberze z Nico Hülkenbergiem.
Był to pierwszy wyścig w Formule 1 dla Marcusa Ericssona, który zadebiutował w zespole Caterhama, Kevina Magnussena debiutującego w zespole McLaren oraz Daniiła Kwiata w Toro Rosso.
Zespół Williams zmienił dostawcę silników z Renault na Mercedesa. Toro Rosso zmieniło silniki z Ferrari na Renault, a zespół Marussia wybrał silniki Ferrari po tym jak firma Cosworth wycofała się z Formuły 1.
Federico Gastaldi został wiceszefem Lotusa.
Na czas trwania Grand Prix McLaren MP4-29 został pomalowany w barwy Mobil 1, w celu uczczenia 20–letniej współpracy pomiędzy firmami.
W związku z planowanym powrotem Hondy do Formuły 1 w roli dostawcy silników dla McLarena w 2015 roku, na Grand Prix Australii przybyli pracownicy firmy. Podczas wyścigu pojawili się również przedstawiciele BMW.
Treningi.
Pierwsza sesja treningowa rozpoczęła się 14 marca 2014. Kierowcy przejechali okrążenia instalacyjne. Pierwszy problemy miał Mercedes, gdy na torze zatrzymał się Lewis Hamilton (nie wrócił do treningu). Daniel Ricciardo wykonał kilka najszybszych okrążeń. Następnie najszybsze okrążenia przejechał Fernando Alonso i Nico Rosberg. Po przejechaniu okrążenia instalacyjnego, w bolidzie Marcusa Ericssona uległa awarii bateria i kierowca ten nie wyjechał już na tor. Na tor ponownie wyjechał Jenson Button i ustanowił najszybsze okrążenie. W końcówce na torze pojawił się Sebastian Vettel i przejechał okrążenie instalacyjne. Alonso poprawił czas Buttona i okazał się najszybszy. Po rozpoczęciu swojego pomiarowego okrążenia przez Pastora Maldonado, w jego bolidzie zgasł silnik i nie przejechał on już okrążenia pomiarowego. Romain Grosjean nie przejechał ani jednego okrążenia, a Kamui Kobayashi przejechał tylko okrążenie instalacyjne. Jean-Éric Vergne pokonał najwięcej okrążeń – 30.
W drugiej sesji treningowej jako pierwszy na tor wyjechał Adrian Sutil. W bolidzie Kobayashiego wykryto awarię związaną z systemem paliwowym, przez co była konieczna wymiana silnika; Japończyk przejechał tylko okrążenie instalacyjne. Na swoim wyjazdowym okrążeniu Grosjean zgłosił problemy ze wspomaganiem kierownicy. Najszybsze okrążenie przejechał Sutil, następnie Felipe Massa, Valtteri Bottas, Rosberg i Nico Hülkenberg. Na zakręcie jednego z okrążeń Kevin Magnussen wyjechał zbyt szeroko, a następnie Vettel nie zdołał dohamować do wejścia w pierwszy zakręt, przez co musiał powrócić na tor przez trawę. Kimi Räikkönen zatrzymał swój bolid przy wyjeździe z alei serwisowej, mechanicy pomogli mu wrócić na tor, Fin stracił także pierwszy bieg. W bolidzie Pastora Maldonado pojawił się problem z systemem ERS, przez co Wenezuelczyk nie wyjechał na tor. Najszybszy czas był uzyskiwany przez wielu kierowców. Gdy na tor wyjechał Hamilton – on ustanowił najlepszy czas. Walka Vettela z Estebanem Gutiérrezem na pierwszym zakręcie doprowadziła do wypchnięcia na trawę Meksykanina. Na jednym z okrążeń na ósmym zakręcie, Sergio Pérez wyjechał na żwir, podobnie jak Hülkenberg, któremu nie udało się już powrócić na tor. Grosjean także wyjechał na żwir, co doprowadziło do wywieszenia żółtej flagi i zakończenia sesji. Vettel przejechał najwięcej okrążeń – 41.
Po drugim treningu, w nocy z piątku na sobotę, Lotus i Marussia złamali przepis o „godzinie policyjnej”, wydłużając prace nad bolidami przed ostatnim treningiem.
Trzecia sesja treningowa rozpoczęła się 15 marca. Już po wyjeździe problemy miał Gutiérrez, gdy w jego bolidzie pojawił się problem ze skrzynią biegów. Kierowca zdołał dojechać do alei serwisowej. Jako pierwszy najszybszy czas ustanowił Magnussen, następnie Daniił Kwiat. Podczas swojego okrążenia Magnussen wyjechał poza tor, następnie ten sam błąd popełnił Button. Najlepszy czas został poprawiony przez kilku kierowców. Podczas jazdy Rosberg w swoim kokpicie znalazł zbędną część bolidu, którą wyrzucił na pobocze toru. Z powodu awarii skrzyni biegów Gutiérrez nie wyjechał już na tor. Massa, Rosberg i Hamilton poprawili najlepszy czas. Rosberg osiągnął kolejny najlepszy czas, który nie został już poprawiony. Vettel miał problemy ze sterowaniem bolidu i jego przyspieszeniem. Maldonado zatrzymał swój bolid w przedostatnim zakręcie, co spowodowało wywieszenie żółtej flagi. Grosjean i Bottas nie przejechali okrążenia pomiarowego. Magnussen ukończył najwięcej okrążeń – 22.
Po zakończeniu trzeciej sesji treningowej w bolidach Valtteriego Bottasa i Estebana Gutiérreza wymieniona została skrzynia biegów, za co kierowcy zostali ukarani cofnięciem o pięć pozycji na starcie do wyścigu.
Kwalifikacje.
Pierwsza sesja kwalifikacji rozpoczęła się przy suchej pogodzie. Kierowcy ustawili się przed wyjazdem z alei serwisowej, niektórzy kierowcy użyli miękkich opon. Jako pierwszy czas ustanowił Lewis Hamilton. Na siedem minut przed końcem sesji, spadł deszcz. Pastor Maldonado podczas swojego okrążenia na jednym z zakrętów wpadł bokiem w żwir, jednak udało mu się powrócić na tor. Po opadzie deszczu kierowcy nie byli w stanie poprawić swoich czasów. Najszybszy okazał się Daniel Ricciardo. Do kolejnej sesji kwalifikacyjnej nie awansowali: Maldonado, Romain Grosjean, Marcus Ericsson, Esteban Gutiérrez, Jules Bianchi i Max Chilton.
Przed startem drugiej sesji kwalifikacyjnej kierowcy również ustawili się przed wyjazdem z alei serwisowej. Część kierowców założyła opony przejściowe, pozostali deszczowe. Valtteri Bottas jako pierwszy przejechał mierzone okrążenie. Na jednym ze swoich okrążeń po straceniu kontroli nad swoim bolidem na wyjściu z pierwszego zakrętu, obrócił go, co spowodowało wywieszenie żółtej flagi. Warunki na torze poprawiały się. Na wyjściu z trzeciego zakrętu Kimi Räikkönen uderzył w ścianę. Najszybsze okrążenie przejechał Nico Rosberg. Do kolejnej sesji kwalifikacyjnej nie awansowali: Sergio Pérez, Kamui Kobayashi, Adrian Sutil, Sebastian Vettel, Räikkönen i Jenson Button.
W trzeciej części kwalifikacji opady deszczu nasiliły się. Wszyscy kierowcy poza Fernando Alonso zdecydowali się użyć opon deszczowych. Jako pierwszy czas ustanowił Rosberg. W dalszej części sesji część kierowców użyła opon przejściowych. Daniił Kwiat uderzył w ścianę, jednak mógł kontynuować jazdę. Najszybszy okazał się Hamilton, który przejechał także najwięcej okrążeń podczas wszystkich sesji kwalifikacji – 22.
Po kwalifikacjach.
Sebastian Vettel i Kevin Magnussen uniknęli kary – podejrzewano ich, że nie zwolnili oni wystarczająco podczas wywieszenia żółtej flagi z powodu wypadku Kimiego Räikkönena w drugiej części kwalifikacji. Fernando Alonso również uniknął kary – podejrzewano go o blokowanie Estebana Gutiérreza.
Do wyścigu dopuszczony został Pastor Maldonado, mimo braku ustanowionego czasu w kwalifikacjach, dzięki czasowi mieszczącym się w regule 107% w trzecim treningu.
Wyścig.
Przed rozpoczęciem wyścigu problemy miał Romain Grosjean, który zdecydował się na zmianę ustawień i start z alei serwisowej, otrzymał on także karę przejazdu przez aleję serwisową, za przedwczesne opuszczenie garażu i ustawienie się przy wyjeździe z pasu serwisowego. Przed rozpoczęciem okrążenia formacyjnego Max Chilton zgasił swój silnik, przed startem Jules Bianchi także zgasił swój silnik, dlatego kierowcy przejechali drugie okrążenie formacyjne. Obaj kierowcy Marussi wystartowali z alei serwisowej. Wyścig został skrócony o jedno okrążenie.
Wszyscy kierowcy poza Sebastianem Vettelem i Estebanem Gutiérrezem wystartowali na miękkich oponach. Po starcie wyścigu Nico Rosberg awansował na pozycję lidera, bolid Kevina Magnussena zarzuciło, a Lewis Hamilton miał problemy z silnikiem. Daniel Ricciardo informował o problemach po starcie, a Kamui Kobayashi miał awarię hamulców, przez co uderzył w bolid Felipe Massy. Spowodowało to wycofanie się z wyścigu obu kierowców. Na trzecim zakręcie doszło do kontaktu pomiędzy Grosjeanem i Sergio Pérezem, przez co obaj kierowcy musieli zjechać do alei serwisowej. Na jedenastym zakręcie Hamilton został wyprzedzony po zewnętrznej przez Magnussena. Nico Hülkenberg i Jean-Éric Vergne wyprzedzili na tym zakręcie Fernando Alonso, któremu jednak udało się dogonić Vergne’a i odzyskać pozycję. Na drugim okrążeniu Gutiérrez zjechał do boksów i powrócił na ostatnim miejscu, a Hülkenberg wyprzedził Hamiltona, który wycofał się na tym okrążeniu z rywalizacji. Kimi Räikkönen wyprzedził Vergne’a, a Valtteri Bottas zyskał pozycję na rzecz Daniiła Kwiata. Na piątym okrążeniu z rywalizacji wycofał się Vettel. Bottas wyprzedził Vergne’a, następnie zbliżył się do Räikkönena, aby po kilku okrążeniach wyprzedzić go.
Na dziesiątym okrążeniu Bottas za szeroko wyjechał na dziesiątym zakręcie, co spowodowało uszkodzenie tylnej prawej opony. Kierowca Williamsa zjechał na pit–stop, aby wymienić opony. Pozostająca na torze część opony i felga koła, doprowadziły do wyjazdu na tor samochodu bezpieczeństwa. Na swój pit–stop zjechał Jenson Button, co dało mu awans z dziesiątej na szóstą pozycję. Tak jak pierwszych ośmiu kierowców, zmienił on opony na miękkie. Rosberg utrzymywał prowadzenie, na dalszych pozycjach znaleźli się: Ricciardo, Magnussen, Hülkenberg, Alonso, Button, Vergne, Adrian Sutil, Kwiat i Pastor Maldonado.
Po zjeździe samochodu bezpieczeństwa na szesnastym okrążeniu, pozycje kierowców nie zmieniły się, a Rosberg powiększał swoją przewagę nad Ricciardo. Na osiemnastym okrążeniu Bottas, wyprzedzając Maldonado, awansował na jedenastą pozycję, po pięciu okrążeniach wyprzedził Sutila, na następnym okrążeniu walczył z Kwiatem i wyprzedził go. Na 27 okrążeniu w bolidzie Marcusa Ericssona pojawiły się problemy z ciśnieniem oleju i w efekcie musiał wycofać się z wyścigu. Na okrążeniu 29 w sektorze 3 Maldonado zatrzymał swój bolid. Po dwóch okrążeniach Button zjechał do alei serwisowej na pit–stop, w ciągu ośmiu okrążeń na swój pit–stop zjechało wielu kierowców, większość zmieniła opony na pośrednie. Button awansując na czwarte miejsce wyprzedził Alonso i Hülkenberga, który jeszcze krótko walczył z Alonso, jednak ten utrzymał swoją pozycję. Räikkönen popełnił błąd na dohamowaniu do dziewiątego zakrętu, przez co został wyprzedzony przez Bottasa. Na 47 okrążeniu Bottas wyprzedził Vergne’a, a dwa okrążenia później na pierwszym zakręcie wyprzedził jeszcze Hülkenberga, dzięki czemu awansował na szóstą pozycję.
Jako pierwszy linię mety minął Rosberg, który miał prawie 25 sekund przewagi nad drugim Ricciardo. Jako trzeci dojechał Magnussen, a za nim wyścig na punktowanych okrążeniach ukończyli: Button, Alonso, Bottas, Hülkenberg, Räikkönen, Vergne i Kwiat. Najszybsze okrążenie wyścigu ustanowił Rosberg na dziewiętnastym okrążeniu. W wyścigu zostało sklasyfikowanych trzynastu kierowców. Sutil i Gutiérrez stracili jedno okrążenie do pierwszego kierowcy, Max Chilton dwa.
Było to czwarte zwycięstwo w karierze dla Rosberga i czternaste w historii w Mercedesa.
Po wyścigu.
Daniel Ricciardo został zdyskwalifikowany ze względu na przekraczanie dopuszczalnego limitu przepływu paliwa, ustalonego na 100 kg/h, o którym Fédération Internationale de l’Automobile informowała już zespół podczas wyścigu. Zespół użył także własnych niehomologowanych przez FIA przepływomierzów, co również było złamaniem przepisów. Szef zespołu, Christian Horner odbył rozmowę z zespołem sędziowskim, nie zgodził się on, że zespół złamał przepisy i tłumaczył, że zdecydowali się oni na użycie własnych przepływomierzów, ponieważ nie mieli zaufania do przepływomierzów FIA, a także ze względu na problemy już podczas przedsezonowych testów. Pomimo komunikatów ostrzegawczych FIA podczas wyścigu, zespół nie wziął ich pod uwagę ze względu na możliwe błędne dane organizacji. Po dyskwalifikacji Ricciardo kierowcy poniżej drugiego miejsca awansowali o jedną pozycję. 20 marca zespół dostarczył dokumenty, aby złożyć apelację od decyzji sędziów. 15 kwietnia Międzynarodowy Trybunał Apelacyjny odrzucił odwołanie się zespołu.
Kamui Kobayashi nie otrzymał kary za staranowanie Felipe Massy na pierwszym zakręcie po starcie wyścigu – w jego bolidzie doszło wówczas do usterki hamulców.
Odbiór.
Andrew Westacott, dyrektor Australian Grand Prix Corporation stwierdził, że nowe jednostki napędowe nie generują oczekiwanego poziomu hałasu, co może być naruszeniem kontraktu. Szef Formuły 1, Bernie Ecclestone również odniósł się do dźwięku silników, twierdząc że są one zbyt ciche i zapowiedział podjęcie działań, aby ich dźwięk ponownie był głośny. Jackie Stewart, kierowca Formuły 1 – trzykrotny mistrz świata, że duże różnice w osiąganych przez kierowców czasach mogą stanowić zagrożenie dla bezpieczeństwa kierowców w czasie wyścigu.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing–Reference.info
!Nr
!Kierowca
!Okrążenia
!Suma
Imprezy towarzyszące.
Wyścigowi o Grand Prix Australii towarzyszyła seria Australian Carrera Cup Championship, podczas której rozegrano trzy wyścigi. W pierwszym zwyciężył Steven Richards przed Warrenem Luffem i Nickiem Fosterem. W drugim wyścigu tryumfował Luff przed Richardsem i ponownie Fosterem, w trzecim wyścigu kierowcy ci zajęli te same pozycje.
Podczas Grand Prix odbyły się również zawody MSS Security V8 Supercars Challenge, niewliczane jednak do klasyfikacji International V8 Supercars Championship 2014. Zawody składały się z czterech wyścigów, w pierwszym z nich zwyciężył Shane Van Gisbergen z Team Tekno VIP Petfoods przed Jamiem Whincupem z Red Bull Racing Australia i Scottem McLaughlinem z Valvoline Racing GRM. W drugim wyścigu ponownie zwycięstwo odniósł Van Gisbergen, drugi był Craig Lowndes z Red Bull Racing Australia a trzeci Fabian Coulthard z Lockwood Racing. W trzecim wyścigu tryumf także odniósł Van Gisbergen, na podium wyścig ukończyli ponownie także Coulthard i Lowndes, tym razem w odwrotnej kolejności. W czwartym wyścigu zwyciężył Scott McLaughlin z Valvoline Racing GRM przed Lowndesem i Michaelem Caruso z Norton Hornets.
W pierwszym wyścigu Mazda3 Celebrity Challenge zwyciężył kolarz szosowy i sprinter Robbie McEwen, przed piłkarzem Brettem Emertonem i piosenkarzem Robem Millsem. W drugim wyścigu zwyciężył Emerton przed Millsem i uczestnikiem australijskiej wersji programu "The Bachelor" Timem Robardsem.
W czasie Grand Prix odbył się także test szybkości Ultimate Speed Comparison. W teście wzięli udział kierowcy: Michael Doohan, David Coulthard, Jamie Whincup, Craig Lowndes i Steven Richards. Kierowcy prowadzili samochody: Mercedes-Benz C 63 AMG, Holden Commodore (VF) i bolid zespołu Red Bull Formuły 1.
Podczas Targa Tarmac Demonstration wystąpiły samochody takich marek jak Lamborghini, Porsche i Ferrari oraz samochody rajdowe konkurujące w Australian Targa Championship czy Targa Tasmania.
W trakcie Grand Prix odbył się także pokaz 60. samochodów zabytkowych Shannons Historic Demonstration, które uczestniczyły w sportach motorowych.

</doc>
<doc id="3133577" url="https://pl.wikipedia.org/wiki?curid=3133577" title="Ahernia">
Ahernia

Ahernia – rodzaj roślin z rodziny "Achariaceae". Jest to takson monotypowy, obejmujący tylko jeden gatunek – Ahernia glandulosa Merr. Philipp. J. Sci., C 4: 295 1909. Występuje na Filipinach i wyspie Hajnan.
W zależności od ujęcia gatunek i rodzaj klasyfikowany jest także do rodzin wierzbowatych ("Salicaceae") i strzeligłowatych ("Flacourtiaceae").

</doc>
<doc id="3133579" url="https://pl.wikipedia.org/wiki?curid=3133579" title="2014 Formula 1 Rolex Australian Grand Prix">
2014 Formula 1 Rolex Australian Grand Prix



</doc>
<doc id="3134034" url="https://pl.wikipedia.org/wiki?curid=3134034" title="Justin Ahomadegbe-Tometin">
Justin Ahomadegbe-Tometin



</doc>
<doc id="3134070" url="https://pl.wikipedia.org/wiki?curid=3134070" title="Justin Ahomadegbe">
Justin Ahomadegbe



</doc>
<doc id="3134130" url="https://pl.wikipedia.org/wiki?curid=3134130" title="Justin Ahomadégbé">
Justin Ahomadégbé



</doc>
<doc id="3134289" url="https://pl.wikipedia.org/wiki?curid=3134289" title="Aguiaria">
Aguiaria

 
Aguiaria – rodzaj roślin z rodziny ślazowatych. Jest to takson monotypowy, obejmujący tylko jeden gatunek – Aguiaria excelsa Ducke Ann. Acad. Brasil. Sci. 7: 329 1935. Występuje on w Brazylii.

</doc>
<doc id="3134351" url="https://pl.wikipedia.org/wiki?curid=3134351" title="Czarodziejka z Księżyca (manga)">
Czarodziejka z Księżyca (manga)



</doc>
<doc id="3134460" url="https://pl.wikipedia.org/wiki?curid=3134460" title="Czarodziejka z Księżyca SuperS">
Czarodziejka z Księżyca SuperS



</doc>
<doc id="3134506" url="https://pl.wikipedia.org/wiki?curid=3134506" title="Czarodziejka z Księżyca Sailor Stars">
Czarodziejka z Księżyca Sailor Stars



</doc>
<doc id="3134583" url="https://pl.wikipedia.org/wiki?curid=3134583" title="Dzieci z Llullaillaco">
Dzieci z Llullaillaco

Dzieci z Llullaillaco (hiszp. "Niños de Llullaillaco", ang. "Children of Llullaillaco"), opisywane także jako Mumie z Llullaillaco (hiszp. "Momias de Llullaillaco"), Dzieci Wulkanu (hiszp. "Niños del volcán") lub Dzieci Mrozu (ang. "Children of the Cold") – mumie dzieci odkryte przez zespół archeologów prowadzony przez Johana Reinharda w dniu 16 marca 1999 roku na wulkanie Llullaillaco na pograniczu argentyńsko-chilijskim.
Wiek mumii datowany jest na 500 lat i są one najlepiej zachowanymi inkaskimi zwłokami, na które natrafiono.
Przechowywane w Museo de Arqueología de Alta Montaña (pol. Muzeum Archeologii Wysokogórskiej) w argentyńskim mieście Salta. 
Odkrycie.
Wyprawa naukowa prowadzona była przez naukowców pochodzących z Argentyny i Peru, którą kierował amerykański archeolog Johan Reinhard we współpracy z Argentynką Constanzą Ceruti, archeologiem i antropologiem.
Mumie zostały odnalezione w dniu 16 marca 1999 roku na wysokości 6700 m n.p.m. w trakcie trzeciego dnia prowadzonych prac archeologicznych, w miejscu, gdzie Inkowie składali ofiary.
Z trzech mumii dziecięcych (dwóch żeńskich i jednej męskiej) dwie zachowały się w dobrym stanie, natomiast trzecia została uszkodzona przez piorun, który spowodował częściowe zwęglenie zwłok. Dodatkowo odkryto figurki wykonane ze złota, srebra, muszli oraz tkaniny i ceramikę. Zarówno figurki wykonane z metali szlachetnych, jak i tkaniny znaleziono w mogiłach. Łącznie natrafiono na 146 artefaktów.
Badania.
Mumię najstarszej, około 15-letniej dziewczyny nazwano La Doncella (pol. "Dziewczę", "Panienka"). Podczas badań stwierdzono, że La Doncella przechodziła infekcję bakteryjną w obszarze płuc. Mumia ubrana była w tunikę i płaszcz. Jej półdługie włosy spleciono w dziesiątki cienkich warkoczyków, a stroju głowy dopełniał pióropusz z białych piór.
W organizmie dziewczyny oraz u pozostałych dzieci zostały wykryte substancje odurzające uzyskane z liści koki i piwa kukurydzianego (tzw. chicha), podawane w celu zmniejszenia dolegliwości związanych z chorobą wysokościową. Badania DNA wskazują, że dziewczynki były siostrami przyrodnimi, a chłopiec nie był z nimi spokrewniony.
Wiek młodszej dziewczynki został oszacowany na około 6 lat. Twarz i ramię La niña del rayo (pol. "Dziecię Pioruna") zostały częściowo zwęglone wskutek uderzenia pioruna.
Ciało około 7-letniego chłopca, znalezione w pozycji z kolanami przyciągniętymi do piersi, było ciasno skrępowane sznurem, o czym świadczą przemieszczone żebra i miednica. Mumia miała na sobie zbyt obszerną tunikę w kolorze czerwonym, a stroju dopełniały mokasyny i srebrna biżuteria.
Pochodzenie i ofiara.
Dzieci pochodziły z rodziny chłopskiej. Zostały odebrane rodzicom przez inkaską arystokrację, zapewne w celu przygotowania do złożenia w ofierze, w zamian za cenniejsze z punktu widzenia społeczności dzieci członków elity. Odkryte wraz z dziećmi biżuteria, ceramika i ubrania miały zapewne podnieść ich status społeczny.
Rytuał złożenia dzieci w ofierze rozpoczął się w stolicy państwa Inków, w mieście Cuzco (Peru), gdyż stamtąd pochodzi znaleziona przy mumiach ceramika. Dzieci na rok przed złożeniem w ofierze były niemal tuczone. Odżywiały się mięsem i kukurydzą, czyli pokarmem zarezerwowanym dla wyższych warstw społecznych.
Uważa się, że La Doncella była dziewicą (w kulturze Inków tzw. "aclla"), która w dzieciństwie została wybrana i uświęcona. Mogła w przyszłości pełnić rolę żony króla bądź funkcję kapłanki lub zostać złożona w ofierze.
W kulturze Inków ofiary były składane bogom w celu zapewnienia społeczności bogatych zbiorów, zdrowia, jak i pomyślnej pogody. Ofiarę z żywych dzieci złożono na wulkanie Llullaillaco.
Śmierć.
Główną przyczyną śmierci dzieci było wychłodzenie ich organizmów (hipotermia). Prawdopodobnie dzieci umierały w stanie odurzenia, po zażyciu liści koki i piwa kukurydzianego. Istnieje możliwość, iż chłopiec w stanie agonalnym nie znajdował się już pod wpływem środków odurzających, ponieważ na jego ubraniu zostały znalezione ślady wymiocin i biegunki.

</doc>
<doc id="3134712" url="https://pl.wikipedia.org/wiki?curid=3134712" title="Teodor Hoffman">
Teodor Hoffman



</doc>
<doc id="3134760" url="https://pl.wikipedia.org/wiki?curid=3134760" title="7 Cudów Świata (gra planszowa)">
7 Cudów Świata (gra planszowa)

7 Cudów Świata (ang. "7 Wonders") – gra planszowa wydana w 2010 roku przez Repos Production w Anglii oraz wydawnictwo Κάισσα w Grecji. Autorem gry jest Antoine Bauza. Polska wersja językowa została wydana przez Rebel.
Rozgrywka.
Gra podzielona jest na trzy ery, podczas których gracze kupują budowle umożliwiające rozwój kontrolowanego przez siebie cudu świata. Każda kolejna era umożliwia budowanie lepszych lokacji, umożliwiających zyskanie bonusu. Każda era podzielona jest na tury. W ramach każdej tury gracz wybiera jedną z dostępnych kart, wystawia ją do gry, a następnie przekazuje swoje karty graczowi siedzącemu obok. W ten sposób karty dostępne są rotacyjnie dla wszystkich graczy.
Grę wygrywa ta osoba, która po trzeciej erze zbierze najwięcej punktów. Istnieje siedem źródeł punktów:
Gry z tej samej serii.
Dotychczas wydano następujące gry nawiązujące do tego tytułu:

</doc>
<doc id="3134810" url="https://pl.wikipedia.org/wiki?curid=3134810" title="Ernest Maragall">
Ernest Maragall

Ernest Maragall i Mira (ur. 5 stycznia 1943 w Barcelonie) – hiszpański i kataloński polityk oraz analityk komputerowy, działacz partyjny i samorządowy, minister w rządzie katalońskim, deputowany do Parlamentu Europejskiego VIII kadencji.
Życiorys.
Wnuk poety Joana Maragalla i brat Pasquala Maragalla.
Z zawodu ekonomista i analityk komputerowy. Do 1970 pracował w sektorze prywatnym, następnie do 1983 był zatrudniony w barcelońskiej radzie miejskiej. W latach 1983–1989 zajmował stanowisko dyrektora prywatnego przedsiębiorstwa, a w latach 1990–1995 głównego menedżera i dyrektora departamentu w miejskim instytucie technologii informacyjnych. Od połowy lat 90. związany z barcelońskim samorządem, był radnym miejskim, a także przewodniczącym rady dzielnicy Sant Andreu. W 2001 objął stanowisko rzecznika prasowego rządu Katalonii.
W latach 2006–2010 pełnił funkcję regionalnego ministra edukacji. Następnie przez dwa lata sprawował mandat posła do katalońskiego parlamentu IX kadencji. Ernest Maragall był wieloletnim działaczem socjalistycznym i współzałożycielem Partii Socjalistów Katalonii (ugrupowaniu stowarzyszonym z hiszpańską PSOE). W 2012 wystąpił z tego ugrupowania, stając na czele lewicowej formacji NECat.
W 2014 z ramienia koalicji katalońskich ugrupowań lewicowych został wybrany na eurodeputowanego VIII kadencji. Z mandatu zrezygnował w grudniu 2016. W 2018 został członkiem katalońskiego rządu Quima Torry, w którym odpowiadał za sprawy zagraniczne i instytucjonalne. Zrezygnował jednak w listopadzie tegoż roku w związku z zaplanowanym startem w wyborach lokalnych w Barcelonie. Ubiegał się bez powodzenia o urząd alkada, został natomiast radnym miejskim. W 2021 ponownie wybrany do katalońskiego parlamentu.

</doc>
<doc id="3135460" url="https://pl.wikipedia.org/wiki?curid=3135460" title="Polanica (województwo lubuskie)">
Polanica (województwo lubuskie)

Polanica – osada w Polsce położona w województwie lubuskim, w powiecie wschowskim, w gminie Sława.
W latach 1975–1998 miejscowość administracyjnie należała do województwa zielonogórskiego.

</doc>
<doc id="3135463" url="https://pl.wikipedia.org/wiki?curid=3135463" title="Arias">
Arias

Arias – album operowy Andrzeja Dobbera z udziałem Orkiestry Symfonicznej Filharmonii Narodowej pod batutą Antoniego Wita. Został wydany w 2013 roku przez firmę Dux (numer katalogowy 0959). Płyta otrzymała nagrodę Fryderyka 2014 w kategorii muzyki poważnej: "Album Roku Muzyka Chóralna, Oratoryjna i Operowa".

</doc>
<doc id="3135467" url="https://pl.wikipedia.org/wiki?curid=3135467" title="Agrostocrinum">
Agrostocrinum

 
Agrostocrinum – rodzaj roślin z rodziny złotogłowowatych ("Asphodelaceae"). Obejmuje dwa gatunki występujące w południowo-wschodniej Australii. 
Systematyka.
Rodzaj z podrodziny liliowcowych ("Hemerocallidoideae") z rodziny złotogłowowatych ("Asphodelaceae"). We wcześniejszych ujęciach zaliczany do rodziny żółtakowatych ("Xanthorrhoeaceae").

</doc>
<doc id="3135468" url="https://pl.wikipedia.org/wiki?curid=3135468" title="Marzena Karpińska (ujednoznacznienie)">
Marzena Karpińska (ujednoznacznienie)



</doc>
<doc id="3135471" url="https://pl.wikipedia.org/wiki?curid=3135471" title="Muzeum Pielgrzymowania w Częstochowie">
Muzeum Pielgrzymowania w Częstochowie



</doc>
<doc id="3135473" url="https://pl.wikipedia.org/wiki?curid=3135473" title="Idea regulatywna">
Idea regulatywna

Idea regulatywna – pojęcie wprowadzone przez Immanuela Kanta.
Pochodzi ono z zakresu metafizyki i określa idealny kres poznania. Poznanie ludzkie obejmuje ujęte w czasie i przestrzeni doświadczenie. Kant wymienia trzy idee regulatywne (stwarzane przez ludzki rozum) dotyczące: Boga, duszy i wszechświata. Regulatywność ich polega na niemożliwości udowodnienia istnienia, bądź nieistnienia Boga i duszy ludzkiej, czy skończoności lub nieskończoności wszechświata, ponieważ nigdy nie zaistnieją obiektywne dowody pozwalające je stwierdzić.
Kant krytykował teologię racjonalną i głoszone przez nią dowody na istnienie Boga. Jednym z nich był dowód ontologiczny, według którego Bóg istnieje z racji faktu istnienia pojęcia Boga. Jednak Kant stwierdził, że świadczy to jedynie o takiej możliwości, nie jest zaś dowodem. 

</doc>
<doc id="3135474" url="https://pl.wikipedia.org/wiki?curid=3135474" title="Stadion JFK">
Stadion JFK

Stadion im. Johna F. Kennedy’ego – istniejący w latach 1926–1992 wielofunkcyjny stadion w Filadelfii o wysokości 34 m i długości – 94 m. Znajdował się w Południowej Filadelfii po wschodniej stronie Broad Street, naprzeciwko sportowego kompleksu. Na mecze futbolu amerykańskiego mógł pomieścić 102.000 ludzi. Zbudowano go z betonu, kamienia i cegły.
Historia stadionu.
Stadion został zbudowany w 1926 r. jako część międzynarodowej wystawy. W 1964 r. – rok po zamordowaniu prezydenta USA Johna F. Kennedy’ego nadano mu jego imię. 23 września 1992 r. stadion został zburzony.
Wydarzenia sportowe.
W 1926 po otwarciu stadionu rozegrał na nim swój pierwszy mecz zespół amerykańskiej ligi futbolowej Philadelphia Quakers. Mecz zakończył się zwycięstwem zespołu. W 1931 mecz miał tutaj zespół Frankford Yellow Jackets. W 1933 na stadionie grał zespół Philadelphia Eagles. W 1939 rozegrano mecz St Joe Prep – Northeast. W 1958 rozegrano mecz Hamilton Tiger-Cats – Ottawa Rough Riders (dochód z meczu przeznaczono na cele charytatywne). W 1959 na stadionie rozegrano mecz Penn State z drużyną Alabamy. W 1970 i 1980 piłkarze Philadelphii Eagles ćwiczyli na obiekcie przed meczami, ale rozgrywki ostatecznie rozegrano na Veterans Stadium. W 1974 na stadionie ćwiczył zespół Philadelphia Bell World Football League. 31 maja 1976 na obiekcie odbył się mecz Anglii z USA.
Na stadionie odbywały się także wydarzenia niezwiązane z piłką nożną. W 1952 mistrz świata wagi ciężkiej Rocky Marciano walczył na obiekcie z Jerseyem Joe Walcottem. Walka zakończyła się znokautowaniem Walcotta przez Marciano i zdobyciem tytułu mistrza wagi ciężkiej. W 1957 odbył się wyścig NASCAR, który wygrał Bob Welborn.
Na rok 1994 planowano na stadionie Mistrzostwa Świata w Piłce Nożnej 1994, jednak w 1992 stadion został zburzony.
Koncerty.
Na stadionie koncertowały następujące gwiazdy światowego formatu:
Na stadionie planowany był koncert Led Zeppelin w ramach amerykańskiej trasy koncertowej w 1977 r. Z powodu śmierci syna Roberta Planta koncert został odwołany.
Na stadionie odbywały się też zbiorowe imprezy. 4 czerwca 1983 r. odbył się koncert Journey, w którym udział wzięli: Bryan Adams, The Tube, Sammy Hagar i John Mellencamp.
13 lipca 1985 r. na stadionie zorganizowano koncert Live Aid (wraz z koncertem na stadionie Wembley w Londynie). Na amerykańskim Live Aid wystąpili m.in.: Bryan Adams, Madonna, Crosby, Stills and Nash, Tina Turner, Bob Dylan, Phil Collins (wcześniej grał na Wembley) oraz muzycy The Rolling Stones: Mick Jagger, Keith Richards i Ron Wood.
11 czerwca 1988 zorganizowano festiwal Monsters of Rock, w którym wzięli udział: Van Halen, Scorpions, Dokken, Metallica i Kingdom Come.
19 września 1988 zorganizowano ostatni zbiorowy koncert na rzecz pomocy ludzkości przez Amnesty International. W koncercie udział wzięli: Sting, Peter Gabriel, Bruce Springsteen z zespołem The E Street Band, Tracy Chapman, Youssou N’Dour i Joan Baez.
18 lipca 1993 odbył się tu koncert festiwalu muzyki alternatywnej Lollapalooza. Wystąpiły zespoły Alice in Chains, Babes in Toyland, Primus, Rage Against the Machine oraz Tool.
Prawdopodobnie ostatnim koncertem na obiekcie był koncert Bruce’a Hornsby’ego z zespołem The Range. W 2010 ten koncert został wydany na CD i DVD.
Zamknięcie i zburzenie stadionu.
Sześć dni po Grateful Dead w 1989 uznano, że stadion jest niebezpieczny ze względu na zagrożenie pożarowe i rozpadającą się konstrukcję i go zamknięto. 23 września 1992 r. stadion został zburzony. 18 lipca 1993 r. w miejscu stadionu zorganizowano festiwal Lollapalooza. Obecnie w miejscu stadionu stoi Wells Fargo Center.

</doc>
<doc id="3135476" url="https://pl.wikipedia.org/wiki?curid=3135476" title="Melba Hernández">
Melba Hernández

Melba Hernández Rodríguez del Rey (ur. 28 lipca 1921 w Cruces, zm. 9 marca 2014 w Hawanie) – kubańska rewolucjonistka, dyplomatka i polityk, pracowała jako kubański ambasador w Wietnamie i Kambodży.
Życie i działalność.
Brała udział w dowodzonym przez Fidela Castro Ruz, ataku ok. 160-osobowego oddziału na koszary Moncada 26 lipca 1953 r. uznawanego za początek rewolucji kubańskiej. Podczas ataku, była jedną z dwóch kobiet uczestniczących w walkach po stronie rebeliantów, druga była Haydée Santamaría Cuadrado. Ostatecznie atak nie powiódł się, a około połowy rebeliantów zginęło, zaś Melba Hernández oraz Fidel i Raúl Castro zostali schwytani. 
Po zwolnieniu z więzienia organizowała wiece poparcia dla więzionych rewolucjonistów oraz dystrybuowała pisma polityczne autorstwa Fidela Castro przemycane z więzienia. W okresie uwięzienia braci Castro, była jedną z liderek Ruchu 26 Lipca. Następnie wraz z resztą rewolucjonistów wyjechała do Meksyku, gdzie współorganizowali armię partyzancką. Była dowódcą oddziałów partyzanckich. Po sukcesie rewolucji, brała udział w organizacji Komunistycznej Partii Kuby wchodząc w skład jej Komitetu Centralnego. Piastowała również funkcję ambasadora Republiki Kuby w Wietnamie i Kambodży. 
Za swoją działalność rewolucyjną i państwową była nagradzana między innymi w 1997 r., przez libijskiego przywódcę Mu’ammara al-Kaddafiego nagrodą w dziedzinie praw człowieka oraz 2007 r., honorowym doktoratem w dziedzinie stosunków międzynarodowych przyznanym jej przez Uniwersytet w Hawanie.

</doc>
<doc id="3135480" url="https://pl.wikipedia.org/wiki?curid=3135480" title="Sławomir Zubrzycki">
Sławomir Zubrzycki

Sławomir Zubrzycki (ur. 12 października 1963 w Krakowie) – polski pianista oraz kompozytor, konstruktor instrumentu viola organista wymyślonego przez Leonarda da Vinci.
Życiorys.
Wykształcenie.
W roku 1988 ukończył krakowską Akademię Muzyczną, gdzie studiował w klasie fortepianu prof. Tadeusza Żmudzińskiego. Uczestniczył w mistrzowskich kursach interpretacji prowadzonych przez Wiktora Mierżanowa, Włodzimierza Obidowicza, Michaela Lewina, Jerome Lowenthala i Johanna Sonnleitnera. W latach 1990–1991 był stypendystą Fundacji Fulbrighta. W okresie tym studiował grę na fortepianie w The Boston Conservatory of Music w Stanach Zjednoczonych pod kierunkiem Janice Weber.
Kariera solistyczna.
Jako solista koncertował z wieloma orkiestrami w Stanach Zjednoczonych, Niemczech, Austrii oraz na Ukrainie, w tym m.in. z Orkiestrą Polskiego Radia w Krakowie, Orkiestrą Filharmonii Krakowskiej, Capellą Cracoviensis, Toruńską Orkiestrą Kameralną.
Jest członkiem Kwartetu Olgi Szwajgier.
Udział w festiwalach.
Sławomir Zubrzycki brał udział w wielu polskich oraz zagranicznych festiwalach muzycznych, w tym m.in. Poznańskiej Wiośnie Muzycznej, Dniach Muzyki Kompozytorów Krakowskich, Muzyka w Starym Krakowie, Audio-Art, Festiwalu Kultury Żydowskiej w Krakowie, Konfrontacjach Chopinowskich w Antoninie, Fest der Kontinente w Berlinie, Visiting Artist Series w Berklee College of Music, Kolory Polski, Turning Sounds w Kolonii i Warszawie, Avantgarde Tirol Festival, Edinbourgh Festival, Era Schaeffera i innych.
W 1987 został laureatem Festiwalu Pianistyki Polskiej w Słupsku.
Działalność kompozytorska.
W latach 90. XX w. kompozytor współpracował z Telewizją Polską. W roku 1995 prowadził cykl wykładów o instrumentach muzycznych w Programie 1 Telewizji Polskiej. W latach 1997–1999 był autorem muzyki do polskiej wersji programu "Ulica Sezamkowa". Zrealizował także muzykę do programów TVP, m.in.:
W roku 2006 wraz z Andrzejem Zaryckim zinstrumentował na klasyczny kwartet instrumentów (fortepian, skrzypce, wiolonczelę oraz klarnet) "Suitę krakowską" – nawiązujący tematycznie do Krakowa cykl utworów, inspirowany muzyką popularną i teatralną, związaną m.in. z krakowską „Piwnicą pod Baranami”. Utwory te w 2008 roku nakładem wydawnictwa Zaszafie.pl ukazały na płycie „La Boheme Suita Krakowska”, której premiera odbyła się 19.X.2008r.w Teatrze im. Juliusza Słowackiego w Krakowie
Rekonstrukcja instrumentów.
Oprócz działalności kompozytorskiej oraz muzycznej zajmuje się również odtwarzaniem starych instrumentów muzycznych. W roku 1994 zbudował kopię klawikordu Johanna Sielbermana z 1775 roku. W latach 2009–2012 na podstawie 500-letniego rysunku autorstwa Leonarda da Vinci Sławomir Zubrzycki zrekonstruował strunowo-smyczkowy instrument viola organista, na którym dzięki naciskowi klawiszy (jak w fortepianie) możliwe jest uzyskanie brzmienia instrumentu smyczkowego. Aby zrealizować ten projekt, przez ponad 3 lata poświęcił 5 tys. godzin pracy oraz prawie 10 tys. dolarów. Osiągnięcie konstruktora zostało zignorowane przez polskie media. Napisała o nim jedynie redakcja Tygodnika Powszechnego.
Temat spotkał się natomiast z dużym zainteresowaniem światowych mediów. Ukazał się szereg artykułów na ten temat w prasie zagranicznej („Le Figaro”, „The Huffington Post, „The Telegraph”, „Daily Mail”). Film z prezentacją instrumentu obejrzało w internecie ponad 2 mln widzów.
Sławomir Zubrzycki otrzymał wiele propozycji koncertowych. Współpracę zaproponowała kompozytorowi także islandzka piosenkarka Björk. Dopiero po światowym rozgłosie tematem zainteresowały się także redakcje polskich czasopism. Pierwsza publiczna prezentacja instrumentu odbyła się 18 października 2013 roku w Auli Floriance podczas V edycji Międzynarodowego Festiwalu Pianistycznego Królewskiego Miasta Krakowa, druga odbyła się 21 listopada tego samego roku na krakowskim Festiwalu Conrada.

</doc>
<doc id="3135483" url="https://pl.wikipedia.org/wiki?curid=3135483" title="Arrecifes">
Arrecifes

Arrecifes – miasto w Argentynie, w prowincji Buenos Aires. Centrum administracyjne Partido Arrecifes. Znajduje się 176 km na północny zachód od Buenos Aires. W 2001 r. miasto zamieszkiwało 28 336 osób
Oficjalnie miejscowość otrzymała prawa miejskie w 1950 r.
W mieście działa klub piłkarski Club Atlético Almirante Brown.

</doc>
<doc id="3135486" url="https://pl.wikipedia.org/wiki?curid=3135486" title="Papadam">
Papadam



</doc>
<doc id="3135487" url="https://pl.wikipedia.org/wiki?curid=3135487" title="Papadum">
Papadum



</doc>
<doc id="3135489" url="https://pl.wikipedia.org/wiki?curid=3135489" title="Szkiełko i oko (czasopismo)">
Szkiełko i oko (czasopismo)

Szkiełko i Oko (wcześniej „Mała Delta”) – miesięcznik matematyczno-przyrodniczy dla dzieci wydawany w latach 80. przez Filię Uniwersytetu Warszawskiego w Białymstoku za pośrednictwem Białostockiego Wydawnictwa Prasowego, przy poparciu Polskiego Towarzystwa Astronomicznego, Polskiego Towarzystwa Fizycznego i Polskiego Towarzystwa Matematycznego.
Historia.
W czerwcu 1974 roku w Delcie ukazała się po raz pierwszy „mała delta” – kącik dla dzieci. Od stycznia 1975 „mała delta” ukazywała się w każdym numerze „Delty”. W kwietniu 1981 roku ukazał się pierwszy numer czasopisma „Mała Delta” – jeszcze „pod nadzorem” redakcji „Delty”. 
W 1983 roku wydano pierwszy numer opracowany przez niezależną redakcję, w nowej szacie graficznej i z nowym tytułem „Szkiełko i Oko”. W 1991 roku ukazał się jego setny i ostatni numer.

</doc>
<doc id="3135491" url="https://pl.wikipedia.org/wiki?curid=3135491" title="Tarczka opachowa">
Tarczka opachowa

Tarczka opachowa – część zbroi, w postaci małej tarczki osłaniającej pachę.
Wraz z wzmacnianiem ochrony ręki przez mocowanie płytek na wierzchu kolczego rękawa, co doprowadziło od powstania rynnowatych opach i zarękawi, pojawiły się też niewielkie tarczki osłaniające wrażliwy region pachy. Po powstaniu pełnej zbroi płytowej w XV w. tarczki wciąż chroniły obszar między płytami napierśnika a naramiennika i opachy. Specjalne zbroje turniejowe z XV w. i późniejsze miały czasem tarczki różnej wielkości, dostosowane do typu walki turniejowej. Od połowy XV w. wielu płatnerzy, w szczególności włoskich, rezygnowało z tarczek, rozbudowując w ich miejsce naramienniki.

</doc>
<doc id="3135493" url="https://pl.wikipedia.org/wiki?curid=3135493" title="Brennivín">
Brennivín

Brennivín (z islandzkiego: "płonące wino") – pochodząca z Islandii ziemniaczana wódka o kminkowym aromacie. Brennivín jest najbardziej popularnym wysokoprocentowym alkoholem produkowanym na Islandii.
Historia.
Produkcja Brennivina rozpoczęła się po zniesieniu prohibicji na alkohole wysokoprocentowe w latach 30. Sprzedawany jest niezmiennie w zielonych butelkach z czarną etykietą, która miała na celu odstraszać potencjalnych konsumentów.
Sposób konsumpcji.
Brennivín podaje się schłodzony w kieliszku. Tradycyjnie jest serwowany wraz z hákarl – sfermentowanym mięsem rekina – w trakcie święta Þorri.
Dostępność.
Brennivín nie był eksportowany do żadnego państwa na świecie aż do roku 2014, kiedy rozpoczęto eksport do Stanów Zjednoczonych.

</doc>
<doc id="3135497" url="https://pl.wikipedia.org/wiki?curid=3135497" title="Diego Veronelli">
Diego Veronelli

Diego Veronelli (ur. 5 grudnia 1979 w Buenos Aires) – argentyński tenisista.
Kariera tenisowa.
Karierę zawodową Veronelli rozpoczął w 1996 roku.
W grze podwójnej awansował do 1 finału rozgrywek rangi ATP World Tour, w parze z Federico Browne, w 2004 roku w Buenos Aires.
W rankingu gry pojedynczej Veronelli najwyżej był na 164. miejscu (12 stycznia 2004), a w klasyfikacji gry podwójnej na 171. pozycji (21 czerwca 2004).

</doc>
<doc id="3135499" url="https://pl.wikipedia.org/wiki?curid=3135499" title="Amrumer Strasse">
Amrumer Strasse



</doc>
<doc id="3135500" url="https://pl.wikipedia.org/wiki?curid=3135500" title="Birkenstrasse">
Birkenstrasse



</doc>
<doc id="3135501" url="https://pl.wikipedia.org/wiki?curid=3135501" title="Hypochnella">
Hypochnella

Hypochnella J. Schröt. (nalotniczka) – rodzaj grzybów z rodziny błonkowatych ("Atheliaceae"). Należą do niego dwa gatunki, w Polsce występuje jeden.
Systematyka i nazewnictwo.
Pozycja w klasyfikacji według Index Fungorum: "Atheliaceae, Atheliales, Agaricomycetidae, Agaricomycetes, Agaricomycotina, Basidiomycota, Fungi".
Polską nazwę nadał Władysław Wojewoda w 1999.

</doc>
<doc id="3135502" url="https://pl.wikipedia.org/wiki?curid=3135502" title="Muzeum Grodzkie „Pod Wagą” w Zakliczynie">
Muzeum Grodzkie „Pod Wagą” w Zakliczynie

Muzeum Grodzkie „Pod Wagą” w Zakliczynie – muzeum położone w Zakliczynie. Placówka jest gminną jednostką organizacyjną. Mieści się w prywatnym domu, pochodzącym z 1769 roku, którego właściciele podpisali stosowną umowę najmu. W budynku tym podczas II wojny światowej mieszkała Magdalena Międzyrzecka, ps. „Waga”, ukrywająca w jednym z jego pomieszczeń członków ruchu oporu.
Muzeum powstało w 1970 roku, kiedy to została urządzona Regionalna Izba Pamiątek „Pod Wagą”. W 2002 roku zmieniło nazwę na Muzeum Grodzkie „Pod Wagą”.
Aktualnie w muzeum eksponowane są zbiory z zakresu etnografii, w szczególności dawne przedmioty codziennego użytku oraz zdjęcia i dokumenty (m.in. akty nadania honorowego obywatelstwa miasta Zakliczyna dla ks. Aleksandra Sołtysa oraz Stanisława Jagielskiego, fundatora miejscowej szkoły powszechnej). W części historycznej znajdują się pamiątki z okresu II wojny światowej.
Zwiedzanie muzeum jest możliwe po wcześniejszym uzgodnieniu w Regionalnym Centrum Turystyki i Dziedzictwa Kulturowego w Zakliczynie. Wstęp jest płatny.

</doc>
<doc id="3135503" url="https://pl.wikipedia.org/wiki?curid=3135503" title="Nalotniczka">
Nalotniczka



</doc>
<doc id="3135505" url="https://pl.wikipedia.org/wiki?curid=3135505" title="ZPiT AGH &quot;Krakus&quot;">
ZPiT AGH &quot;Krakus&quot;



</doc>
<doc id="3135507" url="https://pl.wikipedia.org/wiki?curid=3135507" title="Hypochnicium">
Hypochnicium

Hypochnicium J. Erikss. (nalotnica) – rodzaj grzybów z rzędu żagwiowców ("Polyporales").
Systematyka i nazewnictwo.
Pozycja w klasyfikacji według Index Fungorum: "incertae sedis, Polyporales, Incertae sedis, Agaricomycetes, Agaricomycotina, Basidiomycota, Fungi".
Synonim naukowy: "Nodotia" Hjortstam.
Polską nazwę nadał Władysław Wojewoda w 1973 r., wcześniej (w 1898 r.) Stanisław Chełchowski wprowadził nazwę nalotek.

</doc>
<doc id="3135509" url="https://pl.wikipedia.org/wiki?curid=3135509" title="Nalotnica">
Nalotnica



</doc>
<doc id="3135510" url="https://pl.wikipedia.org/wiki?curid=3135510" title="Włodzimierz Barankiewicz">
Włodzimierz Barankiewicz

Włodzimierz Barankiewicz (ur. 7 maja 1931 w Łodzi) – polski wojskowy, oficer wywiadu.
Życiorys.
Ukończył w czasie okupacji szkołę powszechną, w 1950 łódzkie Liceum Administracyjno-Handlowe i w 1953 Szkołę Główną Służby Zagranicznej. Już na studiach podjął pracę w SGPiS.
W 1955 został powołany do czynnej służby wojskowej, 20 sierpnia 1955 w stopniu chorążego odkomenderowano do dyspozycji szefa Zarządu II Sztabu Generalnego WP. Od maja 1956 został zatrudniony na etacie niejawnym w Ministerstwie Spraw Zagranicznych. 
Od czerwca 1956 do maja 1958 pełnił służbę w Wydziale Politycznym Polskiej Misji Wojskowej w Berlinie Zachodnim, od 8 sierpnia 1955 był attaché Ambasady PRL w Wiedniu. W 1959 został mianowany porucznikiem. 31 października 1961 porzucił służbę, oddając się w ręce władz amerykańskich. 
Dwukrotnie (16 września 1966 w Wiedniu i w 1974 w Berlinie Zachodnim) dokonywał prób werbunku Polaków, przedstawiając się jako agent CIA. 
Po porzuceniu służby został zdegradowany w kraju do stopnia szeregowca.

</doc>
<doc id="3135515" url="https://pl.wikipedia.org/wiki?curid=3135515" title="Tajemnica jeziora Czarnego">
Tajemnica jeziora Czarnego

Tajemnica jeziora Czarnego – powieść młodzieżowa Czesława Czerniawskiego z 1988, wydana po raz pierwszy przez Wydawnictwo Pomorze w Bydgoszczy z okładką projektu Tomasza Bogusławskiego.
Powieść opisuje wakacyjne losy kilkunastoletniego Maćka z Gdańska, który zamiast pozostania w mieście podczas wakacji i przygód z rówieśnikami, został zabrany przez ojca do osady leśnej w bliżej nieokreślonym miejscu Polski. Ojciec, były żołnierz Ludowego Wojska Polskiego, walczący z Niemcami w czasie II wojny światowej, a obecnie reporter, zachęca syna do bliskiego kontaktu z przyrodą, samemu skupiając się na pisaniu książki o Afryce, z której niedawno wrócił. Podczas leśnych spacerów Maciek poznaje uroki lasu, uczy się rozpoznawać ptaki i stopniowo akceptuje styl życia blisko przyrody, który początkowo wydawał mu się nudny i nieatrakcyjny. Poznaje też rówieśnika – Janusza, mieszkańca pobliskiej wioski. Razem interesują się wrakiem niewielkiej motorówki zatopionej w czasie wojny w niedalekim jeziorze, a wcześniej należącej do niemieckiego grafa, mającego pałacyk myśliwski nad akwenem (pozostały po nim fundamenty). Jednocześnie, w ramach harcerskiego alertu, poszukują lokalnego bohatera, o którym można by napisać artykuł. Zapoznają się z mieszkańcami okolicy, np. starym kłusownikiem Antonim Łapajem, czy kioskarką GS-u, której mąż, pochodzący ze Słupcy, w czasie wojny pomagał polskim żołnierzom w forsowaniu rzeki niedaleko wioski.

</doc>
<doc id="3135517" url="https://pl.wikipedia.org/wiki?curid=3135517" title="Spichernstrasse">
Spichernstrasse



</doc>
<doc id="3135518" url="https://pl.wikipedia.org/wiki?curid=3135518" title="Alpen Cup kobiet w skokach narciarskich 2001/2002">
Alpen Cup kobiet w skokach narciarskich 2001/2002

Alpen Cup kobiet w skokach narciarskich sezon 2001/2002 – 2. w historii sezon cyklu Alpen Cup w skokach narciarskich kobiet. Rozpoczął się 8 grudnia 2001 roku w szwajcarskim Sankt Moritz, a zakończył 10 marca 2002 roku we francuskim Chaux-Neuve.
W sumie rozegrano 8 konkursów, w których w sumie wzięło udział 17 zawodniczek z 4 krajów. Zwyciężczyniami klasyfikacji generalnej zostały exequeo Austriaczki Daniela Iraschko, i Eva Ganster trzecie miejsce zajęła Niemka Angelika Kühhorn.

</doc>
<doc id="3135519" url="https://pl.wikipedia.org/wiki?curid=3135519" title="Polanka (województwo pomorskie)">
Polanka (województwo pomorskie)

Polanka – osada leśna w Polsce położona w województwie pomorskim, w powiecie sztumskim, w gminie Sztum.
W latach 1975–1998 miejscowość należała administracyjnie do województwa elbląskiego.

</doc>
<doc id="3135520" url="https://pl.wikipedia.org/wiki?curid=3135520" title="Zamek w Kolędzianach">
Zamek w Kolędzianach

 
Zamek w Kolędzianach – zamek wybudowany przez Wołodyjowskich na stromym brzegu rzeki Nieczława.
Historia.
Według "Geografii Królestw Galicyi i Lodomeryi" z 1786 Kolędziany były miastem. Istniał tam stary zamek obronny – forteca, wybudowany jeszcze przez Wołodyjowskich. W pierwszej połowie XIX w. Kolędziany były własnością rodziny Albinowskich h. Jastrzębiec, którzy szerzej są znani dopiero od drugiej połowy XVIII w. 
Pałac.
Ruiny zamku zostały ok. 1840 r. przebudowane na nowoczesny, późnoklasycystyczny, dwukondygnacyjny pałac przez Kornela Horodyskiego - kolejnego właściciela pochodzącego z Wołynia, który dwie wieże zamku przebudował na pawilony. Pałac w tym okresie urządzony był z rozmachem zarówno na zewnątrz, jak i wewnątrz. Pokoje zdobiły obrazy szkoły holenderskiej, na piętrze był duży taras widokowy, wewnątrz piece kaflowe, kominki i żyrandole, na tyłach budynku pałacowy ogród. Obiekt został uszkodzony w czasie I wojny światowej. Po śmierci Karola okoliczne dobra przypadły jego synowi Ludwikowi, który był ich ostatnim właścicielem. Ludwik mimo rozpoczęcia w pałacu prac renowacyjnych, z powodu braku funduszy zmuszony był je przerwać i ostatecznie przekazał obiekt na cele społeczne. Po odzyskaniu przez Polskę niepodległości w 1919 roku w pałacu doprowadzonym do użyteczności mieściło się przedszkole oraz "Dom Ludowy" Towarzystwa Szkoły Ludowej. W ponowną ruinę popadał stopniowo po wysiedleniu Polaków na zachód w 1945 roku po zakończeniu II wojny światowej i umieszczeniu w pałacu początkowo szkoły średniej, a od 1977 zawodowej. Od 2010 r. posiadłość jest własnością ukraińskiego biznesmena.

</doc>
<doc id="3135521" url="https://pl.wikipedia.org/wiki?curid=3135521" title="Pomyków (powiat opoczyński)">
Pomyków (powiat opoczyński)

Pomyków – wieś w Polsce położona w województwie łódzkim, w powiecie opoczyńskim, w gminie Poświętne.
W latach 1975–1998 miejscowość administracyjnie należała do województwa piotrkowskiego.

</doc>
<doc id="3135523" url="https://pl.wikipedia.org/wiki?curid=3135523" title="Zamek w Kopyczyńcach">
Zamek w Kopyczyńcach

 
Zamek w Kopyczyńcach – warowny zamek wybudowany przez Kopeczyńskich (Kopyczeńskich) w Kopyczyńcach. 
Historia.
W Kopyczyńcach istniał warowny zamek, który oparł się najazdom Turków i Tatarów i przetrwał do XVIII w. 
Pałac.
W połowie XVIII w. na miejscu zamku wybudowano klasycystyczny dwór zwany pałacem Baworowskich. Pałac uległ zniszczeniu podczas I wojny światowej; jego ruiny zostały rozebrane w 1949 r. Współcześnie w tym miejscu jest park miejski.

</doc>
<doc id="3135529" url="https://pl.wikipedia.org/wiki?curid=3135529" title="Leaving">
Leaving



</doc>
<doc id="3135531" url="https://pl.wikipedia.org/wiki?curid=3135531" title="Romendacil">
Romendacil



</doc>
<doc id="3135533" url="https://pl.wikipedia.org/wiki?curid=3135533" title="Strażnica WOP Zebrzydowice">
Strażnica WOP Zebrzydowice

Strażnica Wojsk Ochrony Pogranicza Kaczyce/Zebrzydowice – zlikwidowany podstawowy pododdział Wojsk Ochrony Pogranicza pełniący służbę graniczną na granicy polsko-czechosłowackiej.
Strażnica Straży Granicznej w Zebrzydowicach – zlikwidowana graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Czechosłowacją/Republiką Czeską.
Formowanie i zmiany organizacyjne.
Strażnica została sformowana w 1945 roku w strukturze 45 komendy odcinka Jastrzębie Zdrój jako 206 strażnica WOP (Kaczyce) o stanie 56 żołnierzy. Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego.
W związku z reorganizacją oddziałów WOP, 24 kwietnia 1948 roku strażnica została włączona w struktury 63 batalionowi Ochrony Pogranicza, a od 1 stycznia 1951 roku 42 batalionu WOP w Cieszynie.
W 1952 roku 206 strażnica Kaczyce została przeniesiona do nowego obiektu w Zebrzydowicach w wyniku czego, przy kolejnej reorganizacji została nazwana jako Strażnica WOP Zebrzydowice.
15 marca 1954 roku wprowadzono nową numerację strażnic, a strażnica WOP Zebrzydowice otrzymała nr 213 w skali kraju.
W 1956 roku rozpoczęto numerowanie strażnic na poziomie brygady. Strażnica I kategorii Zebrzydowice była 3 w 4 Brygadzie Wojsk Ochrony Pogranicza w Gliwicach.
31 grudnia 1959 roku była jako 23 strażnica WOP II kategorii Zebrzydowice.
1 stycznia 1964 roku była jako 24 strażnica WOP lądowa II kategorii Zebrzydowice.
W 1976 roku, w związku z przejściem na dwuszczeblowy system dowodzenia, strażnicę podporządkowano bezpośrednio pod sztab Górnośląskiej Brygady WOP w Gliwicach.
13 grudnia 1981 roku po wprowadzeniu stanu wojennego na terytorium kraju, dowódca GB WOP wewnętrznym rozkazem w miejscu stacjonowania poszczególnych batalionów, utworzył tzw. „wysunięte stanowiska dowodzenia” (zalążek przyszłych batalionów granicznych), którym podporządkował strażnice znajdujące się na odcinkach dawnych batalionów granicznych. Brygada wykonywała zadania ochrony granicy i bezpieczeństwa państwa wynikające z dekretu o wprowadzeniu stanu wojennego.
W 1983 roku Strażnica WOP Zebrzydowice włączona została w struktury Jednostki WOP im. "Ziemi Cieszyńskiej" w Cieszynie, a w drugiej połowie 1984 roku utworzonego batalionu granicznego WOP Cieszyn, jako Strażnica WOP Lądowa rozwinięta kat. I w Zebrzydowicach.
Od 1989 roku stopniowo, po odejściu żołnierzy służby zasadniczej do rezerwy, strażnicę rozwiniętą przekształcano w strażnicę na czas „P” kadrową i funkcjonowała do 15 maja 1991 roku. Żołnierze służby zasadniczej WOP z ostatnich poborów nadal pełnili służbę w strażnicy już po utworzeniu Straży Granicznej, równolegle z przyjętymi do służby kandydackiej funkcjonariuszami SG.
15 maja 1991 roku po rozwiązaniu Wojsk Ochrony Pogranicza, 16 maja 1991 roku strażnica przejęta została przez Beskidzki Oddział Straży Granicznej w Cieszynie i przyjęła nazwę Strażnica Straży Granicznej w Zebrzydowicach (Strażnica SG w Zebrzydowicach).
1 grudnia 1998 roku Decyzją nr 34 Komendanta Głównego Straży Granicznej z dnia 5 sierpnia 1998 roku, Strażnica SG w Zebrzydowicach włączona została w struktury Śląskiego Oddziału Straży Granicznej w Raciborzu.
W 2000 roku rozpoczęła się reorganizacja struktur Straży Granicznej związana z przygotowaniem Polski do wstąpienia, do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, 2 stycznia 2003 roku nastąpiło zniesie Strażnicy SG w Zebrzydowicach. Ochraniany przez strażnicę odcinek granicy państwowej wraz z obsadą etatową, przejęła Graniczna Placówka Kontrolna Straży Granicznej w Zebrzydowicach. Natomiast w obiektach strażnicy został utworzony prywatny ośrodek rehabilitacji "MedCithi".
Ochrona granicy.
W październiku 1945 roku w ramach tworzących się Wojsk Ochrony Pogranicza na odcinku strażnicy został utworzony Przejściowy Punkt Kontrolny Zebrzydowice – kolejowy I kategorii, którego załoga wykonywała kontrolę graniczną osób, towarów oraz środków transportu w przejściu granicznym:
Od 1947 roku na odcinku strażnicy WOP Zebrzydowice funkcjonowały PPK MRG, gdzie kontrolę graniczną i celną osób, towarów oraz środków transportu wykonywała załoga strażnicy::
W 1962 roku długość ochranianego odcinka granicy państwowej wynosiła 11,237 km.
Od lat 60. XX wieku do końca lat 80. XX w. na odcinku strażnicy do pełnienia służby w ochronie granicy, wykorzystywane były 3 metalowe wieże obserwacyjne:
Do prowadzenia obserwacji pociągów przekraczających granicę na przedłużeniu linii kolejowej nr 93 do Piotrowic koło Karwiny wykorzystywany był pomost (rejon znaku gran. nr "III/333").
1 stycznia 1964 roku, na ochranianym odcinku funkcjonowały przejścia graniczne małego ruchu granicznego (mrg), gdzie kontrolę graniczną i celną osób, towarów oraz środków transportu wykonywała załoga strażnicy:
W maju 1973 roku wprowadzono nowy system ochrony granicy państwowej na odcinku Strażnicy WOP Zebrzydowice:
Do sierpnia 1974 roku Strażnica WOP Zebrzydowice ochraniała odcinek granicy państwowej:
W sierpniu 1974 roku odcinek strażnicy został wydłużony po przejęciu części odcinka granicy po rozformowanej Strażnicy WOP Ruptawa, tj. od znaku granicznego nr "III/334", wyłącznie do znaku granicznego nr "III/339".
Do 12 grudnia 1989 roku rozwinięta strażnica lądowa WOP Zebrzydowice I kategorii, ochraniała odcinek granicy państwowej:
13 grudnia 1989 roku odcinek strażnicy został wydłużony po przejęciu części odcinka granicy państwowej, po rozformowanej Strażnicy WOP Skrbeńsko, tj. od znaku gran. nr "III/339", wyłącznie znak gran. nr "III/348".
Od 13 grudnia 1989 do 31 grudnia 1989, Strażnica WOP Zebrzydowice rozwinięta lądowa I kategorii, a od 1 stycznia 1990 do 15 maja 1991 na czas „P” kadrowa Strażnica WOP Zebrzydowice, ochraniała odcinek granicy państwowej:
W latach 16 maja 1991–31 stycznia 2001, Strażnica SG w Zebrzydowicach ochraniała odcinek granicy państwowej:
1 lutego 2001 roku odcinek strażnicy został wydłużony po przejęciu części odcinka granicy po rozformowanej Strażnicy SG w Pogwizdowie, tj. od znaku gran. nr "I/108a", włącznie znak gran. nr "I/104/3" tj. odcinek w granicach gminy Zebrzydowice.
W latach 1 lutego 2001–1 stycznia 2003, Strażnica SG w Zebrzydowicach ochraniała odcinek granicy państwowej:

</doc>
<doc id="3135535" url="https://pl.wikipedia.org/wiki?curid=3135535" title="Nacjonaliści">
Nacjonaliści



</doc>
<doc id="3135537" url="https://pl.wikipedia.org/wiki?curid=3135537" title="Recess">
Recess

Recess – debiutancki album studyjny amerykańskiego muzyka Skrillexa, wydany 18 marca 2014 roku przez Big Beat Records i OWSLA. Pierwszy singel, "Try It Out" - stworzony wraz z muzykiem Alvinem Riskiem, został wydany 14 października 2013 roku.
Lista utworów.
Informacje dodatkowe: 

</doc>
<doc id="3135538" url="https://pl.wikipedia.org/wiki?curid=3135538" title="Rugby 7 na Igrzyskach Ameryki Południowej 2014">
Rugby 7 na Igrzyskach Ameryki Południowej 2014

Turnieje rugby 7 na Igrzyskach Ameryki Południowej 2014 odbyły się w dniach 8–9 marca 2014 roku w stolicy Chile, Santiago.
Była to pierwsza edycja zawodów w rugby siedmioosobowym w historii tej imprezy. Służyły one jednocześnie jako mistrzostwa strefy CONSUR oraz kwalifikacja do turnieju rugby 7 na Igrzyskach Panamerykańskich 2015.
Zawody zostały rozegrane w Centro de Alto Rendimiento Parque Mahuida. Do obu turniejów przystąpiło po siedem zespołów, które w pierwszej fazie rozegrały spotkania systemem kołowym w ramach jednej grupy, następnie czołowa dwójka zmierzyła się w finale, dwie kolejne walczyły zaś o brąz. Sędziowie zostali wyznaczeni pod koniec stycznia 2014 roku.
Tytuł mistrzowski zdobyli Argentyńczycy i Brazylijki, awans na Igrzyska Panamerykańskie 2015 prócz reprezentantek Brazylii uzyskali Urugwajczycy.

</doc>
<doc id="3135539" url="https://pl.wikipedia.org/wiki?curid=3135539" title="My Name is Skrillex">
My Name is Skrillex

My Name is Skrillex – pierwszy minialbum amerykańskiego muzyka Skrillexa, wydany 7 czerwca 2010 roku za darmo na oficjalnej stronie na MySpace (obecnie znajduje się na Facebooku).

</doc>
<doc id="3135540" url="https://pl.wikipedia.org/wiki?curid=3135540" title="I bitwa pod Chattanooga">
I bitwa pod Chattanooga



</doc>
<doc id="3135542" url="https://pl.wikipedia.org/wiki?curid=3135542" title="II bitwa pod Chattanooga">
II bitwa pod Chattanooga



</doc>
<doc id="3135544" url="https://pl.wikipedia.org/wiki?curid=3135544" title="Bitwa pod Chattanooga">
Bitwa pod Chattanooga



</doc>
<doc id="3135545" url="https://pl.wikipedia.org/wiki?curid=3135545" title="Scary Monsters and Nice Sprites">
Scary Monsters and Nice Sprites

Scary Monsters and Nice Sprites – drugi minialbum amerykańskiego muzyka Skrillexa, wydany 22 października 2010 roku przez Big Beat Records. Album stał się komercyjnym sukcesem, otrzymując pozytywne recenzje od krytyków i wygrywając dwie nagrody Grammy. Tytuł albumu nawiązuje do albumu Davida Bowiego: "Scary Monsters (and Super Creeps)".

</doc>
<doc id="3135547" url="https://pl.wikipedia.org/wiki?curid=3135547" title="Olympic Recordings">
Olympic Recordings



</doc>
<doc id="3135548" url="https://pl.wikipedia.org/wiki?curid=3135548" title="Henryk Ferdynand Kaden">
Henryk Ferdynand Kaden

Henryk Ferdynand Kaden (ur. 15 maja 1871 w Krakowie, zm. 12 grudnia 1932) – polski bankowiec, finansista i działacz gospodarczy, prezes Związku Banków w Polsce.
Życiorys.
Urodził się w wielodzietnej rodzinie ziemianina i adwokata Gustawa Adolfa (ur. 1836) i Róży z Hupertów (1840–1904). Był wnukiem weterana powstania listopadowego Ernesta Leopolda Kadena oraz bratem m.in. lekarza Kazimierza, aktora Czesława i Heleny Bandrowskiej – matki pisarzy Juliusza Kadena-Bandrowskiego i Jerzego Bandrowskiego. Naukę rozpoczął w gimnazjum Św. Anny w Krakowie w 1883 r., a kontynuował w III Gimnazjum im. Króla Jana III Sobieskiego, gdzie w 1890 r. zdał maturę. Następnie - po odbyciu rocznej służby w pułku ułanów armii Austro-Węgier, którą zakończył, uzyskując awans oficerski na stopień podporucznika rezerwy - od jesieni 1891 r. podjął studia historyczne w Uniwersytecie Jagiellońskim. W trakcie studiów rok akademicki 1893/1894 spędził na uniwersytecie we Fryburgu w Szwajcarii, a po uzyskaniu absolutorium w 1896 r. przez półtora roku uczestniczył w ekspedycji naukowej krakowskiej Akademii Umiejętności do archiwów watykańskich. Specjalizował się w dziejach XVIII w. i w 1898 r. obronił dysertację doktorską pt. "Polska a Fryderyk I Hohenzollern". Po tym jednak porzucił karierę naukową i poświęcił się pracy w bankowości.
W 1898 r. wraz ze szwagrem Tadeuszem Niemojewskim założył Dom Bankowy Kaden i Niemojewski, w którym pracował przez 10 lat (w 1901 r. siedziba banku mieściła się przy ul. Marszałkowskiej 122 w Warszawie). W 1909 r. został dyrektorem Pierwszego Warszawskiego Towarzystwa Wzajemnego Kredytu, które – po swoim powrocie ze Szwajcarii, gdzie przebywał podczas I wojny światowej – w 1919 r. przekształcił w Bank Zjednoczonych Ziem Polskich SA w Warszawie, co wiązało się przejęciem części kapitału przez Banca Commerciale Italiana. Odtąd datują się bliskie związki Henryka Kadena z kapitałem włoskim. Z ramienia Banku Zjednoczonych Ziem Polskich, w którym był członkiem rady nadzorczej i dyrektorem naczelnym, zasiadał na początku lat 20. także w radach nadzorczych Banku Angielsko-Polskiego SA w Warszawie i Polskiego Banku Kresowego SA w Warszawie, a jesienią 1923 r. wszedł do rady nadzorczej nowo powstałego Związku Banków w Polsce, któremu prezesował w latach 1924–1927. Reprezentował też bankowość prywatną we władzach Banku Polskiego SA. Jesienią 1925 r. – wobec zaostrzającego się kryzysu walutowego – domagał się pomocy dla zagrożonych bankructwem banków prywatnych ze strony Banku Polskiego, a następnie bezpośrednio ze strony państwa, co w znacznej mierze dzięki niemu udało się uzyskać.
Podczas I wojny światowej należał do Stronnictwa Polityki Realnej. Oprócz tego epizodu raczej nie angażował się politycznie, ale po zamachu majowym uważano go za zwolennika rządów piłsudczykowskich. Występował jednak przeciw forsowanej przez władze etatyzacji systemu bankowego, zwłaszcza przeciw wzrostowi roli Banku Gospodarstwa Krajowego. Pomimo niezgody z linią działań rządu został mianowany członkiem Komisji Opiniodawczej (przemysłowej) przy prezesie Komitetu Ekonomicznego Rady Ministrów. Za ważny cel bankowości prywatnej uważał odbudowę kredytu długoterminowego, który odgrywał marginalną rolę w działalności bankowości prywatnej. Będąc prezesem Związku Banków w Polsce, myślał o podjęciu konkurencji z bankowością państwową na tym polu, plany te jednak okazały się nierealne. Po fuzji Banku Zjednoczonych Ziem Polskich z Bankiem Handlowym w Warszawie wszedł do rady nadzorczej tego ostatniego. W 1927 r. zmuszony był ustąpić z prezesury Związku Banków w Polsce w związku z ciężką i przewlekłą chorobą nowotworową. W 1928 r. odszedł też z rady Banku Polskiego. Do śmierci pozostał natomiast członkiem rady Banku Handlowego.
Poza działalnością w bankowości czynnie uczestniczył w życiu gospodarczym, m.in. jako prezes zarządu Cukrowni i Rafinerii „Nieledew” SA, wiceprezes zarządu Polskich Zakładów Elektrycznych „Brown-Boveri” SA, członek rady nadzorczej Elektrowni Okręgu Warszawskiego i zarządu Akcyjnego Towarzystwa Elektrycznego d. Sokolnicki i Wiśniewski.
Wydał również zbiór aforyzmów "Myśli" (Warszawa-Kraków 1918), a drugi jego tom pozostawił w rękopisie.
Od 1900 jego żoną była Zofia ze Znanieckich (1882–1960), córka ziemianina i powstańca styczniowego Mieczysława Znanieckiego (1844–1904).
Został pochowany w grobie rodzinnym żony na cmentarzu Powązkowskim w Warszawie (kwatera 190-6-14).

</doc>
<doc id="3135549" url="https://pl.wikipedia.org/wiki?curid=3135549" title="Krzysztof Giedroyć">
Krzysztof Giedroyć

Krzysztof Giedroyć herbu Hippocentaurus – podkomorzy wileński w latach 1777-1793, chorąży wileński w latach 1765-1777, stolnik wileński w latach 1755-1765, komisarz Komisji Porządkowej Cywilno-Wojskowej województwa wileńskiego w 1790 roku, poseł województwa wileńskiego na sejm 1784 roku, dyrektor wileńskiego sejmiku gospodarczego w 1757 roku.
W 1764 roku był członkiem konfederacji Wielkiego Księstwa Litewskiego. Poseł na sejm konwokacyjny 1764 roku z województwa wileńskiego.
W 1777 roku został kawalerem Orderu Świętego Stanisława, w 1792 roku odznaczony Orderem Orła Białego.

</doc>
<doc id="3135550" url="https://pl.wikipedia.org/wiki?curid=3135550" title="ABS-CBN Corporation">
ABS-CBN Corporation



</doc>
<doc id="3135553" url="https://pl.wikipedia.org/wiki?curid=3135553" title="Ignacy Narbutt">
Ignacy Narbutt

Ignacy Narbutt herbu Trąby – sędzia ziemiański lidzki w 1792 roku, sędzia ziemski lidzki w latach 1770-1792, podczaszy lidzki w latach 1765-1770, poseł powiatu lidzkiego na sejm 1784 roku.

</doc>
<doc id="3135555" url="https://pl.wikipedia.org/wiki?curid=3135555" title="I wojna izraelsko-arabska 1948-1949">
I wojna izraelsko-arabska 1948-1949



</doc>
<doc id="3135557" url="https://pl.wikipedia.org/wiki?curid=3135557" title="I wojna izraelsko–arabska 1948-1949">
I wojna izraelsko–arabska 1948-1949



</doc>
<doc id="3135561" url="https://pl.wikipedia.org/wiki?curid=3135561" title="Linia 8,325">
Linia 8,325



</doc>
<doc id="3135562" url="https://pl.wikipedia.org/wiki?curid=3135562" title="Siedem Kościołów Azji">
Siedem Kościołów Azji

Siedem Kościołów Azji, znane również jako Siedem Kościołów Apokalipsy – siedem głównych kościołów wczesnego chrześcijaństwa, które należały do rzymskiej prowincji Azji, o których wspomniano w Nowym Testamencie w Księdze Apokalipsy. Na greckiej wyspie Patmos Jezus Chrystus poucza swojego sługę Jana: "„Co widzisz, napisz w księdze i poślij siedmiu Kościołom: do Efezu, Smyrny, Pergamonu, Tiatyry, Sardes, Filadelfii i Laodycei”" (Ap 1,11). „Kościoły” w tym kontekście odnoszą się do lokalnych społeczności i zgromadzeń chrześcijan żyjących w każdym mieście, a nie tylko do budynku lub budynków, w których zbierali się wierni.
Siedem kościołów znajduje się w:
Aniołowie Kościołów.
Jezus Chrystus w objawieniu przekazał Janowi, że każdy z siedmiu kościołów ma swojego anioła:
„Napisz więc to, co widziałeś, i to, co jest, i to, co potem musi się stać. Co do tajemnicy siedmiu gwiazd, które ujrzałeś w mojej prawej ręce, i co do siedmiu złotych świeczników: siedem gwiazd – to są Aniołowie siedmiu Kościołów, a siedem świeczników – to jest siedem Kościołów.” (Apokalipsa Jana 1,19-20).

</doc>
<doc id="3135563" url="https://pl.wikipedia.org/wiki?curid=3135563" title="Kalendarium historii Radgoszczy">
Kalendarium historii Radgoszczy

Radgoszcz – 3,5 km na NW od Międzychodu nad jeziorem Radgoszcz opisanym w 1462 r. W wieku XVI w powiecie poznańskim rok 1592,
Toponimia i nazwy patronimiczne.
W roku 1378 Radgoscze, 1398 Radgoscz, 1464 Radgosth 1470 Radgoszcz.
Własność, kalendarium, wydarzenia.
Własność klasztoru cysterskiego w Ząbrsku (obecnie Zemsko), potem szlachecka.
W XV wieku wieś Radgoszcz wraz z jeziorem Radgoszcz należały do dóbr Międzychód, które podzielone były po połowie między rody: Skórów z Gaju i Ostrorogów z Ostroroga.
Osoby i przywileje..
1462 do sołtysów z Radgoszczy należą dwa jeziora zwane Szczekowa – obecnie jeziora Szekeń Wielki i Szekeń Mały, leżą na NE od wsi Radgoszcz w Puszczy Noteckiej, prawo połowu ryb otrzymuje również Stanisław z Ostroroga (jako współwłaściciel dóbr Międzychód).
Kościół i jego uposażenie.
1591 Jan z Ostroroga dziedzic w Grodzisku i Międzychodzie odnawia uposażenie kościoła w Międzychodzie (przy okazji przywrócenia go katolikom), do którego należy między innymi dziesięcina snopowa z folwarków Wielawieś [k. Międzychodu, obecnie Wielowieś] i Radgoszcz.
Zabytki archeologiczne i architektoniczne.
Około 500 m na SE od wsi Radgoszcz, na skraju wyniesienia przy wschodnim brzegu jeziora (Radgoszcz jezioro), znaleziono ślady osadnictwa (kilka fragmentów naczyń obtaczanych) z X-XI w.

</doc>
<doc id="3135565" url="https://pl.wikipedia.org/wiki?curid=3135565" title="Krym">
Krym



</doc>
<doc id="3135572" url="https://pl.wikipedia.org/wiki?curid=3135572" title="Muzeum im. Stanisława Fischera w Bochni">
Muzeum im. Stanisława Fischera w Bochni

Muzeum im. Stanisława Fischera w Bochni – muzeum położone w Bochni. Placówka jest gminną jednostką organizacyjną. Jego patronem jest Stanisław Fischer – nauczyciel, działacz społeczny i regionalny, jeden ze „Sprawiedliwych wśród Narodów Świata”.
Muzeum powstało w 1959 roku, dzięki zaangażowaniu Stanisława Fischera, który podarował placówce własną kolekcję, w skład której wchodziły zbiory dawnej rzeźby ludowej i malarstwa, starodruków i rękopisów, pamiątek cechowych, militariów oraz okazów archeologicznych. Siedzibą placówki jest budynek dawnego klasztoru dominikanów, który utracił funkcję sakralną po pożarze w 1751 roku. Następnie pełnił on wyłącznie funkcje cywilne, będąc siedzibą władz administracyjnych.
Aktualnie w muzeum eksponowane są zbiory z zakresu: 
Od 1983 roku muzeum organizuje Czwartkowe Spotkania Muzealne, będące odczytami i prelekcjami, związanymi z szeroko pojętą humanistyką.
Muzeum jest obiektem całorocznym, czynnym z wyjątkiem poniedziałków. Wstęp jest płatny.

</doc>
<doc id="3135576" url="https://pl.wikipedia.org/wiki?curid=3135576" title="Peninna">
Peninna

Peninna (hebr. פְּנִנָּה „koral” lub „perła”) − postać biblijna ze Starego Testamentu, wspomniana w 1 Księdze Samuela (1 Sm 1,2-4).
Była jedną z dwóch żon Elkany, Efraimity z Ramataim-Cofim, a także matką jego dzieci. Co roku wraz z mężem i jego drugą żoną Anną udawała się do sanktuarium w Szilo, podczas składania ofiary drwiąc z bezdzietnej rywalki. Nie pojawia się więcej na kartach Biblii.

</doc>
<doc id="3135577" url="https://pl.wikipedia.org/wiki?curid=3135577" title="Muzeum Regionalne w Piwnicznej-Zdroju">
Muzeum Regionalne w Piwnicznej-Zdroju

Muzeum Regionalne Towarzystwa Miłośników Piwnicznej w Piwnicznej-Zdroju – muzeum położone w Piwnicznej Zdroju. Placówka jest prowadzona przez Towarzystwo Miłośników Piwnicznej, a działa w pomieszczeniach Miejsko-Gminnego Ośrodka Kultury.
Na ekspozycję muzeum składają się zbiory związane z historią Piwnicznej oraz życiem codziennym jej mieszkańców w dawnych czasach. Okres II wojny światowej obejmuje m.in. wystawa poświęcona osobie Juliana Zubka – majora AK, działającego na terenie Beskidu Sądeckiego. Prezentowany jest również rozwój tutejszej kultury.
Unikatową kolekcją jest zbiór ponad 300 egzemplarzy sprzętu narciarskiego (narty, wiązania, kije, foki), ofiarowany w 1979 roku przez prof. Zygmunta Bielczyka. 
Muzeum jest obiektem całorocznym, czynnym od poniedziałku do piątku.

</doc>
<doc id="3135581" url="https://pl.wikipedia.org/wiki?curid=3135581" title="Struna (ujednoznacznienie)">
Struna (ujednoznacznienie)



</doc>
<doc id="3135582" url="https://pl.wikipedia.org/wiki?curid=3135582" title="Tristan Derème">
Tristan Derème

Tristan Derème, właśc. Philippe Huc, pseud. lit. "Tristan Derème", "Théodore Decalandre", "Philippe Raubert" (ur. 13 lutego 1889 w Marmande, płd.-zach. Francja, zm. 24 października 1941 w Oloron-Sainte-Marie, płd.-zach. Francja) – francuski poeta, pisarz i polityk. Założyciel grupy poetyckiej zwanej "szkołą fantastów" (fr. "École fantaisiste"), przyjaciel Francisa Carco.
Zarys biograficzny.
W latach 1908-1921 pracował jako urzędnik podatkowy.
Po mobilizacji w 1914, w związku z wybuchem I wojny światowej, pełnił obowiązki sekretarza w gabinecie polityka Achille'a Foulda.
W 1922 został członkiem "Plejady" (fr. "La Pléiade").
W latach 1927-1929 prowadził stałą rubrykę w dzienniku "Le Figaro".
Działał w Paryżu, ale też na prowincji, w swojej małej ojczyźnie. Tam też umarł.

</doc>
<doc id="3135584" url="https://pl.wikipedia.org/wiki?curid=3135584" title="Philippe Huc">
Philippe Huc



</doc>
<doc id="3135591" url="https://pl.wikipedia.org/wiki?curid=3135591" title="Fortuna Wyry">
Fortuna Wyry

Fortuna Wyry – polski klub hokejowy, który działał w Wyrach, w latach 1930-1983.
Historia.
Klub został założony w 1930, przyjmując nazwę "Sekcja Hokejowa Stowarzyszenia Młodzieży Polskiej". Nazwę "Fortuna" wymyślił jej zawodnik i trener Kazimierz Bojdoł. W 1954 uzyskano pierwszy awans do turnieju finałowego o mistrzostwo Polski. Natomiast pierwszy awans do I ligi (najwyższy poziom rozgrywek) uzyskano w sześć lat później. Hokeiści z Wyr rozegrali jeden sezon (1960/1961) w najwyższej klasie rozgrywkowej. Kolejne lata to powstawanie nowych i większych ośrodków hokejowych w kraju i coraz mniejsze znaczenie Fortuny. Jeszcze w 1970 w sekcji trenowało ok. 100 zawodników. W 1975 klub awansował do II ligi (drugi poziom rozgrywek), jednak był to już ostatni sukces tego klubu. W 1983 najpierw zawieszono, a w kilka miesięcy później rozwiązano sekcję. Większość zawodników przeszła do GKS-u Tychy.
Lodowisko.
Klub swoje mecze rozgrywał na sztucznym lodowisku "Bromboszczoku", które zostało wybudowane w 1954, na miejscu stawu dzierżawionego w przeszłości od Antoniego Bromboszcza. Betonowe trybuny wokół lodowiska mogły pomieścić ok. 3-4 tys. widzów. Pierwsze, hokejowe treningi w Wyrach odbywały się na jeziorze "Wicie". Ponadto Fortuna rozgrywała niektóre mecze w Torkacie, najczęściej gdy warunki pogodowe u siebie na to jej nie pozwalały.
Zawodnicy.
Wśród wielu zawodników, których wychowano w Wyrach, do najbardziej znanych należą bracia Góralczykowie. Najstarszym był Edmund. Po nim na lodowisku pojawił się Józef, grający na pozycji bramkarza, który zaliczył na swoim koncie 13 gier w reprezentacji kraju. Najbardziej utytułowanymi spośród czwórki braci byli Robert i Feliks, którzy razem wystąpili na Igrzyskach Olimpijskich w Sapporo (1972) i Innsbrucku (1976). Na igrzyska pojechał także Alfred Gansiniec, broniąc barw kadry narodowej w Sankt-Moritz (1948) i Oslo (1952).
Józef Bem, Kazimierz Bojdoł, Alfred Gansiniec, Józef Góralczyk, Robert Góralczyk, Józef Kłys, Walter Ludwig, Stanisław Markiel, Henryk Moćko, Norbert Myszor, Wilhelm Pilorz, Henryk Rerich, Jerzy Wycisło, Teodor Wygrabek, Henryk Zagórski.
Odniesienia w kulturze.
W 2012 nakręcono film dokumentalny "Fortuna toczyła się krążkiem" w reżyserii Katarzyny i Damiana Nogów, który opowiada o losach hokeja w Wyrach. Film ten otrzymał wyróżnienie na III Konkursie Filmów Amatorskich i Niezależnych Filmowe Południe 2012.
Sekcja piłki nożnej.
Sekcja piłki nożnej jest jedyną działającą dziś w klubie. Piłkarze swoje mecze rozgrywają w tyskiej B klasie (sezon 2021/22), na stadionie, który wchodzi w skład "Obiektu Sportowo-Rekreacyjnego im. Braci Góralczyków", który nazwę zasłużonych hokeistów otrzymał w 2008.

</doc>
<doc id="3135594" url="https://pl.wikipedia.org/wiki?curid=3135594" title="Wiktor Dłuski">
Wiktor Dłuski

Wiktor Dłuski (ur. 3 marca 1939 w Paryżu) – polski tłumacz i publicysta, członek redakcji pisma "Res Publica" od 1979 roku.
Życiorys.
Jest synem Ostapa Dłuskiego. W 1955 rozpoczął studia historyczne na Uniwersytecie Warszawskim, które ukończył formalnie dopiero w 1963. W 1964 ożenił się z poetką Joanną Pollakówną.
Od 1972 pracował w tygodniku "Forum", gdzie zaczął wykonywać zawód tłumacza. W latach 1979–1981 był członkiem redakcji wydawanego poza cenzurą pisma "Res Publica", z którym ponownie związał się po jego reaktywacji w 1987 roku. Przełożył z francuskiego i rosyjskiego około 50 książek oraz liczne eseje i artykuły, opublikowane w czasopismach, głównie w "Res Publice" i "Przeglądzie Politycznym".
W 2011 otrzymał nagrodę "Literatury na Świecie" za przekład "Rewolucja. Władza, nadzieje, rozterki" Bronisława Baczki. W roku 2015 został odznaczony francuskim Orderem Sztuki i Literatury (w stopniu oficerskim) za popularyzację francuskiej literatury w Polsce oraz otrzymał Nagrodę Literacką Gdynia za przekład "Martwych dusz" Nikołaja Gogola.

</doc>
<doc id="3135597" url="https://pl.wikipedia.org/wiki?curid=3135597" title="AIIM">
AIIM



</doc>
<doc id="3135610" url="https://pl.wikipedia.org/wiki?curid=3135610" title="Kazimierz Busler">
Kazimierz Busler

Kazimierz Karol Busler, ps. „Karol Magoski” (ur. 24 stycznia 1894 w Częstochowie, zm. 25 kwietnia 1945 w Murnau) − podpułkownik kawalerii Wojska Polskiego.
Życiorys.
Kazimierz Karol Busler urodził się 24 stycznia 1894 w Częstochowie, w rodzinie Antoniego i Agnieszki z Pietrzykowskich. Uczył się w szkołach realnych w Częstochowie i Lwowie, a później w gimnazjum Kuropatwińskiego, z którego został usunięty za działalność niepodległościową. Udzielał się w Polskich Drużynach Strzeleckich, uczestniczył w kursie instruktorskim w Nowym Sączu, a następnie został skierowany na Oleandry, skąd jako jeden z czterech częstochowian wyruszył 6 sierpnia 1914 w składzie 1 kompanii kadrowej do Królestwa Polskiego. Służył w 1 plutonie, następnie został 1 lutego 1915 przeniesiony do kawalerii. Służył kolejno w trzecim, drugim i pierwszym szwadronie 1 pułku ułanów Legionów Polskich. Od 6 lutego do 1 kwietnia 1917 był słuchaczem kawaleryjskiego kursu podoficerskiego przy 1 pułku ułanów w Ostrołęce. Kurs ukończył z wynikiem bardzo dobrym. Był wówczas kapralem. Później został mianowany wachmistrzem.
Od listopada 1918 służył w Wojsku Polskim w stopniu porucznika jako oficer 1 pułku szwoleżerów. Brał udział w walkach o Wilno w kwietniu 1919.
18 lutego 1928 awansował na majora ze starszeństwem z 1 stycznia 1928 i 34. lokatą w korpusie oficerów kawalerii. 29 stycznia 1929 został przeniesiony do kadry oficerów kawalerii z równoczesnym przeniesieniem służbowym do Gabinetu Ministra Spraw Wojskowych na stanowisko adiutanta przybocznego ministra, marszałka Polski Józefa Piłsudskiego, z którym był prawdopodobnie spokrewniony. 17 stycznia 1933 prezydent RP nadał mu z dniem 1 stycznia 1933 stopień podpułkownika w korpusie oficerów kawalerii i 13. lokatą. W styczniu 1934 został przeniesiony do Generalnego Inspektora Sił Zbrojnych na stanowisko kierownika Samodzielnego Referatu Personalnego. W 1936 został zastępcą dowódcy 5 pułku ułanów w Ostrołęce. W 1938 objął dowództwo 10 pułku ułanów w Białymstoku.
W czasie kampanii wrześniowej dostał się do niewoli niemieckiej pod Kockiem. Zmarł 25 kwietnia 1945 w obozie jenieckim w Murnau.

</doc>
<doc id="3135626" url="https://pl.wikipedia.org/wiki?curid=3135626" title="Tristan Dereme">
Tristan Dereme



</doc>
<doc id="3135627" url="https://pl.wikipedia.org/wiki?curid=3135627" title="Ernest Leopold Kaden">
Ernest Leopold Kaden

Ernest Leopold Kaden (ur. w 1792 r. w Augustusburgu, zm. 30 stycznia 1846 r.) – saski i polski inżynier górnictwa i hutnictwa, uczestnik powstania listopadowego.
Życiorys.
Pochodził z rodziny szlacheckiej, wywodzącej się z czeskiego Kadania, której przedstawiciele w XVI w. bywali burgrabiami w Norymberdze, a od XVII w. osiedli w Saksonii, gdzie pełnili godności na dworze Wettinów. Był synem Christiana Gottholda Kadena, zarządcy dóbr królewskich w Augustusburgu, i Concordii z Bachów, córki kapelana na tamtejszym zamku.
Studia inżynierskie odbył w Akademii Górniczej we Freibergu pod Dreznem w latach 1808–1812. Uczestniczył w kampaniach 1813 i 1814 r. w szeregach armii saskiej i do 1817 r. pracował w górnictwie w Saksonii. Następnie w ślad za starszym bratem Karolem Kadenem przeniósł się do Królestwa Kongresowego, gdzie został zaangażowany jako urzędnik techniczny (zawiadowca górniczy) przez Główną Dyrekcję Górniczą w Kielcach. Był zawiadowcą hut w Białogonie i Niewachlowie (1819–1822, 1824–1828).
Po wybuchu powstania listopadowego wstąpił do Wojska Polskiego, w którym służył jako oficer 1 Pułku Krakusów w randze podporucznika. Wziął udział w wojnie z Rosją w 1831 r., dowodząc plutonem w 17 bitwach i obronie Warszawy. Za bitwę pod Kockiem został odznaczony Złotym Krzyżem Virtuti Militari. Pod komendą gen. Rybińskiego 5 października 1831 r. przeszedł do Prus.
Na pewien czas wrócił do rodzinnej Saksonii. Jednak już w 1833 r. osiadł w austriackiej Galicji, kupiwszy majątek Krzykówka nieopodal Wisły, na obrzeżach Puszczy Niepołomickiej, a następnie sąsiednią Groblę. Początkowo chciał założyć kopalnię i hutę żelaza, lecz planów tych nie zdołał zrealizować.
W 1835 r. ożenił się z Karoliną Schlam, córką nadleśniczego, z którą miał syna Gustawa Adolfa, ziemianina i adwokata. Świadectwem postępującej polonizacji Ernesta Kadena było przejście z luteranizmu na katolicyzm. Został pochowany na cmentarzu parafialnym w Zabierzowie Bocheńskim.

</doc>
<doc id="3135628" url="https://pl.wikipedia.org/wiki?curid=3135628" title="Théodore Decalandre">
Théodore Decalandre



</doc>
<doc id="3135629" url="https://pl.wikipedia.org/wiki?curid=3135629" title="Philippe Raubert">
Philippe Raubert



</doc>
<doc id="3135631" url="https://pl.wikipedia.org/wiki?curid=3135631" title="Sarton (wytwórnia muzyczna)">
Sarton (wytwórnia muzyczna)

Sarton - warszawska wytwórnia fonograficzna działająca na rynku polskim od 2010 roku. Firma specjalizuje się w nagraniach muzyki klasycznej i jazzu.

</doc>
<doc id="3135636" url="https://pl.wikipedia.org/wiki?curid=3135636" title="Muzeum Regionalne w Starym Sączu">
Muzeum Regionalne w Starym Sączu

Muzeum Regionalne w Starym Sączu – dwie placówki muzealne, położone w Starym Sączu. W skład muzeum, prowadzonego przez Towarzystwo Miłośników Starego Sącza, wchodzą:
Obie placówki mają swą siedzibę w zabytkowym XVII-wieczny domu mieszczańskim, zwanym „Domem na Dołkach” przy sądeckim rynku.
Muzeum Regionalne im. Seweryna Udzieli.
Muzeum powstało z inicjatywy Towarzystwa w 1956 roku. Do 1976 roku placówka działała jako Izba Regionalna, następnie przyjęła nazwę Muzeum. Wówczas też jego patronem został Seweryn Udziela – etnograf i badacz folkloru oraz kultury ludowej.
Obecnie zbiory muzeum umieszczone są w siedmiu salach, w których prezentowane są ekspozycje:
Muzeum Księdza Józefa Tischnera.
Zostało powołane do życia w 2004 roku i mieści się na piętrze budynku. W skład ekspozycji wchodzi wyposażenie domu rodzinnego ks. Tischnera oraz liczne pamiątki po nim (książki, dokumenty, zdjęcia). W muzeum odtwarzane są kazania duszpasterza oraz wyświetlany jest film biograficzny o nim.
Muzeum jest obiektem całorocznym, czynnym z wyjątkiem poniedziałków. Wstęp jest płatny.

</doc>
<doc id="3135658" url="https://pl.wikipedia.org/wiki?curid=3135658" title="Live Barbarossa">
Live Barbarossa

Live Barbarossa - album koncertowy polskiego zespołu blackmetalowego Behemoth. Wydawnictwo ukazało się 28 lutego 2014 roku nakładem wytwórni muzycznej Nuclear Blast jako dodatek do niemieckiego czasopisma branżowego Legacy. Na płycie znalazł się występ zespołu zarejestrowany 26 września 2012 roku w Jekaterynburgu. Zapis wideo tegoż występu ukazał się na płycie DVD jako materiał dodatkowy wraz z dziesiątym albumem studyjnym zespołu "The Satanist" (2014).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3135668" url="https://pl.wikipedia.org/wiki?curid=3135668" title="Księga Późniejszych Hanów">
Księga Późniejszych Hanów

Księga Późniejszych Hanów – dzieło historyczne opisujące dzieje Późnej (Wschodniej) dynastii Han (25.n.e. - 220 n.e.), zaliczane do oficjalnego zbioru Dwudziestu czterech historii.
Tradycyjnie jako autora „Księgi Późniejszych Hanów” wymienia się Fan Ye (398 - 446), wysokiego urzędnika na dworze dynastii Liu Song, który jednak tworząc swoją kompilację korzystał z wcześniejszych materiałów. Za jego czasów istniało co najmniej kilkanaście dzieł historycznych poświęconych Późniejszej dynastii Han, przy czym najważniejszym źródłem dla dzieła Fan Ye miała być „Kronika Późniejszych Hanów” (Hòu Hàn Jì, 後漢紀) Yuan Honga (328 - 376). Fan Ye był jednak niezależny w swych sądach, co widać już po tym, że w przeciwieństwie do Yuan Honga nie uważa on Gengshi (23 - 25) za prawowitego cesarza, włączając jego panowanie do roczników cesarza Guangwu (25 - 57). Co być może istotniejsze, legitymizując w pełni panowanie Guangwu Fan Ye w sposób implicytny uzasadnia także cesarski status Liu Yu (420 - 422), założyciela dynastii Liu Song, przede wszystkim poprzez odwołanie się do teorii pięciu żywiołów. Z powodu przedwczesnej śmierci Fan Ye udało się napisać jedynie roczniki i biografie swojego dzieła. Dopiero żyjący za czasów dynastii Liang Liu Zhao dołączył do nich osiem traktatów monograficznych skompilowanych niegdyś przez Sima Biao (240 - ok. 306) na potrzeby swojej „Kontynuacji Księgi Han” (Xù Hàn Shū, 續漢書). Roczniki i biografie Fan Ye wraz z traktatami Sima Biao stały się standardową edycją „Księgi Późniejszych Hanów”.
O tym, że „Księga Późniejszych Hanów” zastąpiła wcześniejsze dzieła poświęcone temu okresowi zdecydowały w dużej mierze jej walory literackie. W swoim słynnym liście do bratanków pisanym z więzienia przed egzekucją Fan Ye ośmielił się krytykować Ban Gu i pisał, iż: „Jeśli chodzi o wprowadzenia (xù, 序) i dyskusje (lún, 論) w rozdziałach od «Przykładnych urzędników» aż do sześciu barbarzyńskich plemion, mój pędzelek galopował nieskrępowany. Są to najbardziej oryginalne pisma na tym świecie”. W późniejszych stuleciach Fan Ye był często krytykowany za arogancję, jaka przebija z tego listu, niemniej pozostaje faktem, że w słynnej VI-wiecznej antologii Wen Xuan umieszczono aż cztery jego eseje, najwięcej spośród wszystkich historyków i jego pisarstwo było podziwiane zarówno przez dawnych, jak i współczesnych krytyków literackich. Jak to wykazał Ronald Egan Fan Ye rozwinął „nowy styl narracji, który posiadał dwie charakterystyczne cechy: po pierwsze, kreatywność na poziomie semantycznym, i po drugie, zastosowanie w pełni szerokiego spektrum środków ekspresji dostarczanych przez "styl paralelny" (Piántǐ wén, 駢體文), jednak bez przesadnego nagromadzenia ornamentacyjnych zdobień i aluzji do klasycznych tekstów. Jak jest zaznaczone w jego "Liście", Fan Ye był przeciwnikiem antykwarycznego i bardzo ozdobnego stylu we współczesnej prozie, który był bardzo ceniony np. przez Yan Yanzhi (384 - 456)”.
W dziale biografii Fan Ye stworzył kilka nowych kategorii, takich jak: „Biografie kobiet”, „Biografie pisarzy”, „Biografie eunuchów”, „Biografie proskrybowanych opozycjonistów” i „Biografie pustelników”. Żadnej z tych kategorii nie można znaleźć ani w „Zapiskach Historyka”, ani w „Księdze Hanów”, natomiast większość z nich znalazła zastosowanie w późniejszych historiach. Jak zaznacza Rafe de Crespigny, „Księga Późniejszych Hanów” „zawiera pewne części, które powinny być raczej uważane za opowieści o duchach i magii niż trzeźwą historię”. Jest tak w przypadku m.in. „Rozdziału o bóstwach i magikach” oraz historii Wang Chuna w „Rozdziale o ludziach o niezwykłym postępowaniu”, który został cudownie nagrodzony za swoje współczucie w stosunku do umierającego studenta, a później rozwiązał zagadkę morderstwa rozmawiając z duchem kobiecej ofiary w nawiedzonych ruinach domu. Te należące raczej do gatunku fikcji opowiadania stosunkowo łatwo oddzielić jednak od czysto historycznej części dzieła i tego rodzaju fragmentów nie zawierają np. biografie najważniejszych postaci historycznych.
W swoim dziele Fan Ye dał wyraz także swoim oryginalnym poglądom historiozoficznym. Można je odnaleźć w szczególności w jego biografii Zhongchang Tonga (ok. 180 - 220), jednego z najwybitniejszych myślicieli ostatnich lat dynastii Han. W tej biografii Zhongchang Tong daje wyraz swojemu braku wiary w obietnicę świata, w którym panuje wieczny pokój, stanowiącego cel imperialnego projektu. Opisując historię poprzedzających go pięciuset lat ujmuje je w ramy trzech gwałtownych cykli, z których każdy ostatecznie prowadzi do narastającego okropnego stanu chaosu. Zhongchang przy tym naciska na to, że rząd musi prowadzić politykę odpowiadającą okolicznościom, nie przejmując się starożytnymi wzorami, ponieważ „nasze dni nie są takie jak te w starożytności”. W swojej dyskusji Fan Ye rozwija ten temat, argumentując że w czasach w których trzeba dokonać wielkich zmian, trzeba uważać na to by „nie pchać łodzi po lądzie”. Fan Ye odwołuje się tu do fragmentu „Zhuangzi”, w którym krytykuje się Konfucjusza za jego próbę przeniesienia starożytnych rytuałów i instytucji Zhou do państwa Lu. Stąd według Fan Ye rządy starożytnych mędrców nie mogą być po prostu odtwarzane we współczesnym świecie: „Ktoś mógłby argumentować, że sposób sprawowania władzy przez dawnych królów może być wprowadzony w praktyce w naszym współczesnym świecie i może on przedstawiać, iż ich metody naprawiania pewnych złych praktyk są gotowe do zastosowania dla wszystkich przyszłych pokoleń. Jednakże nieelastyczne przywiązanie do takiego stanowiska ostatecznie prowadzi do szkody”. To właśnie w tym sceptycyzmie Fan Ye w stosunku do starożytności ma swoje źródło jego ostra krytyka w stosunku do Ban Gu. Autor „Księgi Późniejszych Hanów” nie waha się nazwać eulogii (zàn, 贊) tego ostatniego „nieakceptowalnymi dla naszego zdrowego rozsądku”, co należy uznać za dezaprobatę oceniania przez Ban Gu historycznych osób i wydarzeń niedawnej przeszłości na podstawie sztywnych standardów przeszłości.

</doc>
<doc id="3135669" url="https://pl.wikipedia.org/wiki?curid=3135669" title="Haydée Santamaría">
Haydée Santamaría

Haydée Santamaría Cuadrado (ur. 21 stycznia 1921 w Encrucijada w prowincji Las Villas (obecnie Villa Clara), zm. 28 lipca 1980) – kubańska rewolucjonistka, działaczka kulturalna oraz państwowa. 
Życie i działalność.
Haydée Santamaría wywodziła się z rodziny pochodzenia hiszpańskiego. Była córką pracownika plantacji cukru w centrum Kuby. Na początku 1950 r., przeniosła się ze swoim młodszym bratem Ablem do Hawany, gdzie oboje przyłączyli się do ruchu rewolucyjnego. 
Brała udział organizacji dowodzonego przez Fidela Castro Ruz, ataku ok. 160-osobowego oddziału na koszary Moncada 26 lipca 1953 r. uznawanego za początek rewolucji kubańskiej. Podczas ataku, była jedną z dwóch kobiet uczestniczących w walkach po stronie rebeliantów, druga była Melba Hernández. Ostatecznie atak nie powiódł się, a około połowy rebeliantów zginęło, zaś Haydée Santamaría, Melba Hernández oraz Fidel i Raúl Castro zostali schwytani. Haydée Santamaría i Melba Hernández zostały skazane na siedem miesięcy pozbawienia wolności. Po zwolneniu obie zaangażowały się działania na rzecz uwolnienia pozostałych więzionych rewolucionistów, w ramach Ruchu 26 Lipca.
Po obaleniu Fulgencio Batisty, była założycielką i od 1959 r., aż do śmierci w 1980 r., dyrektorem centrum kulturalnego Casa de las Americas. Brała udział w organizacji Komunistycznej Partii Kuby wchodząc w skład jej Komitetu Centralnego. W 1966 r., reprezentowała Kubę jako gość Zjazdu Komunistycznej Partii Związku Radzieckiego (KPZR), a także odwiedziła Demokratyczną Republikę Wietnamu, gdzie spotkał się z prezydentem Hồ Chí Minhem. 

</doc>
<doc id="3135670" url="https://pl.wikipedia.org/wiki?curid=3135670" title="Niżnie-Burejska Elektrownia Wodna">
Niżnie-Burejska Elektrownia Wodna



</doc>
<doc id="3135671" url="https://pl.wikipedia.org/wiki?curid=3135671" title="Maciej Oleksowicz">
Maciej Oleksowicz

Maciej Oleksowicz (ur. 8 czerwca 1978 w Warszawie) – polski kierowca rajdowy, przedsiębiorca, prezes spółki Inter Cars. Zadebiutował w rajdach w 2000 roku podczas Rajdu MOTO 2000 Fiatem Cinquecento Sporting w klasie A0. Start ten zakończył się 3. miejscem w swojej klasie.

</doc>
<doc id="3135673" url="https://pl.wikipedia.org/wiki?curid=3135673" title="Kościół Niepokalanego Serca Najświętszej Maryi Panny w Barlinku">
Kościół Niepokalanego Serca Najświętszej Maryi Panny w Barlinku

Kościół Niepokalanego Serca Najświętszej Maryi Panny w Barlinku – rzymskokatolicki kościół parafialny znajdujący się w mieście Barlinek, w województwie zachodniopomorskim. Należy do dekanatu Barlinek archidiecezji szczecińsko-kamieńskiej.
Jest to świątynia gotycka wybudowana w XV wieku, z tego okresu pochodzi portal główny z tajemniczymi „miseczkami”, które są śladami dawnych obyczajów wielkanocnych. Zachowały się również pozostałości starszej budowli z XIII wieku. Są to granitowe ciosy wbudowane w korpus nawowy i dolną część wieży. Budowla była wielokrotnie przebudowywana, a obecny kształt architektoniczny uzyskała w dziewiętnastym stuleciu. Powstała wtedy trójnawowa bazylika.
Kościół Niepokalanego Serca Najświętszej Maryi Panny powstał w miejscu słowiańskiego grodziska.

</doc>
<doc id="3135674" url="https://pl.wikipedia.org/wiki?curid=3135674" title="Strażnica WOP Gierałcice">
Strażnica WOP Gierałcice

Strażnica Wojsk Ochrony Pogranicza Giersdorf/Gierałcice – zlikwidowany pododdział Wojsk Ochrony Pogranicza pełniący służbę graniczną na granicy polsko-czechosłowackiej.
Strażnica Straży Granicznej w Gierałcicach – zlikwidowana graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Czechosłowacją/Republiką Czeską.
Formowanie i zmiany organizacyjne.
Strażnica została sformowana w 1945 roku w strukturze 49 komendy odcinka Paczków jako 225 strażnica WOP (Giersdorf) o stanie 56 żołnierzy. Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego.
W związku z reorganizacją oddziałów WOP, 24 kwietnia 1948 roku strażnica została włączona w struktury 73 batalionu Ochrony Pogranicza, a 1 stycznia 1951 roku 46 batalionu WOP w Paczkowie.
15 marca 1954 roku wprowadzono nową numerację strażnic, a strażnica WOP Gierałcice otrzymała nr 234 w skali kraju.
W 1956 roku rozpoczęto numerowanie strażnic na poziomie brygady. Strażnica I kategorii Gierałcice była 24 w 4 Brygadzie Wojsk Ochrony Pogranicza i włączona w struktury 45 batalionu WOP w Prudniku.
1 stycznia 1960 roku była jako 3 strażnica WOP III kategorii Gierałcice.
1 stycznia 1964 roku była jako 4 strażnica WOP lądowa III kategorii Gierałcice.
W kwietniu 1976 roku, w związku z przejściem na dwuszczeblowy system dowodzenia, strażnicę podporządkowano bezpośrednio pod sztab 4 Górnośląskiej Brygady WOP w Gliwicach.
13 grudnia 1981 roku po wprowadzeniu stanu wojennego na terytorium kraju, dowódca GB WOP wewnętrznym rozkazem w miejscu stacjonowania poszczególnych batalionów, utworzył tzw. „wysunięte stanowiska dowodzenia” (zalążek przyszłych batalionów granicznych), którym podporządkował strażnice znajdujące się na odcinkach dawnych batalionów granicznych. Brygada wykonywała zadania ochrony granicy i bezpieczeństwa państwa wynikające z dekretu o wprowadzeniu stanu wojennego.
W drugiej połowie 1984 roku utworzono batalion graniczny WOP Prudnik i w jego strukturach funkcjonowała jako Strażnica WOP Lądowa rozwinięta kat. I w Gierałcicach.
W 1987 roku kadrę strażnicy stanowili: dowódca, zastępca d-cy, szef strażnicy, pomocnik d-cy strażnicy. Oprócz wymienionych załoga składała się: 3 dyżurnych operacyjnych (podoficerowie służby zasadniczej), 2 drużyn granicznych (podoficer + 12 szeregowych), drużyny zabezpieczenia (podoficer łączności, mechanik-motocyklista, kierowca-mechanik, pisarz gospodarczy i kucharz), 1 pracownik cywilny (kucharka), na sezon grzewczy zatrudniano 4 palaczy. Wyposażenie załogi strażnicy stanowiły: uzbrojenie kadra pistolety P-64, pozostali żołnierze karabinki AKMS, pistolety sygnałowe wz. 78. Pojazdy: 1 samochód terenowy UAZ 469, 1 samochód dostawczy FSC Żuk, 15 motocykli WSK 125. Sprzęt łączności: 1 radiotelefon stacjonarny, 1 radiotelefon samochodowy, radiotelefony nasobne R-4437, mikrotelefony do łączności przewodowej z wykorzystaniem linii telefonicznej na całej długości odcinka.
1 listopada 1989 roku rozformowano batalion graniczny WOP Prudnik i strażnicę podporządkowano bezpośrednio pod sztab Górnośląskiej Brygady WOP już jako Strażnica WOP Lądowa kadrowa kat. I w Gierałcicach (na czas „P” kadrowa). Tak funkcjonowała do 15 maja 1991 roku. Żołnierze służby zasadniczej WOP z ostatnich poborów nadal pełnili służbę w strażnicy.
15 maja 1991 roku po rozwiązaniu Wojsk Ochrony Pogranicza od 16 maja 1991 roku strażnica została przejęta przez Śląski Oddział Straży Granicznej w Raciborzu i przyjęła nazwę Strażnica Straży Granicznej w Gierałcicach.
W 2000 roku rozpoczęła się reorganizacja struktur Straży Granicznej związana z przygotowaniem Polski do wstąpienia, do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, 2 stycznia 2003 roku, nastąpiło zniesie Strażnicy SG w Gierałcicach. Ochraniany przez strażnicę odcinek granicy, przejęła Graniczna Placówka Kontrolna SG w Głuchołazach kat. II, a obiekt został przekazany gminie i zaadaptowany na mieszkania.
Ochrona granicy.
W rejonie znaku granicznego nr "160/4-5" po stronie polskiej od 1948 roku do lat 60 XX w., istniał posterunek graniczny strażnicy na konstrukcji stalowej nad torem kolejowym z Mikulovic do Głuchołaz oraz pomieszczenia drużyny konwojowej , celem konwojowania pociągów czechosłowackich na terytorium Polski w uprzywilejowanym tranzycie kolejowym z Czechosłowacji do Czechosłowacji przez Głuchołazy do miejscowości Pokrzywna w rejon znaku gran. nr "140/13" .
W 1960 roku 3 strażnica WOP Gierałcice III kategorii, ochraniała odcinek granicy państwowej o długości 9849 m:
Od lat 60 XX wieku do końca lat 80 XX w. na odcinku strażnicy w miejscowości Głuchołazy w rejonie ul. Kolonia Jagiellońska, wykorzystywana była metalowa wieża obserwacyjna z której zabezpieczano odcinek granicy:
W 1975 roku odcinek strażnicy został wydłużony po przejęciu części odcinka po rozformowanej Strażnicy WOP Jarnołtów, od znaku gran. nr "167/7" do wyłącznie znaku gran. nr "IV/170".
Strażnica WOP Lądowa rozwinięta kat. I w Gierałcicach do 31 października 1989 roku, a od 1 listopada 1989 roku Strażnica WOP Lądowa kadrowa kat. I w Gierałcicach, ochraniała odcinek granicy państwowej o długości ok. 14,5 km:
W okresie 16 maja 1991–1 stycznia 2003, strażnica Strażnica SG w Gierałcicach ochraniała odcinek granicy państwowej:
19 lutego 1996 roku na odcinku strażnicy zostało uruchomione przejście graniczne małego ruchu granicznego (mrg), w którym kontrolę graniczną i celną osób, towarów oraz środków transportu wykonywała załoga strażnicy:
Wydarzenia.
Straż Graniczna:

</doc>
<doc id="3135679" url="https://pl.wikipedia.org/wiki?curid=3135679" title="Jerzy Kozarzewski">
Jerzy Kozarzewski

Jerzy Kozarzewski, ps. „Konrad“ (21 października 1913 – 1 lutego 1996) – poeta, żołnierz Narodowych Sił Zbrojnych, więzień Mauthausen, działacz społeczny, twórca Ogniska Muzycznego w Nysie.
Życiorys.
Urodził się w 1913 w Trawnikach Lubelskich. Matka (Janina) była nauczycielką, ojciec chemikiem. Był po kądzieli prawnukiem brata Cypriana Norwida - Ksawerego. Dzieciństwo spędził w Piotrkowie Trybunalskim, studiował w Szkole Głównej Handlowej. Tutaj ukończył gimnazjum im. Bolesława Chrobrego w 1931. Do 1937 studiował w Wyższej Szkole Handlowej. Następnie podjął pracę w Zakładach Wydawniczych M. Arct, a od 1938 w Zakładach Zbrojeniowych w Stalowej Woli. Był działaczem ONR oraz członkiem Organizacji Polskiej.
We wrześniu 1939 dostał się do niewoli radzieckiej. Samotnie uciekł z transportu. Wstąpił do konspiracyjnego Związku Jaszczurczego, a następnie Narodowych Sił Zbrojnych. Działał w rodzinnym Piotrkowie. W 1941 - ścigany przez Gestapo - został przeniesiony na teren województwa krakowskiego. W lipcu 1943 przeniósł się do Warszawy. W czasie powstania warszawskiego dostał się do niewoli i trafił do Oświęcimia, a następnie do Mauthausen. Po wojnie wrócił do Polski i wszedł ponownie do struktur konspiracyjnych NSZ.
Aresztowany w październiku 1945, w dniu 6 sierpnia 1946 po pokazowym procesie otrzymał wyrok skazujący na podwójną karę śmierci. Dzięki interwencji Juliana Tuwima u Bolesława Bieruta, kara śmierci została w drodze łaski zamieniona na 10 lat więzienia. 
Po odbyciu kary zamieszkał w Nysie. Początkowo był pracownikiem szpitala miejskiego. W latach 1956–1958 pełnił obowiązki przewodniczącego prezydium Komitetu Rodzicielskiego w Liceum Ogólnokształcącym Carolinum. W 1957 od podstaw stworzył Ognisko Muzyczne, przy którym w latach 1959–1962 działało także przedszkole muzyczne. Rozpoczął przygotowania do adaptacji zabytkowego kolegium św. Anny przy Rynku Solnym na Szkołę Muzyczną. Podjął zaoczne studia, przygotowując się do objęcia stanowiska dyrektora tej tworzącej się placówki. 1 lutego 1962 decyzją władz miasta został zdjęty ze stanowiska i przeniesiony do pracy w inwestycjach miejskich.
Poezja towarzyszyła mu przez całe życie, lecz dopiero w 1992 wydał pierwszy tomik wierszy "Dar codzienności", a już po jego śmierci zostały odnalezione i wydane w tomiku "Późne żniwo" wiersze z okresu wojny i uwięzienia.
W 1992 otrzymał Krzyż Kawalerski Orderu Odrodzenia Polski i honorową odznakę „Zasłużony dla Ziemi Nyskiej”. W 2002 sali koncertowej Państwowej Szkoły Muzycznej I i II Stopnia w Nysie nadano imię Jerzego Kozarzewskiego. W 2006 Stowarzyszenie Rozwoju Uniwersytetu Trzeciego Wieku w Nysie przyjęło imię Jerzego Kozarzewskiego.

</doc>
<doc id="3135689" url="https://pl.wikipedia.org/wiki?curid=3135689" title="Strażnica WOP Gościce">
Strażnica WOP Gościce

Strażnica Wojsk Ochrony Pogranicza Ujazd/Unikowice/Gościce – zlikwidowany podstawowy pododdział Wojsk Ochrony Pogranicza pełniący służbę graniczną na granicy polsko-czechosłowackiej.
Strażnica Straży Granicznej w Gościcach – zlikwidowana graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Czechosłowacją/Republiką Czeską.
Formowanie i zmiany organizacyjne.
Strażnica została sformowana w 1945 roku w strukturze 49 komendy odcinka Paczków jako 228 strażnica WOP (Ujazd) o stanie 56 żołnierzy. Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego.
W latach 40. XX wieku 228 strażnica Ujazd została przeniesiona z miejscowości Unikowice do miejscowości Gościce.
W związku z reorganizacją oddziałów WOP, 24 kwietnia 1948 roku, 228 strażnica OP Ujazd została włączona w struktury 73 batalionu Ochrony Pogranicza, a 1 stycznia 1951 roku 46 batalionu WOP w Paczkowie, który funkcjonował do 1956 roku. 
15 marca 1954 roku wprowadzono nową numerację strażnic, a strażnica WOP Gościce otrzymała nr 237 w skali kraju.
W 1956 roku rozpoczęto numerowanie strażnic na poziomie brygady. Strażnica I kategorii Gościce była 1 w 52 batalionie WOP w Bystrzycy Kłodzkiej 5 Brygady Wojsk Ochrony Pogranicza.
31 grudnia 1959 roku 26 strażnica WOP Gościce IV kategorii była w strukturach 52 batalionu WOP w Kłodzku, w 5 Brygadzie Wojsk Ochrony Pogranicza, który funkcjonował do 1961 roku.
1 stycznia 1964 roku była jako 1 strażnica WOP lądowa III kategorii Gościce w 45 batalionie WOP w Prudniku.
W 1976 roku, w związku z przejściem na dwuszczeblowy system dowodzenia, strażnicę podporządkowano bezpośrednio pod sztab Górnośląskiej Brygady WOP (GB WOP) w Gliwicach.
13 grudnia 1981 roku po wprowadzeniu stanu wojennego na terytorium kraju, dowódca GB WOP wewnętrznym rozkazem w miejscu stacjonowania poszczególnych batalionów, utworzył tzw. „wysunięte stanowiska dowodzenia” (zalążek przyszłych batalionów granicznych), którym podporządkował strażnice znajdujące się na odcinkach dawnych batalionów granicznych. Brygada wykonywała zadania ochrony granicy i bezpieczeństwa państwa wynikające z dekretu o wprowadzeniu stanu wojennego.
W 1984 roku Strażnica WOP Gościce została włączona w struktury utworzonego batalionu granicznego WOP Prudnik, jako Strażnica WOP Lądowa rozwinięta kat. II w Gościcach.
1 listopada 1989 roku rozformowano batalion graniczny WOP w Prudniku i strażnicę podporządkowano bezpośrednio pod sztab Górnośląskiej Brygady WOP w Gliwicach już jako Strażnica WOP Lądowa kadrowa kat. II w Gościcach (na czas „P” kadrowa). Żołnierze służby zasadniczej WOP z ostatnich poborów nadal pełnili służbę w strażnicy.
23 marca 1991 roku strażnica została włączona w struktury Sudeckiego Batalionu WOP w Kłodzku i funkcjonowała do 15 maja 1991 roku.
16 maja 1991 roku po rozwiązaniu Wojsk Ochrony Pogranicza, strażnica w Gościcach została przejęta przez Sudecki Oddział Straży Granicznej w Kłodzku i przyjęła nazwę Strażnica Straży Granicznej w Gościcach (Strażnica SG w Gościcach).
Zgodnie z zarządzeniem Komendanta Głównego Straży Granicznej, 12 stycznia 2002 roku przeszła w struktury Śląskiego Oddziału Straży Granicznej w Raciborzu.
W 2000 roku rozpoczęła się reorganizacja struktur Straży Granicznej związana z przygotowaniem Polski do wstąpienia, do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, 2 stycznia 2003 roku nastąpiło zniesie strażnicy SG w Gościcach. Ochraniany przez strażnicę odcinek granicy, przejęła Graniczna Placówka Kontrolna Straży Granicznej w Paczkowie, a obiekt został przekazany gminie i zaadaptowany na mieszkania.
Ochrona granicy.
Strażnica WOP Lądowa rozwinięta kat. II w Gościcach do 31 października 1989 roku, a od 1 listopada 1989 roku Strażnica WOP Lądowa kadrowa kat. II w Gościcach, ochraniała odcinek granicy państwowej:
W okresie 16 maja 1991–1 stycznia 2003 roku Strażnica SG w Gościcach ochraniała odcinek granicy państwowej:
W 1996 roku na odcinku strażnicy zostało uruchomione drogowe przejście graniczne, w którym odprawę graniczną osób, towarów, i środków transportu, wykonywała załoga utworzonej Granicznej Placówki Kontrolnej Straży Granicznej w Paczkowie (GPK SG w Paczkowie):

</doc>
<doc id="3135691" url="https://pl.wikipedia.org/wiki?curid=3135691" title="Abel Santamaría">
Abel Santamaría

Abel Santamaría Cuadrado Benigno (ur. 20 października 1927 w Encrucijada w prowincji Las Villas (obecnie Villa Clara), zm. 26 lipca 1953 w Santiago de Cuba) – kubański rewolucjonista, jeden z przywódców rewolucji kubańskiej.
Życie i działalność.
Abel Santamaría wywodził się z rodziny pochodzenia hiszpańskiego. Był synem pracownika plantacji cukru w centrum Kuby. Na początku 1950, przeniósł się ze swoją starszą siostrą Haydée do Hawany, gdzie oboje przyłączyli się do ruchu rewolucyjnego. Nawiązał współpracę z liderem opozycji, prawnikiem Fidelem Castro Ruz, z którym wspólnie wymieniał opinie na temat możliwych form rewolucyjnego oporu przeciwko dyktaturze Fulgencio Batisty. Mieszkanie Abla i Haydée stało się ośrodkiem spotkań rewolucjonistów. 
Brał udział w planowaniu i organizacji dowodzonego przez Fidela Castro Ruz, ataku ok. 160-osobowego oddziału na koszary Moncada 26 lipca 1953, uznanego za początek rewolucji kubańskiej. Podczas ataku był zastępcą dowódcy. Ostatecznie atak nie powiódł się, a około połowy rebeliantów zginęło, w tym między innymi Abel Santamaría, zaś jego siostra Haydée Santamaría oraz Melba Hernández, Fidel i Raúl Castro zostali schwytani. 
Po obaleniu Fulgencio Batisty, Abel Santamaría został uznany za jednego z bohaterów rewolucji i na jego cześć nazwano między innymi: Port lotniczy Abel Santa Maria w mieście Santa Clara, a w jego dawnym mieszkaniu zorganizowano muzeum jemu poświęcone.

</doc>
<doc id="3135693" url="https://pl.wikipedia.org/wiki?curid=3135693" title="Zamek w Mirosławcu">
Zamek w Mirosławcu

Zamek w Mirosławcu – zamek rycerski w Mirosławcu znajdujący się obecnie w stanie ruiny. Został wzniesiony w XIV wieku przez ród Wedlów. Na początku XVIII stulecia został zniszczony przez pożar. Zachowały się niewielkie resztki murów przyziemia.
Zamek.
Na początku wieku XIV rodzina von Wedel zbudowała w Mirosławcu zamek rycerski. W 1576 roku, Jerzy von Wedel, ostatni po mieczu Wedel z Mirosławca przekazał majątek zięciowi Henrykowi von Blankenburg (1545–1610), który wziął ślub z Elżbietą von Wedel z linii Wedlów Frydlandzkich (zwanych w ten sposób od nazwy ich głównej posiadłości w Mirosławcu). Elżbieta wniosła mężowi w wianie całe miasto, zamek i majątek ziemski. Zmarła w 1589 roku, pozostawiając syna Dionizego jako dziedzica majątku. Zamek ten spłonął 9 maja 1719 roku. Zamek przez wiele lat pozostawał opuszczony i nie zamieszkały, natomiast teren oddany został w dzierżawę mirosławskim mieszczanom.
Pałac.
Inicjatorem i inwestorem budowy nowej siedziby rodu w Mirosławcu w postaci barokowego pałacu był major Dionizy Jerzy Joachim. Ożenił się w 1726 roku z Charlottą Luisą hrabiną von Schwerin (1672–1748). Kilka lat po ślubie zlecił on wykonanie projektu nowej siedziby w majątku rodowym, która była inspirowana realizacjami holenderskimi powstającymi od połowy XVII wieku. Budowa trwała od 1731 roku do 1738 roku. Po śmierci Dionizego Jerzego i jego żony zmarłej w 1748 roku, majątek przejął kuzyn – Fryderyk Wilhelm Johann (1746–1777), po nim zaś dziedziczył Dionizy Johannes Carolus (1777–1836), na którym skończyła się linia Blankenburgów z Mirosławca. Po 1836 roku, majątek przeszedł na własność rodu von Goltz, a w 1894 roku był własnością Maxa Krugera. Już od lat siedemdziesiątych XIX wieku, pałac nie był zamieszkały. Spalił się w 1890 roku. Przed I wojną światową wykonano projekt odbudowy pałacu, lecz go nie zrealizowano. Po II wojnie światowej ruina pałacu niszczała, a park został rozparcelowany. Zadrzewione fragmenty, we wschodniej części, przejęły Lasy Państwowe na początku lat osiemdziesiątych od Państwowego Funduszu Ziemi (PFZ). Pałac w formie ruiny stał jeszcze do lat sześćdziesiątych XX wieku i wówczas mury naziemne rozebrano. 
Istnienie zamku w tym miejscu potwierdziły badania archeologiczne prowadzone w sezonie 2015–2016.

</doc>
<doc id="3135695" url="https://pl.wikipedia.org/wiki?curid=3135695" title="Więckowice (rejon samborski)">
Więckowice (rejon samborski)



</doc>
<doc id="3135697" url="https://pl.wikipedia.org/wiki?curid=3135697" title="Jan Skarbek Radoński">
Jan Skarbek Radoński

Jan Skarbek Radoński herbu Łada – stolnik chęciński w latach 1783-1793, podczaszy chęciński w 1783 roku, podstoli chęciński w latach 1776-1783, cześnik chęciński w latach 1772-1776, miecznik chęciński w latach 1765-1772.
Poseł z województwa sandomierskiego na sejm 1766 i 1784 roku. Był komisarzem Sejmu Czteroletniego z powiatu chęcińskiego województwa sandomierskiego do szacowania intrat dóbr ziemskich w 1789 roku. W 1790 roku był członkiem Komisji Porządkowej Cywilno-Wojskowej dla powiatu opoczyńskiego i chęcińskiego województwa sandomierskiego.

</doc>
<doc id="3135704" url="https://pl.wikipedia.org/wiki?curid=3135704" title="Butelka (ujednoznacznienie)">
Butelka (ujednoznacznienie)



</doc>
<doc id="3135706" url="https://pl.wikipedia.org/wiki?curid=3135706" title="Koukouroukou">
Koukouroukou



</doc>
<doc id="3135707" url="https://pl.wikipedia.org/wiki?curid=3135707" title="Stany Zjednoczone na Zimowych Igrzyskach Paraolimpijskich 2014">
Stany Zjednoczone na Zimowych Igrzyskach Paraolimpijskich 2014

Amerykańska reprezentacja na Zimowych Igrzyskach Paraolimpijskich 2014 liczy 72 sportowców występujących we wszystkich pięciu rozgrywanych dyscyplinach. 

</doc>
<doc id="3135708" url="https://pl.wikipedia.org/wiki?curid=3135708" title="Pałac w Połczynie-Zdroju">
Pałac w Połczynie-Zdroju

Pałac w Połczynie-Zdroju – pałac znajdujący się w Połczynie-Zdroju, w województwie zachodniopomorskim. Znajduje się na wzgórzu ok. 100 m od placu Wolności.
Pierwotnie w miejscu pałacu stał zamek zbudowany przez księcia pomorskiego Bogusława IV pod koniec XIII w. Składał się z zamku właściwego na rzucie pięciokąta i przedzamcza. W XIV w. zamek przeszedł w ręce rodu Wedlów i Manteufflów, lenników książąt pomorskich. Od połowy XVII w. był w posiadaniu Brandenburgii i Prus. Wielokrotnie przebudowywany. W XVIII w. na miejscu zamku został wzniesiony pałac w stylu barokowym. Wrócił do Polski w 1945 roku.
Piwnice budynku według najnowszych badań archeologicznych są datowane na XVI w., pozostały one prawdopodobnie po wieży obronnej o wymiarach 12,1×12,6 m. W późniejszym okresie budynek był wielokrotnie przebudowywany i obecnie składa się z dwóch piętrowych skrzydeł złączonych pod kątem prostym, utrzymanych w formach skromnego baroku. Elewacje są pozbawione dekoracji, jedynie wejście zachodnie jest zdobione skromnym barokowym portalem poprzedzonym schodami. Północne naroże wzmocnione jest skarpą. We wnętrzu zachowały się łuki oraz ślady po kominkach.
W pałacu funkcjonuje biblioteka, galeria oraz wystawa starych pocztówek.

</doc>
<doc id="3135710" url="https://pl.wikipedia.org/wiki?curid=3135710" title="Zygmunt Cšadek">
Zygmunt Cšadek

Zygmunt Michał Cšadek ps. „Zygmunt Mariański” (ur. 20 lipca 1895 w Ustrzykach Dolnych, zm. 1 sierpnia 1979 we Wrocławiu) – pułkownik piechoty Wojska Polskiego, uczestnik czterech wojen (1914–1920, 1939–1945), dowódca 36 pułku piechoty Legii Akademickiej (1931-1936) i 2 pułku Strzelców Podhalańskich (1936–1938), kawaler Orderu Virtuti Militari, polityk, poseł na Sejm RP V kadencji (1938–1939), działacz społeczny.
Życiorys.
Młodość i działalność niepodległościowa do 1918.
Zygmunt Csadek urodził się 20 lipca 1895. Jego przodkowie pochodzili z Węgier. Jego rodzicami byli Wiktor i Aleksandra, z domu Zahaczewska. Do szkoły powszechnej uczęszczał w rodzinnych Ustrzykach Dolnych, po czym do gimnazjum (seminarium nauczycielskie) w Samborze, gdzie zdał maturę oraz do szkoły wiertniczej w Borysławiu. W ramach Polowych Drużyn Sokolich ukończył szkołę podoficerską, zaś w latach 1912–1914 w ramach Związku Strzeleckiego ukończył kurs oficerski uzyskując pierwszy stopień oficerski plutonowego.
Po wybuchu I wojny światowej, w sierpniu 1914 wstąpił do Legionu Wschodniego, a po jego rozwiązaniu we wrześniu 1914 do 3 pułku piechoty Legionów, którego organizatorem i pierwszym dowódcą był Michał Rola-Żymierski. W 3 pp Leg. dowodził kolejno drużyną, plutonem i kompanią, awansując 19 listopada 1914 na chorążego i 15 grudnia 1915 na podporucznika. W 1917 wraz z II Brygadą trafia do rejonu Baranowicz, następnie po rozwiązaniu Legionów służył szeregach Polskiego Korpusu Posiłkowego, wraz z którym został przeniesiony na Bukowinę. Tam 15 grudnia 1917 został mianowany do stopnia porucznika. Przez pewien czas służył jako adiutant brygadiera Józefa Hallera. Później walczył w bitwie pod Rarańczą 16 lutego 1918, po czym został dowódcą 9 kompanii III batalionu 3 pułku piechoty. Po połączeniu II Brygady Karpackiej z żołnierzami polskimi z Rosji w II Korpus Polski w Rosji Zygmunt Cšadek był dowódcą kompanii w 16 pułku strzelców polskich. 11 maja 1918, po bitwie pod Kaniowem, trafił do niewoli niemieckiej. W rejonie Białej Cerkwi zbiegł z transportu kolejowego.
Z rozkazu płk. Józefa Hallera, pod pseudonimem „Zygmunt Mariański” rozpoczął działalność w Polskiej Organizacji Wojskowej polegającą na agitacji i werbunku Polaków dezerterujących z armii austriackiej na terenie Ukrainy. 9 października 1918 we Lwowie, u schyłku I wojny światowej, został aresztowany przez kontrwywiad austriacki Ka-Stelle i osadzony w lwowskich Brygidkach pod zarzutem zdrady głównej. 1 listopada 1918 został uwolniony z więzienia przez oddziały polskie podczas rozbrajania miasta.
Służba w Wojsku Polskim w latach 1918–1939.
Następnie uczestniczył w obronie Lwowa jako dowódca kompanii w szeregach 38 pułku Strzelców Lwowskich na odcinku „Persenkówka”. W tym czasie, tuż po odzyskaniu przez Polskę niepodległości został mianowany do stopnia kapitana, w styczniu 1919 został komendantem szkoły podoficerskiej w obozie 6 Armii. W czasie wojny polsko-bolszewickiej 1920 był dowódcą pułku marszowego, liczącego 2100 bagnetów. Następnie sprawował wówczas stanowiska komendanta Grupy Szkolnej 6 Armii dowódcy batalionu z Sambora.
W 1921 został dowódcą I batalionu 5 pułku strzelców podhalańskich w Przemyślu. 3 maja 1922 został zweryfikowany w stopniu majora ze starszeństwem z dniem 1 czerwca 1919 i 286. lokatą w korpusie oficerów piechoty. Został oficerem 26 pułku piechoty we Lwowie, w którym w 1923 był dowódcą I batalionu, a w 1924 pełnił funkcję kwatermistrza. 12 kwietnia 1927 awansował na podpułkownika ze starszeństwem z dniem 1 stycznia 1927 i 15. lokatą w korpusie oficerów piechoty. Pełnił funkcję przewodniczącego Rady Nadzorczej Ogniska Podoficerów Załogi Lwowskiej. W maju 1927 został przeniesiony do 48 pułku piechoty Strzelców Kresowych w Stanisławowie na stanowisko zastępcy dowódcy pułku. W grudniu 1929 został kierownikiem 6 Okręgowego Urzędu Przysposobienia Wojskowego i Wychowania Fizycznego we Lwowie. 28 stycznia 1931 roku został wyznaczony na stanowisko dowódcy 36 pułku piechoty Legii Akademickiej, stacjonującego w garnizonie warszawskim, w koszarach przy ulicy 11 Listopada. W stolicy działał w Towarzystwie Emigracyjnym, Lidze Morskiej i Kolonialnej, zorganizował i prowadził hufiec harcerski na Pradze. 21 grudnia 1932 awansował na pułkownika ze starszeństwem z dniem 1 stycznia 1933 i 11. lokatą w korpusie oficerów piechoty. Generał Józef Kuropieska, były podkomendny pułkownika Cšadka w swoich wspomnieniach napisał: "„mój dawny dowódca z 36 pp LA, któremu nie powiodło się w stołecznym pułku. Jak mi opowiadał, stał się rzekomo ofiarą intrygi uknutej przeciwko niemu przez małżeństwo Lothów". "Pułkownik Cšadek człowiek najlepszej woli i dobrych intencji, taktycznie okazywał się zupełnie nieporadny. Mimo wrodzonej rzutkości, nie obdarzony nadmierną wyobraźnią i z natury optymista, dość pogodnie znosił swe taktyczne niepowodzenia ujawnione w czasie ćwiczeń”". Od 13 czerwca 1936 do 1 grudnia 1938 był dowódcą 2 pułku Strzelców Podhalańskich w Sanoku jednostki stacjonującej w koszarach przy ulicy Adama Mickiewicza.
Działalność społeczna i polityczna.
W 1929 został członkiem Wojewódzkiego Komitetu Ligi Obrony Powietrznej i Przeciwgazowej w Stanisławowie, zasiadając w jego zarządzie i pełniąc stanowisko przewodniczącego sekcji gazowej. W 1936 został członkiem wydziału wykonawczego Komitetu Głównego Zjazdu Górskiego zorganizowanego w sierpniu 1936 w Sanoku. Przystąpił do zainicjowanego wówczas Związku Ziem Górskich, od 1937 (po ustąpieniu Józefa Morawskiego) był prezesem oddziału Związku Legionistów Polskich w Sanoku (scalił tę organizację ze Związkiem Czynnych Wojskowych) i Komitetu Porozumiewawczego Polskich Organizacji Społecznych w Sanoku.
Był kandydatem na posła Sejmu RP w wyborach parlamentarnych w Polsce w 1935 z okręgu nr 77 w Sanoku. Działał w Bezpartyjnym Bloku Współpracy z Rządem. Od 1937 należał do Obozu Zjednoczenia Narodowego. W wyborach parlamentarnych 6 listopada 1938 z listy OZN został wybrany posłem na Sejm RP V kadencji (1938–1939) z okręgu wyborczego 77 w Sanoku (powiaty: sanocki, krośnieński, leski i brzozowski), uzyskując 66 938 głosów. W parlamencie był członkiem Komisji Spraw Zagranicznych i Komisji Wojskowej. Ponadto był przewodniczącym koła parlamentarnego wspierającego Związek Ziem Górskich.
Działalność wojskowa w latach 1939–1944.
Po wybuchu II wojny światowej zgłosił się w Dowództwie Okręgu Korpusu Nr X w Przemyślu. Po ewakuacji Sanoka, udał się do Rohatyna został dowódcą piechoty dywizyjnej i miał wypełnić rozkaz formowania jednostek marszowych dla Armii „Karpaty”. W okresie kampanii wrześniowej, w czasie bombardowania kolumny marszowej w rejonie Żurawna na wschód od Stryja, został ciężko ranny w udo prawej nogi, co później skutkowało trwałym inwalidztwem.
Przebywał w szpitalu w Brzeżanach, po czym został przeniesiony do Tarnopola (potwierdziła to relacja lekarza 2 pspodh., kpt. dr. Karola Bachmana), gdzie był leczony do końca października 1939 w Szpitalu Wojennym nr 504. Następnie trafił do Lwowa, gdzie wskutek nieprawidłowego złożenia nogi, przebywał w tamtejszym szpitalu i był kilkakrotnie operowany, między innymi przez profesora Adama Grucę (pomocy pułkownikowi udzielił wówczas żołnierz sanockiej jednostki Mieczysław Granatowski, który bezskutecznie został zaangażowany na początku 1940 do przetransportowania dowódcy do Tyrawy). Przez dwa lata miał nogę w gipsie, która ostatecznie została skrócona o 6 cm. Opuścił szpital w marcu 1941 i podjął pracę stróża w Przedsiębiorstwie Poszukiwań Naftowych w Synowódzku Wyżnym, a następnie w tartaku. W okresie trwającej okupacji niemieckiej działał w Armii Krajowej, pomimo swojego kalectwa wspierał przerzut oficerów wojskowych na Węgry. 23 marca 1943 został aresztowany przez Gestapo i pod zarzutem współudziału w przerzucie przez granicę. Był osadzony w Drohobyczu, następnie we Lwowie, gdzie z powodu niezgłoszenia stopnia oficerskiego został skazany przez niemiecki sąd specjalny na karę śmierci. Po kilku miesiącach spędzonych w więzieniu przy Łąckiego we Lwowie, w wyniku aktu łaski wydanej przez führera, kara została zamieniona na bezterminowe internowanie w obozie koncentracyjnym Lublin na Majdanku. Następnie Zygmunt Cšadek pracował tam w kotłowni. W lipcu 1944, wraz z nadejściem frontu wschodniego i oswobodzeniu obozu przez sowietów, odzyskał wolność.
Służba w ludowym Wojsku Polskim w latach 1944–1945.
W listopadzie 1944 zgłosił się do Naczelnego Dowódcy Wojska Polskiego i swego dowódcy z Legionów Polskich, Michała Roli-Żymierskiego, po czym uzyskał przydział służbowy na stanowisko komendanta Kursów Chorążych 3 Armii Wojska Polskiego. W marcu 1945 kierowane przez niego kursy zostały przekształcone w Oficerską Szkołę Piechoty Nr 3 w Tomaszowie Mazowieckim. 22 sierpnia 1945 został zastępcą dowódcy 1 Dywizji Piechoty im. Tadeusza Kościuszki. Wskutek ciężkiego inwalidztwa i pogarszającego się stanu zdrowia 2 grudnia 1945 przeszedł w stan spoczynku.
Poza wojskiem.
Mimo otrzymania renty wojskowej nie miał wystarczających środków do życia i utrzymania rodziny. Od 1948 pracował w Zarządzie Nieruchomościami Dzielnicowego Zarządu Budynków Mieszkalnych we Wrocławiu, od 1951 we Wrocławskim Przedsiębiorstwie Geologicznym jako kierownik Zakładu Robót Wiertniczych Kombinatu Geologicznego we Wrocławiu. W 1961 przeszedł na emeryturę.
Był żonaty z Marią, z domu Mossakowską (1899-1984), z którą miał syna Zbigniewa.
W miejscach swojej służby angażował się w życie społeczne. Był poważany, lubiany i popularny wśród żołnierzy, czego przejawem jest utwór muzyczny pt. „Pułkownik Cšadek”, który skomponował kapelmistrz Karol Rund.
Zmarł 1 sierpnia 1979. Został pochowany na Cmentarzu Grabiszyńskim we Wrocławiu 6 sierpnia 1979.

</doc>
<doc id="3135713" url="https://pl.wikipedia.org/wiki?curid=3135713" title="Werbiwka (rejon lubomelski)">
Werbiwka (rejon lubomelski)



</doc>
<doc id="3135714" url="https://pl.wikipedia.org/wiki?curid=3135714" title="Odznaka „Znak Pancerny”">
Odznaka „Znak Pancerny”

„Znak Pancerny” – odznaka żołnierzy broni pancernych II RP, w tym także żołnierzy broni pancernych Polskich Sił Zbrojnych.
Historia.
3 listopada 1932 roku Minister Spraw Wojskowych, marszałek Polski Józef Piłsudski zatwierdził „wzór i regulamin «znaku pancernego» jako odznaki dla żołnierzy formacji pancernych”. Jednocześnie „zamknął nadawanie odznaki oficera czołgów”.
Odznakę stanowi uskrzydlona ręka w pancerzu, z mieczem w dłoni, umieszczona w kole zębatym. Odznaka została wykonana w srebrze przez Wiktora Gontarczyka, w srebrzonym tombaku dla podoficerów i szeregowych wykonywał również Stanisław Reising z Warszawy. Rewers gładki, z wybitymi inicjałami grawera „W. G.” oraz puncą srebra; gwint gruby, calowy. Znak ten noszono również w Polskich Siłach Zbrojnych na Zachodzie i tam produkowali firma Kirkwood and Son z Edenburga oraz firmę Steinhauer z Ludenschein.
Znak Pancerny nadawał Minister Spraw Wojskowych na wniosek dowódcy broni pancernych. W latach 30. XX wieku nadania znaków były ogłaszane w Dzienniku Personalnym Ministerstwa Spraw Wojskowych:
Znak noszony był na mundurze, na środku lewej piersi, jeden centymetr nad linią pierwszego guzika. Znak był też umieszczany na sztandarach wojskowych zamiast cyfry Pułku, proporcach strzeleckich i proporcach nagrodowych oraz odznakach pamiątkowych oddziałów broni pancernej.
Odznaka przysługiwała wszystkim żołnierzom formacji pancernych, którzy w okresie od dnia 11 listopada 1918 roku do 31 października 1920 roku przesłużyli minimum 6 miesięcy na froncie albo 12 miesięcy w czasie wojny, jak również tym, którzy ukończyli kurs czołgów, samochodów pancernych, pociągów pancernych bądź szkołę podoficerską formacji pancernych, a wreszcie wybitnie zasłużonym dla wojsk pancernych żołnierzom tych formacji. Odznakę honorowo mogli otrzymać polscy lub cudzoziemscy żołnierze, osoby cywilne oraz jednostki szczególnie zasłużone dla broni pancernych.
Znaku pozbawiano na podstawie dyskwalifikacji przez Oficerski Sąd Honorowy, względnie wskutek zasądzenia przez sąd wojskowy lub cywilny za czyny hańbiące.
Odznaczeni „Znakiem Pancernym”.
Żołnierze uhonorowani Znakiem Pancernym. W nawiasie podano numer odznaki. Stopnie wojskowe są aktualne w chwili nadania odznaki:
Odznaki honorowe otrzymali:

</doc>
<doc id="3135715" url="https://pl.wikipedia.org/wiki?curid=3135715" title="Wybory generalne w Argentynie w 2003 roku">
Wybory generalne w Argentynie w 2003 roku

Wybory parlamentarne i prezydenckie przeprowadzone w 2003 roku w Argentynie były najdłuższymi w historii. Pierwsza tura głównego głosowania mającego wyłonić prezydenta odbyła się w całym kraju 27 kwietnia, jednak tradycyjne odnowienie połowy składu Izby Deputowanych (łącznie 130 mandatów na kadencję 2003-2007) oraz jednej trzeciej składu Senatu (24 mandaty na kadencję 2003-2009) trwało od kwietnia do listopada, gdyż w różnych prowincjach wybory zostały zwołane w odmiennych terminach.
Były to pierwsze wybory po głębokim kryzysie gospodarczym z lat 2001-2002, przeprowadzane w warunkach znacznej fragmentaryzacji sceny partyjnej, na której zasadniczo wyróżnić można było aż pięć partii głównych oraz kilkanaście mniejszych ugrupowań. Jednocześnie stopniowe wychodzenie z kryzysu odzwierciedlone zostało w nieco lepszych nastrojach wyborczych społeczeństwa, które objawiły się m.in. w wyraźnie mniejszym, w porównaniu z rekordowymi pod tym względem wyborami w 2001, oddawaniu nieważnych głosów w charakterze protestu przeciw klasie politycznej.
Wyniki wyborów prezydenckich.
O obliczu wyborów zdecydował fakt, iż po raz pierwszy od czasu powrotu do ustroju demokratycznego w 1983 Partia Justycjalistyczna nie zdołała uzgodnić jednego kandydata na urząd prezydenta. W wyborach wystartowało trzech peronistów: centroprawicowy były prezydent Carlos Menem, centrolewicowy gubernator prowincji Santa Cruz Néstor Kirchner oraz gubernator prowincji San Luis Adolfo Rodríguez Saá. Żaden z nich nie uzyskał statusu oficjalnego kandydata partii, niemniej jednak prezydent Eduardo Duhalde 15 stycznia 2003 publicznie poparł Kirchnera.
Wybory przebiegały w specyficznej atmosferze dla partii UCR. Po związanym z kłopotami gospodarczymi kryzysie politycznym, który doprowadził do ustąpienia prezydenta Fernando de la Rúa, poparcie dla partii spadło do najniższego poziomu w historii. Dwoje wpływowych członków UCR zdecydowało o powołaniu nowych ugrupowań politycznych: deputowana Elisa Carrió założyła centrolewicową partię ARI, ekonomista Ricardo López Murphy powołał zaś do życia partię Recrear para el Crecimiento (Odtworzenie na rzecz Wzrostu).
Wszyscy opisani wyżej politycy otrzymywali bardzo zbliżone poparcie w sondażach przedwyborczych, które znalazły odzwierciedlenie w wynikach pierwszej tury. Głosowanie z 27 kwietnia wygrał nieznacznie Menem, przed Kirchnerem. Obaj kandydaci weszli do drugiej tury, zaplanowanej na 18 maja. W obliczu sondaży przedwyborczych, które dawały Kirchnerowi przygniatające zwycięstwo, Menem wycofał 14 maja swą kandydaturę z wyborów. Zgodnie z argentyńskim ustawodawstwem druga tura została wówczas anulowana, a zwycięzcą z otrzymanym poparciem na poziomie zaledwie 22% ogłoszony został Kirchner.
Wyniki wyborów, w których różnica pomiędzy zwycięzcą a piątym w kolejności kandydatem wynosiła około dziesięciu punktów procentowych, potwierdziły dużą fragmentaryzację ówczesnej argentyńskiej sceny politycznej. Rezultat głosowanie świadczył ponadto o tym, iż Elisa Carrió i Ricardo López Murphy przejęli w wyborach prezydenckich niemal cały elektorat radykalistów (oficjalni kandydaci UCR zdobyli zaledwie nieco ponad 2% głosów). Wyniki takie były bardzo złą prognozą dla UCR – partii o ponad stuletniej historii, której przedstawiciele siedmiokrotnie stawali się prezydentami Argentyny.
Wybory parlamentarne.
Termin wyborów.
Wybory parlamentarne odbyły się w następujących dniach:
We wszystkich regionach odbyły się w podanych terminach wybory deputowanych izby niższej. Skład izby wyższej odnawiany był jednocześnie jedynie w prowincjach Catamarca, Chubut, Cordoba, Corrientes, La Pampa, Mendoza, Santa Fé oraz Tucumán.
Wyniki.
130 mandatów w Izbie Deputowanych obsadzone zostało przez następujące siły polityczne:
24 mandaty w Senacie zostały rozdzielone między następujące ugrupowania:

</doc>
<doc id="3135716" url="https://pl.wikipedia.org/wiki?curid=3135716" title="Szwecja na Zimowych Igrzyskach Paraolimpijskich 2014">
Szwecja na Zimowych Igrzyskach Paraolimpijskich 2014

Szwedzka reprezentacja na Zimowych Igrzyskach Paraolimpijskich 2014 liczy 22 sportowców występujących we wszystkich pięciu rozgrywanych dyscyplinach. 

</doc>
<doc id="3135718" url="https://pl.wikipedia.org/wiki?curid=3135718" title="Halowe Mistrzostwa Świata w Lekkoatletyce 2014 – skok wzwyż mężczyzn">
Halowe Mistrzostwa Świata w Lekkoatletyce 2014 – skok wzwyż mężczyzn

Skok wzwyż mężczyzn – jedna z konkurencji rozegranych podczas 15. Halowych Mistrzostw Świata w Sopocie.
Wyniki.
Eliminacje.
Do zawodów przystąpiło 17 zawodników. Aby dostać się do półfinału trzeba było zaliczyć wysokość 2,31 m (Q) lub znaleźć się w gronie 8 najlepszych zawodników, którzy się nie zakwalifikowali (q).

</doc>
<doc id="3135723" url="https://pl.wikipedia.org/wiki?curid=3135723" title="Halowe Mistrzostwa Świata w Lekkoatletyce 2014 - skok wzwyż mężczyzn">
Halowe Mistrzostwa Świata w Lekkoatletyce 2014 - skok wzwyż mężczyzn



</doc>
<doc id="3135724" url="https://pl.wikipedia.org/wiki?curid=3135724" title="Józef Godlewski (poseł)">
Józef Godlewski (poseł)

Józef Hipolit Godlewski herbu Gozdawa (ur. 13 sierpnia 1867 w Brulinie-Koskach, zm. 30 października 1936 w Warszawie) – ziemianin, poseł na Sejm III kadencji w II RP, z ramienia Stronnictwa Narodowego.
Życiorys.
Działalność w Polsce.
Ukończył Akademię Rolniczą w Dublanach. W 1908 r. wraz z kilkunastoma innymi właścicielami ziemskimi założył „Czyżewską Spółkę Mleczarską”, w jej zarządzie prócz Godlewskiego zasiadał Guerquin z Dobk i Henryk Apoznański z Rusi. Był członkiem Łomżyńskiego Towarzystwa Rolniczego, od roku 1909 delegatem do rady głównej Centralnego Towarzystwa Rolniczego, następnie dyrektorem Syndykatu Rolniczego Siedleckiego, wyznaczonym po wybuchu I wojny światowej do ewakuacji i rozmieszczenia obór zagrodowych. Po wypędzeniu z rodzinnych Kosk w 1915 r. brał udział w zawiązaniu w Prużanach „Komisji z samych wygnańców”, wraz z Władysławem Glinką, Lucjanem Gieżyńskim, Stefanem Strzeleckim, Stanisławem Włodkiem, Wiktorem Jakubowskim, Janem Glinką i baronem Józefem Dangelem, który został prezesem.
Działalność w Rosji.
W marcu 1916 w Smoleńsku wraz z Władysławem Glinką, jego synem Janem, oraz baronem Janem Dangelem, zawiązali Komisję Hodowlaną Centralnego Towarzystwa Rolniczego w Rosji, która opiekować się miała inwentarzem ewakuowanym z Polski. Od roku 1917 Godlewski pełnił też funkcję delegata smoleńskiej Rady Okręgowej do Rady Głównej CKO.
Działalność po powrocie do Polski.
Józef Godlewski po powrocie do Polski starał się przywrócić swojemu majątkowi Brulino-Koski przedwojenną świetność. Drenował pola, wprowadził uprawę buraków cukrowych, odbudowywał budynki gospodarcze i dom mieszkalny. Znany był ze swej działalności społecznej. W latach 1930–1935 był posłem na Sejm Rzeczypospolitej Polskiej III kadencji ze Stronnictwa Narodowego.
Zmarł w 1936 roku, został pochowany w rodzinnym grobowcu Godlewskich na cmentarzu parafialnym w Czyżewie.
Rodzina.
Był synem ziemianina Wincentego Józefa Godlewskiego (1825–1913), właściciela majątku Brulino-Koski oraz Marii Konstancji z Domżalskich (1827–1892), córki Walentego Domżalskiego, nadzwyczajnego referendarza stanu. Do końca życia pozostał kawalerem, nie miał dzieci.

</doc>
<doc id="3135728" url="https://pl.wikipedia.org/wiki?curid=3135728" title="Tanya D">
Tanya D



</doc>
<doc id="3135731" url="https://pl.wikipedia.org/wiki?curid=3135731" title="Poniatów (województwo mazowieckie)">
Poniatów (województwo mazowieckie)

Poniatów – osada leśna w Polsce położona w województwie mazowieckim, w powiecie legionowskim, w gminie Wieliszew.
W latach 1975–1998 miejscowość administracyjnie należała do województwa warszawskiego.
W Poniatowie mieściły się przed II wojną światową Zakłady Przemysłowe „Podkowa" S.A., w których w 1939 roku produkowano motocykle Podkowa 98.
W czasie kampanii wrześniowej stacjonował tu IV/1 dywizjon myśliwski Brygady Pościgowej oraz 152 Eskadra Myśliwska i znajdowało się Lotnisko polowe Poniatów.

</doc>
<doc id="3135735" url="https://pl.wikipedia.org/wiki?curid=3135735" title="Zasada Pauliego">
Zasada Pauliego



</doc>
<doc id="3135737" url="https://pl.wikipedia.org/wiki?curid=3135737" title="Sadik Mujkič">
Sadik Mujkič

Sadik Mujkič (ur. 29 lutego 1968 w Jesenicach) – jugosłowiański, a później słoweński wioślarz.
Kariera.
Kariera juniorska.
Karierę rozpoczął w 1983. W 1985 zajął 11. miejsce na juniorskich mistrzostwach świata w czwórce bez sternika. W 1986 został młodzieżowym mistrzem świata w dwójce bez sternika. 
Kariera seniorska.
W 1988 po raz pierwszy wystartował na igrzyskach olimpijskich, zdobywając brązowy medal w dwójce bez sternika. Jego partnerem był Bojan Prešern. Jugosłowiańska dwójka uzyskała w finale czas 6:41,01 s. W 1989 uplasował się na 6. pozycji na mistrzostwach świata w tej samej konkurencji. W 1990 był 7. na mistrzostwach świata w czwórce bez sternika. W 1991 Słowenia zbojkotowała mistrzostwa świata z powodu udziału chorwackich zawodników. W 1992 po raz drugi wystąpił na igrzyskach olimpijskich, na których wywalczył brąz w czwórce bez sternika. Słoweńska drużyna w składzie: Jani Klemenčič, Sašo Mirjanič, Milan Janša i Mujkič uzyskała w finale czas 5:58,24 s. Był to drugi medal olimpijski w historii kraju – pierwszy, także brązowy, zdobyli Iztok Čop i Denis Žvegelj w dwójce bez sternika. Każdy członek brązowej czwórki otrzymał w nagrodę samochód marki Nissan. W 1993 zajął 7. miejsce na mistrzostwach świata w dwójce ze sternikiem. W 1994 uplasował się na 4. pozycji na mistrzostwach świata w czwórce bez sternika. W 1995 w tej samej konkurencji był 8. W 1996 ponownie wystartował na igrzyskach olimpijskich, zajmując 4. miejsce w czwórce bez sternika. Słoweńska załoga w składzie: Denis Žvegelj, Jani Klemenčič, Milan Janša i Mujkič uzyskała w finale czas 6:07,87 s. W 1997 był 4. na mistrzostwach świata w tej samej konkurencji. W 1998 nie wziął udziału w MŚ z powodu choroby. W 1999 zakończył starty. Próbował jednak wrócić na Letnie Igrzyska Olimpijskie 2000 oraz mistrzostwa świata w 2001, ale nie udało mu się to, więc w grudniu 2002 zakończył karierę i został trenerem juniorów w VK Bled. Od 2010 startuje amatorsko w maratonach.
Trzykrotnie zostawał sportowcem roku w Słowenii: w 1992, 1994 i 1996, za każdym razem jako członek czwórki bez sternika.

</doc>
<doc id="3135745" url="https://pl.wikipedia.org/wiki?curid=3135745" title="Posłowie z okręgu Sanok (II Rzeczpospolita)">
Posłowie z okręgu Sanok (II Rzeczpospolita)

Posłowie na Sejm II Rzeczypospolitej z okręgu Sanok
Lista posłów według kadencji:
Posłowie na Sejm Ustawodawczy (1919–1922).
W 1919 istniał okręg wyborczy nr 41:
Posłowie na Sejm I kadencji (1922–1927).
W 1922 istniał okręg wyborczy nr 48. Zostali wybrani:
Posłowie na Sejm II kadencji (1928–1930).
W 1928 istniał okręg wyborczy nr 48 (Przemyśl oraz Dobromil, Sanok, Brzozów, Krosno), z którego przewidziano 6 mandatów poselskich.
Z Sanoka z listy Katolicko-Narodowej nr 24 kandydowali także Adam Pytel, dr Jerzy Pietrzkiewicz.
Posłowie na Sejm III kadencji (1930–1935).
W 1930 istniał okręg wyborczy nr 48 (Przemyśl oraz Dobromil, Sanok, Brzozów, Krosno).
Z Sanoka z Listy Narodowej nr 4 kandydował Edward Pilawski.
Na skutek złożonych protestów wyborczych Sąd Najwyższy postanowieniem z 5 października 1931 unieważnił wybór pięciu powyższych posłów i orzekł utratę przez nich mandatów. Wobec unieważnienia przez SN wyników wyborów w okręgu nr 48 Przemyślu-Sanok-Krosno ponowne wybory zostały zarządzone na 22 listopada 1931.
Posłowie na Sejm IV kadencji (1935–1938).
W 1935 istniał okręg wyborczy nr 77, z którego zostało wybranych dwóch kandydatów: Według oficjalnym danych łącznie w okręgach 76 (Sambor) i 77 (Sanok) oddało głos 240 424 osób. Mandat uzyskali dwaj kandydaci.
Posłowie na Sejm V kadencji (1938–1939).
W 1938 istniał okręg wyborczy nr 77, z którego zostało wybranych dwóch kandydatów; uprawnionych do głosowania było 182 724 wyborców, głosowało 94 672 osób.
W czerwcu 1939 Sąd Najwyższy odrzucił skargę na wynik wyborów w okręgu.

</doc>
<doc id="3135748" url="https://pl.wikipedia.org/wiki?curid=3135748" title="Ponik (województwo lubuskie)">
Ponik (województwo lubuskie)

Ponik – dawna osada leśna w Polsce położona w województwie lubuskim, w powiecie krośnieńskim, w gminie Gubin. Miejscowość zniesiona 1 stycznia 2017.
W latach 1975–1998 miejscowość położona była w województwie zielonogórskim.

</doc>
<doc id="3135749" url="https://pl.wikipedia.org/wiki?curid=3135749" title="Cząstka (ujednoznacznienie)">
Cząstka (ujednoznacznienie)



</doc>
<doc id="3135755" url="https://pl.wikipedia.org/wiki?curid=3135755" title="Cerro Castor">
Cerro Castor

Cerro Castor – ośrodek narciarski w Argentynie położony 26 km od Ushuaia w prowincji Ziemia Ognista, Antarktyda i Wyspy Południowego Atlantyku. Położony jest na południowym zboczu góry Cerro Krund. Z jego stoków można korzystać przez kilka miesięcy w ciągu roku, ponieważ zima jest tu dłuższa niż w innych regionach Argentyny. Zwykle sezon trwa od czerwca do października. Cerro Castor jest najbardziej wysuniętym na południe ośrodkiem narciarskim na świecie.
Ośrodek narciarski został otwarty w 1999 roku. Położony jest na wysokości od 650 m n.p.m. do 1057 m n.p.m. Obecnie posiada dziesięć wyciągów zdolnych do przewozu do 9500 osób na godzinę: cztery wyciągi krzesełkowe czteromiejscowe, trzy wyciągi orczykowe i trzy ruchome chodniki. Cerro Castor posiada dwadzieścia jeden tras zjazdowych, snow park, liczne restauracje i kawiarnie, place zabaw, schroniska narciarskie, szkołę narciarską, miejsce udzielania pierwszej pomocy. Wiele tras ma certyfikat Międzynarodowej Federacji Narciarskiej. Oprócz klasycznego narciarstwa zjazdowego w ośrodku można uprawiać inne dyscypliny zimowe, takie jak snowboarding, skialpinizm, biegi narciarskie, skiboarding, a także jeździć na saniach i pobiegać na rakietach śnieżnych.

</doc>
<doc id="3135756" url="https://pl.wikipedia.org/wiki?curid=3135756" title="Mario Westbroek">
Mario Westbroek

Marinus Westbroek, ps. Mario (ur. 11 marca 1961 w Rotterdamie) – holenderski lekkoatleta.
W 1980 wystartował na igrzyskach olimpijskich. W biegu na 100 m odpadł w pierwszej rundzie, zajmując 6. miejsce w swoim biegu eliminacyjnym z czasem 10,91 s. Był także w składzie sztafety 4 × 400 m, która odpadła w pierwszej rundzie zawodów, plasując się na 5. pozycji w swoim biegu eliminacyjnym z czasem 3:06,0 s.
W 1982 został mistrzem kraju na 100 m z czasem 10,79 s i 200 m z czasem 20,92 s.

</doc>
<doc id="3135760" url="https://pl.wikipedia.org/wiki?curid=3135760" title="Masakra w Bath">
Masakra w Bath

Masakra w Bath w Michigan – seria ataków w szkole Bath Consolidated School przeprowadzona 18 maja 1927 roku.
Masakra.
18 maja 1927 roku Andrew Kehoe, farmer i skarbnik rady szkolnej, w piwnicach obu skrzydeł budynku założył ładunek dynamitu i zainstalował przewody. Nie zwrócił niczyjej uwagi, ponieważ wcześniej wykonywał prace elektryczne na rzecz szkoły. Większość uczniów była w środku, kończąc egzaminy. Dwie minuty po tym jak Kehoe odjechał na północ od szkoły doszło do eksplozji dynamitu. W zamachu zginęło 45 osób w tym 38 dzieci, a 58 osób zostało rannych. Gdy ratownicy zaczęli gromadzić się w szkole, Kehoe podjechał na szkolne podwórko, zatrzymał się i strzelił w stronę swojego samochodu detonując bombę, zabijając siebie i raniąc kilka innych osób. Wcześniej na swej farmie zabił żonę i spalił zabudowania. Domniemanym motywem jego czynów był protest przeciwko nowym podatkom. Część ładunku o masie ok. 250 kg, umieszczona w piwnicy szkoły, nie eksplodowała na skutek wadliwego podłączenia przewodów. 

</doc>
<doc id="3135761" url="https://pl.wikipedia.org/wiki?curid=3135761" title="Omo Osaghae">
Omo Osaghae

Omo Osaghae (ur. 18 maja 1988) – amerykański lekkoatleta specjalizujący się w biegach płotkarskich. 
W 2014 zdobył złoty medal w biegu na 60 metrów przez płotki podczas halowych mistrzostw świata w Sopocie.
Złoty medalista mistrzostw Stanów Zjednoczonych. Stawał na podium mistrzostw NCAA.

</doc>
<doc id="3135764" url="https://pl.wikipedia.org/wiki?curid=3135764" title="Tell ed-Der">
Tell ed-Der

Tell ed-Der (starożytne Sippar-Amnanum i Sippar-Anunitu) − stanowisko archeologiczne w Iraku, leżące ok. 25 km na południe od Bagdadu, mniej więcej w połowie drogi pomiędzy rzekami Tygrys i Eufrat.
Historia zasiedlenia.
Stanowisko to, zajmujące powierzchnię ok. 50 ha, zasiedlone było najprawdopodobniej od końca III tys. p.n.e. aż do okresu perskiego (VI-IV w. p.n.e.). Przypuszcza się, iż istniejące tu miasto założone zostało na krótko przed dojściem do władzy królów z III dynastii z Ur (2112-2004 p.n.e.), ale jego nazwa w tym wczesnym okresie w jego historii nie jest znana. Archiwa odkryte na stanowisku w trakcie wykopalisk pozwoliły ustalić, iż w okresie starobabilońskim istniejące tu miasto nosiło nazwę Sippar-Amnanum ("Sippar-Amnānum"); z kolei badania Dominique Charpin pokazały, iż miasto to znane też było pod nazwami Sippar-Annunitum ("Sippar-Annunītum"), Sippar-rabum ("Sippar-rabûm", tłum. "Wielkie Sippar") i Sippar-durum ("Sippar-dūrum"). Czasem jego nazwę zapisywano po prostu Sippar, co sprawia, iż w wielu przypadkach badacze mają problem z ustaleniem, czy w danym tekście chodzi właśnie o to miasto, czy też o drugie, bardziej znane Sippar, które leżało kilka kilometrów na południowy zachód od Sippar-Amnanum.
Po okresie upadku i opuszczenia miasto zasiedlone zostało ponownie w 2 połowie II tys. p.n.e. (ok. 1400 p.n.e.). Jego nazwa w formie Sippar-Anunitu ("Sippar-Anunītu") pojawia się wśród zdobyczy asyryjskiego króla Tiglat-Pilesera I (1114-1076 p.n.e.). Pod tą nazwą miasto to pojawia się też w źródłach z okresu nowobabilońskiego i perskiego.
Prace wykopaliskowe.
Pierwsze prace wykopaliskowe na stanowisku przeprowadził E.A.W. Budge, który w 1891 roku odkrył tu tysiące glinianych tabliczek zapisanych pismem klinowym. Pewną liczbę tabliczek odnalazł tu również trzy lata później Victor Scheil, który jako pierwszy założył, że stanowisko to może kryć ruiny miasta Sippar-Amnanum. Niemieccy archeolodzy Walter Andrae i Julius Jordan odwiedzili to stanowisko w 1927 roku i sporządzili jego pierwsze dokładne plany. W 1941 roku pierwsze oficjalne wykopaliska na stanowisku przeprowadzili archeolodzy iraccy pod kierunkiem T. Baqira i M.A. Mustafy. Począwszy od 1970 roku dalsze prace badawcze prowadził tu zespół archeologów belgijskich pod kierunkiem Léona De Meyera i Hermanna Gasche.
Najważniejsze odkrycia.
Jednym z najważniejszych odkryć na stanowisku było to, iż miasto Sippar-Amnanum otoczone było potężnym wałem ziemnym (o szerokości co najmniej 45 metrów), który chronić miał je przed powodziami. Wał ten zastąpił wcześniejszy, tradycyjny mur miejski (jego istnienie potwierdza wzmianka w jednym z listów babilońskiego króla Samsu-iluny), który najprawdopodobniej zniszczony został przez powódź. Charakterystyczną cechą wału był brak bram - dostęp do miasta zapewniał najprawdopodobniej system nasypów wiodących na szczyt wału.
Innych ważnych odkryć w Tell ed-Der dokonano w ruinach domu należącego do niejakiego Ur-Utu, wysokiego kapłana bogini Annunitum. W domu tym odnaleziono ponad 2000 tabliczek, które dostarczyły ważnych informacji na temat społecznych, ekonomicznych i religijnych aspektów życia codziennego w Sippar-Amnanum w schyłkowej fazie istnienia państwa starobabilońskiego.
Świątynia bogini Annunitum.
Bóstwem opiekuńczym miasta Sippar-Amnanum była Annunitum - babilońska bogini związana głównie z narodzinami dzieci. W samym mieście, które na cześć tej bogini nazywano też często Sippar-Annunitum (tłum. "Sippar bogini Annunitum"), znajdowała się jej główna świątynia zwana E-ulmasz. Wiadomo, iż prace budowlane przy tej świątyni prowadzili Ammi-saduqa (1646-1626 p.n.e.) i Nabonid (556-539 p.n.e.). Ten ostatni w swej inskrypcji wspomina również o wcześniejszych pracach prowadzonych przy tej świątyni przez Sabiuma (1844-1831 p.n.e.) i Szagarakti-Szuriasza (1245-1233 p.n.e.). W trakcie wykopalisk nie udało się jak dotychczas odkryć żadnych jej śladów.

</doc>
<doc id="3135765" url="https://pl.wikipedia.org/wiki?curid=3135765" title="Pole obrony">
Pole obrony



</doc>
<doc id="3135766" url="https://pl.wikipedia.org/wiki?curid=3135766" title="Sippar-Amnanum">
Sippar-Amnanum



</doc>
<doc id="3135769" url="https://pl.wikipedia.org/wiki?curid=3135769" title="Sippar-Annunitum">
Sippar-Annunitum



</doc>
<doc id="3135770" url="https://pl.wikipedia.org/wiki?curid=3135770" title="Sippar-Anunitu">
Sippar-Anunitu



</doc>
<doc id="3135771" url="https://pl.wikipedia.org/wiki?curid=3135771" title="Zasada wielkoduszności">
Zasada wielkoduszności

Zasada wielkoduszności () – założenie, według którego interpretacja tekstu (pisanego lub mówionego) powinna przyjmować, że tekst ten jest racjonalny. Interpretacja winna starać się go analizować w najkorzystniejszy dla autora tekstu lub wypowiedzi sposób.
Główną zaletą stosowania zasady wielkoduszności jest zwiększenie szans na uniknięcie sofizmatu rozszerzenia (tzw. atakowania chochoła).
W filozofii języka Willard Van Orman Quine zalecał stosowanie zasady wielkoduszności w kontekście tłumaczenia z jednego języka (na przykład bardzo egzotycznego) na drugi (znany nam): „Im bardziej wierzenia, które przypisujemy innym ludziom są absurdalne lub egzotyczne, tym bardziej będziemy nieufni jeśli chodzi o możliwość tłumaczenia”. Jeśli argumentacja innych wydaje nam się zupełnie absurdalna to, według Quine’a, prawdopodobnie jej nie zrozumieliśmy: „głupota rozmówcy jest mniej prawdopodobna niż złe tłumaczenie, lub też, w przypadku nieporozumień lokalnych, niż różnice językowe”. Zasada wielkoduszności grała również istotną rolę w filozofii znaczenia Donalda Davidsona.

</doc>
<doc id="3135772" url="https://pl.wikipedia.org/wiki?curid=3135772" title="Jermaine Brown">
Jermaine Brown

Jermaine Brown (ur. 4 lipca 1991) – jamajski lekkoatleta, sprinter.
W 2013 zdobył srebro mistrzostw Ameryki Środkowej i Karaibów w sztafecie 4 × 100 metrów. W marcu 2014 wszedł w skład jamajskiej sztafety 4 × 400 metrów, która biegła w eliminacjach halowych mistrzostw świata. Brown nie znalazł się w składzie na bieg finałowy, a jego koledzy z reprezentacji wywalczyli brązowy medal. Złoty medalista IAAF World Relays 2014.
24 maja 2014 wszedł w skład jamajskiej sztafety 4 × 200 metrów, która czasem 1:18,63 ustanowiła aktualny rekord świata w tej konkurencji.
Medalista CARIFTA Games.

</doc>
<doc id="3135777" url="https://pl.wikipedia.org/wiki?curid=3135777" title="Józef Ferencowicz">
Józef Ferencowicz

Józef Bohdan Ferencowicz, ps. „Krzesz” (ur. 9 października 1890 w Starym Olkuszu, zm. 27 września 1939 w Szacku) − podpułkownik administracji Wojska Polskiego.
Życiorys.
Józef Bohdan Ferencowicz urodził się 9 października 1890 roku w Starym Olkuszu. Naukę rozpoczął w rosyjskim gimnazjum państwowym. W 1905 roku wziął udział w strajku szkolnym, po którym zmuszony był przenieść się do I Gimnazjum Polskiego w Częstochowie. Działał w Organizacji Młodzieży Narodowej oraz Narodowym Związku Robotniczym. W 1909 roku zdał egzamin maturalny i wyjechał na studia do École supérieure de Textiles w Verviers w Belgii, ale nie zdołał ich ukończyć z powodu wybuchu I wojny światowej.
W okresie studenckim kontynuował rozpoczętą w Polsce działalność niepodległościową, został m.in. współtwórcą lokalnych struktur „Sokoła”, współorganizatorem Polskich Drużyn Strzeleckich i zastępcą ich komendanta w Verviers oraz wiceprezesem Polskiego Zachodnioeuropejskiego Związku Sokolego. W ostatnich miesiącach pokoju uczestniczył w kursie instruktorskim Polskich Drużyn Strzeleckich w Nowym Sączu, skąd z innymi słuchaczami został skierowany na Oleandry. Po sformowaniu I kompanii kadrowej służył jej w trzecim plutonie jako sekcyjny.
15 listopada 1914 roku został mianowany instruktorem szkoły podoficerskiej 1 pułku piechoty w Częstochowie, jednak po trwającym od grudnia 1914 do marca 1915 roku pobycie w szpitalu został skierowany do oddziału wywiadowczego I Brygady jako zastępca komendanta posterunku wywiadowczego w Częstochowie, a z czasem został komendantem tego posterunku. Z powodu działalności werbunkowej i kolportażu wydawnictw legionowych karany karami finansowymi przez władze niemieckie. Po likwidacji posterunku przez niemiecką administrację został przez Józefa Piłsudskiego przeniesiony 1 lipca 1915 roku do pracy w Polskiej Organizacji Wojskowej i ponownie wysłany do Częstochowy jako komendant okręgu Va. 14 marca 1917 roku promowany został oficerem POW.
Ze względu na grożące mu aresztowanie przez władze niemieckie został w 1918 roku przeniesiony na stanowisko komendanta okręgu w powiatach olkuskim i miechowskim oraz części Zagłębia, które były okupowane przez Austriaków. 1 listopada 1918 roku kierował akcją rozbrajania Austriaków w swoim okręgu, a następnie zarządził mobilizację członków POW.
18 lutego 1928 roku awansował do stopnia majora ze starszeństwem z dniem 1 stycznia 1928 roku i 45. lokatą w korpusie oficerów piechoty. W tym roku pełnił służbę w 7 pułku piechoty Legionów w Chełmie na stanowisku oficera sztabowego pułku. 26 marca 1931 roku został przeniesiony z Biura Personalnego Ministerstwa Spraw Wojskowych w Warszawie do Dowództwa Korpusu Ochrony Pogranicza w Warszawie na stanowisko inspektora Przysposobienia Wojskowego i Wychowania Fizycznego. Na stopień podpułkownika został mianowany ze starszeństwem z 19 marca 1937 i 3. lokatą w korpusie oficerów administracji, grupa administracyjna. W marcu 1939 nadal pełnił służbę w Dowództwie KOP na stanowisku szefa Urzędu Przysposobienia Wojskowego i Wychowania Fizycznego.
W czasie kampanii wrześniowej był oficerem w sztabie zgrupowania Korpusu Ochrony Pogranicza gen. Wilhelma Orlika-Rückemanna. Aresztowany i rozstrzelany przez Rosjan 27 września 1939 roku w Szacku.
Grób symboliczny znajduje się na cmentarzu parafialnym Świętej Rodziny we Wrocławiu (sektor 7-7-2-2a).

</doc>
<doc id="3135781" url="https://pl.wikipedia.org/wiki?curid=3135781" title="Szponniczek">
Szponniczek

Szponniczek ("Acropternis orthonyx") – gatunek średniej wielkości ptaka z rodziny krytonosowatych (Rhinocryptidae), jedyny przedstawiciel rodzaju "Acropternis". Występuje w Andach Kolumbii, Wenezueli i Ekwadoru. Nie zagraża mu wyginięcie.
Środowiskiem życia tego gatunku są górskie, wilgotne lasy, gdzie przebywa w zaroślach bambusów lub plątaninie krzewów w podszycie. Długość ciała wynosi około 21,5 cm, zaś masa ciała waha się między 81 a 100 g. Czoło, boki głowy i szyi oraz gardło mają barwę pomarańczowobrązową, podobnie jak i kuper oraz pokrywy nadogonowe. Pozostała część ciała czarna i pokryta białymi kropkami, z wyjątkiem głowy – gdzie plamki przybierają barwę płową – oraz lotek i sterówek, których barwa jest raczej czarnobrązowa.
Pożywienie szponniczka stanowią owady, pająki oraz materia roślinna. Żeruje kopiąc w ściółce obiema nogami naraz, przy czym wykonuje niezdarne podskoki. Możliwe, że w żerowaniu pomaga temu ptakowi długi, dochodzący do 25 mm długości tylny pazur. Jeszcze w roku 2003 lęgi gatunku były całkowicie nieznane. W lutym 2004 odnaleziono gniazdo o charakterze nieco kulistej konstrukcji z mchu, gałązek, korzeni oraz suchych liści. Wewnątrz odnaleziono białe jajo o wymiarach 30×22 mm, a 19 dni później pisklę.
Taksonomia.
Gatunek opisał po raz pierwszy Frédéric de Lafresnaye w roku 1843 w czasopiśmie "Revue Zoologique par La Société Cuvierienne" pod nazwą "Merulaxis orthonyx". Obecnie przez IOC umieszczany jest w monotypowym rodzaju "Acropternis", opisanym przez Cabanisa &amp; Heinego. Wyróżnia się 2 podgatunki:
Różnice między osobnikami z różnych obszarów są jednak znikome i równie dobrze gatunek można uznać za monotypowy.
Według propozycji przedstawionej w "Zoological Journal of the Linnean Society" szponniczek należy do plemienia Rhinocryptina i monotypowego podplemienia Acropternina. Cechą mającą wyróżniać ten rodzaj do rangi podplemienia jest rozwinięty wyrostek nosowy kości przedszczękowej. Cechy budowy mięśni krtani dolnej (syrinksu) są wspólne z przedstawicielami kladu "Pteroptochos"+"Scelorchilus" oraz nienależącymi do krytonosów obrożnikami ("Melanopareia").
Nazwa rodzajowa "Acropternis" pochodzi od greckich słów "akros" – najwyższy – oraz "pternē" – obcas. Nazwa gatunkowa "orthonyx" także pochodzi z greki, od słów "orthos" – prosty – oraz "onux" – pazur
Kladogram przedstawiający pozycję w rodzinie
Morfologia.
Długość ciała wynosi około 21,5 cm. Pozostałe wymiary dla okazów z Muzeum Brytyjskiego: długość skrzydła ok. 9,6 cm, długość ogona 8,1 cm. Już Lafresnaye w pierwszym opisie gatunku wspomniał długi, całkowicie prosty tylny pazur. Jego długość dochodzi do 25 mm. Występuje 12 sterówek. Masa ciała samców wynosi 90–100 g, samic 81–89 g.
U dorosłych kantarek, przód głowy, gardło i boki szyi pomarańczowokasztanowe. Wierzch głowy, grzbiet i pokrywy skrzydłowe czarne. Cały ten obszar, z wyjątkiem płowo plamkowanej głowy, pokrywają białe kropki. Kuper i pokrywy nadogonowe rudokasztanowe. Lotki ciemnobrązowe, wąsko czerwonobrązowo obrzeżone. Sterówki czarnobrązowe. Czarny spód ciała, miejscami ciemnorudobrązowy, posiada białe kropki. Brzuch i boki przybierają barwę kasztanową. Centrum brzucha ciemnooliwkowobrązowe. Tęczówka brązowa, dziób bocznie spłaszczony, jednakże górna krawędź także spłaszczona, formuje płaską „płytkę” u nasady dzioba. Obie szczęki szare, choć dolną cechuje jaśniejsza barwa. W. Goodfellow odnotował, że odstrzelone w trakcie wyprawy dwie samice były bardziej rudawe od spodu. Osobniki młodociane podobne do dorosłych, jednakże na głowie barwę rudawą zastępuje czarniawa, spód ciała pozbawiony jest plamek, zaś pióra na piersi i wyższej części brzucha charakteryzują białe stosiny. Podgatunek "infuscatus" niemalże identyczny jak nominatywny, jednak w ubarwieniu spodniej strony ciała jest mniej odcieni brązu.
Zasięg występowania i środowisko.
Obszar zajmowany przez ten gatunek obejmuje około 113 tys. km². Podgatunek "A. o. orthonyx" zasiedla wenezuelskie stany Trujillo, Mérida oraz Táchira, leżące w północno-zachodniej części kraju, oraz wschodnią i centralną część kolumbijskich Andów; w 2002 roku odnotowany został po raz pierwszy w zachodniej części Andów, w prowincji Antioquia.
"A. o. infuscatus" zamieszkuje Andy w Ekwadorze, od zachodu zasięg ograniczony jest Chimborazo, oraz północno-zachodnie Peru – Cerro Chinguela i Cordillera de Colán. Pierwszy raz w Peru został odnotowany w prowincji Huancabamba (Region Piura). Został złapany w sieć na wysokości 2960 m n.p.m., na zboczu Cerro Chinguela, 20 czerwca 1978 roku. W październiku 1980 złapano trzy osobniki z Cordillera de Colán. Odnotowano, że występuje tam na wysokości 2290–2590 m n.p.m.
Środowisko życia stanowią gęste zarośla bambusów z rodzaju "Chusquea", także "Neurolepis", w omszonych zadrzewieniach "Polylepis" oraz w gęstej plątaninie gałęzi w podszycie wilgotnych górskich lasów (również lasów mglistych). Spotykany na wysokości 1900–3900 m n.p.m., zwykle ponad 2500 m n.p.m. Występuje także w lasach wtórnych.
Zachowanie.
Choć dla części krytonosów charakterystyczne jest trzymanie ogona zadartego w górę, szponniczek robi to rzadko. Cechuje go także skrytość; łatwiejszy jest do usłyszenia niż zaobserwowania. Pieśń trwa 0,4–0,5 s, ptak powtarza ją w odstępach 2–5 sekund przez kilka minut. Obejmuje pojedyncze, przenikliwe "kiioo", o częstotliwości 2–3 kHz, na końcu nagle schodzące do 1 kHz. Niekiedy samica odpowiada, odzywa się wtedy trwającą 3 do 5 sekund serią 4–7 podobnych dźwięków. Zwykle śpiewa w trakcie pierwszej godziny po wschodzie słońca.
0,3–0,4-sekundowe zawołanie, występujące u obu płci, stanowi ostre "kii", powtarzane w odstępach 2-sekundowych. Jego częstotliwość wynosi 1,5–1,9 kHz.
Pożywienie.
W skład diety wchodzą owady (w tym chrząszcze, Coleoptera), pająki (Aranae) oraz materia roślinna. Żerując szponniczek podskakuje i biega w warstwie runa leśnego. Niekiedy wchodzi na omszone gałęzie do 4 m nad ziemią. Drapie w ziemi obiema nogami jednocześnie, wykonując niezdarne podskoki i odrzucając liście do tyłu. Możliwe, że długi tylny pazur pomaga mu w tym. Porusza się także podobnie do chruścieli.
Lęgi.
Rozród i ontogeneza słabo zbadane. Dopiero 11 lutego 2004 roku w Reserva Aguas de Manizales odkryto po raz pierwszy gniazdo tego gatunku. Znajdowało się na wysokości 1,7 m w gęstym podszycie. Osadzone było na gałęzi krzewu. Miało nieco kulisty kształt, średnicę około 22 cm, długość 30 cm i wysokość 19 cm. Boczne wejście o średnicy koło 10 cm posiadało nieregularny kształt. Budulec stanowił w większości mech, poza tym pióra, cienkie gałązki, drobne suche korzenie oraz duże liście. Spodnia część gniazda była dobrze przymocowana do gałęzi, zaś warstwę zewnętrzną uzupełniały liście krzewów "Oreopanax" oraz bambusów "Chusquea"; ponadto z zewnątrz obecne były nieco grubsze gałęzie. W gnieździe znajdowało się jedno białe jajo o wymiarach 30×22 mm. 19 dni po odkryciu gniazda, 2 marca, wykluło się pisklę. W 16 przyniesionych porcjach pokarmu zaledwie jedna zawierała przedstawiciela prostoskrzydłych, pozostałą część stanowiły robaki.
Podobne gniazda tworzy krytonosek południowy ("Eugralla paradoxa") oraz krytonos czubaty ("Rhinocrypta lanceolata"). U pozostałych krytonosów jaja (w liczbie 2–4) również przybierają barwę białą, także i budulec gniazda jest podobny. Okres inkubacji u pozostałych gatunków słabo poznany; u "R. lanceolata" wynosi 16–17 dni.
Status i ochrona.
Przez IUCN gatunek klasyfikowany jest jako najmniejszej troski (LC, "Least Concern") nieprzerwanie od 1988 roku. Ze względu na brak dowodów na spadki liczebności bądź istotne zagrożenia dla gatunku, BirdLife International uznaje trend liczebności populacji za stabilny. W Ekwadorze rzadki lub mało pospolity; w północnym Peru rzadki. Występuje na kilku obszarach chronionych, są to m.in. Park Narodowy Podocarpus i rezerwat leśny Pasochoa w Ekwadorze oraz Park Narodowy Guaramacal w Wenezueli.

</doc>
<doc id="3135782" url="https://pl.wikipedia.org/wiki?curid=3135782" title="Willy Vandenwyngaerden">
Willy Vandenwyngaerden

Willy Vandenwyngaerden (ur. 2 października 1945)– belgijski lekkoatleta, sprinter i płotkarz.
Specjalizował się w biegu na 400 metrów, a w późniejszym okresie w biegu na 400 metrów przez płotki. Zdobył brązowy medal w sztafecie szwedzkiej 4+3+2+1 okrążenie (w składzie: Werner Dyzers, Vandenwyngaerden, Georges Wynants i Albert Van Hoorn) na europejskich igrzyskach halowych w 1966 w Dortmundzie. Na tych samych igrzyskach odpadł w eliminacjach biegu na 400 metrów. Odpadł w eliminacjach biegu na 400 metrów również na europejskich igrzyskach halowych w 1967 w Pradze i europejskich igrzyskach halowych w 1969 w Belgradzie.
Na mistrzostwach Europy w 1969 w Atenach Vandenwyngaerden odpadł w eliminacjach biegu na 400 metrów i zajął 8. miejsce w sztafecie 4 × 400 metrów. Na kolejnych mistrzostwach Europy w 1971 w Helsinkach odpadł w eliminacjach sztafety 4 × 400 metrów. Odpadł w eliminacjach biegu na 400 metrów na halowych mistrzostwach Europy w 1972 w Grenoble. 
Był mistrzem Belgii w biegu na 400 metrów w latach 1965–1967, 1969 i 1971 oraz w biegu na 400 metrów przez płotki w 1974 i 1975.
5 czerwca 1969 w Akwizgranie ustanowił rekord Belgii w biegu na 400 metrów czasem 46,6 s (który później dwukrotnie wyrównał). Był także rekordzistą swego kraju w sztafecie 4 × 400 metrów z czasem 3:06,8, uzyskanym 20 lipca 1969 w Madrycie.

</doc>
<doc id="3135784" url="https://pl.wikipedia.org/wiki?curid=3135784" title="Kościół św. Jerzego w Białogardzie">
Kościół św. Jerzego w Białogardzie

Kościół pw. Świętego Jerzego w Białogardzie – rzymskokatolicki kościół pomocniczy należący do dekanatu Białogard, diecezji koszalińsko-kołobrzeskiej, metropolii szczecińsko-kamieńskiej, zlokalizowany w Białogardzie, w województwie zachodniopomorskim.
Historia i architektura.
Jest to budowla gotycka wzniesiona około XIV wieku zapewne na miejscu świątyni pogańskiej. Została zbudowana na planie prostokąta. Do budowy użyto cegły o układzie wendyjskim z fragmentami gotyckimi. Budowlę kilkakrotnie niszczyły pożary. W 1858 roku kościół został przebudowany. Do 1945 roku była to świątynia protestancka, pełniąca funkcję kaplicy cmentarnej.
Kościół był restaurowany w latach 1925-1928. Poświęcony jako świątynia katolicka w dniu 14 maja 1947 roku.

</doc>
<doc id="3135787" url="https://pl.wikipedia.org/wiki?curid=3135787" title="Adolphe Vandenwyngaerden">
Adolphe Vandenwyngaerden



</doc>
<doc id="3135789" url="https://pl.wikipedia.org/wiki?curid=3135789" title="Tarnawatka (ujednoznacznienie)">
Tarnawatka (ujednoznacznienie)



</doc>
<doc id="3135797" url="https://pl.wikipedia.org/wiki?curid=3135797" title="Korpus języka polskiego">
Korpus języka polskiego



</doc>
<doc id="3135802" url="https://pl.wikipedia.org/wiki?curid=3135802" title="Roman Baszuk">
Roman Baszuk

Roman Baszuk (ur. 25 października 1945 w Dobraczynie) – generał dywizji pilot Wojska Polskiego.
Życiorys.
W styczniu 1964 roku rozpoczął służbę wojskową jako podchorąży Oficerskiej Szkoły Lotniczej nr 5 w Radomiu. Po rozformowaniu radomskiej uczelni w 1964 roku został przeniesiony do Oficerskiej Szkoły Lotniczej w Dęblinie. W listopadzie 1966 roku otrzymał szlify oficerskie i dyplom pilota myśliwskiego. Po szkole został skierowany do Babimostu, gdzie rozpoczął zawodową służbę jako pilot eskadry lotniczej w 45 pułku lotnictwa myśliwskiego. W roku 1967 Baszuka przeniesiono do Wrocławia, gdzie służył jako pilot w 11 pułku lotnictwa myśliwskiego. W tym samym roku awansowano go na pilota pierwszej klasy. Latał na samolotach Lim, w 1971 roku przeszedł szkolenie pilotażowe samolotów Mig-21.
W 1973 roku został starszym pilotem, w 1974 roku – kapitanem. W 1976 roku awansowano go na dowódcę klucza, a w 1976 roku skierowano na trzyletnie studia w Akademii Wojskowej Narodowej Armii Ludowej NRD. Służył w Mierzęcicach na stanowisku dowódcy eskadry 39 pułku lotnictwa myśliwskiego. W 1979 roku otrzymał awans na majora i w tymże roku (inne źródło podaje rok 1980) został przeniesiony do Wrocławia, gdzie objął stanowisko zastępcy dowódcy ds. liniowych 11 pułku lotnictwa myśliwskiego. Od 5 września 1982 roku do 19 maja 1987 roku dowodził 11 pułkiem lotnictwa myśliwskiego OPK im. Osadników Ziemi Dolnośląskiej we Wrocławiu. W 1983 roku awansował na podpułkownika. W maju 1987 roku został wyznaczony na szefa wydziału lotniczego – zastępcą szefa oddziału Dowództwa Korpusu Obrony Powietrznej Kraju. W 1989 roku uzyskał stopień pułkownika. Jednocześnie przeszedł szkolenie operacyjne w Wojskowej Akademii Obrony Powietrznej Kraju w ZSRR. W latach 1991–1992 był zastępca dowódcy Korpusu Obrony Powietrznej Kraju we Wrocławiu.
W 1993 roku odbył Podyplomowe studia operacyjno-strategiczne w Akademii Obrony Narodowej, po czym do 1999 roku obejmował stanowisko zastępcy dowódcy Korpusu Obrony Powietrznej Kraju we Wrocławiu. W 1995 roku awansował na generała brygady. W 1999 roku został przeniesiony do Warszawy i został mianowany szefem Logistyki do Dowództwa WLOP – zastępcą dowódcy WLOP. W roku 2002 objął stanowisko asystenta dowódcy Wojsk Lotniczych i Obrony Powietrznej Kraju i zaangażował się w prace komisji, dokonującej przetargu na samolot wielozadaniowy dla polskich sił powietrznych. 15 sierpnia 2002 roku został awansowany na stopień generała dywizji.
W 2003 roku odszedł na emeryturę, pożegnany przez ministra obrony narodowej Jerzego Szmajdzińskiego. Podczas służby zawodowej był pilotem wojskowym pierwszej klasy, osiągając nalot ponad 2300 godzin.

</doc>
<doc id="3135803" url="https://pl.wikipedia.org/wiki?curid=3135803" title="Suchy Bór">
Suchy Bór



</doc>
<doc id="3135804" url="https://pl.wikipedia.org/wiki?curid=3135804" title="Wacław Chojna">
Wacław Chojna

Wacław Chojna ps. „Majewski”, „Młotek”, „Świerczyński”, „Świerk”, „Horodyński” (ur. 4 sierpnia 1907 w Zasławiu, zm. 2 grudnia 1976 w Warszawie) – major artylerii Wojska Polskiego, żołnierz Kedywu.
Życiorys.
Syn Heleny Jakubowicz oraz Cezarego Chojny. Uczył się w Państwowym Gimnazjum im. Marii Konopnickiej w Ostrogu, a od piątej klasy w Państwowym Gimnazjum im. Adama Mickiewicza w Zdołbunowie, gdzie w 1927 r. otrzymał świadectwo dojrzałości.
30 czerwca 1928 r. ukończył Kurs Szkoły Podchorążych w Oficerskiej Szkole Piechoty w Ostrowi Mazowieckiej z 53. lokatą i „z postępem zupełnie dobrym” i został zakwalifikowany do Oficerskiej Szkoły Artylerii w Toruniu, która 9 sierpnia 1928 r. została przemianowana na Szkołę Podchorążych w Artylerii.
15 sierpnia 1930 został mianował podporucznikiem ze starszeństwem z dniem 15 sierpnia 1930 i 74. lokatą w korpusie oficerów artylerii, a Minister Spraw Wojskowych wcielił do 4 Kujawskiego pułku artylerii lekkiej w Inowrocławiu. 22 lutego 1934 został awansowany na porucznika ze starszeństwem z dniem 1 stycznia 1934 i 18. lokatą w korpusie oficerów artylerii.
Był pasjonatem sportu; uprawiał szermierkę, woltyżerkę, skoki konne przez przeszkody, narciarstwo, łyżwiarstwo, loty szybowcem, łowiectwo.
W kampanii wrześniowej dowodził 2 baterią 4 pułku artylerii lekkiej, był zastępca dowódcy i p.o. dowódcy I dywizjonu 4 pal. Walczył w bitwie nad Bzurą.
Po klęsce wrześniowej dwukrotnie próbował uciec z niemieckiej niewoli. Po raz pierwszy zbiegł z transportu do oflagu w Kutnie, po czym ukrył się na wsi, jednak został wydany Niemcom przez gospodynię domostwa, w którym znalazł tymczasowe schronienie, i następnie aresztowany. Symulując chorobę, trafił do szpitala dla jeńców, z którego został wypisany z fałszywym rozpoznaniem gruźlicy dzięki pomocy niemieckiego lekarza. Wrócił do Inowrocławia, gdzie, nie ujawniając się, pracował fizycznie jako robotnik w fabryce sody w Mątwach. Ostrzeżony, że interesuje się nim Gestapo, wyjechał do Warszawy.
W konspiracji od grudnia 1939 w Warszawie, do której został wciągnięty przez Stanisława Colonna-Walewskiego, męża ciotecznej siostry (byłego dyrektora fabryki wódek Haberbusch i Schiele w Warszawie, członka ZWZ, więźnia Pawiaka i Oświęcimia). W styczniu 1940 został członkiem Związku Czynu Zbrojnego w Warszawie. W marcu 1940 przystąpił do Polskiej Organizacji Zbrojnej. Początkowo został szefem Oddziału II Sztabu Komendy Okręgu Warszawa-Miasto, był odpowiedzialny za wywiad i kontrwywiad. Przed utworzeniem Okręgu działały w Warszawie luźne, niepowiązane grupy konspiracyjne, pod wspólną komendą i zorganizowane przez kadrę oficerską i podoficerską zgrupowania w Wydziale Wojskowym „Racławic”, POZ i WOW-ZNAK. W połowie 1940 w skład POZ weszły oddziały organizowane w Warszawie z oddziałów ZCZ.
W grudniu 1941 został mianowany komendantem powiatu warszawskiego Polskiej Organizacji Zbrojnej. POZ została scalona z AK dopiero w sierpniu 1942, ale on sam już od kwietnia 1941 należał jednocześnie do ZWZ-AK (zaprzysiężony w tym miesiącu przez kpt. Wacława Janaszka ps. „Bolek”), współpracując m.in. z Wydziałem Artylerii KG AK w zakresie szkolenia i wydawnictw. Przeszedł także dwuletni kurs dywizyjny dowódców dyonu przy 34. W myśl umowy scaleniowej podlegający mu powiat warszawski POZ przekazał 31 października 1942 do AK, będąc odpowiedzialnym za 7 placówek: Radość, Pruszków, Włochy, Ożarów, Rembertów, Legionowo oraz Piastów. Przeszkolił stworzony przez siebie dywizjon artylerii w Legionowie.
11 listopada 1942 został awansowany na kapitana, a 3 października 1944 na stopień majora.
Na temat ww. działalności w POZ Stanisław Pietras napisał:
Jako jeden z pierwszych członków POZ przeszedł do Kedywu Komendy Głównej AK i został szefem I Oddziału Organizacyjnego „Magistrat” „Gromada”. (Kedyw 81, Szef I), który był jego komórką legislacyjną i składał się z dwóch działów. Dział Organizacyjno-Personalny kierowany był osobiście przez W. Chojnę, szefa Oddziału. W zakres jego pracy wchodziły wszelkie sprawy organizacyjne i personalne Kedywu. Działem Legalizacji (w 1 Oddziale) kierował od czerwca 1943 jego zastępca ppor./por. Stanisław Wierzyński ‘Klara’ odpowiedzialny za zapewnienie dokumentów do bieżących prac Kedywu. Wacław Chojna, w porozumieniu z płk. Janaszkiem, był też odpowiedzialny za Archiwum KG AK. W przechowywaniu akt pomagała mu m.in. łączniczka „Hesia” – Janina Stępniewska, która następnie była jego główną łączniczka w powstaniu warszawskim. W. Chojna wchodził także w skład trzyosobowej komisji zajmującej się włączaniem „Wachlarza” do Kedywu. Podczas Okupacji kilkakrotnie brawurowo ucieka Niemcom w Warszawie i Krakowie.
W powstaniu warszawskim był m.in. szefem łączności Zgrupowania „Radosław”. Przeszedł przez cały szlak bojowy zgrupowania od Woli, przez Stare Miasto, Czerniaków, Mokotów i Śródmieście. Przechodząc kanałami zachorował na tyfus. 
We wniosku o odznaczenie Orderem Virtuti Militari V kl., podpisanym 30 marca 1946 w Wielkiej Brytanii przez ppłk. Jerzego Uszyckiego, napisano:
Na podstawie "Notatki z działań powstańczych Zgrupowania „Radosław”"::
Po zakończeniu powstania przebywał w obozach jenieckich Sandbostel i Murnau, a po uwolnieniu z niewoli niemieckiej przez oddziały amerykańskie (29 kwietnia 1945) został w lipcu tego roku, przydzielony do 2 Karpackiego pułku artylerii lekkiej we Włoszech. Następnie został przetransportowany z 2 Korpusem do Wielkiej Brytanii, gdzie przebywał do 1947. Po nieudanych próbach ściągnięcia rodziny do Wielkiej Brytanii podjął decyzję powrotu do kraju, gdy w polskim radiu podano, że zmarł jego teść Andrzej Dzikiewicz, malarz w Inowrocławiu. Został repatriowany z Glasgow do kraju 8 maja 1947.
Trzy miesiące po powrocie do Polski aresztowany przez UB, przewożony wielokrotnie do Warszawy na przesłuchania. Na Rakowieckiej przesłuchiwany m.in. przez Józefa Różańskiego (Goldberga). Żona Maria, mgr filozofii i historii, wykładająca historię w Liceum im. M. Konopnickiej, poddana była ciągłej inwigilacji ze strony kuratorium, ostatecznie zwolniona. Jeszcze w 1945, po powrocie z Krakowa do Inowrocławia (gdzie przebywała podczas okupacji, pracując w kawiarni „Pani” na ul. św. Jana 17) została wyrzucona z willi, do której wprowadził się funkcjonariusz UB, rekwirując całe mienie. Zamieszkała z rodzicami, gdzie także dokwaterowano funkcjonariusza UB z rodziną, który z kolei terroryzował Chojnów i Dzikiewiczów. Wacław Chojna nie mógł nigdzie podjąć stałej pracy. Uniemożliwiono mu studiowanie matematyki na Uniwersytecie w Toruniu. Dzięki pomocy Jana Mazurkiewicza „Radosława” ostatecznie dostał pracę w spółdzielni rzemieślniczej w Inowrocławiu, której został prezesem. Był członkiem ZBoWiD (wówczas wiceprezesem tej organizacji był „Radosław”). W czasie Poznańskiego Czerwca podczas Targów Poznańskich w 1956. uruchomił demonstrującym robotnikom zdobyty przez nich jeden z czołgów. Zmarł 2 grudnia 1976 w Warszawie. Do końca życia był w bliskim kontakcie z Janem Mazurkiewiczem. Pochowany na Powązkach Wojskowych. Jego „pierwszy” grób jest także na Powązkach Wojskowych – spoczywa w nim żołnierz, któremu może Chojna przekazał dokumenty, a który zginął na Bielanach w 1939 (kwatera A25-1-44).
Rodzina.
Wacław Chojna był żonaty z Marią z Dzikiewiczów, magistrem filozofii historii na Uniwersytecie Mikołaja Kopernika w Toruniu, z którą miał dwie córki. Krystyna Danuta była absolwentką Państwowej Wyższej Szkoły Teatralnej w Krakowie i aktorką. Anna Zofia: lekarz med. okulista, Akademia Med. Poznań.

</doc>
<doc id="3135807" url="https://pl.wikipedia.org/wiki?curid=3135807" title="Tocznabiel">
Tocznabiel



</doc>
<doc id="3135809" url="https://pl.wikipedia.org/wiki?curid=3135809" title="Marvin Bracy">
Marvin Bracy

Marvin Bracy (ur. 15 grudnia 1993) – amerykański lekkoatleta specjalizujący się w biegach sprinterskich. Uprawia również futbol amerykański, grając na pozycji skrzydłowego w reprezentacji Florida State University.
W 2010 startował na mistrzostwach świata juniorów w Moncton, podczas których biegł w eliminacjach sztafety 4 × 100 metrów. Bracy nie znalazł się w składzie amerykańskiej sztafety na finał, a jego koledzy z reprezentacji wywalczyli złoty medal. Rok później zdobył dwa złota mistrzostw panamerykańskich juniorów. W 2014 wywalczył srebrny medal w biegu na 60 metrów podczas halowych mistrzostw świata w Sopocie. W 2022 zdobył brązowy medal na halowym swiatowym czempionacie w Belgradzie oraz zajął drugie miejsce na mistrzostwach świata w Eugene w biegu na 100 metrów.
Złoty medalista mistrzostw Stanów Zjednoczonych.

</doc>
<doc id="3135810" url="https://pl.wikipedia.org/wiki?curid=3135810" title="Topiłówka">
Topiłówka



</doc>
<doc id="3135813" url="https://pl.wikipedia.org/wiki?curid=3135813" title="Wiekowice">
Wiekowice



</doc>
<doc id="3135814" url="https://pl.wikipedia.org/wiki?curid=3135814" title="Wilkoniczki">
Wilkoniczki



</doc>
<doc id="3135815" url="https://pl.wikipedia.org/wiki?curid=3135815" title="Wygiełdów">
Wygiełdów



</doc>
<doc id="3135816" url="https://pl.wikipedia.org/wiki?curid=3135816" title="Warcz">
Warcz



</doc>
<doc id="3135817" url="https://pl.wikipedia.org/wiki?curid=3135817" title="Glauber Rocha">
Glauber Rocha

Glauber de Andrade Rocha (ur. 14 marca 1939 w Vitória da Conquista, zm. 22 sierpnia 1981 w Rio de Janeiro) – brazylijski reżyser, scenarzysta i producent filmowy, związany z nurtem zwanym Cinema Novo.
Rocha był w dzieciństwie nauczany przez surowych protestanckich pastorów. Wskutek tego przejawiał skłonności do buntowniczych zachowań. W 1955 roku stworzył koło filmowe w Salvadorze, w ramach którego poznawał klasyczne dzieła sztuki filmowej. Dało mu to inspirację do stworzenia takich obrazów, jak "Bóg i diabeł w krainie słońca" (1964), "Ziemia w transie" (1967) i "Antonio das Mortes" (1969).
W 1969 roku Rocha pod wpływem rządów brazylijskiej junty wyemigrował z kraju, po czym zaczął kręcić filmy w Europie i Afryce Północnej. W 1980 roku zamieszkał ostatecznie w Lizbonie, a dopiero tuż przed śmiercią został przewieziony do Rio de Janeiro, gdzie zmarł na raka płuc.

</doc>
<doc id="3135820" url="https://pl.wikipedia.org/wiki?curid=3135820" title="Mury miejskie w Bystrzycy Kłodzkiej">
Mury miejskie w Bystrzycy Kłodzkiej

Mury miejskie w Bystrzycy Kłodzkiej – pochodzący z okresu średniowiecza system umocnień obronnych Bystrzycy Kłodzkiej, o pierwotnej długości 1580 m. Znajdują się przy ul. Wojska Polskiego i ul. Międzyleśnej.
Historia.
Budowę pierwszych obwarowań rozpoczęto około 1319 roku. Za ich wzniesienie król Jan Luksemburski w tymże roku przyznał miastu pełną samodzielność prawną, co postawiło Bystrzycę w rzędzie miast królewskich. W następnych wiekach były powiększane i modernizowane. Początkowo w murach były tylko dwie bramy wjazdowe do miasta (Kłodzka i Wodna), około 1400 roku w obwarowaniach przebito furtę Wyszkowską (zamurowaną w połowie XV wieku), a następnie dwie inne furty. Około 1500 roku w miejscu, w którym wcześniej była furta Wyszkowska, w okolicach kościoła parafialnego zbudowano Bramę Nową. W 1553 roku w okolicach obecnej ul. Międzyleśnej wybito w murach furtę Wodną, od której przeprowadzono zejście schodami do poziomu ulicy. W latach 1570, 1582 i 1593 odnotowano zawalenia się murów, co świadczy o tym, że w tym okresie były zaniedbane. Obwarowania były remontowano jeszcze w 1645 roku, a od połowy XVIII wieku były stopniowo wyburzane. Bramę Nową rozebrano w 1842 roku, a rok później Bramę Kłodzką, z której pozostała tylko wieża. Po 1865 roku rozbiórkę murów przyśpieszono, a w roku 1870 zasypano fosę, w miejscu której urządzono planty.
Dziś XIV-wieczne mury obronne z trzema wieżami, zachowane niemal w całości, otaczają malowniczo stare miasto. Są kamienne, o grubości około 1 m, obecnie znacznie obniżone, są częściowo włączone w powstałe przy nich domy. Remontowano je w latach 1960–1962, natomiast pomiędzy rokiem 1970 a 1977 przeprowadzono zabiegi konserwatorskie. W latach 2011–2014 wysokie mury obronne przy ul. Międzyleśnej zostały odrestaurowane i otrzymały iluminację nocną, mury przy ul. Wojska Polskiego odrestaurowane zostały w latach 2015–2016.
Decyzją wojewódzkiego konserwatora zabytków z dnia 10 lutego 1960 roku obwarowania zostały wpisane do rejestru zabytków.
Architektura.
Obecnie najlepiej zachowane fragmenty obwarowań to: Brama Wodna, Baszta Kłodzka i Baszta Rycerska.
Poza tym zachowały się duże fragmenty murów wzdłuż ulic Międzyleskiej i Wojska Polskiego, często wykorzystane jako elementy konstrukcyjne wybudowanych później domów.

</doc>
<doc id="3135822" url="https://pl.wikipedia.org/wiki?curid=3135822" title="Michael Atkinson">
Michael Atkinson

Michael John Atkinson (ur. 17 czerwca 1958) – australijski polityk, aktywny na szczeblu stanowym w Australii Południowej, członek Australijskiej Partii Pracy (ALP). Od 5 lutego 2013 spiker Izby Zgromadzenia Australii Południowej. 
Życiorys.
Kariera zawodowa.
Jest absolwentem Australian National University, gdzie uzyskał podwójny licencjat: z historii i prawa. Karierę zawodową rozpoczął jako dziennikarz ukazującego się w Adelaide tabloidu "The Advertiser", dla którego pracował w latach 1982-1985. Następnie był rzecznikiem prasowym Chrisa Hurforda, federalnego ministra imigracji i spraw narodowościowych w gabinecie Boba Hawke’a. W 1989 został etatowym pracownikiem centrali związkowej Shop, Distributive and Allied Employees Association.
Kariera polityczna.
W 1989 został po raz pierwszy wybrany do Izby Zgromadzenia Australii Południowej, w której zasiada nieprzerwanie do dziś. W latach 2002-2010 należał do rządu stanowego, gdzie przez blisko osiem lat, z krótką przerwą w 2003 roku, zajmował urząd stanowego prokuratora generalnego, a dodatkowo, w różnych okresach, był równocześnie ministrem sprawiedliwości, ministrem ds. konsumenckich, ministrem ds. wielokulturowości oraz ministrem służb więziennych. W 2010 zrezygnował z członkostwa w rządzie. 
W 2013 został wybrany na spikera (przewodniczącego) Izby Zgromadzenia. 

</doc>
<doc id="3135825" url="https://pl.wikipedia.org/wiki?curid=3135825" title="Verone Chambers">
Verone Chambers

Verone Chambers (ur. 16 grudnia 1988) – jamajska lekkoatletka specjalizująca się w biegach sprinterskich.
W 2010 zdobyła srebrny medal młodzieżowych mistrzostw NACAC w sztafecie 4 × 400 metrów. Cztery lata później znalazła się w składzie jamajskiej ekipy, która startowała w eliminacjach biegu rozstawnego podczas halowych mistrzostw świata w Sopocie. Chambers nie wystąpiła w biegu finałowym, a jej koleżanki z reprezentacji sięgnęły po srebro. Srebrna medalistka igrzysk panamerykańskich w Toronto w sztafecie 4 × 400 metrów (2015). Dwa lata później podczas IAAF World Relays sięgnęła po brązowy medal w biegu rozstawnym 4 × 400 metrów.
Medalistka mistrzostw Jamajki.

</doc>
<doc id="3135826" url="https://pl.wikipedia.org/wiki?curid=3135826" title="Ekstraliga białoruska w hokeju na lodzie (2013/2014)">
Ekstraliga białoruska w hokeju na lodzie (2013/2014)

Sezon Ekstraligi białoruskiej został rozegrany na przełomie 2013 i 2014 roku. Był to 22. sezon rozgrywek o mistrzostwo Białorusi w hokeju na lodzie. W rozgrywkach wzięło udział 10 zespołów (po raz pierwszy od 2008 wyłącznie drużyny białoruskie). Do rozgrywek, po rocznej nieobecności spowodowanej występami w lidze rosyjskiej lidze Wysszaja Chokkiejnaja Liga edycji 2012/2013, powróciła drużyna Junosti Mińsk.
Tytułu mistrzowskiego bronił Nioman Grodno, który w finale poprzedniej edycji pokonał Mietałłurg Żłobin 4:0 (oba zespoły spotykały się w finale dwóch poprzednich edycji ligi). W sezonie 2013/2014 te drużyny spotkały się w półfinale. Nioman Grodno został ponownie mistrzem Białorusi w 2014.
Sezon zasadniczy.
Sezon zasadniczy rozpoczął się 4 września 2012 roku. Uczestniczyło w nim 10 drużyn, które rozegrały po 36 spotkań (4 rundy) w rundzie wstępnej. Następnie tabelą podzielona na grupę mocniejszą (miejsca 1-5) oraz słabszą (6-10). W obu grupach analogicznie rozegrano jeszcze 16 kolejek (4 rundy). Wskutek tego łącznie w sezonie zasadniczym zostało rozegranych 50 kolejek ligowych. 
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
Faza play-off.
Do fazy play-off awansowało pięć drużyn z grupy mocniejszej i trzy pierwsze z grupy słabszej.

</doc>
<doc id="3135827" url="https://pl.wikipedia.org/wiki?curid=3135827" title="Hypsizygus">
Hypsizygus

Hypsizygus Singer (bokownik) – rodzaj grzybów z rodziny kępkowcowatych ("Lyophyllaceae"). 
Systematyka i nazewnictwo.
Pozycja w klasyfikacji według Index Fungorum: "Lyophyllaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Polską nazwę nadał Władysław Wojewoda w 2003 r. W polskim piśmiennictwie mykologicznym należące do tego rodzaju gatunki opisywane były także jako bedłka, przyuszek, boczniak i podblaszek. 

</doc>
<doc id="3135830" url="https://pl.wikipedia.org/wiki?curid=3135830" title="Bokownik">
Bokownik



</doc>
<doc id="3135832" url="https://pl.wikipedia.org/wiki?curid=3135832" title="Okręg wyborczy Dania">
Okręg wyborczy Dania

Okręg wyborczy Dania - okręg wyborczy do Parlamentu Europejskiego obejmujący całość terytorium Danii, jednak bez Wysp Owczych i Grenlandii, które pozostają poza Unią Europejską i w związku z tym ich mieszkańcy nie mogą brać udziału w wyborach do PE. Okręg powstał w 1979, przed pierwszymi bezpośrednimi wyborami do PE. Od 2009 liczy 13 mandatów. Stosuje się ordynację proporcjonalną i metodę d'Hondta, przy czym wyborcy mogą zagłosować na dowolnego kandydata na wybranej przez siebie liście partyjnej, co daje realną szansę uzyskania wyboru również osobom umieszczonym na dalszych miejscach na listach. 

</doc>
<doc id="3135837" url="https://pl.wikipedia.org/wiki?curid=3135837" title="Syndaktylizacja">
Syndaktylizacja

Syndaktylizacja (z gr. συν- = "razem" + δακτυλος = "palec" + -zacja = działanie) - działanie polegające na połączeniu dwóch sąsiadujących ze sobą palców celem unieruchomienia lub ograniczenia ruchomości palca po urazie. Zabieg ten jest bardzo prosty w wykonaniu, zakłada się opaski na zdrowy i sąsiadujący z nim urażony palec łącząc je na czas jego rekonwalescencji.
Terminu nie można mylić z syndaktylią, gdzie palce są połączone patologicznie.

</doc>
<doc id="3135838" url="https://pl.wikipedia.org/wiki?curid=3135838" title="Fundacja Zabytki Polskiego Nieba">
Fundacja Zabytki Polskiego Nieba

Fundacja Zabytki Polskiego Nieba – polska fundacja zajmująca się rekonstrukcją zabytkowych samolotów i przywracaniem ich do stanu lotnego, odzyskiwaniem dokumentacji i świadectw historii lotnictwa oraz prowadzeniem działalności edukacyjnej w zakresie historii awioniki, założona w 2008 roku przez Jana i Stanisława Borowskich, spokrewnionych z pilotem Janem Borowskim. 
Fundacja udostępnia swoje zbiory w muzeach, na piknikach lotniczych, wystawach, targach i konferencjach oraz umożliwia wynajem maszyn znajdujących się w jej zbiorach.
Do lutego 2015 Fundacja wykonała następujące prace: 

</doc>
<doc id="3135842" url="https://pl.wikipedia.org/wiki?curid=3135842" title="Anunitu">
Anunitu

Anunitu (wcześniej Annunitum) − babilońska bogini, związana głównie z narodzinami dziecka. W mieście Agade Annunitum i Ulmaszitum były dwiema postaciami czczonej tam bogini Inany. Annunitum była też bóstwem opiekuńczym miasta Sippar-Amnanum (wsp. Tell ed-Der), znanego też jako Sippar-Annunitum (w późniejszych źródłach Sippar-Anunitu) - „Sippar (bogini) Annunitum”. W mieście tym znajdowała się poświęcona jej świątynia zwana E-ulmasz (sum. é.ul.maš). W okresie późniejszym Anunitu jako nazwa gwiazdozbioru odnosiła się do północno-wschodniej części konstelacji Ryb.

</doc>
<doc id="3135843" url="https://pl.wikipedia.org/wiki?curid=3135843" title="Lidia Senra">
Lidia Senra

María Lidia Senra Rodríguez (ur. 14 czerwca 1958 w Puebla del Brollón) – hiszpańska i galisyjska działaczka związkowa, rolniczka oraz polityk, długoletnia przewodnicząca galisyjskiego związku rolników, deputowana do Parlamentu Europejskiego VIII kadencji.
Życiorys.
Kształciła się w szkole w miejscowości Monforte de Lemos. Z zawodu rolniczka, prowadząca własne gospodarstwo rolne. Od końca lat 70. zaangażowana w działalność związkową w ramach galisyjskiej centrali rolników i hodowców Sindicato Labrego Galego-Comisións Labregas. Pełniła różne funkcje w jego strukturach, m.in. w latach 1989–2007 kierowała tą federacją jako jej sekretarz generalny. Była wówczas jedyną kobietą w Hiszpanii prowadzącą organizację rolniczą. Udzielała się w unijnych organizacjach doradczych, a także w alterglobalistycznych spotkaniach w ramach Europejskiego Forum Społecznego. Po odejściu z funkcji sekretarza generalnego pozostała we władzach SLG m.in. jako sekretarz ds. międzynarodowych. Zaangażowała się później w działalność polityczną w ramach galisyjskiej nacjonalistycznej i lewicowej partii Anova, a także Zjednoczonej Lewicy. Z ramienia tej ostatniej w 2014 została wybrana na eurodeputowaną VIII kadencji.

</doc>
<doc id="3135844" url="https://pl.wikipedia.org/wiki?curid=3135844" title="Rosana Pastor">
Rosana Pastor

Rosa Ana Pastor Muñoz (ur. 7 sierpnia 1960 w Walencji) – hiszpańska aktorka, znana z ról w filmach "Ziemia i wolność" i "Joanna Szalona" oraz w serialu "Amar en tiempos revueltos". Zdobyła cztery nagrody i była trzykrotnie nominowana do nagród.

</doc>
<doc id="3135849" url="https://pl.wikipedia.org/wiki?curid=3135849" title="Annunitum">
Annunitum



</doc>
<doc id="3135850" url="https://pl.wikipedia.org/wiki?curid=3135850" title="Ucieczka do Egiptu (obraz Rembrandta)">
Ucieczka do Egiptu (obraz Rembrandta)

Ucieczka do Egiptu – obraz holenderskiego malarza Rembrandta Harmenszoona van Rijn. Obraz sygnowany u dołu po prawej stronie: RH 1627.
Scena została namalowana w miejsce wizerunku starego człowieka pogrążonego w lekturze.
Geneza.
Obraz podejmuje temat ucieczki Świętej Rodziny, będącej następstwem prześladowań Heroda. Epizod został opisany głównie w Ewangelii Mateusza: 
Opis obrazu.
"Ucieczka z Egiptu" jest jednym z pierwszych obrazów Rembrandta o tematyce biblijnej. Artysta wielokrotnie sięgał do tej tematyki; historię ucieczki Świętej Rodziny do Egiptu podejmował sześciokrotnie. Prócz obrazów olejnych, znanych jest kilka grafik wykonanych metodą akwaforty. Wersja z 1627 roku jest pierwszą, gdzie widać wyraźne wpływy caravaggionistów i wykorzystanie techniki światłocienia.
Rembrandt ukazał Świętą Rodzinę w tradycyjnym ujęciu: Maria siedzi na zmęczonym mule i trzyma w rękach małego Jezusa. Obok kroczy bosy Józef z w szerokim kapeluszem na głowie. Od tyłu pada na nich silne światło, którego promienie równocześnie oświetlają ścieżkę, którą jadą. Blask kontrastuje z nieprzeniknioną czernią otaczającą postacie i stanowi tło dla fantastycznych cieni, jakie tworzą liście. Maria wydaje się być nieco przestraszona i skulona, a Józef odwraca głowę od źródła światła. Na obrazie tym Rembrandt po raz pierwszy wykorzystał efekt świetlny w celu zaakcentowania przeżyć bohaterów; jest on "komponentem niepokoju, jaki towarzyszy uciekinierom w ich wędrówce".
Proweniencja.
Obraz, aż do 1950 roku, był uznawany za zaginiony. W rzeczywistości znajdował się w prywatnych zbiorach Madame Chaussemiche i dopiero w 1950 roku, po wykonaniu prac restauratorskich w Museum voor Schone Kunsten polegających m.in. na usunięciu zabrudzeń, odkryto rok i inicjały „RH”. Historycy zidentyfikowali dzieło z obrazem sprzedanym na aukcji w maju 1780 roku Johannesowi Lodewijkowi Strantwijk. Dalsze losy dzieła nie są znane. W 1950 roku Madame Chaussemiche przekazała obraz do Musée des Beaux-Arts w Tours. Niektórzy historycy sztuki podważają datowanie obrazu (Abraham Bredius, Horst Gerson) i autorstwo Rembrandta przypisując je artyście z kręgu malarza, być może jego uczniowi Gerardowi Dou. W 2001 roku historyk Ernst van de Wetering ponownie uznał atrybucję Rembrandta.

</doc>
<doc id="3135851" url="https://pl.wikipedia.org/wiki?curid=3135851" title="Ximena Sariñana (album)">
Ximena Sariñana (album)

Ximena Sariñana – wydany w 2011 drugi studyjny album Ximeny Sariñany. Zawiera gatunki: pop, synthpop, indie pop. Producentami albumu są: Sariñana, Natalia Lafourcade i David Andrew Sitek. 
Historia albumu.
Wydany w 2008 debiutancki album Sariñany "Mediocre" wyłącznie w Meksyku sprzedał się w nakładzie 100.000 egzemplarzy. Po sukcesie "Mediocre" wytwórnia Warner Music Group zaproponowała Sariñanie nagranie drugiego albumu. Sesje nagraniowe do albumu Sariñana rozpoczęła w 2009 r. Ogółem w czasie sesji Sariñana skomponowała 35 piosenek, z których 11 przeznaczono na album. 
Album promował tylko jeden singel z piosenką "Different", który ukazał się 25 lipca. Album ukazał się 2 sierpnia.
Lista utworów.
Łączny czas: 43:32

</doc>
<doc id="3135852" url="https://pl.wikipedia.org/wiki?curid=3135852" title="Ghurbaghestan-e Olja">
Ghurbaghestan-e Olja

Ghurbaghestan-e Olja – wieś w północnym Iranie, w ostanie Kermanszah. W 2006 roku miejscowość liczyła 160 osób w 32 rodzinach.

</doc>
<doc id="3135854" url="https://pl.wikipedia.org/wiki?curid=3135854" title="Chojna Wacław">
Chojna Wacław



</doc>
<doc id="3135855" url="https://pl.wikipedia.org/wiki?curid=3135855" title="Karol August z Saksonii-Weimar-Eisenach">
Karol August z Saksonii-Weimar-Eisenach



</doc>
<doc id="3135856" url="https://pl.wikipedia.org/wiki?curid=3135856" title="Lucio Serrani">
Lucio Serrani

Lucio Serrani (ur. 11 marca 1961 w San Gemini) – włoski lekkoatleta specjalizujący się w rzucie młotem.
W 1984 wystartował na igrzyskach olimpijskich i odpadł w eliminacjach, zajmując w nich 15. miejsce z wynikiem 70,64 m oraz został mistrzem kraju z wynikiem 74,72 m. W 1985 został srebrnym medalistą uniwersjady z wynikiem 74,08 m. W 1986 po raz drugi został mistrzem kraju z wynikiem 74,80 m. W 1987 zdobył złoto igrzysk śródziemnomorskich z wynikiem 74,30 m, brąz na uniwersjadzie z wynikiem 75,70 m, a także został mistrzem kraju z wynikiem 74,18 m. W 1988 po raz drugi wystąpił na igrzyskach olimpijskich. Odpadł w eliminacjach, zajmując w nich 21. miejsce z wynikiem 70,50 m. Po raz czwarty został też mistrzem kraju z wynikiem 78,02 m. Wynik ten jest aktualnym rekordem Włoch. W 1991 po raz piąty i ostatni został mistrzem kraju, uzyskując wynik 71,88 m.
Rekordy życiowe:

</doc>
<doc id="3135858" url="https://pl.wikipedia.org/wiki?curid=3135858" title="Jauhienij Sałamonau">
Jauhienij Sałamonau

Jauhienij Pauławicz Sałamonau (błr. Яўгеній Паўлавіч Саламонаў, ros. Евгений Павлович Соломонов - Jewgienij Pawłowicz Sołomonow; ur. 9 maja 1990 w Homlu) – białoruski hokeista, reprezentant Białorusi.
Kariera klubowa.
Wychowanek i zawodnik klubu HK Homel. Od 2007 rozpoczął występy w seniorskiej ekstralidze białoruskiej. W sezonie 2009/2010 krótkotrwale grał w kanadyjskiej lidze juniorskiej QMJHL w ramach CHL. Od sierpnia do listopada 2014 związany kontraktem z rosyjskim klubem Awtomobilistu Jekaterynburg. Wówczas ponownie został graczem Homla. Od 2019 w Mietałłurgu Żłobin.
Kariera reprezentacyjna.
Występował w kadrach juniorskich kraju na mistrzostwach świata do lat 18 w 2007 (Dywizja I), 2008 (Elita), do lat 20 w 2010. W kadrze seniorskiej uczestniczył w turniejach mistrzostw świata w 2013 (Elita).

</doc>
<doc id="3135860" url="https://pl.wikipedia.org/wiki?curid=3135860" title="Karol August (Sachsen-Weimar-Eisenach)">
Karol August (Sachsen-Weimar-Eisenach)



</doc>
<doc id="3135861" url="https://pl.wikipedia.org/wiki?curid=3135861" title="Reguły (ujednoznacznienie)">
Reguły (ujednoznacznienie)



</doc>
<doc id="3135868" url="https://pl.wikipedia.org/wiki?curid=3135868" title="Swedish Hockey League">
Swedish Hockey League



</doc>
<doc id="3135869" url="https://pl.wikipedia.org/wiki?curid=3135869" title="Gilda Jannaccone">
Gilda Jannaccone

Gilda Jannaccone (ur. 11 marca 1940 w Neapolu) – włoska lekkoatletka, biegaczka długodystansowa i przełajowa.
W latach 1958-1963 zostawała mistrzynią kraju na 800 m i w biegach przełajowych.
W 1960 wystartowała na igrzyskach olimpijskich w biegu na 800 m. Odpadła w pierwszej rundzie, zajmując 5. miejsce w swoim biegu eliminacyjnym z czasem 2:13,6 s.

</doc>
<doc id="3135870" url="https://pl.wikipedia.org/wiki?curid=3135870" title="SHL (2013/2014)">
SHL (2013/2014)



</doc>
<doc id="3135874" url="https://pl.wikipedia.org/wiki?curid=3135874" title="Parafia św. Jana Chrzciciela w Zimnicach Wielkich">
Parafia św. Jana Chrzciciela w Zimnicach Wielkich

Parafia św. Jana Chrzciciela – rzymskokatolicka parafia położona przy ulicy Opolskiej 37 w Zimnicach Wielkich. Parafia należy do dekanatu Prószków w diecezji opolskiej.
Historia parafii.
Zimnice Wielkie po raz pierwszy wzmiankowane zostały 17 listopada 1295 roku, w dokumencie biskupa Jana Romki. Kościół parafialny wymieniony był w 1376 roku, a później w rejestrze świętopietrza w 1447 roku, jako parafia w archiprezbiteracie niemodlińskim. W XVII wieku miejscowość należała do parafii w Prószkowie. Ponowne erygowanie parafii nastąpiło 18 lutego 1888 roku. Obecny kościół wybudowany został w XVI wieku.
Proboszczem parafii jest ksiądz Jan Czereda.
Zasięg parafii.
Parafie zamieszkuje 970 osób, zasięgiem duszpasterskim obejmuje ona miejscowości:
Inne kościoły i kaplice.
Terytorialnie do parafii należy kościół filialny św. Franciszka z Asyżu w Zimnicach Małych.

</doc>
<doc id="3135876" url="https://pl.wikipedia.org/wiki?curid=3135876" title="Poświętne (powiat płoński)">
Poświętne (powiat płoński)

Poświętne – osada w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość położona była w województwie ciechanowskim.
W miejscowym XIX wiecznym dworze w latach 1865–1866 pracował jako guwerner Henryk Sienkiewicz, tu podjął pierwsze próby pisarskie. W 1959 archeolodzy odkryli tu osadę mieszkalno-rzemieślniczą z początku naszej ery, a w niej piece do wypalania wapna i żelaza, oraz osadę z XII w. 

</doc>
<doc id="3135877" url="https://pl.wikipedia.org/wiki?curid=3135877" title="Nie oglądaj się">
Nie oglądaj się

Nie oglądaj się (fr. "Ne te retourne pas") – francusko-włoski thriller z 2009 roku w reżyserii Mariny de Van. Wyprodukowany przez Wild Bunch. Główne role w filmie zagrały Sophie Marceau i Monica Bellucci.
Światowa premiera filmu miała miejsce 16 maja 2009 roku podczas 62. Międzynarodowego Festiwalu Filmowego w Cannes. Premiera filmu odbyła się we Francji 3 czerwca 2009 roku, a w Polsce 17 września 2010 roku.
Opis fabuły.
Dziennikarka Jeanne (Sophie Marceau) nie pamięta dzieciństwa, bo w wieku ośmiu lat miała wypadek i zapadła na amnezję. Pewnego dnia dostrzega, że jej twarz i ciało w zadziwiający sposób zmieniają się. Poza nią nikt tego jednak nie widzi. Kobieta trafia na trop pewnej Włoszki i odkrywa sekret swojej tożsamości.
Obsada.
i inni

</doc>
<doc id="3135882" url="https://pl.wikipedia.org/wiki?curid=3135882" title="Vivian Coralie">
Vivian Coralie

Vivian Coralie (ur. 11 marca 1962) – maurytyjski lekkoatleta.
W 1982 został mistrzem Mauritiusa na 400 m ppł z czasem 58,8 s.
W 1984 wystartował na igrzyskach olimpijskich w dziesięcioboju. Zajął ostatnie, 25. miejsce z wynikiem 6084 pkt.

</doc>
<doc id="3135884" url="https://pl.wikipedia.org/wiki?curid=3135884" title="Test na życie">
Test na życie

Test na życie (ang. "Test") – amerykański dramat z 2013 roku w reżyserii i według scenariusza Chrisa Masona Johnsona.
Obsada.
i inni.

</doc>
<doc id="3135889" url="https://pl.wikipedia.org/wiki?curid=3135889" title="Mediocre">
Mediocre

Mediocre – debiutancki album meksykańskiej aktorki Ximeny Sariñany, wydany w 2008 roku. 12 lutego został wydany w Meksyku, a 15 lipca w USA. Sesja nagraniowa do albumu trwała od maja do sierpnia 2007. Producentami albumu byli: Argentyńczyk Tweety González i Urugwajczyk Juan Campodónico.
Sariñana w ramach sesji nagraniowej do albumu wykorzystała gatunki: pop, rock, rock alternatywny, indie rock, adult contemporary i nueva canción.

</doc>
<doc id="3135890" url="https://pl.wikipedia.org/wiki?curid=3135890" title="Floribeth Mora Diaz">
Floribeth Mora Diaz

Floribeth Mora Diaz (ur. 19 czerwca 1963 w San José) – kostarykańska prawniczka mieszkająca w Dulce Nombre nieopodal Tres Rìos – stolicy kostarykańskiego kantonu La Unión (ok. 12 km na wschód od San José – stolicy Kostaryki). Jej całkowite uleczenie z tętniaka mózgu zostało uznane przez Kościół katolicki jako cud za sprawą wstawiennictwa papieża Jana Pawła II, co było koniecznym warunkiem do kanonizacji, która odbyła się 27 kwietnia 2014.
Życiorys.
Studiowała prawo, została administratorką rodzinnej firmy.
W kwietniu 2011 roku doznała silnego krwotocznego udaru mózgu. Po natychmiastowym przewiezieniu do szpitala i intensywnym, trwającym trzy godziny, zabiegu ratującym życie lekarze zdiagnozowali u niej tętniaka mózgu. Jednocześnie poinformowali, że usadowił się on w jego bardzo newralgicznej części i nie sposób go usunąć bez spowodowania bezpośredniego zagrożenia życia. Nie dawali rodzinie kobiety nadziei na jej uzdrowienie, stwierdzając, że pozostał jej miesiąc życia.
Kostarykanka poprosiła rodzinę o modlitwę w jej intencji. Począwszy od Wielkiej Soboty jej mąż Edwin oraz pozostali członkowie rodziny codziennie odmawiali różaniec. Swoje prośby o uzdrowienie najbliższej im osoby kierowali do Boga za wstawiennictwem Jana Pawła II. Po powrocie do domu Floribeth Mora Diaz mogła już jedynie leżeć na łóżku, gdyż była częściowo sparaliżowana. 1 maja 2011 roku obejrzała transmisję telewizyjną z nabożeństwa beatyfikacyjnego Jana Pawła II. Zaczęła się do niego modlić z prośbą o uzdrowienie, po czym zasnęła. Gdy się obudziła, usłyszała głos: „Podnieś się. Nie lękaj się”. Poczuła się zdecydowanie lepiej, mogła nawet wstać z łóżka o własnych siłach. Przeprowadzone niedługo po tym zdarzeniu badania diagnostyczne wykazały, iż kobieta nie ma już tętniaka mózgu. Było to niewytłumaczalne z medycznego punktu widzenia.
5 lipca 2013 roku papież Franciszek formalnie uznał cud, zatwierdzony wcześniej w głosowaniach w komisjach lekarzy, teologów oraz kardynałów i biskupów w Kongregacji Spraw Kanonizacyjnych. Po dokładnej analizie materiałów stwierdzono, że nastąpiło cudowne uzdrowienie Floribeth Mory Diaz, które odbyło się za wstawiennictwem Jana Pawła II. Był to kluczowy moment dla procesu kanonizacyjnego, gdyż ogłaszając dekret w sprawie zatwierdzenia drugiego cudu przypisywanego wstawiennictwu Jana Pawła II, papież Franciszek otworzył tym samym drogę do jego kanonizacji. Przez przypadek w tym samym czasie, gdy papież podpisywał dekret, w Biurze Prasowym Stolicy Apostolskiej miała miejsce pierwsza, oficjalna prezentacja jego pierwszej encykliki – "Lumen fidei".
Oficjalne zatwierdzenie cudu przez Stolicę Apostolską było poprzedzone bardzo żmudnymi badaniami przeprowadzonymi przez wielu lekarzy, w tym neurologów.
Floribeth Mora Diaz wzięła udział w kanonizacji Jana Pawła II oraz Jana XXIII, podczas której niosła do ołtarza relikwiarz zawierający ampułkę z krwią św. Jana Pawła II.
W dniach 2 maja-17 czerwca 2014 Floribeth Mora Diaz przebywała w Polsce, gdzie odwiedziła miejsca związane ze św. Janem Pawłem II m.in.: Warszawę, Wadowice, Kraków (Łagiewniki), Częstochowę, Sanok, Rzeszów i Zakopane.

</doc>
<doc id="3135891" url="https://pl.wikipedia.org/wiki?curid=3135891" title="Ludwik Wirtemberski (książę)">
Ludwik Wirtemberski (książę)



</doc>
<doc id="3135892" url="https://pl.wikipedia.org/wiki?curid=3135892" title="Pólko (powiat nakielski)">
Pólko (powiat nakielski)

Pólko – dawna osada leśna w Polsce położona w województwie kujawsko-pomorskim, w powiecie nakielskim, w gminie Sadki.
Nazwa zniesiona 1.01.2021 r.
W latach 1975–1998 miejscowość administracyjnie należała do województwa bydgoskiego.

</doc>
<doc id="3135894" url="https://pl.wikipedia.org/wiki?curid=3135894" title="Kiss Gy. Csaba">
Kiss Gy. Csaba



</doc>
<doc id="3135895" url="https://pl.wikipedia.org/wiki?curid=3135895" title="Ludwik Wirtemberski (1554–1593)">
Ludwik Wirtemberski (1554–1593)



</doc>
<doc id="3135898" url="https://pl.wikipedia.org/wiki?curid=3135898" title="Sara Kingdom">
Sara Kingdom

Sara Kingdom – postać fikcyjna związana z brytyjskim serialem science-fiction pt. "Doktor Who". W postać wcielała się głównie Jean Marsh. W scenie, gdzie Sara jest w podeszłym wieku, rolę tę zagrała May Warden.
Sara była towarzyszką pierwszego Doktora. Jako jedna z niewielu towarzyszy występuje tylko w jednej historii. Jest również jedną z niewielu kompanów Doktora, którzy umierają podczas swojego stażu. Bohaterka pojawia się w 4 z 12 odcinkach historii "The Daleks' Master Plan", wydanego w 1965 roku. Mimo to aktualnie w archiwach BBC istnieją tylko 2 odcinki z jej udziałem.
Życiorys.
Sara jest agentem z XL wieku, która pomagając Doktorowi, chce zniszczyć Daleków. Słuchając rozkazów agencji "Space Security", musiała zabić swojego brata Breta Vyona. W pewnym momencie Sara odkrywa, że agencja współpracuje z Dalekami i niesłusznie zabiła własnego brata.
W późniejszej części historii Doktor otwiera „destruktora czasu”. Dla ochrony swoich towarzyszy Doktor każe uciec im do TARDIS-a. Mimo to Sara nie znając planu Doktora, idzie za nim. To właśnie wtedy umiera ze starości, przez to, że jej czas się zmienił, a jej szczątki zmieniają się w pył.

</doc>
<doc id="3135899" url="https://pl.wikipedia.org/wiki?curid=3135899" title="Pomniki przyrody w Grudziądzu">
Pomniki przyrody w Grudziądzu

Pomniki przyrody w Grudziądzu
W mieście znajdują się 33 pomniki przyrody: 26 pojedynczych drzew, 6 grup drzew oraz 1 wychodnia skalna. W strukturze gatunkowej przeważają dęby szypułkowe. 
Na uwagę zasługują: wierzba rosnąca nad kanałem Trynka, kasztanowiec zwyczajny w lesie komunalnym, lipa szerokolistna w Ogrodzie Botanicznym, dąb szypułkowy przy ul. Lipowej nad jeziorem Tarpno, buk zwyczajny przy ul. Jagiełły, platan klonolistny przy ul. Armii Krajowej i wychodnia skalna.
Na terenie Grudziądza znajdują się następujące pomniki przyrody: (stan prawny styczeń 2023):

</doc>
<doc id="3135900" url="https://pl.wikipedia.org/wiki?curid=3135900" title="Przeszkoda (województwo wielkopolskie)">
Przeszkoda (województwo wielkopolskie)

Przeszkoda – kolonia w Polsce położona w województwie wielkopolskim, w powiecie wolsztyńskim, w gminie Siedlec.
W okresie Wielkiego Księstwa Poznańskiego (1815-1848) miejscowość wzmiankowana jako folwark Przeszkoda należał do wsi mniejszych w ówczesnym powiecie babimojskim rejencji poznańskiej. Folwark Przeszkoda należał do babimojskiego okręgu policyjnego tego powiatu i stanowił część majątku Wielka wieś, którego właścicielem był Bloch. Według spisu urzędowego z 1837 roku folwark Przeszkoda liczył 33 mieszkańców, którzy zamieszkiwali dwa dymy (domostwa).
W latach 1975–1998 miejscowość administracyjnie należała do województwa zielonogórskiego.

</doc>
<doc id="3135903" url="https://pl.wikipedia.org/wiki?curid=3135903" title="Ludwik Wirtemberski (ujednoznacznienie)">
Ludwik Wirtemberski (ujednoznacznienie)



</doc>
<doc id="3135905" url="https://pl.wikipedia.org/wiki?curid=3135905" title="Ulica Mykoły Ustyjanowycza we Lwowie">
Ulica Mykoły Ustyjanowycza we Lwowie

Ulica Mykoły Ustyjanowycza () – ulica we Lwowie, w rejonie zaliznycznym. Biegnie od skrzyżowania ulic Bibliotecznej i Technicznej aż do placu św. Jerzego.
Historia a nazwa.
Na początku łączyła plac św. Jerzego z dzisiejszą ulica Petra Doroszenki, jednak teraz ostatni jej odcinek oddzielony w ulice Biblioteczną. Przez to numeracja zaczyna z numeru czwartego.
Jeszcze na początku XVIII wieku znana była jako "ulica Marii Magdaleny". W 1871 roku nazwę zmieniono na "Lipową", a w 1893 roku – na "Ujejskiego", ku czci polskiego poety Kornela Ujejskiego. W 1945 roku zmieniono nazwę na cześć rosyjskiego kompozytora Aleksandra Borodina, którego jednak nic ze Lwowem nie łączyło. W 1946 roku nazwano ją imieniem pisarza i działacza społecznego Mykoły Ustyjanowycza. Niektóre źródła twierdzą, że ma się na uwadze jego syna – malarza i pisarza Kornyła Ustyjanowycza. Na ulicy zorganizowano jednokierunkowy ruch transportu w kierunku placu św. Jerzego. Ulicą jeżdżą trolejbusy linii nr 2, 9, 10, 12.
Budynki.
Nr 4 – zbudowany w 1906 roku przez firmę Józefa Sosnowskiego i Alfreda Zachariewicza na zamówienie Marii Badeni. Jednym z mieszkańców był wiceprezydent Lwowa, prawnik, profesor Marceli Chlamtacz. Do 1939 roku w budynku działał konsulat Czechosłowacji, następnie pomieszczenia wynajął adwokat Włodzimierz Starosolski, który jednak w czasie II wojny światowej został aresztowany i wywieziony do Związku Radzieckiego, gdzie zmarł.
Wcześniej na miejscu budynku znajdował się zbudowany w latach 1800-1810 pałac Skrzyńskich.
Nr 5 – budynek Wydziału Mechanicznego Politechniki Lwowskiej. Zbudowany w stylu modernizowanego, nieco groteskowego klasycyzmu w latach 1913-1924. Początkowo planowano wybudować go za miastem i podstawowy projekt Witolda Minkiewicza i Władysława Derdackiego przewidywał wzniesienie budowli z cegły nietynkowanej, stylizowanej pod budowlę przemysłową. Jednakże powstały problemy z nabyciem działki i budowę rozpoczęto na terenach, które od dawna należały do politechniki – za gmachem głównym (miejsce dzisiejsze). Budynku nie udało ukończyć się przed wybuchem I wojny światowej. Później, podczas wojny Polsko-ukraińskiej na pobliskich terenach urządzono tymczasową kostnicę i kaplicę. Budowę wznowiono dopiero w 1922 roku i skończono ją dwa lata później. Wystrój zewnętrzny zmieniono na neoklasyczny, by dostosować go do otoczenia. Projekt zmodernizowany wykonał Witold Minkiewicz, a rzeźbiarskie szczegóły – Janina Reichert-Toth.
Nr 6 – zbudowany w 1896 roku według projektu Jana Szulca. Jednym z mieszkańców domu był krytyk i znawca literatury Mychajło Rudnycki.
Nr 8, 8a, 8b – seria secesyjnych budynków mieszkaniowych, wzniesionych według projektu Maurycego Silbersteina. W budynku nr 8 mieszkał filolog Anton Załeski, a w nr 8b – filolog i malarz Stepan Krzyworuczko.
Nr 10 – wzniesiony w 1890 roku według projektu Gustawa Bisanza. W latach 1944-1972 mieszkał tu grafik Leopold Lewicki, obecnie w jego mieszakniu znajduje się muzeum jego imienia. W 1979 roku zainstalowano na fasadzie tablicę (autorstwa rzeźbiarza Emmanujiła Myśki).
Nr 14 – do 1939 roku budynek był własnością Mariana Panczyszyna. Organizował on poradnię przeciwgruźlicową, pierwszy takiego typu zakład we Lwowie. Obecnie mieści się w budynku fizjopediatryczny i pulmonologiczny oddział szpitala. Na froncie umieszczono tablicę z informacją, że w latach 1944-1972 głównym lekarzem był P. A. Poważny.

</doc>
<doc id="3135907" url="https://pl.wikipedia.org/wiki?curid=3135907" title="Multi Unit Spectroscopic Explorer">
Multi Unit Spectroscopic Explorer

Multi Unit Spectroscopic Explorer (MUSE) – instrument zainstalowany na należącym do ESO teleskopie głównym nr 1 Bardzo Dużego Teleskopu (VLT) w Obserwatorium Paranal w Chile na początku 2014 r. MUSE jest najnowszym z instrumentów drugiej generacji zaprojektowanym dla VLT (pierwszymi dwoma były X-shooter i KMOS, a kolejnym będzie SPHERE).
Budowa i działanie.
Urządzenie składa się z 24 spektrografów, których zadaniem jest rozdzielanie światła na jego barwy składowe, w celu utworzenia zarówno obrazów, jak i widm wybranych obszarów nieba. W ten sposób powstają trójwymiarowe obrazy Wszechświata z widmem w każdym pikselu jako trzecim wymiarem. Metoda ta, zwana spektroskopią zintegrowanego pola (ang. "integral field spectroscopy"), pozwala astronomom na jednoczesne zbadanie własności różnych części obiektu takiego jak np. galaktyka, aby określić w jaki sposób rotuje oraz aby zmierzyć jego masę. Pozwala także na ustalenie składu chemicznego w różnych częściach obiektu oraz innych własności fizycznych.
Duży potencjał badawczy MUSE wynika z połączenia urządzenia fotografującego z pomiarowymi możliwościami spektrografu, korzystając jednocześnie z lepszej ostrości obrazów dostarczanych przez system optyki adaptatywnej nazywanej "GALACSI".
Instrument został zaprojektowany i wykonany przez konsorcjum MUSE – kierowane przez Centre de Recherche Astrophysique de Lyon z Francji oraz instytuty partnerskie z Niemiec, Szwajcarii, Holandii i Francji.
Cele naukowe.
Instrument MUSE ma służyć przede wszystkim do badań wczesnego Wszechświata, mechanizmów powstawania galaktyk, ma także obserwować ruchy materii w sąsiednich galaktykach i określić ich skład chemiczny. Do innych zastosowań można zaliczyć m.in.: badanie planet i księżyców w Układzie Słonecznym, czy własności rejonów gwiazdotwórczych w Drodze Mlecznej.

</doc>
<doc id="3135912" url="https://pl.wikipedia.org/wiki?curid=3135912" title="Uniwersytet w Buenos Aires">
Uniwersytet w Buenos Aires

Uniwersytet w Buenos Aires (, UBA) – argentyński uniwersytet w Buenos Aires. Jest to największa tego typu instytucja w kraju i druga co do wielkości uczelnia w Ameryce Łacińskiej.
Historia.
Uniwersytet w Buenos Aires został oficjalnie otwarty w dniu 26 sierpnia w 1821 na mocy dekretu gubernatora prowincji Buenos Aires, gen. bryg. Martina Rodrigueza i ministra Bernardino Rivadavię, który był głównym promotorem idei powstania tej uczelni. Pierwszym jej rektorem był ksiądz Antonio Sáenz.
Wydziały.
Uniwersytet składa się z 13 wydziałów, sześciu szpitali, 10 muzeów i trzech szkół: Colegio Nacional de Buenos Aires, Escuela Superior de Comercio Carlos Pellegrini, oraz Instituto Libre de Segunda Enseñanza. Mimo swojej wielkości, UBA nie posiada centralnego kampusu.
Znani absolwenci.
Prezydenci Argentyny, którzy mają dyplom Uniwersytetu w Buenos Aires:

</doc>
<doc id="3135915" url="https://pl.wikipedia.org/wiki?curid=3135915" title="Krzywonosy (obwód witebski)">
Krzywonosy (obwód witebski)

Krzywonosy – dawny folwark w gminie Kobylnik, obecnie w zachodniej Białorusi, w obwodzie witebskim, w rejonie dokszyckim.
Ruiny folwarku położone są ok. 250 m na południe od drogi "Р45", 5 km na północny wschód od miejscowości Narocz.
14 września 1854 w Krzywonosach, urodził się Napoleon Cybulski, jako syn Józefa Napoleona herbu Prawdzic i Marcjanny z Hutorowiczów. Cybulski był polskim fizjologiem, odkrywcą adrenaliny, jednym z twórców endokrynologii, a także pionierem elektroencefalografii oraz publicystą.

</doc>
<doc id="3135916" url="https://pl.wikipedia.org/wiki?curid=3135916" title="Flow (zespół muzyczny)">
Flow (zespół muzyczny)

Flow (zapis stylizowany: FLOW) – japoński zespół rockowy założony w 1998 roku. Zespół tworzy dwóch wokalistów: Keigo Hayashi i Kōshi Asakawa oraz gitarzysta Takeshi Asakawa, gitarzysta basowy Yasutarō Gotō oraz perkusista Hiroshi Iwasaki.
Historia.
Zalążek zespołu powstał w 1993 roku, kiedy bracia Asakawa zaczęli wspólne występy. W 1998 zespół przyjął nazwę Flow.. Do 2000 roku do zespołu dołączyli pozostali członkowie. W 2003 roku podpisali kontrakt z Ki/oon records. Piosenki zespołu zostały użyte w takich seriach anime jak: Naruto, Naruto Shippuuden, Eureka Seven i innych.

</doc>
<doc id="3135917" url="https://pl.wikipedia.org/wiki?curid=3135917" title="Wiatrak holenderski w Wolinie">
Wiatrak holenderski w Wolinie

Wiatrak holenderski w Wolinie – wiatrak holenderski znajdujący się w Wolinie, w województwie zachodniopomorskim. Mieści się w zachodniej części miasta, za cmentarzem.
Budowla została wzniesiona w 1850 roku. Posiada trzy kondygnacje. Wybudowano ją na planie koła. Obecnie pełni funkcję młyna przemysłowego.

</doc>
<doc id="3135919" url="https://pl.wikipedia.org/wiki?curid=3135919" title="Józef August Habsburg">
Józef August Habsburg

Józef August Habsburg-Lotharingien, właśc. Erzherzog Joseph August Viktor Klemens Maria von Österreich (ur. 9 sierpnia 1872 w , zm. 6 lipca 1962 w Rain, RFN) – austriacki arcyksiążę, książę Korony Węgierskiej, marszałek polny cesarskiej i królewskiej Armii, członek izby wyższej węgierskiego parlamentu, wnuk palatyna Józefa Habsburga. W 1918 namiestnik królewski, w 1919 regent, 1936–1944 prezes Węgierskiej Akademii Nauk, w czasie pobytu zagranicą odnowiciel Orderu Vitéza i następca Miklósa Horthyego na stanowisku jego głównego kapitana.
Życiorys.
Pochodzenie, rodzeństwo.
Arcyksiążę Józef August, książę Korony Węgierskiej (którego w węgierskiej prasie i codziennym języku najczęściej nazywano arcyksięciem Józefem) pochodził z palatyńskiej (węgierskiej) gałęzi rodu habsbursko-lotaryńskiej. Ojciec (1833–1905) był generałem kawalerii, synem palatyna Józefa (1776–1847) głównego dowódcy węgierskich honwedów, i bratem palatyna arcyksięcia Stefana (1817–1867). Ojciec i brat Józefa Augusta byli ostatnimi palatynami Królestwa Węgier. Jego pradziadkiem był Leopold II, cesarz rzymsko-niemiecki, król Węgier i Czech.
Matka, księżniczka Klotylda Maria z Saksonii-Coburga-Saalfeld (1846–1927), pochodząca z węgierskiej gałęzi książęcego Sachsen-Coburg-Gotha (Koburgowie), była wnuczką króla Francuzów Ludwika Filipa I.
Z małżeństwa jego rodziców urodziło się siedmioro dzieci, a czwarte – Józef August, było najstarszym potomkiem płci męskiej:
Małżeństwo, dzieci.
Arcyksiążę Józef 15 listopada 1893 w Monachium poślubił księżniczkę bawarską (1875–1964), córkę księcia bawarskiego Leopolda (właśc. Leopold Maximilian Joseph Maria Arnulf Prinz von Bayern, 1846–1930) i austriackiej arcyksiężniczki Gizeli (1856–1932), wnuczkę cesarza Franciszka Józefa I. Małżeństwo doczekało się sześciorga dzieci, z czego czworo dożyło wieku dorosłego:
Arcyksiężna Gizela była najstarszą córką teścia Józefa Augusta, cesarza Franciszka Józefa I i zamordowanej w 1898 cesarzowej Elżbiety. Dzieci młodej pary urodziły się jeszcze za życia cesarza Franciszka Józefa, ku wielkiej radości pradziadka. Józef Franciszek, jako narzeczony księżniczki Augusty 4 września 1893 otrzymał bawarski Order Świętego Huberta (według złośliwych miała być to nagroda za poślubienie brzydkiej i skłonnej do tycia księżniczki Augusty).
Młodość, do I wojny światowej.
Kariera wojskowa Józefa Augusta zaczęła się 26 kwietnia 1890, kiedy wstąpił w szeregi 1. pułku piechoty w stopniu podporucznika. 27 października 1893 awansowano go na stopień porucznika i został skierowany do Węgierskiego Pułku Piechoty Nr 72 w Bratysławie. Stamtąd w 1894 przeniesiono go do 6. pułku dragonów. 1 listopada 1898 został kapitanem ("Rittmeister"), a 1 maja 1902 majorem. Podobnie jak ojciec, Józef August określał siebie przede wszystkim jako węgierskiego arystokratę i osobiście prosił cesarza, by przydzielił go do służby w szeregach węgierskich. Jeszcze w 1902 przeniesiono go do 1. węgierskiego pułku husarów ("HonvHR 1"). 1 listopada 1903 awansowano go na podpułkownika i w 1904 wyznaczono go na dowódcę 1. pułku husarów. 28 kwietnia 1905 został szefem Pułku Dragonów Nr 15, wkrótce po tym 1 maja awansowano go na stopień pułkownika. Równocześnie rozpoczął studia prawnicze na uniwersytecie w Budapeszcie.
W 1907 został wyznaczony na stanowisko komendanta 79. Brygady Piechoty Honwedów, zaś 29 października 1908 awansowano go na generała majora. Na początku kwietnia 1911 został wyznaczony na stanowisko komendanta 31 Dywizji Piechoty w Budapeszcie, a 1 maja tego roku został mianowany na stopień marszałka polnego porucznika. Na tym stanowisku pozostał do wybuchu I wojny światowej.
Arcyksiążę wraz z małżonką brali aktywny udział w węgierskim życiu publicznym i artystycznym. Był patronem Węgierskiego Stowarzyszenia Sztuk Plastycznych, z okazji 50 rocznicy jego założenia zarządził wielką jubileuszową wystawę dzieł węgierskich twórców, która miała miejsce w Pałacu Sztuki w Budapeszcie. 16 grudnia 1912 w imieniu króla i na prośbę przewodniczącego Towarzystwa, przyszłego ministra spraw zagranicznych Monarchii Austro-Węgierskiej, Gyuli Andrássyego młodszego (1860–1929) dokonał otwarcia wystawy.
Na frontach I wojny światowej.
W momencie wybuchu I wojny światowej, w czerwcu 1914 dowodzoną przez Józefa Augusta 31. wspólną brygadę piechoty wysłano na front serbski, a w sierpniu przeniesiono na front galicyjski. Zwycięsko walczyła w bitwie o Lwów, zabezpieczając armię podczas powszechnego odwrotu zarządzonego z powodu przewagi sił rosyjskich. 25 października 1914 wyznaczono go na komendanta 7 Korpusu, który toczył ciężkie boje przeciwko wdzierającym się na Węgry Rosjanom. 1 listopada 1914 został mianowany na stopień generała kawalerii.
W maju, kiedy Włochy wkroczyły do wojny przeciwko państwom centralnym, wysłano go z VII korpusem w pobliże granicy w Karyntii, a później na południowe skrzydło armii Isonzo, przenosząc go na Płaskowyż Doberdo. Oddziały 17. dywizji piechoty oraz 20. dywizji piechoty honwedów toczyły najcięższe walki. W drugiej bitwie nad Isonzo (18 lipca 1915 – 3 sierpnia 1915) korpus Józefa Augusta okopał się w gołym obszarze krasowym Doberdo i w ciężkich walkach utrzymał wzniesienia Monte San Michele oraz Monte Sei Busi. 5500 żołnierzy temeszwarskiego korpusu poległo w pierwszych 2 godzinach włoskiego szturmu. Skalista góra San Michele wielokrotnie zmieniała gospodarza. Do 24 lipca korpus stracił 25 000 żołnierzy w obronie Płaskowyżu Doberdo.
W trzeciej (15 października 1915 – 3 listopada 1915) i czwartej (10 listopada 1915 – 2 grudnia 1915) bitwie o Isonzo miały miejsce podobne krwawe rzezie. Pomiędzy 15 października i 15 listopada w rozpaczliwej obronie Monte San Michele sama tylko 17. dywizja utraciła 11 700 ludzi (głównie węgierskich żołnierzy). Arcyksiążę Józef, jako dowódca VII korpusu pozostał na froncie włoskim aż do końca dziewiątej Bitwy o Isonzo (31 października – 4 listopada 1916). Pod jego inspirującym dowództwem drużyny składające się w największej mierze z żołnierzy narodowości węgierskiej pomimo poważnych strat prowadziły bohaterskie i skuteczne walki. Sam arcyksiążę Józef dwa razy został lekko ranny. Węgierscy żołnierze bardzo lubili młodego dowódcę z powodu jego znajomości języka węgierskiego, odpowiedzialnego myślenia o podwładnych, bezpośredniości i osobistej odwagi. 1 listopada 1916 został mianowany na stopień generała pułkownika broni.
Przed wydaniem rozkazów chciał osobiście poznać sytuację na froncie, dlatego też regularnie odwiedzał rowy strzeleckie, punkty obserwacyjne i wysunięte strażnice, czym zaskarbił sobie szacunek żołnierzy. Był jednym z niewielu dowódców, który otrzymał Drużynowy Krzyż Karola, za nieustanną dwunastotygodniową służbę na froncie. Często przebywał w otoczeniu żołnierzy, poznawszy ich sposób myślenia i obiecywał poprawę sytuacji z wyposażeniem, zaopatrzeniem i higieną. Węgierskie oddziały zachęcał do niesamowitych osiągnięć wojskowych, kiedy przebywał w ich otoczeniu.
Po śmierci Franciszka Józefa I pod koniec listopada cesarz Karol wyznaczył arcyksięcia Józefa na dowódcę frontu wschodniego ("Heeresfront Ost"). Jego oddziały stanęły do walki przeciwko armiom rosyjskim i rumuńskim. Pod koniec 1916 odzyskano wschodnie części zajętego przez Rumunów Siedmiogrodu i rozpoczęto negocjacje w celu zawieszenia broni.
Przed koronacją nowego króla, Karola IV światło dzienne ujrzała ostra dyskusja pomiędzy premierem Istvánem Tiszą a opozycją. Według praw Królestwa Węgier królowi podczas koronacji asystował palatyn lub jego zastępca. Stanowisko palatyna od 1867 pozostawało nieobsadzone. Tisza, na którego król spoglądał z nieufnością z prestiżowych pobudek, obstawał przy tym, by parlament wyznaczył go na zastępcę palatyna. Opozycja zgłosiła kandydaturę arcyksięcia Józefa Augusta, którego sam król z powodów religijnych i politycznych chętniej widziałby na tym stanowisku. Arcyksiążę Józef osobiście negocjował z Tiszą, który pozostał niewzruszony, grożąc rezygnacją w razie odmowy. Pod wpływem tych wydarzeń Józef August zrezygnował z kandydowania. 27 listopada 1916 w izbie poselskiej Partia Pracy Tiszy jednogłośnie wybrała premiera na zastępcę palatyna. Urażony arcyksiążę nie pojawił się na odbywającej się 30 grudnia koronacji, jego relacje z Tiszą definitywnie się popsuły.
W styczniu 1918 arcyksiążę Józef został obrany dowódcą 6 Armii walczącej przeciwko Włochom na brzegu Piawy. Między 15 a 22 czerwca w katastrofalnej w skutkach drugiej bitwie nad Piawą jeden z oddziałów armii arcyksięcia Józefa odniósł najbardziej znaczące osiągnięcie w całej akcji zdobywając górę Montello. Po fiasku operacji wojskowej arcyksiążę zdołał zapobiec zbliżającemu się okrążeniu, powstrzymał odwrót i wraz z przegrupowanym oddziałem przeprawił się pod ciężkim ostrzałem przeciwnika z powrotem na wschodni brzeg Piawy.
W lipcu 1918 po odsunięciu gen. Conrada von Hötzendorfa z powodu porażki pod Piawą, arcyksiążę Józef przejął dowodzenie nad całym oddziałem tyrolskim ("Armeegruppe Tirol"), który to składał się również z armii 10. i 11. (wcześniejsze grupy Conrada). Już wtedy pacyfiści oraz liberałowie za wszelką cenę dążyli do zakończenia wojny i wszelkimi sposobami sabotowali morale walczących oddziałów. Mimo to węgierskie oddziały arcyksięcia przyrzekły służyć swojemu dowódcy. 24 października 1918 państwa ententy przeprowadziły ostatnie natarcie (trzecia bitwa pod Piawą), która doprowadziła do załamania sił militarnych Monarchii na południu.
W październiku tego roku cesarz Karol mianował arcyksięcia dowódcą wojsk bałkańskich (przedtem podlegających Hermannowi Kövessowi). 24 października Józef August został awansowany na feldmarszałka. Było to ostatnie mianowanie oficerskie Monarchii na progu rozpadu, kiedy na polecenie tworzącej się Węgierskiej Rady Narodowej żołnierze masowo wypowiadali posłuszeństwo dowódcom.
„Homo Regius” w węgierskich rewolucjach.
26 października 1918 cesarz Karol IV, aby ułagodzić węgierskich nacjonalistów, awansował arcyksięcia Józefa na głównego zwierzchnika armii Węgier i mianował swoim pełnoprawnym namiestnikiem w tym kraju („Homo Regius”, dosłownie „człowiek króla”). Arcyksiążę poprosił władcę o zwolnienie z tej przysięgi. W trakcie powszechnego rozpadu nowy królewski pełnomocnik usiłował wyłącznie ochronić granice Węgier. Przygotował zabezpieczenie południowych granic, a jednocześnie rozpoczął pertraktacje z węgierskimi przywódcami politycznymi.
Mieszkańcy stolicy liczyli, że na miejsce ustępującego Sándora Wekerle to graf Mihály Károlyi zostanie poproszony o utworzenie nowego rządu. Karol IV jednak odrzucił ten rewolucyjny krok. Dlatego 28 października duży tłum ruszył z Pesztu na Zamek, żeby domagać się od przedstawiciela króla, arcyksięcia Józefa Habsburga, nominowanie Károlyiego. Mimo to Józef August zobowiązał Jánosa Hadika, byłego przewodniczącego Państwowego Biura Żywności, do powołania nowego gabinetu. 31 października wybuchła rewolucja „ludowo-demokratyczna” (Rewolucja Astrów) i wraz z proklamowaniem republiki zaniechano przekształcenia rządu. Hadik tegoż dnia zrezygnował. Arcyksiążę Józef jako "homo regius", z poparciem cesarza Karola IV, mianował na premiera przedstawiciela radykalnej opozycji, Mihály’a Károly’ego, a później wraz z synem Józefem Franciszkiem złożyli przysięgę wierności przed Węgierską Radą Narodową.
Wracający z frontu węgierscy żołnierze gotowi byli służyć pod arcyksięciem Józefem i innymi dowódcami by bronić kraju, lecz zabiegający o dobre stosunki z ententą Károlyi i powstający pod jego kierownictwem rząd uznając chęć zapewnienia spokoju powracających i zmęczonych długimi zmaganiami wojennymi żołnierzy, zezwolił na ich zwolnienie ze służby.
Po powstaniu Węgierskiej Republiki Rad arcyksiążę Józef wciąż pozostawał z rodziną na Węgrzech. Chociaż członkowie komunistycznej rady ludowej Ministerstwa Spraw Wewnętrznych monitorowali zamek w Alcsút, to arcyksiążę Józef August był personą na tyle popularną, że nie stosowano wobec niego represji. Po upadku dyktatury proletariatu ponownie podjął rolę polityka: 7 sierpnia 1919 ogłosił się regentem Węgier. Na premiera mianował Istvána Friedricha, który dokonał zamachu na rząd robotniczy Gyuli Peidla. Józef August nie ukrywał, że chciałby pomóc swojemu krewnemu, Karolowi IV, odzyskać tron Królestwa Węgier.
11 sierpnia 1919 otrzymał ultimatum od przywódców okupujących sił rumuńskich. 20 sierpnia wprowadził stan wojenny na niektórych terenach Węgier, co Rumuni ostro oprotestowali. Najwyższa Rada konferencji pokojowej poinformowała przywódców Sojuszniczej Misji Wojskowej na Węgrzech, że Habsburg nie jest mile widziany na czele kraju. Generałowie Misji jeszcze tego samego dnia poinformowali arcyksięcia Józefa, że natychmiast należy wycofać stan wojenny. Na spotkaniu oficerowie zapowiedzieli również opór przeciwko jego osobie.
23 sierpnia 1919 arcyksiążę Józef został zmuszony do rezygnacji i wzmocnienia przebywającego wówczas w Segedynie admirała Miklósa Horthyego w funkcji głównego dowódcy węgierskiej Armii Narodowej. Kiedy Horthy, dzięki pozwoleniu Ententy, wprowadził się do splądrowanego przez wojska rumuńskie Budapesztu, arcyksiążę Józef był przy nim jako nowy, „silny człowiek” i wsparł jego wybór na regenta 1 marca 1920.
Czasy Horthyego.
Arcyksiążę Józef i arcyksiężna Augusta znaleźli się w centrum „prawicowego towarzystwa”. Regularnie pojawiali się na znaczących wydarzeniach kulturalnych, jak na przykład 1 sierpnia 1920 na specjalnych pokazach filmów awangardowego reżysera Pála Fejősa pt. "Pan" oraz "Lidercnyomas". 21 sierpnia 1921 arcyksiążę został jako pierwszy mianowany kawalerem Orderu Vitéza ustanowionego przez Miklósa Horthyego.
W czasach "królestwa bez króla" arcyksiążę Józef nie wycofał się całkowicie z polityki. W 1927 zasiadł w parlamencie jako członek nowo utworzonego senatu. Zajmował się głównie obszarem nauk społecznych. Napisał i wydał w siedmiu tomach wspomnienia wojenne zatytułowane "Wojna, jaką widziałem". 31 maja 1927 został uhonorowany Złotym Medalem Odwagi przez Komitet żołnierskiego Orderu Marii Teresy za bohaterstwo dostrzeżone podczas drugiej bitwy nad Piawą. Mocno interesował się kulturą, był osobą wykształconą i szeroko zorientowaną. Od 1929 był członkiem Towarzystwa Kisfaludyego. Został doktorem honoris causa na uniwersytecie w Budapeszcie i Kolozsvárze (Cluj-Napoca). Do tego również członkiem honorowym Węgierskiej Akademii Nauk, a od 1936 również jej przewodniczącym. Na stanowiskach pozostał do emigracji w 1944. Dał się poznać jako twórca barwnych powieści awanturniczych i podróżniczych. Jego żona, arcyksiężna Augusta, w trakcie wojny i po niej prowadziła wiele akcji charytatywnych.
Kiedy cesarz Karol IV zmarł na wygnaniu na Maderze w 1922, zaczęły roznosić się plotki, że arcyksiążę Józef zainteresował się tronem węgierskim dla siebie oraz swojego syna – księcia Józefa Franciszka. Kwestia aspiracji do tronu pojawiła się w oporze Horthyego, który stworzył rządową sukcesję dla swojego syna i wnuka. Również z tego powodu Józef August popadł w konflikt z wdową po cesarzu, królową Zytą i pozostałymi członkami rodu Habsburgów, którzy za dziedzica tronu uznali Ottona von Habsburga. Ta rodzinna antypatia zanikła dopiero w latach pięćdziesiątych. Kłótnia nie miała żadnej istotnej wagi, gdyż po nieudanej próbie puczu dokonanego przez Karola IV, rząd węgierski pod naciskiem krajów Ententy (Wielkiej Brytanii, Francji i Włoch) ogłosił detronizację Habsburgów (więc restauracja tego rodu nie wydawała się realna).
Arcyksiążę i nilaszowcy.
15 października 1944 na krótko przed przewrotem strzałokrzyżowców, w celu wzmocnienia skrajnie prawicowych węgierskich sztabowców, arcyksiążę Józef zażądał od premiera Gézy Lakatosa, aby przyznał jemu dowodzenie nad honwedami. Premier odrzucił wniosek, gdyż jest to wyłącznie zwierzchnictwo generalissimusa (czyli regenta Horthyego). Po puczu nilaszowców arcyksiążę zaprzysiągł wierność nowemu premierowi, Ferencowi Szalasiemu. Z balkonu pałacu w Budavár pozdrowił strzałokrzyżowców świętujących na placu Świętego Jerzego. Wraz z żoną Augustą osobiście uczestniczył również w uroczystych zebraniach. Trudno zrozumieć tę sympatię ze strony tego węgierskiego arystokraty, Habsburga, oficera cesarza i zwolennika prawowitej monarchii. W późniejszych wspomnieniach i pamiętnikach nigdy nie opowiada o tych wydarzeniach ze swojego życia.
Ostatnie lata na emigracji.
Pod koniec 1944 wraz z żoną uciekł z Węgier do Stanów Zjednoczonych. Później wrócił do Niemiec Zachodnich (Bawarii), do swojej starszej siostry, księżniczki Thurn und Taxis, Małgorzaty Klementyny Austriackiej. Po śmierci Miklósa Horthyego w lutym 1957 na prośbę żyjących na zachodzie członków Orderu Vitéza, arcyksiążę Józef August zwołał osiągalnych członków. Żyjący na emigracji wybrali nowe Przewodnictwo Viteza, a arcyksięcia obrano drugim Głównym Kapitanem. Efektem pracy było przekształcenie Orderu Vitéza w międzynarodowy zakon rycerski.
Ostatni marszałek monarchii austro-węgierskiej zmarł 6 lipca 1962 w wieku 89 lat, w miejscowości Rain nieopodal Straubinga. Został pochowany w grobowcu w Feldafing. Tam również pochowano zmarłą w 1964 żonę Józefa, arcyksiężną Augustę. Zwłoki sprowadzono na Węgry w 1992 i pochowano w krypcie palatynów pod Zamkiem Królewskim w Budapeszcie.
Dalszy los posiadłości i potomków arcyksięcia.
Późniejsi mieszkańcy zamku w Alcsút uciekli na zachód pod koniec II wojny światowej. Zamek i przyległe tereny zostały zajęte przez wojska sowieckie 23 grudnia 1944, a do kwietnia przebiegała tamtędy linia frontu. W tamtym okresie zamek został spalony – biblioteka, zbiór listów i kaplica uległy zniszczeniu. Pozbawione właściciela ruiny ograbili lokalni mieszkańcy. Ruiny i pozostałości zrównano z ziemią w latach 1950–1951 i do dzisiaj można zobaczyć jedynie pozostałe fragment portyku.
Zamek arcyksiążęcy stoi na placu Jerzego naprzeciw pałacu Sándora. Na jego miejscu znajdował się niegdyś osiemnastowieczny pałac Telekich w stylu zopf. W latach 90. XIX wieku został przebudowany przez austriackich architektów, Giergla i Korba dla arcyksięcia Józefa. Podczas oblężenia Budapesztu otoczenie pałacu zostało zniszczone, a sam budynek uległ uszkodzeniom w trakcie walk. W latach 60. budynek w zrujnowanym stanie był widoczny z Kristinaváros. W trakcie prac renowacyjnych Pałacu Królewskiego w 1969 został zlikwidowany wraz z królewskimi stajniami i budynkiem straży konnej. Na jego miejscu pozostawiono pole ze średniowiecznymi ruinami, oraz otwarto dla zwiedzających muzeum na wolnym powietrzu.
Najstarszy syn Józefa Augusta, arcyksiążę Józef Franciszek, zmarł przed ojcem w 1957. W ten sposób dziedzicem pozostał najstarszy wnuk, książę Józef Árpád – syn Józefa Franciszka i księżniczki saskiej Anny. Józef Árpád pojął za żonę niemiecką księżną Marię von Löwenstein-Wertheim-Rosenberg. Arcyksiążę doczekał się również prawnuków. Węgierskie Przewodnictwo Vitéza 3 grudnia 1977 obrało na czwartego kapitana Orderu Vitéza wnuka arcyksięcia Józefa, księcia Józefa Árpáda, który do tej pory był zastępcą głównego kapitana.

</doc>
<doc id="3135924" url="https://pl.wikipedia.org/wiki?curid=3135924" title="Przykopy (województwo śląskie)">
Przykopy (województwo śląskie)

Przykopy – osada w Polsce położona w województwie śląskim, w powiecie zawierciańskim, w gminie Pilica.
W latach 1975–1998 miejscowość położona była w województwie katowickim.

</doc>
<doc id="3135927" url="https://pl.wikipedia.org/wiki?curid=3135927" title="The Lego Movie">
The Lego Movie



</doc>
<doc id="3135928" url="https://pl.wikipedia.org/wiki?curid=3135928" title="The Amazing Spider-Man 2">
The Amazing Spider-Man 2



</doc>
<doc id="3135929" url="https://pl.wikipedia.org/wiki?curid=3135929" title="Muppets Most Wanted">
Muppets Most Wanted



</doc>
<doc id="3135930" url="https://pl.wikipedia.org/wiki?curid=3135930" title="Maleficent (film)">
Maleficent (film)



</doc>
<doc id="3135931" url="https://pl.wikipedia.org/wiki?curid=3135931" title="Oznaczenia poziome na boisku do koszykówki">
Oznaczenia poziome na boisku do koszykówki

Oznaczenia poziome na boisku do koszykówki – białe linie namalowane na parkiecie boiska. Każda linia ma swoją nazwę oraz pełni swoją rolę. Słowo "linia" w koszykówce może oznaczać zarówno prostą, jak i krzywą.
Wszystkie linie powinny być w kolorze białym i mieć 5 cm szerokości.
Linie ograniczające.
Linie ograniczające (inaczej: "linie autu") – linie wyznaczające boisko do gry w koszykówkę, wytyczając obszar rozmiarów 28m na 15m mierzone od wewnętrznych krawędzi linii ograniczających. Same linie ograniczające nie są wliczane do obszaru boiska.
Linie końcowe.
Linie końcowe – linie ograniczające boisko za koszami. Ograniczają długość boiska do 28 metrów. Nie stanowią części boiska do gry.
Linie boczne.
Linie boczne – linie ograniczające boisko po bokach. Ograniczają szerokość boiska do 15 metrów. Nie stanowią części boiska do gry.
Linia środkowa boiska.
Linia środkowa boiska – linia wyznaczona równolegle do linii końcowych boiska, przechodząca przez środki długości linii bocznych i wykraczająca poza wewnętrzny obszar boiska do koszykówki po 15 centymetrów z każdej strony boiska. Linia środkowa boiska zaliczana jest do pola obrony.
Koło środkowe.
Koło środkowe – to koło znajdujące się na środku boiska o promieniu 180 centymetrów. Służy do wykonywania rzutu sędziowskiego na początku pierwszej kwarty meczu.
Linia 6,75.
Linia 6,75 (inaczej: "linia rzutów za 3 punkty"; do roku 2004 – "linia 6,25") – łuk wyznaczający obszar na boisku od którego celny rzut do kosza ma wartość 3 punktów. Znajduje się w odległości 6,75m od rzutu prostopadłego środka obręczy kosza na płaszczyznę boiska (który powinien znajdować się w odległości 1,575m od wewnętrznej krawędzi linii końcowej boiska). Łuk zamienia się w prostą prostopadłą do krawędzi bocznej boiska, gdy znajduje się w odległości 0,9m od tejże krawędzi.
Półkole podkoszowe.
Półkola podkoszowe (inaczej: "półkola bez szarży") – obszar pod koszem, w którym w pewnych sytuacjach dozwolone jest szarżowanie.
Obszar wyznaczany jest poprzez półkole o promieniu 1,25m, mierzonym od punktu na podłożu, który znajduje się dokładnie pod środkiem kosza do wewnętrznej krawędzi linii półkola oraz poprzez połączone do półkoli dwie równoległe linie, które są prostopadłe do linii
końcowej, a ich wewnętrzne krawędzie są oddalone od punktu na podłożu, który jest dokładnie pod środkiem kosza o 1,25 m. Ich długość wynosi 0,375m, a końce są oddalone od linii końcowej o 1,2m. Obszary półkoli bez szarży są zamknięte przez wyimaginowana linię łączącą końce linii równoległych półkoli znajdującą się dokładnie pod przednią krawędzią tablicy kosza. Linie półkoli bez szarży nie należą do obszarów półkoli bez szarży.
Półkole rzutów wolnych.
Półkola rzutów wolnych – półkola o promieniu 180cm znajdujące się nad obszarami ograniczonymi, których środki są jednocześnie środkami linii rzutów wolnych.
Linia rzutów wolnych.
Linia rzutów wolnych – linia wyznaczająca obszar ograniczony z góry, nad którą stoi zawodnik podczas wykonywania rzutów wolnych, a jej przekroczenie podczas oddawania rzutu wolnego jest błędem. Linie rzutów wolnych długości 360cm, oddalone są od wewnętrznych krawędzi linii końcowych boiska na odległość 580cm. 
Linia wprowadzenia.
Linie wprowadzenia – linie znajdujące się po przeciwnej stronie boiska od linii wyznaczających strefy ławek drużyn i służą do określenia miejsca, z którego w pewnych sytuacjach zawodnik ma wprowadzić piłkę do gry. Ma 15 cm długości i znajduje się 8,325m od linii końcowej boiska.
Linie wyznaczające obszar ograniczony.
Linie wyznaczające obszar ograniczony – wyznaczają strefę w której obowiązuje zasada 3 sekund oraz specjalne niewielkie linie znajdujące się przy liniach wyznaczających obszar ograniczony, ustalają miejsca w których mają stać zawodnicy obu drużyn podczas wykonywania rzutów wolnych.
Linie wyznaczające strefy ławek drużyn.
Linie wyznaczające strefy ławek drużyn – znajdują się tylko po tej stronie boiska, po której znajdują się ławki drużyn, oraz stolik sędziowski. Linia 1. i 2. wyznaczają obszar ławki drużyny A, linia 2. i 3. wyznaczają obszar dla stolika sędziowskiego, a linie 3. i 4. wyznaczają obszar ławki drużyny B.

</doc>
<doc id="3135935" url="https://pl.wikipedia.org/wiki?curid=3135935" title="Still Loving You">
Still Loving You

Still Loving You – ballada rockowa niemieckiego zespołu Scorpions wydana w 1984 roku jako singel promujący album "Love at First Sting". Muzykę do utworu skomponował Rudolf Schenker, a słowa napisał Klaus Meine. Teledysk do piosenki, wyreżyserowany przez Harta Perry’ego, został nagrany w lipcu 1984 roku.
We Francji singel sprzedał się w liczbie 1,1 miliona kopii, osiągając status platynowej płyty, natomiast na liście "Billboard" Hot 100 znalazł się na 64 miejscu. Według Schenkera piosenka opowiada historię o kochankach, którzy uświadomili sobie, że może nastąpić koniec ich romansu, ale próbują od początku.
Utwór w zmienionych wersjach pojawił się także na innych albumach Scorpions: "Still Loving You" (1992), "Moment of Glory" (2000, wraz z Berliner Philharmoniker) oraz "Acoustica" (2001).

</doc>
<doc id="3135937" url="https://pl.wikipedia.org/wiki?curid=3135937" title="Partido Avellaneda">
Partido Avellaneda

Partido Avellaneda (hiszp. "Partido de Avellaneda"; do 1904 r. nosiło nazwę Barracas al Sud) – jedno z 135 "partidos", znajduje się w prowincji Buenos Aires. Siedzibą administracyjną jest miasto Avellaneda. Funkcję Intendenta pełni Jorge Ferraresi. Partido Arrecifes ma powierzchnię 55 km², w 2010 r. zamieszkiwało w nim 342,6 tys. mieszkańców (162 264 mężczyzn i 180 413 kobiet).
Partido Avellaneda znajduje się w granicach aglomeracji "Gran Buenos Aires".
Miejscowości.
W partido Avellaneda znajdują się następujące miejscowości:
Demografia.
Zmiana liczby ludności w latach 1869 – 2010 na podstawie kolejnych spisów ludności.

</doc>
<doc id="3135942" url="https://pl.wikipedia.org/wiki?curid=3135942" title="Halowe Mistrzostwa Świata w Lekkoatletyce 2014 - bieg na 60 m mężczyzn">
Halowe Mistrzostwa Świata w Lekkoatletyce 2014 - bieg na 60 m mężczyzn



</doc>
<doc id="3135947" url="https://pl.wikipedia.org/wiki?curid=3135947" title="Stanisław Łukaszewicz">
Stanisław Łukaszewicz

Stanisław Łukaszewicz (ur. 4 kwietnia 1923 w Wilnie, zm. 24 września 1987 w Warszawie) – polski inżynier mechanik, konstruktor samochodowy.
Stanisław Łukaszewicz niemal całe życie zawodowe zatrudniony był jako konstruktor w Fabryce Samochodów Osobowych (FSO) w Warszawie. W oparciu o stylizację Stanisława Panczakiewicza skonstruował nadwozie Syreny, jedynego samochodu osobowego polskiej konstrukcji produkowanego seryjnie w kraju po II wojnie światowej. Był pomysłodawcą i konstruktorem wielu modyfikacji usprawniających konstrukcje licencyjne produkowane w FSO.
Życiorys.
Młodość.
Jeszcze przed zakończeniem wojny ukończył w Wilnie szkołę techniczną. Studiował konstrukcje lotnicze, a potem konstrukcję samochodów na Wydziale Mechanicznym Politechniki Warszawskiej. Zmiana kierunku studiów po czterech latach została wymuszona przez władze uczelni. W ówczesnych realiach politycznych specjalności związane z obronnością kraju były zamknięte dla repatriantów z Kresów Wschodnich, wobec których komunistyczny reżim wykazywał się nieufnością.
W 1950 roku trafił do Biura Konstrukcyjnego Przemysłu Motoryzacyjnego (BKPMot) w Warszawie. Po dwóch latach przeszedł do Biura Konstrukcyjno-Doświadczalnego (BKD) Fabryki Samochodów Osobowych, przekształconego później w Dział Głównego Konstruktora (DGK) FSO.
FSO.
Pod koniec 1953 roku wraz z grupą inżynierów z BKD został delegowany do Gorkowskiej Fabryki Samochodów na szkolenie związane z uruchomieniem produkcji licencyjnej samochodu Warszawa M-20.
Syrena.
Po powrocie z Gorki Łukaszewicz wszedł w skład powołanego przez szefa DGK inż. Karola Pionniera zespołu, który miał opracować założenia i konstrukcję mniejszego i szerzej dostępnego samochodu popularnego. Z powodu oszczędności oraz ze względu na uwarunkowania gospodarczo-polityczne, z których wynikała możliwość wdrożenia produkcji przyszłej Syreny jedynie jako tzw. "produkcji ubocznej", zespół planował intensywne wykorzystanie szeregu elementów i oprzyrządowania produkcyjnego Warszawy. Na wczesnym etapie przedsięwzięcia zbudowano dwa konkurujące ze sobą przedprototypy o różnych stylizacjach i konstrukcjach nadwozi. Wynikało to z konfliktu wewnątrz zespołu pomiędzy projektantem nadwozia Stanisławem Panczakiewiczem, mającym bogate, jeszcze przedwojenne, doświadczenie w konstrukcjach metalowo-drewnianych, i Łukaszewiczem, świetnie zorientowanym w konstrukcji nadwozia samochodu Warszawa, postulującym nadwozie całkowicie metalowe. Tzw. Syrena II przygotowana w 1954 roku przez Łukaszewicza wykorzystywała elementy nadwozia Warszawy i była opracowana technologicznie z myślą o produkcji wielkoseryjnej. Konkurujące auto Panczakiewicza miało nadwozie oparte na szkielecie drewnianym, pokryte panelami pilśniowymi i wykorzystywało mniej podzespołów z Warszawy. Pionnier pogodził inżynierów dwóch pokoleń wybierając bardziej estetyczną stylizację Panczakiewicza i zlecając Łukaszewiczowi opracowanie jej konstrukcji w nowocześniejszej technologii. Razem z inż. Władysławem Kolasą Łukaszewicz opracował też "mastermodele" nadwozia przyszłej Syreny, po raz pierwszy w polskim przemyśle motoryzacyjnym.
Po rozpoczęciu produkcji seryjnej Syreny Łukaszewicz brał udział w programie badawczo-rozwojowym mającym doprowadzić do produkcji docelowego samochodu popularnego, który miał zastąpić Syrenę. Opracował m.in. konstrukcję Syreny Sport według projektu inż. Cezarego Nawrota, w której badano podwozie płytoramowe dla przyszłego auta i technologię nadwozia z laminatu szklano-epoksydowego.
Skonstruował w 1961 roku nadwozie kombi, rozwinięcie podstawowego modelu Syreny. W tym samym roku powstał głęboko zmodyfikowany prototyp oznaczony jako model 104. W tej konstrukcji Łukaszewicz przeniósł zawiasy drzwi na przednią krawędź. Przez cały okres produkcji Syreny w FSO był autorem niezliczonej ilości drobnych modyfikacji i usprawnień auta pojawiających się w kolejnych modelach.
W 1966 roku powodu planów zaprzestania produkcji Syreny i nieopłacalności utrzymywania parku pras do produkcji blaszanych paneli nadwozia powstało nadwozie Syrena L wykonane z laminatu szklano-epoksydowego (stąd inna nazwa Syrena Laminat, pod którą samochód jest najlepiej znany). Konstrukcja miała zapewnić spełnienie wymogu prawnego dostępności części zamiennych przez 7 lat po zaprzestaniu produkcji samochodu (nadwozia samochodów o konstrukcji ramowej podwozia były przez ówczesne prawo traktowane jako części zamienne). Łukaszewicz zaprojektował i razem z Władysławem Kolasą skonstruował Syrenę L wraz z całym oprzyrządowaniem do bardziej opłacalnej w takim przypadku produkcji małoseryjnej nadwozia. Cała koncepcja była przedmiotem ich wspólnego wniosku racjonalizatorskiego. Konstrukcja miała być wykonywana poza FSO. Nadwozie można było połączyć ze wszystkimi wersjami podwozia dotychczas produkowanych Syren i uzbroić w oszklenie, fotele oraz większość wyposażenia sprzed wymiany. Od 1969 roku osobiście testował jeden z czterech powstałych w FSO prototypów, który po trzyletnim programie prób odkupił od fabryki. W 1971 roku Łukaszewicz skonstruował dwie wersje hatchbacka na bazie Syreny projektu Zbigniewa Wattsona. Był również konstruktorem prototypów wywodzących się z Syreny pojazdów użytkowych dla rolnictwa (furgon i dwie wersje pick-up z 1968 roku). Żadna z opisanych powyżej konstrukcji nie doczekała się produkcji seryjnej.
Modyfikacje samochodów licencyjnych.
Po rozpoczęciu produkcji Warszawy Stanisław Łukaszewicz brał udział w konstruowaniu jej wersji użytkowych: pick-upa i opartego na nim furgonu z pojedynczymi drzwiami bocznymi tylnymi i dzieloną w poziomie tylną klapą. Razem z Cezarym Nawrotem stworzył oparty na Warszawie 201 przeszklony furgon wyposażany m.in. jako ambulans, jak również cieszący się popularnością na rynkach eksportowych. Konstrukcja ta zwana była furgonem tureckim ze względu na kraj w którym bardzo chętnie użytkowano ją jako taksówkę.
Konstrukcja Fiata 125p również była podstawą wielu modyfikacji i wersji autorstwa Stanisława Łukaszewicza. W 1977 roku zbudował na bazie pick-upa prototyp PF 125p camping. Na przestrzeni ładunkowej osadzona była kabina mieszkalna, którą w każdej chwili można było zdemontować i używać auto jak normalnego pick-upa. Brał też udział w konstrukcji przedłużonych sześciodrzwiowych odkrytych i zamkniętych tzw. „jamników” (wyprodukowano kilkadziesiąt sztuk, głównie dla biur podróży), był autorem wersji "targa" prototypowego nadwozia otwartego. Jedyną produkowaną seryjnie modyfikacją konstrukcji Polskiego Fiata autorstwa Łukaszewicza było zaproponowane i skonstruowane przez niego przedłużenie skrzyni ładunkowej pick-upa.
Najbardziej rozpoznawalnym śladem, który Stanisław Łukaszewicz pozostawił w konstrukcji nadwozia Poloneza jest okienko w tylnym słupku występujące od wersji MR'87. Zmiana ta pojawiła się po raz pierwszy w prototypie z 1982 roku jako okienko uchylne. W seryjnej produkcji pozostało ze względów oszczędnościowych jako stałe. Poza tym Łukaszewicz w 1979 roku opracował konstrukcję Poloneza Long analogiczną do „jamnika” na bazie PF 125p. Jego autorstwa są też dwie pierwsze przymiarki do towarowej wersji Poloneza: pick-up będący połączeniem przedniej części kabiny pięciodrzwiowego Poloneza i skrzyni ładunkowej z PF 125p i pojazd trzyosiowy.
Kariera w FSO.
Od 1955 roku Łukaszewicz był kierownikiem Biura Konstrukcji Nadwozi DGK, a po przekształceniu DGK w Ośrodek Badawczo-Rozwojowy Samochodów Osobowych (OBR SO) w roku 1968 – analogicznej komórki organizacyjnej. W latach 1974–1985 kierował całym Zakładem Doświadczalnym OBR SO.
Życie prywatne.
W młodości uprawiał sporty lotnicze, jednak tę pasję przerwało zdiagnozowanie wady wzroku. Był też zapalonym motorowodniakiem, członkiem sekcji motorowodnej zakładowego klubu sportowego Stal FSO, dla którego konstruował również sportowe łodzie motorowe. Żonaty, miał dzieci.
Znaczenie.
Łukaszewicz wraz z inżynierami Władysławem Kolasą i Cezarym Nawrotem był pionierem zastosowania tworzyw sztucznych do budowy nadwozi samochodowych i "mastermodeli" w polskim przemyśle motoryzacyjnym.
Pozostałe ważne konstrukcje.
Zrealizowane całościowe projekty, nie będące zasadniczymi przedsięwzięciami realizowanymi przez FSO, Łukaszewicz oznaczał pierwszymi trzema literami swojego nazwiska i kolejną cyfrą arabską:
Konstruował również pędniki do budowanych łodzi, zarówno śruby napędowe (również z tworzyw sztucznych), jak i pędniki strumieniowe. Poza tym w latach 80. XX wieku na potrzeby rodzinnej rekreacji zbudował dużą łódź motorową "Pan Stanisław".
Zaperdalač był pojazdem zbudowanym przez Stanisława Łukaszewicza w 1966 roku z prozaicznej potrzeby posiadania środka transportu do pracy w FSO z Grodziska Mazowieckiego, gdzie wtedy mieszkał. Nieformalna nazwa mikrosamochodu wywodzona była przez konstruktora od czeskiego pochodzenia dawcy bloku napędowego, Jawy 250, innym razem Łukaszewicz stwierdzał, że to nazwa zająca w języku czeskim. Z powodu dwuznacznych konotacji z czasem konstruktor zaczął określać pojazd jako Dojeżdzacz. Jednoosobowe nadwozie z laminatu epoksydowo-szklanego, z pojedynczymi drzwiami zawieszonymi na przednim słupku i zachodzącymi na dach, oparte było na rurowej ramie. Napęd z koła zdawczego skrzyni biegów przenoszony był na koła przednie za pośrednictwem łańcucha współpracującego z mechanizmem różnicowym z Junaka B-20. Wszystkie cztery koła i ogumienie pochodziły z Mikrusa. Zawieszenie przednie i tylne składało się z par wahaczy o nierównych długościach. Elementy sprężyste i amortyzację stanowiły tylne teleskopy z Jawy z przodu i – Osy z tyłu. Układ kierowniczy został zaadaptowany z mikrosamochodu Messerschmitt KR200.

</doc>
<doc id="3135955" url="https://pl.wikipedia.org/wiki?curid=3135955" title="Qurbaghestan-e Olya">
Qurbaghestan-e Olya



</doc>
<doc id="3135957" url="https://pl.wikipedia.org/wiki?curid=3135957" title="Andres Larka">
Andres Larka

Andres Larka (ur. 5 marca 1879 w Pilistvere, zm. 8 stycznia 1943 w obwodzie kirowskim) – estoński polityk, dowódca wojskowy w czasie wojny o niepodległość Estonii.
Życiorys.
W 1902 r. ukończył studia na Akademii Wojskowej w Wilnie. Był uczestnikiem wojny rosyjsko-japońskiej, a następnie brał udział w I wojnie światowej walcząc na froncie wschodnim przeciwko Rzeszy Niemieckiej, w tym na terenie Prus Wschodnich, Polski i Rumunii.
Następnie pierwszy minister wojny Republiki Estońskiej, jednocześnie został mianowany na stopień generała dywizji. Był współorganizatorem i jednym z dowódców walk niepodległościowych pełniąc jednocześnie funkcję szefa sztabu. W latach 1919–1925, był doradcą ministra wojny. W 1925 r., przeszedł na emeryturę z przyczyn zdrowotnych. 
W 1934 r., jako lider Eesti Vabadussõjalaste Liit („wabsów”), był ich kandydatem na urząd Prezydenta Estonii i uznawany był za faworyta do tego urzędu. 12 marca 1934 r., na ponad miesiąc przed wyborami, premier przejściowego rządu Konstantin Päts i generał Johan Laidoner dokonali wojskowego zamachu stanu i uniemożliwili wybór Larki oraz wprowadzili stan wyjątkowy w kraju. W wyniku tych działań Larka był dwukrotnie więziony w latach 1934–1935 i 1935/1937. W 1940 r., po zajęciu Estonii przez ZSRR został aresztowany przez Sowietów i zmarł w więzieniu w obwodzie kirwoskim w 1943 r. 

</doc>
<doc id="3135958" url="https://pl.wikipedia.org/wiki?curid=3135958" title="George Clement Perkins">
George Clement Perkins

George Clement Perkins (ur. 23 sierpnia 1839 w Kennebunkport w stanie Maine, zm. 26 lutego 1923 w Oakland w stanie Kalifornia) – amerykański polityk, działacz Partii Republikańskiej, przedsiębiorca, wolnomularz.
W latach 1869–1876 zasiadał w Senacie stanu Kalifornia. Od 1880 do 1883 pełnił funkcję gubernatora tego stanu. W latach 1893–1915 był senatorem 3. klasy z Kalifornii.
W 1864 poślubił Ruth A. Parker. Para miała siedmioro dzieci.

</doc>
<doc id="3135959" url="https://pl.wikipedia.org/wiki?curid=3135959" title="George Perkins">
George Perkins



</doc>
<doc id="3135962" url="https://pl.wikipedia.org/wiki?curid=3135962" title="Katsuhisa Hattori">
Katsuhisa Hattori

 – japoński kompozytor muzyki klasycznej, tworzący również muzykę do filmów anime, telewizyjnych serii anime oraz OVA. Hattori był uznanym kompozytorem w Japonii. Komponował głównie muzykę klasyczną, jednak doświadczony był również w tworzeniu muzyki innych gatunków, takich jak New Age oraz jazz. Był synem Ryōichiego Hattori i ojcem Takayukiego Hattori, którzy byli kompozytorami. Hattori był również pianistą oraz sędzią i przewodniczącym wielu koncertów w Tokio.

</doc>
<doc id="3135964" url="https://pl.wikipedia.org/wiki?curid=3135964" title="Leah Remini">
Leah Remini

Leah Marie Remini (ur. 15 czerwca 1970 w Brooklynie w Nowym Jorku) – amerykańska aktorka, scenarzystka i producentka telewizyjna. Jej matka jest austriacką Żydówką, ojciec Włochem z Sycylii. Znana jest z roli Carrie Heffernan w sitcomie "Diabli nadali" ("The King of Queens").

</doc>
<doc id="3135965" url="https://pl.wikipedia.org/wiki?curid=3135965" title="Charles-Louis Hanon">
Charles-Louis Hanon

Charles-Louis Hanon (ur. 2 lipca 1819 w Renescure, zm. 19 marca 1900 w Boulogne-sur-Mer) – francuski pedagog i kompozytor, autor znanych ćwiczeń fortepianowych. Jego najsłynniejszym dziełem jest zbiór ćwiczeń: "Le Pianiste virtuose en 60 exercices, calculés pour acquérir l'agilité, l'indépendance, la force et la plus parfaite égalité des doigts ainsi que la souplesse des poignets" ("Pianista wirtuoz: 60 ćwiczeń na fortepian").

</doc>
<doc id="3135969" url="https://pl.wikipedia.org/wiki?curid=3135969" title="Bażantarnia (ujednoznacznienie)">
Bażantarnia (ujednoznacznienie)



</doc>
<doc id="3135971" url="https://pl.wikipedia.org/wiki?curid=3135971" title="Bażantarnia (Rakołupy)">
Bażantarnia (Rakołupy)

Bażantarnia – część wsi Rakołupy w Polsce, położona w województwie lubelskim, w powiecie chełmskim, w gminie Leśniowice.
W latach 1975–1998 Bażantarnia administracyjnie należała do województwa chełmskiego.

</doc>
<doc id="3135972" url="https://pl.wikipedia.org/wiki?curid=3135972" title="Mohammad Fahim">
Mohammad Fahim

Mohammad Kasim Fahim (ur. 1957 w Omarz, zm. 9 marca 2014 w Kabulu) – afgański wojskowy, polityk. Od 2009 do 2014 wiceprezydent Afganistanu.

</doc>
<doc id="3135973" url="https://pl.wikipedia.org/wiki?curid=3135973" title="Bażantarnia (województwo mazowieckie)">
Bażantarnia (województwo mazowieckie)

Bażantarnia – osada leśna położona w województwie mazowieckim w powiecie radomskim w gminie Pionki.
W latach 1975–1998 miejscowość administracyjnie należała do województwa kieleckiego.

</doc>
<doc id="3135974" url="https://pl.wikipedia.org/wiki?curid=3135974" title="Bażantarnia (województwo wielkopolskie)">
Bażantarnia (województwo wielkopolskie)

Bażantarnia – osada leśna położona w województwie wielkopolskim w powiecie ostrowskim w gminie Przygodzice.
W latach 1975–1998 miejscowość administracyjnie należała do województwa poznańskiego.

</doc>
<doc id="3135975" url="https://pl.wikipedia.org/wiki?curid=3135975" title="Przywodzie (powiat choszczeński)">
Przywodzie (powiat choszczeński)

Przywodzie – kolonia w Polsce położona w województwie zachodniopomorskim, w powiecie choszczeńskim, w gminie Choszczno.
W latach 1975–1998 miejscowość administracyjnie należała do województwa gorzowskiego.

</doc>
<doc id="3135976" url="https://pl.wikipedia.org/wiki?curid=3135976" title="Mordercza sieć">
Mordercza sieć

Mordercza sieć (ang. "Wandering Eye") – kanadyjski telewizyjny thriller z 2011 roku.
Treść.
Maren Abbott, jest szczęśliwą żoną lekarza, która jednak od pewnego czasu czuje się zaniedbywana przez zajętego pracą męża. By się zemścić za brak zainteresowania, wchodzi na stronę internetową Wandering Eye, zaprojektowaną w celu ułatwienia nawiązywania romansów osobom będącym w związkach małżeńskich. Tam nawiązuje znajomość z przedstawicielem handlowym Lucasem Manningiem. Decyduje się na spotkanie z nim w hotelu, jednak będąc na miejscu zmienia zdanie i rezygnuje z romansu. Nazajutrz dowiaduje się, że Lucas został zamordowany, a ona staje się główną podejrzaną. Wkrótce z przerażeniem uświadamia sobie, że stała się celem seryjnego mordercy. Próbując uratować życie musi współpracować z szukającymi zabójcy detektywami. Okazuje się, że zabójca morduje te osoby, które próbowały lub dopuściły się zdrady małżeńskiej.

</doc>
<doc id="3135977" url="https://pl.wikipedia.org/wiki?curid=3135977" title="Przysiółek wsi">
Przysiółek wsi



</doc>
<doc id="3135978" url="https://pl.wikipedia.org/wiki?curid=3135978" title="Pustkowo (województwo pomorskie)">
Pustkowo (województwo pomorskie)

Pustkowo – osada w Polsce położona w województwie pomorskim, w powiecie gdańskim, w gminie Przywidz.
W latach 1975–1998 miejscowość administracyjnie należała do województwa gdańskiego.

</doc>
<doc id="3135979" url="https://pl.wikipedia.org/wiki?curid=3135979" title="Wyczółki (wieś w powiecie łosickim)">
Wyczółki (wieś w powiecie łosickim)

Wyczółki – wieś w Polsce położona w województwie mazowieckim, w powiecie łosickim, w gminie Olszanka.

</doc>
<doc id="3135980" url="https://pl.wikipedia.org/wiki?curid=3135980" title="Jaś i Małgosia (film 2007)">
Jaś i Małgosia (film 2007)

Jaś i Małgosia (ang. "Henjelgwa Geuretel") – południowokoreański film grozy z 2007 roku. Tytuł i treści swobodnie nawiązują do baśni braci Grimm pt. "Jaś i Małgosia".
Treść.
Eun-Soo, podczas podróży samochodem do swojej ciężko chorej matki ulega wypadkowi, wypada z drogi i stacza się z urwiska. Kiedy odzyskuje przytomność, spotyka Young-hee - dwunastoletnią dziewczynkę. Young-hee zaprowadza go do swojego niezwykłego domku w środku lasu. Tam zostaje uwięziony przez dziewczynkę i jej rodzeństwo.

</doc>
<doc id="3135981" url="https://pl.wikipedia.org/wiki?curid=3135981" title="Krzysztof Baran (ur. 1990)">
Krzysztof Baran (ur. 1990)

Krzysztof Baran (ur. 12 lutego 1990 w Tomaszowie Mazowieckim) – polski piłkarz występujący na pozycji bramkarza w duńskim klubie Kjellerup IF. Wychowanek Lechii Tomaszów Mazowiecki, w trakcie swojej kariery grał także w takich zespołach jak KKS Koluszki, Pogoń Łask Kolumna, UKS SMS Łódź, Chojniczanka Chojnice, Jagiellonia Białystok, Ruch Radzionków, Podbeskidzie Bielsko-Biała, Bruk-Bet Termalica Nieciecza oraz Sandecja Nowy Sącz.

</doc>
<doc id="3135982" url="https://pl.wikipedia.org/wiki?curid=3135982" title="Pilot i ja">
Pilot i ja

Pilot i ja – opowiadanie dla dzieci autorstwa Adama Bahdaja wydane po raz pierwszy w 1967 roku w wydawnictwie "Nasza Księgarnia" 
Chłopiec o imieniu Waluś, którego zawsze fascynowały samoloty i latanie, narysował pewnego dnia samolot oraz pilota. Ku jego zaskoczeniu pilot ożył. Chłopiec zaprzyjaźnił się z wąsatym mężczyzną, odbywając wraz z nim pełną przygód podróż, narysowanym przez siebie samolotem. Bohaterowie dotarli do Olsztyna, gdzie zostali ugoszczeni przez ciocię Walusia. Odbyty przez małego pasażera lot wkrótce okazał się snem 

</doc>
<doc id="3135984" url="https://pl.wikipedia.org/wiki?curid=3135984" title="Muzeum Zamek w Oświęcimiu">
Muzeum Zamek w Oświęcimiu

Muzeum Zamek w Oświęcimiu – muzeum położone w Oświęcimiu. Placówka jest gminną jednostką organizacyjną, a jego siedziba znajduje się w pomieszczeniach oświęcimskiego zamku.
Muzeum zostało powołane na mocy uchwały Rady Miasta Oświęcimia z 2010 roku. Na jego siedzibę wyznaczono zamek w Oświęcimiu, który od 1993 roku mieścił Zbiory Historyczno – Etnograficzne Oświęcimskiego Centrum Kultury. Powołanie placówki poprzedził remont, przeprowadzony w latach 2004-2006.
W muzeum prezentowane są następujące ekspozycje:
Muzeum jest obiektem całorocznym, czynnym z wyjątkiem: sobót w okresie od października do maja oraz poniedziałków w okresie od czerwca do września. Wstęp jest płatny. 

</doc>
<doc id="3135985" url="https://pl.wikipedia.org/wiki?curid=3135985" title="Czarny las (film 2012)">
Czarny las (film 2012)

Czarny las – amerykański horror fantasy z 2012 roku.
Treść.
Grupa żądnych wrażeń turystów przybywa do Szwarcwaldu na południu Niemiec. Tajemniczy przewodnik zabiera ich w dziwne miejsce. W prastarym kamiennym kręgu zostaje odprawiony dziwny rytuał, którego skutkiem jest porwanie niemowlęcia przez dziwne istoty i przeniesienie turystów w inny wymiar. W tajemniczym świecie przypominającym ten znany z baśni braci Grimm, turyści muszą walczyć o przetrwanie.

</doc>
<doc id="3135996" url="https://pl.wikipedia.org/wiki?curid=3135996" title="Cannibal Girls">
Cannibal Girls

Cannibal Girls – kanadyjski horror z 1973 roku w reżyserii Ivana Reitmana.

</doc>
<doc id="3135999" url="https://pl.wikipedia.org/wiki?curid=3135999" title="Domek Tkaczki">
Domek Tkaczki



</doc>
<doc id="3136000" url="https://pl.wikipedia.org/wiki?curid=3136000" title="Przystań (osada leśna w województwie mazowieckim)">
Przystań (osada leśna w województwie mazowieckim)

Przystań – osada leśna leśna w Polsce położona w województwie mazowieckim, w powiecie ostrołęckim, w gminie Olszewo-Borki.

</doc>
<doc id="3136003" url="https://pl.wikipedia.org/wiki?curid=3136003" title="Zabiele Wielkie (osada leśna)">
Zabiele Wielkie (osada leśna)

Zabiele Wielkie – osada leśna w Polsce położona w województwie mazowieckim, w powiecie ostrołęckim, w gminie Olszewo-Borki.

</doc>
<doc id="3136009" url="https://pl.wikipedia.org/wiki?curid=3136009" title="Hysterangium">
Hysterangium

Hysterangium Vittad. (podkorzeniak) – rodzaj grzybów z rodziny podkorzeniakowatych ("Hysterangiaceae").
Systematyka i nazewnictwo.
Pozycja w klasyfikacji według Index Fungorum: "Hysterangiaceae, Hysterangiales, Phallomycetidae, Agaricomycetes, Agaricomycotina, Basidiomycota, Fungi".
Polską nazwę nadał Władysław Wojewoda w 1999 r., wcześniej w polskim piśmiennictwie mykologicznym rodzaj ten miał nazwę korzeniak.
Charakterystyka.
Owocniki przeważnie małe, o średnicy 0,5–2 cm, kuliste, półkuliste, bulwiaste lub gruszkowate, czasami nieregularne lub klapowane, często z obfitą grzybnią u podstawy, tworzącą sznury grzybniowe. Perydium dobrze rozwinięte, trwałe, ale zazwyczaj dające się oddzielić w okresie dojrzałości. Gleba jędrna, galaretowata, często korkowata, ale ostatecznie rozpływająca się, o barwie od oliwkowej do oliwkowobrązowej, labiryntowata, z małymi komorami, zwykle ułożonymi promieniście i częściowo wypełnionymi zarodnikami. Strzępki tramy wąskie do szerokich, zżelatynizowane. System strzępkowy monomityczny, albo z cienkościennymi i napęczniałymi strzępkami, albo zżelatynizowanymi. Sprzążki obecne na wszystkich strzępkach. Kolumella albo występuje i jest prawie równoległa, albo jest zredukowana, albo sporadycznie jej brak. Jeśli jest, to zwykle drzewkowata, szklista, zżelatynizowana. Bazydiospory przeważnie o długości 10–18 µm, czasem więcej niż 20 µm, rzadko bardzo małe (mniej niż 5 µm długości), wydłużone elipsoidalne do wrzecionowatych lub cylindrycznych, czasem jajowate, niemal szkliste do bladożółtawych lub zielonkawobrązowych, z lekko pogrubioną ścianą. Podstawki kręte, wąskie, cylindryczne, często zwężone, z 2, 4, 6 (-8) zarodnikami na bardzo krótkich sterygmach. Trama w hymenium regularna, szklista, częściowo lub całkowicie zżelowana, z mniej więcej równoległymi, wąskimi strzępkami. Subhymenium słabo rozwinięte. Skórka zbudowana ze smukłych strzępek, czasami zabarwionych, a czasami otoczonych przez szeroką, zlepioną tkankę podskórną z napęczniałych elementów.
Grzyby podziemne, ektomykoryzowe. W Polsce rosną w sąsiedztwie takich drzew jak: jodła, dąb, grab, sosna, modrzew, buk, świerk i leszczyna. Ze względu na występowanie pod ziemią trudne do odszukania. Do 2016 r. w Polsce podano tylko 16 ich stanowisk.

</doc>
<doc id="3136011" url="https://pl.wikipedia.org/wiki?curid=3136011" title="Podkorzeniak">
Podkorzeniak



</doc>
<doc id="3136013" url="https://pl.wikipedia.org/wiki?curid=3136013" title="Big Stone City">
Big Stone City

Big Stone City – miasto w Stanach Zjednoczonych, w stanie Dakota Południowa, w hrabstwie Grant.

</doc>
<doc id="3136014" url="https://pl.wikipedia.org/wiki?curid=3136014" title="Revillo">
Revillo

Revillo – miasto w Stanach Zjednoczonych, w stanie Dakota Południowa, w hrabstwie Grant.

</doc>
<doc id="3136015" url="https://pl.wikipedia.org/wiki?curid=3136015" title="Infundibulicybe">
Infundibulicybe

Infundibulicybe Harmaja – rodzaj grzybów z rzędu pieczarkowców ("Agaricales"). W Polsce występują trzy gatunki.
Systematyka i nazewnictwo.
Pozycja w klasyfikacji według Index Fungorum: "Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Gatunki występujące w Polsce:

</doc>
<doc id="3136017" url="https://pl.wikipedia.org/wiki?curid=3136017" title="Milbank">
Milbank

Milbank – miasto w Stanach Zjednoczonych, w stanie Dakota Południowa, siedziba administracyjna hrabstwa Grant.

</doc>
<doc id="3136018" url="https://pl.wikipedia.org/wiki?curid=3136018" title="Enczo Danaiłow">
Enczo Danaiłow

Enczo Kiriłow Danaiłow, znany pod pseudonimem Bate Enczo (bulg. "Енчо Кирилов Данаилов") (ur. 20 października 1957 w Ruse) – bułgarski aktor, prezenter telewizyjny i pisarz.
Życiorys.
W 1984 roku ukończył Narodową Akademię Sztuki Teatralnej i Filmowej imienia Krystjo Sarafowa w Sofii na kierunku teatru lalek. W latach 1984 – 1991 w Płowdiwie pracował jako aktor w teatrze lalek, występował także w płowdiwskiej operze. Od 1990 do 2000 roku był wykładowcą na kierunku teatru lalek, ucząc pantominy i reżyserii animacji w Narodowej Akademii Sztuki Teatralnej i Filmowej Krystjo Sarafowa. W 2003 roku wydał książkę dla dzieci "„Pejte i igrajte s Enczo”".
Danaiłow nie jest żonaty, lecz związany z Lili. Ma trójkę dzieci. Umie posługiwać się językiem japońskim, promuje japońskie gry i śpiewa japońskie piosenki.
Jest prowadzącym programu „"Koj e po po naj"”.

</doc>
<doc id="3136021" url="https://pl.wikipedia.org/wiki?curid=3136021" title="Kazachska Wysszaja Liga w hokeju na lodzie (2013/2014)">
Kazachska Wysszaja Liga w hokeju na lodzie (2013/2014)

Sezon kazachskiej ekstraligi został rozegrany na przełomie 2013 i 2014 roku. Był to 22. sezon rozgrywek mistrzostw Kazachstan w hokeju na lodzie.
Tytułu mistrzowskiego bronił Jertys Pawłodar, który w finale poprzedniej edycji pokonał Bejbarys Atyrau w meczach 4:1. W 2014 pokonał Arłan Kokczetaw w meczach 4:0 i ponownie zdobył tytuł.
Sezon zasadniczy.
Runda zasadnicza trwała od 7 września 2012 do 24 lutego2013 roku. W sezonie zasadniczym uczestniczyło w 10 drużyn, które rozegrały po 54 spotkania. Pierwsze miejsce zajął klub Jertys Pawłodar. Drużyna Kazcynk-Torpedo 2 przegrała wszystkie 54 mecze i nie zdobyła ani jednego punktu.
Najskuteczniejszym zawodnikiem oraz asystentem rundy zasadniczej został Kanadyjczyk Yannick Riendeau (Arłan Kokczetaw), który uzyskał 83 punkty za 33 gole i 50 asyst. Najlepszym strzelcem okazał się jego partner z drużyny i rodak, Marc Bélanger, który uzyskał 40 goli. 
Tabela.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
Faza play-off.
Do fazy play-off awansowało osiem pierwszych drużyn z rundy zasadniczej. Ten etap rozpoczął się 27 lutego 2014. Rywalizacja w ćwierćfinałach, półfinałach i finale toczyła się do czterech meczów wygranych, zaś rywalizacja o trzecie miejsce do trzech zwycięskich spotkań.

</doc>
<doc id="3136023" url="https://pl.wikipedia.org/wiki?curid=3136023" title="Bierkut Karaganda">
Bierkut Karaganda

Bierkut Karaganda (ros. ХК Беркут Караганда) – kazachski klub hokejowy z siedzibą w Karagandzie.
Bierkut Karaganda wykształcił się z klubu Saryarka Karaganda, który od 2012 rozpoczął występy w rosyjskich rozgrywkach Wysszaja Chokkiejnaja Liga (WHL). Został założony w 2012 jako zespół farmerski wobec Saryarki. Drużyna rezerwowa uczestniczy w narodowych mistrzostwach Wysszaja Liga - w sezonie 2012/2013 funkcjonowała pod nazwą Saryarka 2, a od sezonu 2013/2014 do 2015 działał jako Bierkut Karaganda. W 2015 nowym zespołem farmerskim Saryarki został HK Temyrtau.

</doc>
<doc id="3136025" url="https://pl.wikipedia.org/wiki?curid=3136025" title="Nomad Astana">
Nomad Astana

Nomad Astana (kaz. Номад Астана; od 2019 do 2022 Nomad Nur-Sułtan – ros. Хоккейный клуб Номад Нур-Султан) – kazachski klub hokeja na lodzie z siedzibą w Astanie.
Historia.
Nomad Astana wykształcił się z klubu Barys Astana, który od 2008 rozpoczął występy w rosyjskich rozgrywkach KHL. Od tego czasu drużyna rezerwowa klubu, pod nazwą Barys Astana 2, uczestniczy w narodowych mistrzostwach Wysszaja Liga i służy jako zespół farmerski wobec pierwszej ekipy Barysu. W maju 2013 Barys Astana 2 został przemianowany na Nomad Astana i od sezonu 2013/2014 funkcjonuje pod tą nazwą.
Drużyna w 2010 przystąpiła do rosyjskich rozgrywek Wyższej Hokejowej Ligi (WHL).
W połowie 2020 trenerem został Aleksandr Wysocki. Przed rozpoczęciem sezonu WHL 2020/2021 z powodu pandemii COVID-19 drużyna została wyłączona z rozgrywek wraz z innymi uczestnikami spoza Rosji. W lipcu 2022 szkoleniowcem Nomadu został ogłoszony Gałym Mambietalijew.
Zawodnicy.
W drużynie Nomadu występują m.in. zawodnicy przekazani z zespołu nadrzędnego, Barysu Astana.

</doc>
<doc id="3136028" url="https://pl.wikipedia.org/wiki?curid=3136028" title="CONSUR Sevens 2014">
CONSUR Sevens 2014

CONSUR Sevens 2014 – dziewiąte mistrzostwa strefy CONSUR w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez Confederación Sudamericana de Rugby mające na celu wyłonienie najlepszej męskiej reprezentacji narodowej w tej dyscyplinie sportu w strefie CONSUR, które odbyły się wraz z turniejem żeńskim w dniach 8–9 marca 2014 roku w stolicy Chile, Santiago. Został rozegrany w ramach Igrzysk Ameryki Południowej 2014 i służył również jako kwalifikacja do turnieju rugby 7 na Igrzyskach Panamerykańskich 2015.
Informacje ogólne.
Turniej został rozegrany w ramach Igrzysk Ameryki Południowej 2014 i był to debiut rywalizacji w rugby siedmioosobowym w historii tych zawodów. Prócz walki o medale służył on jednocześnie jako kwalifikacja do turnieju rugby 7 na Igrzyskach Panamerykańskich 2015.
Zawody odbyły się w Centro de Alto Rendimiento Parque Mahuida. Do rozgrywek przystąpiło siedem zespołów, które w pierwszej fazie rozegrały spotkania systemem kołowym w ramach jednej grupy, następnie czołowa dwójka zmierzyła się w finale, dwie kolejne walczyły zaś o brąz. Sędziowie zostali wyznaczeni pod koniec stycznia 2014 roku.
Tytuł mistrzowski obronili Argentyńczycy, awans na Igrzyska Panamerykańskie 2015 uzyskali natomiast Urugwajczycy.

</doc>
<doc id="3136029" url="https://pl.wikipedia.org/wiki?curid=3136029" title="Stockholm (Maine)">
Stockholm (Maine)

Stockholm – miasto w Stanach Zjednoczonych, w stanie Maine, w hrabstwie Aroostook.

</doc>
<doc id="3136031" url="https://pl.wikipedia.org/wiki?curid=3136031" title="Sosna augustowska">
Sosna augustowska

Sosna augustowska – ekotyp sosny zwyczajnej wytworzony w Puszczy Augustowskiej w woj. podlaskim.
Sosna augustowska jest cenna dzięki przystosowaniu się w toku ewolucji do miejscowych warunków klimatycznych i glebowych. Odmiana ta hodowana jest w szkółkach na terenie Puszczy Augustowskiej, a także w innych częściach Polski.
Lasy sosnowe pokrywają ponad 70% obszaru Puszczy Augustowskiej. Najstarszy, dwustuletni drzewostan sosnowy znajduje się w rezerwacie przyrody Pomorze w gminie Giby. Naturalne siedliska sosny są także chronione m.in. w rezerwatach przyrody Kukle, Mały Borek i Perkuć. Duża część lasów sosnowych wchodzi w skład obszaru chronionego krajobrazu "Puszcza i Jeziora Augustowskie". Ponadto pojedyncze sosny lub grupy sosen mają status pomników przyrody.

</doc>
<doc id="3136032" url="https://pl.wikipedia.org/wiki?curid=3136032" title="Stockholm (Nowy Jork)">
Stockholm (Nowy Jork)

Stockholm – "town" w Stanach Zjednoczonych, w stanie Nowy Jork, w hrabstwie St. Lawrence.
Powierzchnia "town" wynosi 94,29 mi² (około 244,2 km²). W 2010 roku jego populacja wynosiła 3665 osób, a liczba gospodarstw domowych: 1654. W 2000 roku zamieszkiwało je 3592 osób, a w 1990 mieszkańców było 3533.
W obrębie "town" znajduje się CDP Winthrop.

</doc>
<doc id="3136033" url="https://pl.wikipedia.org/wiki?curid=3136033" title="Stockholm (Dakota Południowa)">
Stockholm (Dakota Południowa)

Stockholm – miasto w Stanach Zjednoczonych, w stanie Dakota Południowa, w hrabstwie Grant.

</doc>
<doc id="3136034" url="https://pl.wikipedia.org/wiki?curid=3136034" title="Charles Cros">
Charles Cros

Charles Cros, właśc. Émile-Hortensius-Charles Cros (ur. 1 października 1842 w Fabrezan, płd. Francja, zm. 9 sierpnia 1888 w Paryżu, Francja) – francuski poeta i wynalazca.
Zarys biograficzny.
W latach 1860-1863 nauczyciel chemii w paryskiej szkole dla głuchoniemych.
Pracował nad ulepszeniem telegrafu, nad technologią fotografii kolorowej (1869) oraz prototypem fonografu (w 1877 opatentował "„Parleophone”", koncepcję okrągłych płaskich płyt, produkowanych w oparciu o wzorzec, jednak nie zrealizował praktycznie swojego pomysłu).
Pisał też i wygłaszał na scenach paryskich kabaretów, takich jak "Le Chat Noir", monologi satyryczne.
Jego twórczość poetycka nie została doceniona za jego życia, stała się dopiero inspiracją dla surrealistów. W XX w. jego wiersze wydawano, a także wykorzystywano jako teksty piosenek, wykonywanych m.in. przez Brigitte Bardot i Juliette Gréco. 
Jego imieniem nazwano w 1947 akademię, przyznającą nagrody za najlepsze płyty muzyczne (fr. "Académie Charles-Cros").

</doc>
<doc id="3136057" url="https://pl.wikipedia.org/wiki?curid=3136057" title="Stanisław Kajetan Stawiski">
Stanisław Kajetan Stawiski

Stanisław Kajetan Stawiski herbu Gozdawa – sędzia ziemski sieradzki w latach 1786-1794, podsędek sieradzki w latach 1779-1786, wojski większy szadkowski w latach 1770-1779, miecznik szadkowski w latach 1765-1770.
Mecenas Trybunału Głównego Koronnego w Piotrkowie w 1765 roku. Będąc posłem województwa sieradzkiego na sejm 1780 roku został wybrany sędzią sejmowym.

</doc>
<doc id="3136067" url="https://pl.wikipedia.org/wiki?curid=3136067" title="Muzeum Miejskie w Tuchowie">
Muzeum Miejskie w Tuchowie

Muzeum Miejskie w Tuchowie – muzeum położone w Tuchowie. Placówka jest gminną jednostką organizacyjną. 
Muzeum powstało w 2013 roku z inicjatywy przewodniczącego Rady Miejskiej Tuchowa, Ryszarda Wrony. Prace związane z organizacją placówki trwały od 2009 roku. Mieści się w pomieszczeniach tuchowskiego Domu Kultury, wykorzystywanych do niedawna jako kotłownia i magazyn na węgiel i opał.
Ekspozycja muzealna obejmuje zbiory historyczne (skarbiec historyczny miasta oraz wystawy związane z okresem I oraz II wojny światowej) oraz etnograficzne (rzemiosło i rękodzielnictwo). Wiele z eksponatów pochodzi z kolekcji, podarowanej przez rodzinę Tadeusza Radwana – artysty ludowego i podróżnika.
Prace twórcy eksponowane są w sali jego imienia.
Muzeum jest obiektem całorocznym, czynnym od środy do piątku, w pozostałe zaś dni po uprzednim zgłoszeniu. Wstęp jest płatny.

</doc>
<doc id="3136077" url="https://pl.wikipedia.org/wiki?curid=3136077" title="Pirogówka">
Pirogówka

 
Pirogówka – historyczna miejscowość, obecnie w rejonie sichowskim we Lwowie, koło współczesnej ulicy Pirogówki, między ulicami Pasieczną i Wulecką. Ze wschodu sąsiaduje z lasem Winnickim.

</doc>
<doc id="3136078" url="https://pl.wikipedia.org/wiki?curid=3136078" title="Cieśnina Mindoro">
Cieśnina Mindoro

Cieśnina Mindoro () – cieśnina na Filipinach; łączy Morze Południowochińskie na północnym zachodzie z morzem Sulu pomiędzy wyspą Busuanga na południowym zachodzie a wyspą Mindoro na północnym wschodzie.
Dla statków klasy wyższej od klasy Malaccamax, które mogą przepłynąć przez cieśninę Malakka, cieśnina Mindoro jest częścią szlaku wodnego dla statków płynących z oceanu Indyjskiego ku Pacyfikowi.

</doc>
<doc id="3136079" url="https://pl.wikipedia.org/wiki?curid=3136079" title="Valerio Vallanía">
Valerio Vallanía

Valerio Angel Vallanía (ur. 14 lipca 1906 roku w Córdobie, zm. 8 października 1998 roku tamże) – argentyński lekkoatleta, uczestnik Igrzysk Olimpijskich 1928 oraz multimedalista lekkoatletycznych mistrzostw Ameryki Południowej.
Podczas Igrzysk Olimpijskich w Amsterdamie w 1928 roku uczestniczył w biegu na 110 metrów przez płotki oraz skoku wzwyż. W biegu na 110 metrów przez płotki odpadł już w pierwszej rundzie, natomiast w skoku wzwyż w kwalifikacjach skoczył 1,77 m, co nie dało mu awansu do finału i ostatecznie został sklasyfikowany na 19. pozycji.
Zawodnik zdobył łącznie 12 medali na lekkoatletycznych mistrzostwach Ameryki Południowej: pięć w skoku wzwyż (wszystkie złote – 1924, 1926, 1927, 1929 i 1931), cztery w biegu na 110 metrów przez płotki (trzy złote – 1926, 1927 i 1929 oraz jeden brązowy – 1931), dwa w skoku w dal (złoty – 1926 i brązowy – 1927) oraz jeden w dziesięcioboju (złoty – 1926). Ponadto Vallanía zdobył także złoty medal w skoku wzwyż na nieoficjalnych lekkoatletycznych mistrzostwach Ameryki Południowej w 1922 roku.
Rekord życiowy zawodnika w biegu na 110 metrów przez płotki wynosi 15,3 s (1929), a w skoku wzwyż – 1,91 m (1932).

</doc>
<doc id="3136080" url="https://pl.wikipedia.org/wiki?curid=3136080" title="Valerio Vallania">
Valerio Vallania



</doc>
<doc id="3136083" url="https://pl.wikipedia.org/wiki?curid=3136083" title="Mohammed Fahim">
Mohammed Fahim



</doc>
<doc id="3136085" url="https://pl.wikipedia.org/wiki?curid=3136085" title="Pelazgos">
Pelazgos

Pelazgos (gr. Pelasgós, łac. Pelasgus) – eponim mitycznego ludu Pelazgów zamieszkujących Półwysep Grecki przed przybyciem ludów greckich. Z uwagi na to, że Pelazgowie mieli zamieszkiwać zarówno Tesalię jak i Peloponez istnieje kilka niezależnych genealogii tego bohatera.
Genealogia arkadyjska.
Według tradycji arkadyjskiej Pelazgos ze związku z okeanidą Meliboją, nimfą Kyllene lub Dejanirą miał syna Likaona, który z kolei spłodził pięćdziesięciu synów, przeważnie eponimów miast i plemion greckich oraz córkę Kallisto, która urodziła Zeusowi syna Arkasa, eponima Arkadii. Według jednego rodowodu Pelazgos był synem Zeusa i Niobe, według drugiego był pierwszym człowiekiem zamieszkującym Arkadię. Podobno był urodzony z ziemi. Jako król Arkadii nauczył swój lud mieszkania w domach i rozróżniania roślin użytecznych i szkodliwych.
Genealogia argolidzka.
Drugą genealogię przekazał Pauzaniasz. Wedle niej Pelazgos był potomkiem Zeusa i Niobe dopiero w czwartym pokoleniu. Jego rodzicami byli Triopas i Sosis (albo Sois), a braćmi Iasos i Agenor. Był Argejczykiem, a nie Arkadyjczykiem. Gościł u siebie boginię Demeter, gdy ta poszukiwała swej córki i wybudował dla niej świątynię Demeter pelazgijskiej. Miał córkę Larisę, od której wziął nazwę akropol wznoszący się nad Argos.
Rodowód tesalski.
W wersji tesalskiej Pelazgos nie był ojcem, ale synem Larisy i Posejdona. Miał dwóch braci Achajosa i Ftiosa. Wraz z braćmi opuścił Peloponez i zajął Tesalię, która wówczas zwała się Hajmonią. Bracia wygnali dzikich mieszkańców tej krainy, a zdobycz podzielili między siebie. Tak powstały Achaja, Ftiotyda i Pelasgiotis. W pięć pokoleń później potomkowie trzech braci zostali wyparci z Tesalii przez Kuretów i Lelegów. Część wygnanych wówczas „Pelazgów” zawędrowała do Italii.
Pochodzenie Pelazgosa według różnych tradycji

</doc>
<doc id="3136088" url="https://pl.wikipedia.org/wiki?curid=3136088" title="Number 9">
Number 9

Number 9 – singel południowokoreańskiej grupy T-ara. Utwór, wspólnie z "Neukkim Anikka", promował minialbum "AGAIN". Został wydany 10 października 2013 roku. Singel sprzedał się w Korei Południowej w nakładzie (w roku 2013) egzemplarzy.
Utwór "Number 9" zdobył nagrodę „Song of the Year” podczas KoreanUpdates Awards w 2013 roku.
Promocja.
Piosenka została przedstawiona przez zespół 6 października 2013 na koncercie "Hallyu Dream Concert". 10 października grupa wystąpiła z utworem "Number 9" w programie "M Countdown".
Singel japoński.
 – ósmy japoński singel grupy T-ara. Utwór "Number 9" został nagrany ponownie w języku japońskim i wydany 20 listopada 2013 roku. Osiągnął 13 pozycję w rankingu Oricon i pozostał na liście przez 7 tygodni, sprzedał się w nakładzie egzemplarzy.
Singel (podwójna strona A) ukazał się w czterech edycjach: regularnej, dwóch limitowanych CD+DVD oraz „X'mas Edition” CD+2DVD. Utwór "Kioku ~Kimi ga kureta michishirube~" został użyty w filmie "Jinx!!!", w którym jedną z głównych ról odegrała Hyomin. 

</doc>
<doc id="3136094" url="https://pl.wikipedia.org/wiki?curid=3136094" title="Gabriel Popiel">
Gabriel Popiel

Gabriel Popiel herbu Sulima – sędzia ziemiański sandomierski w 1792 roku, wojski większy sandomierski w latach 1787-1792, miecznik sandomierski w latach 1786-1787, wojski mniejszy sandomierski w latach 1784-1786, skarbnik sandomierski w latach 1783-1784, podstarości sandomierski, sędzia grodzki nowomiejski korczyński w 1780 roku, sędzia grodzki sandomierski, komisarz Komisji Dobrego Porządku województwa sandomierskiego.
W 1780 roku będąc posłem na sejm z województwa sandomierskiego został wybrany sędzią sejmowym. Był komisarzem Sejmu Czteroletniego z powiatu sandomierskiego województwa sandomierskiego do szacowania intrat dóbr ziemskich w 1789 roku.

</doc>
<doc id="3136096" url="https://pl.wikipedia.org/wiki?curid=3136096" title="Centro de Alto Rendimiento Parque Mahuida">
Centro de Alto Rendimiento Parque Mahuida

Centro de Alto Rendimiento Parque Mahuida – stadion do rugby union w Santiago, stolicy Chile. Może pomieścić 1500 widzów. Na obiekcie rozegrano wszystkie spotkania turnieju rugby 7 na Igrzyskach Ameryki Południowej 2014 (zarówno w turnieju mężczyzn, jak i kobiet). W związku z organizacją tych zawodów, w 2013 roku stadion przeszedł modernizację.

</doc>
<doc id="3136097" url="https://pl.wikipedia.org/wiki?curid=3136097" title="Przejście graniczne Gozdowice-Güstebieser Loose">
Przejście graniczne Gozdowice-Güstebieser Loose

Przejście graniczne Gozdowice-Güstebieser Loose – utworzone i zlikwidowane w 2007 roku polsko-niemieckie drogowe (przeprawa promowa) przejście graniczne położone w województwie zachodniopomorskim, w powiecie gryfińskim, w gminie Mieszkowice, w miejscowości Gozdowice, nad rzeką Odrą.
Opis.
Przejście graniczne Gozdowice-Güstebieser Loose został utworzone 20 października 2007 roku. Czynne było kwiecień–październik w godz. 6.30–20.30 z ograniczeniem kursowania promu z powodu złych warunków atmosferycznych. Dopuszczony był ruch osobowy z wyłączeniem autobusów, towarowy pojazdami o dopuszczalnej masie całkowitej do 3,5 tony i mały ruch graniczny. Kontrolę graniczną osób, towarów i środków transportu wykonywała Placówka Straży Granicznej w Osinowie Dolnym (Placówka SG w Osinowie Dolnym).
21 grudnia 2007 roku na mocy układu z Schengen przejście graniczne zostało zlikwidowane.
Obecnie w tym miejscu funkcjonuje przeprawa promowa Gozdowice-Güstebieser Loose.

</doc>
<doc id="3136103" url="https://pl.wikipedia.org/wiki?curid=3136103" title="Przelicznik objętości gazu">
Przelicznik objętości gazu

Przelicznik objętości gazu – urządzenie służące do obliczania, sumowania oraz wyznaczania przyrostu objętości gazu zmierzonej za pomocą gazomierza w warunkach odpowiadających warunkom bazowym. W tym celu używa jako wejścia objętości zmierzonej przez gazomierz w warunkach pomiaru jak i innych parametrów np. ciśnienia gazu i temperatury. Znajduje zastosowanie przy rozliczeniach handlowych hurtowych ilości gazu.
Wyróżnia się 2 typy przeliczników objętości gazu:

</doc>
<doc id="3136108" url="https://pl.wikipedia.org/wiki?curid=3136108" title="CONSUR Women’s Sevens 2014">
CONSUR Women’s Sevens 2014

CONSUR Women's Sevens 2014 – dziesiąte mistrzostwa strefy CONSUR w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez Confederación Sudamericana de Rugby mające na celu wyłonienie najlepszej żeńskiej reprezentacji narodowej w tej dyscyplinie sportu w strefie CONSUR, które odbyły się wraz z turniejem męskim w dniach 8–9 marca 2014 roku w stolicy Chile, Santiago. Został rozegrany w ramach Igrzysk Ameryki Południowej 2014 i służył również jako kwalifikacja do turnieju rugby 7 na Igrzyskach Panamerykańskich 2015.
Informacje ogólne.
Turniej został rozegrany w ramach Igrzysk Ameryki Południowej 2014 i był to debiut rywalizacji w rugby siedmioosobowym w historii tych zawodów. Prócz walki o medale służył on jednocześnie jako kwalifikacja do turnieju rugby 7 na Igrzyskach Panamerykańskich 2015.
Zawody odbyły się w Centro de Alto Rendimiento Parque Mahuida. Do rozgrywek przystąpiło siedem zespołów, które w pierwszej fazie rozegrały spotkania systemem kołowym w ramach jednej grupy, następnie czołowa dwójka zmierzyła się w finale, dwie kolejne walczyły zaś o brąz. Sędziowie zostali wyznaczeni pod koniec stycznia 2014 roku.
Tytuł mistrzowski – pozwalając rywalkom na zdobycie tylko jednego przyłożenia – obroniły Brazylijki zyskując jednocześnie awans na Igrzyska Panamerykańskie 2015.

</doc>
<doc id="3136109" url="https://pl.wikipedia.org/wiki?curid=3136109" title="Dominik Maniecki">
Dominik Maniecki

Dominik Maniecki herbu Sokola – świecki pisarz wielki koronny w 1776 roku.
W 1780 roku będąc posłem na sejm z województwa czernihowskiego został wybrany sędzią sejmowym. Poseł czernihowski na sejm 1782 roku. Sędzia sejmowy ze stanu rycerskiego w 1782 roku. Poseł na sejm 1784 roku z województwa wołyńskiego.
Bibliografia.
 

</doc>
<doc id="3136110" url="https://pl.wikipedia.org/wiki?curid=3136110" title="Robert Denmark">
Robert Denmark

Robert Neil "Rob" Denmark (ur. 23 listopada 1968 w Billericay) – angielski lekkoatleta specjalizujący się w biegach średnio i długodystansowych, dwukrotny uczestnik letnich igrzysk olimpijskich (Barcelona 1992, Sydney 2000).

</doc>
<doc id="3136112" url="https://pl.wikipedia.org/wiki?curid=3136112" title="Rob Denmark">
Rob Denmark



</doc>
<doc id="3136115" url="https://pl.wikipedia.org/wiki?curid=3136115" title="Gordon Fee">
Gordon Fee

Gordon Donald Fee (ur. 23 maja 1934, zm. 25 października 2022.) – amerykański teolog pentekostalny, biblista, duchowny Assemblies of God, tłumacz Biblii i autor komentarzy biblijnych.
Jego ojciec Donald Horace Fee był zielonoświątkowym pastorem. 
Fee zakwestionował zielonoświątkową doktrynę chrztu w Duchu Świętym i twierdzi, że Biblia dostarcza zbyt mało dowodów na to, by traktować ten fenomen jako przeżycie oddzielnie od nawrócenia. Fee jest zdania, że we wczesnym chrześcijaństwie chrzest w Duchu Świętym był częścią nawrócenia, ale ten niezbędny dla Kościoła dar zaniknął w wyniku zaniedbania. To zaniedbanie oraz powrót tego fenomenu na początku XX wieku sprawił, że zielonoświątkowcy uznali chrzest w Duchu Świętym za odrębne przeżycie.
Fee odkrył, że Kodeks Synajski w tekście Ewangelii Jana 1,1-8,38 oraz w kilku innych partiach Ewangelii Jana reprezentuje nie aleksandryjską, lecz zachodnią tradycję tekstualną.
Fee był jednym z tłumaczy "New International Version" (NIV), oraz jego rewizji, "Today's New International Version" (TNIV).
Od 1990 roku był głównym redaktorem serii komentarzy biblijnych "New International Commentary on the New Testament" (NICNT). W 2012 roku zrezygnował z tej funkcji po tym, jak zdiagnozowano u niego chorobę Alzheimera.

</doc>
<doc id="3136119" url="https://pl.wikipedia.org/wiki?curid=3136119" title="Kosmiczny szeryf Sharivan">
Kosmiczny szeryf Sharivan

 – japoński serial tokusatsu emitowany w latach 1983-1984. Jest drugą częścią serii Metal Hero, a zarazem bezpośrednim sequelem "Kosmicznego Szeryfa Gavana". Serial wyprodukowany przez Toei w Japonii, liczył 51 odcinków.
Fabuła.
Młody leśniczy Den Iga pojawia się już w poprzedniej serii, gdzie za odwagę, jaką wykazał pomagając Gavanowi, został przyjęty do Policji Galaktycznej i stał się nowym obrońcą Ziemi – Sharivanem. Misją jego oraz jego partnerki Lilly stała się ochrona planety przed Syndykatem Madō.

</doc>
<doc id="3136121" url="https://pl.wikipedia.org/wiki?curid=3136121" title="Edmund Wengerek">
Edmund Wengerek

Edmund Wengerek (ur. 11 lipca 1913 w Gnieźnie zm. 9 maja 1978 w Poznaniu) – polski prawnik, profesor zwyczajny na Wydziale Prawa i Administracji UAM w Poznaniu, w drugiej połowie lat 50 był kierownikiem Katedry Postępowania Cywilnego UMCS w Lublinie. 
Życiorys.
Pochodził ze znanej gnieźnieńskiej rodziny kupieckiej. Absolwent Gimnazjum im Bolesława Chrobrego w Gnieźnie – matura w 1930. W 1934 ukończył studia na Uniwersytecie Poznańskim. Pod pseudnimem Kazimierz Nowak działał w okresie okupacji niemieckiej w Wielkopolskiej Organizacji Wojskowej. Sędzia Sądów Powiatowych we Wrześni, Mogilnie i Strzelnie (1938-1939), sędzia Sądu Okręgowego w Gnieźnie w latach 1946-1951. Od 1961 kierownik Katedry Postępowania Cywilnego UAM, prodziekan Wydz. Prawa i Administracji UAM od 1963, wicedyrektor Instytutu Prawa Cywilnego UAM. W 1968 otrzymał tytuł profesora zwyczajnego. Członek Komisji Nauk Prawnych PAN. Członek Zrzeszenia Prawników Polskich oraz International Institut de Droit Processual, Societe de la Legislation Compare, Poznańskiego Towarzystwa Przyjaciół Nauk. Był także członkiem władz wojewódzkich i uczelnianych SD. Inicjator utworzenia w 1945 Towarzystwa Miłośników Gniezna.
Jeden z najwybitniejszych polskich prawników. Do chwili obecnej uważany za autorytet prawa cywilnego, wybitny znawca egzekucji sądowej.
Odznaczony Krzyżem Kawalerskim Orderu Odrodzenia Polski.
Pochowany na cmentarzu junikowskim w Poznaniu

</doc>
<doc id="3136122" url="https://pl.wikipedia.org/wiki?curid=3136122" title="Muzeum Regionalne Ziemi Limanowskiej w Limanowej">
Muzeum Regionalne Ziemi Limanowskiej w Limanowej

Muzeum Regionalne Ziemi Limanowskiej w Limanowej – muzeum położone w Limanowej. Placówka jest gminną jednostką organizacyjną. Mieści się w pomieszczeniach Dworu Marsów, pochodzącego z przełomu XVIII i XIX wieku.
Muzeum powstało w 1970 roku, a wśród inicjatorów powstania placówki była liczna grupa osób, związanych z PTTK. Limanowski oddział Towarzystwa administrował muzeum do 1986 roku, kiedy to zostało ono przejęte przez gminę. Od początku istnienia placówka mieściła się w Dworze Marsów, zajmując najpierw część budynku, a po 1987 roku – jego całość.
Aktualnie muzeum posiada następujące ekspozycje: 
Muzeum jest obiektem całorocznym, czynnym z wyjątkiem poniedziałków. Wstęp jest płatny.
W wyniku kontroli, przeprowadzonej przez pracowników Archiwum Państwowego w 2011 roku, ujawniono zaginięcie po 2009 roku cennych dokumentów związanych z historią miasta, m.in. przywileju lokacyjnego wydanego przez Zygmunta Augusta w 1565 roku oraz przywilejów miejskich nadanych przez Zygmunta III Wazę. W wyniku prowadzonego śledztwa na karę roku więzienia w zawieszeniu na trzy lata oraz zakaz zajmowania stanowisk kierowniczych oraz wykonywania zawodu muzealnika przez trzy lata za niedopełnienie obowiązków służbowych skazany został ówczesny dyrektor muzeum.

</doc>
<doc id="3136130" url="https://pl.wikipedia.org/wiki?curid=3136130" title="Zofia Ścibor-Rylska">
Zofia Ścibor-Rylska

Zofia Ścibor-Rylska de domo Konieczka, "primo voto" Rapp, "secundo voto" Kochańska, "tertio voto" Ścibor-Rylska, pseudonim „Marie Springer” (ur. 25 sierpnia 1918 w Berlinie, zm. 7 lipca 1999 w Warszawie) – wywiadowczyni Komendy Głównej Armii Krajowej, Oddział II Informacyjno-Wywiadowczy na Tereny III Rzeszy, ustaliła miejsce pobytu pancernika „Tirpitz”, uczestniczka powstania warszawskiego, wdowa po cichociemnym por. Janie Kochańskim ps. „Maciek”, później żona Zbigniewa Ścibora-Rylskiego.
Życiorys.
Córka Bolesława i Gertrudy z domu Skibickiej. Urodziła się w Berlinie jako Zofia Konieczka. Mieszkała w Poznaniu, gdzie wyszła za mąż za kupca Janusza Rappa. Doskonale władała językiem niemieckim. W czasie II wojny światowej działała na trasie Warszawa – Berlin – Hamburg – Heidelberg – Hanower – Ludwigshafen – Saarbrücken. Udało się jej ustalić miejsce pobytu pancernika „Tirpitz”, ukrywającego się w jednym z norweskich fiordów. Po jej informacjach „Tirpitz” został uszkodzony przez Brytyjczyków.
W marcu 1943 wzięła ślub z Janem Kochańskim. 1 listopada 1943 wraz z mężem została aresztowana przez Gestapo we Lwowie przy ul. Kleparowskiej 8, będąc w ósmym miesiącu ciąży. Uciekła ze strzeżonego szpitala dzięki pomocy osób zaangażowanych w tę akcję: Michaliny Wieszeniewskiej „Ciotki Antosi”, sędziego Tadeusza Semadeniego i por. „Agatona” Stanisława Jankowskiego. Poszukiwana przez Gestapo, 4 stycznia 1944 w Warszawie urodziła syna Macieja. Jej mąż więziony był na Pawiaku, z którego wyprowadzono go 16 lutego 1944 na egzekucję. Do wybuchu powstania warszawskiego mieszkała w Warszawie z synkiem, często zmieniając mieszkania. W powstaniu warszawskim działała w oddziale „Bakcyl” (Sanitariat Okręgu Warszawskiego Armii Krajowej). Po II wojnie światowej poznała mjra Zbigniewa Ścibora-Rylskiego, z którym po ślubie zamieszkali w Poznaniu, a w 1963 przeprowadzili się do warszawskiej Radości. Nie mieli wspólnych dzieci, razem wychowywali syna Zofii.
W 1991 została bohaterką filmu biograficznego „Marie Springer – to ja!”.
Została pochowana na cmentarzu Powązkowskim (kwatera 178a-2-26/27/28/29).

</doc>
<doc id="3136148" url="https://pl.wikipedia.org/wiki?curid=3136148" title="Jaime Jefferson">
Jaime Jefferson

Jaime Jefferson Guilarte (ur. 17 stycznia 1962 w Guantánamo) – kubański lekkoatleta, specjalizujący się w skoku w dal, dwukrotny uczestnik letnich igrzysk olimpijskich (Barcelona 1992, Atlanta 1996).

</doc>
<doc id="3136152" url="https://pl.wikipedia.org/wiki?curid=3136152" title="Jan Karol Henryk Kaden">
Jan Karol Henryk Kaden

Jan Karol Henryk Kaden (ur. 17 września 1790 w Augustusburgu lub Borstendorfie, zm. 3 stycznia 1870 w Pilicy) – saski i polski inżynier górnictwa i hutnictwa, działacz gospodarczy, profesor Szkoły Akademiczno-Górniczej w Kielcach.
Życiorys.
Nazywany często tylko drugim imieniem – Karol, pochodził z rodziny szlacheckiej, wywodzącej się z czeskiego Kadania, której przedstawiciele w XVI w. bywali burgrabiami w Norymberdze, a od XVII w. osiedli w Saksonii, gdzie pełnili godności na dworze Wettinów. Był synem Christiana Gottholda Kadena, zarządcy dóbr królewskich w Augustusburgu, i Concordii z Bachów, córki kapelana na tamtejszym zamku. Ukończył studia inżynierskie w Akademii Górniczej we Freibergu pod Dreznem, po których kontynuował naukę na wydziale prawa uniwersytetu w Lipsku. W kampaniach 1813 i 1814 r. walczył w szeregach armii saskiej, po czym ukończył przerwane przez wojnę studia prawnicze i do 1816 r. pracował jako pomocnik metalurga i urzędnik górniczy w Saksonii.
Następnie został zaangażowany do rozwijania tej gałęzi przemysłu przez władze Królestwa Kongresowego, które oferowały dobre warunki finansowe cenionym specjalistom saskim, uwzględniające, że wybrawszy wyjazd do pracz za granicą, musieli oni zwracać niemałe koszty studiów, odbytych na koszt rządu. W latach 1817-1828 był profesorem kieleckiej Szkoły Akademiczno-Górniczej, gdzie wykładał naukę probierczą (docymazję), uczył analizy chemicznej rud metali oraz badał polskie gatunki rud. Jednocześnie w latach 1819-1827 pracował jako urzędnik techniczny (probierz) w Głównej Dyrekcji Górniczej w Kielcach. Przejściowo w 1823 r. pełnił też urząd probierza generalnego i zawiadowcy hut w Białogonie i Niewachlowie, który oprócz tego jednego roku w latach 1819-1828 sprawowany był przez jego młodszego brata Ernesta Kadena.
Wbrew dotychczasowym opracowaniom (zwłaszcza biogramowi w PSB), które podawały, że następnie przez kilka lat mieszkał w rodzinnej Saksonii, nie wyjechał z Polski po przeniesieniu do Warszawy w 1828 r. - praktycznie zaś likwidacji - Głównej Dyrekcji Górnictwa i Szkoły Akademiczno-Górniczej. Zamieszkał bowiem wówczas w należącym doń majątku Zgórsko w parafii Chęciny, gdzie przyszły na świat jego dwie córki (akty chrztów nr 146/1829 i 13/1832 w zasobie Archiwum Diecezjalnego w Kielcach).
W 1833 r. został ponownie zatrudniony przez Komisję Rządową Skarbu i Bank Polski w związku z budową pieców martenowskich w Blachowni pod Częstochową. W latach 1835–1845 pełnił funkcję zawiadowcy tamtejszej huty. W 1844 r. zaangażował się w prywatne przedsięwzięcie - budowę huty w Inowłodziu, której realizacją techniczną sam kierował, ale nie zdołał przekonać współwłaścicieli do jej należytego zabezpieczenia przeciwpowodziowego. Wylew Pilicy doprowadził do zniszczenia zakładu i upadku spółki, w którą zainwestował cały swój majątek. W 1845 r. przyjął więc zaoferowane mu stanowisko głównego probierza Mennicy Warszawskiej, które piastował aż do przejścia na emeryturę w 1865 r. Za jego czasów mennica słynęła z wartościowego bilonu srebrnego.
Na emeryturze osiadł u córki w Pilicy, gdzie spędził ostatnie lata życia, co w 1869 r. "Tygodnik Ilustrowany" skomentował następująco: "dziwnym zbiegiem okoliczności przeniósł się ze swoją rodziną na wypoczynek do miasta Pilicy położonego właśnie u źródła tej rzeki, która jego najpiękniejsze nadzieje tak bezlitośnie zburzyła". Jak pisze Zbigniew Landau, poza działalnością zawodową przez wiele lat "gromadził zbiory mineralogiczno-petrograficzne, miał też w domu bogate zbiory ptaków, motyli i chrząszczy ziem polskich, interesował się zasięgiem poszczególnych gatunków i utrzymywał ścisły kontakt z wieloma amatorami-kolekcjonerami polskimi i saskimi".
Rodzina.
Jan Karol Henryk Kaden 7 sierpnia 1825 r. w katedrze kieleckiej poślubił Adelajdę Moritz (akt nr 86/1825), z którą miał co najmniej pięcioro dzieci. Spośród synów - Ernsta Ludwiga (ur. w 1826 r. w Białogonie) i Henryka (ur. w 1834 r. w Kuźniczce Nowej) – ten drugi kontynuował ojcowskie tradycje zawodowe, kończąc Akademię Górniczą we Freibergu i pracując w górnictwie w Saksonii. Córki - Natalia Karolina (ur. w 1829 r. w Zgórsku), Agnieszka Cybulska (ur. w 1832 r. w Zgórsku, zm. w 1904 r. w Częstochowie) i Domicela Kryza – wyszły za Polaków. Po śmierci brata w 1846 r. opiekował się również jego owdowiałą żoną, Karoliną z domu Schlam, i bratankiem Gustawem Adolfem.

</doc>
<doc id="3136153" url="https://pl.wikipedia.org/wiki?curid=3136153" title="Towarzystwo Gimnastyczne „Sokół” w Sanoku">
Towarzystwo Gimnastyczne „Sokół” w Sanoku

Towarzystwo Gimnastyczne „Sokół” w Sanoku – gniazdo Polskiego Towarzystwa Gimnastycznego „Sokół” utworzone 28 czerwca 1889 w Sanoku.
Siedzibą towarzystwa jest gmach przy ulicy Adama Mickiewicza 13.
Historia.
Towarzystwo Gimnastyczne „Sokół” w Sanoku powstało jako oddział Sokoła Lwowskiego. Inicjatorem powstania był lekarz, społecznik i propagator zdrowego stylu życia, dr Karol Zaleski, który pierwsze spotkanie zorganizował 8 listopada 1888. Był on autorem broszury pt. "Do przyszłych Sokołów" z pierwszej połowy 1889, traktującej o ważnej roli higieny, zdrowia i gimnastyki. Pozostałymi założycielami byli Władysław Adamczyk, Władysław Beksiński, Karol Gerardis, Artur Goldhammer, Feliks Giela, Kazimierz Lipiński. Inicjatywę poparł starosta sanocki Leon Studziński. W dniu 20 listopada 1888 odbyło się walne zgromadzenie „Sokoła” w Sanoku jako oddziału lwowskiego, uchwalono statut i wybrano władze: prezesem wydziału dr Karol Petelenz (dyrektor C. K. Gimnazjum Męskiego w Sanoku), zastępcą prezesa dr Jan Radek (lekarz powiatowy), a członkami wydziału Stanisław Biega, Feliks Giela, Tytus Lemer, inż. Ignacy Morawiecki, Albin Świtalski, Roman Vetulani, Wielecki, dr Karol Zaleski, Kazimierz Lipiński, Ludwik Salo. Po uchwaleniu statutu, towarzystwo ukonstytuowało się 28 czerwca 1889. Prezesem został dr Karol Petelenz. Po użyczeniu sali przez gimnazjum, od 30 października 1889 rozpoczęto ćwiczenia, którymi kierował Stanisław Biega (zimą trenowano łyżwiarstwo). W pierwszym roku działalności było 43 członków, po dwóch latach 56; należały także kobiety. Po wyjeździe z Sanoka K. Petelenza, pod koniec 1890 prezesem został Karol Zaleski. W 1892 liczba sanockich sokołów wzrosła z 54 do 70. W 1914 było 308 członków. 
Ćwiczenia gimnastyczne prowadzono w sali sanockiego gimnazjum dzięki zgodzie jego dyrektora Włodzimierza Bańkowskiego. Za gimnastykę odpowiadali nauczyciele szkolni tego przedmiotu, Władysław Sygnarski oraz wieloletni naczelnik i gospodarz gniazda Marian Szajna. W sanockim gnieździe „Sokoła” działały sekcje: łyżwiarska (staw na obszarze sanockie Wójtostwa celem organizowania toru ślizgawek użyczała Józefa Rylska), towarzyska, pływalniana, kolarska (jej zawodnicy brali udział w wyścigach). W połowie 1911 został powołany Klub Tenisowy, który stworzył dwa korty w miejscu kotlinki za kręgielnią „Sokoła”.
W towarzystwie działali ponadto aktywnie Roman Vetulani, Stanisław Basiński (obaj sekretarze wydziału), Feliks Giela (podskarbi i skarbnik), dr Tytus Lemer, Ludwik Salo, Antoni Woliński, Albin Świtalski, Kazimierz Lipiński, Erazm Łobaczewski, Wojciech Ślączka, Leopold Biega (gospodarz i naczelnik w 1896), August Ścibor-Rylski, Wacław Szomek, Wilhelm Szomek, Józef Galant (prezes i założyciel sekcji sokolej w Zagórzu), Władysław Beksiński, Bronisław Praszałowicz, Paweł Biedka, Marian Kawski, Stanisław Budweil (dyrygent sokolej orkiestry i chóru mieszanego), Adam Marian Bratro, Paweł Stepek, Ignacy Łagodzic, Feliks Ruczka, Władysław Czyżewicz, Bronisław Tustanowski, Michał Pollak, Michał Jorkasch-Koch, Franciszek Miszkiewicz, Jan Gaweł, Henryk Kopia, Tadeusz Wrześniowski, Władysław Bialikiewicz, Franciszek Ksawery Spławski, Franciszek Żeleski, Jan Scherff, Henryk Ettmayer, Ludwik Eydziatowicz, Witold Litwiniszyn, Stanisław Czarnowski, Zygmunt Tomaszewski, Joachim Tomaszewski, Stanisław Bauman, Juliusz Bruna, Filip Schneider, Jan Porajewski, Adam Pytel, Tadeusz Malawski, Jan Rajchel, Michał Słuszkiewicz, Maksymilian Słuszkiewicz, Tomasz Tokarski, Włodzimierz Bańkowski, Franciszek Stok, Czesław Szpakowski, Cyryl Jaksa Ładyżyński, Karol Siekierzyński, Franciszek Kuszczak, Maurycy Drewiński, Bolesław Skąpski, Aital Witoszyński, Jan Walewski, Kajetan Golczewski, Kazimierz Sulimierski, Franciszek Ksawery Brzozowski, Antoni Bielak, Stanisław Augustyński, Jan Augustyński, Andrzej Wyka, Antoni Kwiatkowski, Walenty Wróbel, Urban Przyprawa, Józef Rec, Michał Ćwięka, Jan Kosina, Józef Serwa, Sebastian Flizak, August Mroczkowski, Franciszek Baran, Franciszek Bem (trzej ostatni – powstańcy styczniowi), Jacek Jabłoński, Jan Jodłowski, Aleksander Iskrzycki, Zygfryd Gölis, Bolesław Gawiński, Władysław Dukiet, Jan Misiewicz, Józef Drzewicki, Michał Drwięga, Janina Kossak-Pełeńska, Tadeusz Dworski, Zygmunt Peszkowski, Stanisław Beksiński, Franciszek Martynowski, Stanisław Domański, Stanisław Niedzielski, Kazimierz Niedzielski, Józef Kurasiewicz (lekarz towarzystwa), Jan Killar, Edward Zegarski, Stanisław Borowiczka, Mieczysław Krygowski, Wiktor Arvay, Hipolit Neuwirth, Emanuel Bujak, Aleksander Piech, Kazimierz Piech, Józef Rolski, Roman Skoczyński, Wiktor Dręgiewicz, Michał Stefko, Mieczysław Nawarski, Aleksander Ślączka, Jan Keller, Michał Guzik, Zygmunt Vetulani, Kazimierz Swoszowski, Maciej Kluska, Władysław Zaleski, Piotr Dunin Wąsowicz, Henryk i Ludwik Hellebrand, Matylda Wasylewicz, Henryk Kapiszewski, Roman Wajda, Władysław Lisowski, Józef Agaton Morawski, Antoni Kondyjowski, Teofil Kondyjowski, Bronisław Polityński, Władysław Kreowski, Kazimierz Barancewicz, Wilhelm Obrzut, Maksymilian Fingerchut, Franciszek Peterek, Franciszek Wanic, Henryk Ogonowski, Wiktoryn Mańkowski, Jan Pleszowski, Stanisław Nowak, Wacław Szomek, Mieczysław Dalkiewicz, Adam Konopnicki, Romuald Ochęduszko, Franciszek Strachocki, Tadeusz Zbyszycki, Tadeusz Miękisz (autor monografii pt. "Zarys historii Tow. Gimnastycznego „Sokół” w Sanoku w 50-tą rocznicę jego istnienia", wydanej w 1939), ks. Franciszek Salezy Czaszyński, ks. Franciszek Salezy Matwijkiewicz, ks. Szymon Korpak (kapelan), ks. Ludwik Stanisławczyk, ks. Jakub Mikoś, ks. Franciszek Witeszczak, ks. Bronisław Stasicki, ks. Jan Trznadel, ks. Józef Drozd, ks. Paweł Rabczak, Natan Nebenzahl. Do towarzystwa należeli w większości przedstawiciele inteligencji, w tym wszyscy burmistrzowie Sanoka w okresie działalności Sokoła” do 1939, urzędnicy miejscy, osoby piastujące stanowiska publiczne, nauczyciele gimnazjalni, duchowni, także przedstawiciele społeczności Rusinów i Żydów. W 1924 towarzystwo liczyło 264 członków, w 1925 było 226 mężczyzn i 28 kobiet, a w 1939 było ich 201.
28 października 1893 podczas rocznego walnego zgromadzenia jedynomyślnie potwierdzono uchwałę Wydziału, aby sprawienie sztandaru nie wyprzedziło założenia kamienia węgielnego pod dom własny „Sokoła” w Sanoku. W 1899 podjęto decyzję o budowie gmachu „Sokoła” w Sanoku. W 1907 do organizacji przystąpiło Towarzystwo Oświatowe „Znicz” w Sanoku, zajmujące się krzewieniem oświaty, kultury, czytelnictwa, które było inicjatorem założenia w Sanoku parku miejskiego. W dniu 30 czerwca 1908 został zorganizowany w Sanoku zlot IV okręgu sokolego.
Po decyzji władz naczelnych Związku Polskich TG „Sokół” o militaryzacji związku w postaci tworzenia Stałych Drużyn Sokolich (także jako Sokole Drużyny Polowe) także w Sanoku powstała Stała Drużyna Sokola 29 czerwca 1913, jej komendantem został kpt. Franciszek Stok, a instruktorami szkolenia m.in. Bronisław Praszałowicz, Bolesław Mozołowski. 24 marca 1914 pod przewodnictwem dr. Emila Gawła miało miejsce ostatnie zgromadzenie sanockiego „Sokoła” przed wybuchem I wojny światowej. Jeszcze pod koniec lipca 1914 następca E. Gawła, Adam Pytel, uczestniczył w zjeździe prezesów sokolich we Lwowie. Podczas wojny towarzystwo nie funkcjonowało w latach 1914–1917, a członkowie wydziału zostali wcieleni do służby wojskowej w c. i k. armii bądź udali się na uchodźstwo. Po powrocie Adama Pytla i wskutek jego zabiegów w drugiej połowie 1915 został odzyskany gmach „Sokoła” od zajmującej go armii austriackiej. Gniazdo zostało reaktywowane w 1918 i działało w okresie II Rzeczypospolitej. Pierwsze powojenne walne zgromadzenie zorganizowano 6 lutego 1920. W okresie międzywojennym liczba członków TG oscylowała w granicach 200-300. Według stanu członkostwa z 15 lipca 1939 do Sokoła należało 201 osób (141 mężczyzn i 60 kobiet). W sanockim Sokole działał osobny oddział Przysposobienia Wojskowego, a nauką kierowali oficerowie miejscowego 2 Pułku Strzelców Podhalańskich kpt. Tadeusz Ochęduszko i kpt. Marian Warmuzek. W okresie międzywojennym w Sanoku działały drużyny piłki nożnej „Sokół I” i „Sokół II”; w barwach pierwszej z nich występowali m.in. bracia Włodzimierz i Marian Musiałowie, Zbigniew Dukiet. W latach 20. piłkarze Sokoła uczestniczyli w zawodach o mistrzostwo Sanoka, rywalizując m.in. z drużyną Sanovii. W latach 30. funkcjonował Oddział Narciarsko-Kajakowy TG „Sokół” w Sanoku. W tym czasie przemysłowiec dr Oskar Schmidt przy współudziale sanockiego „Sokoła” wspierał rozwój tenisa w Sanoku.
W 1935 profesor gimnazjalny historii Tadeusz Miękisz miał wygłosić w sali „Sokoła” odczyt pt. "Kwestia żydowska w dawnej Polsce a dzisiaj", który po rozpoczęciu został przerwany przez policję, zebranie rozwiązane jako niezgłoszone, zaś wiceprezes gniazda Zygmunt Kruszelnicki, został ukarany grzywną w wysokości 2 tys. zł (po złożeniu przez niego odwołania został uniewinniony pod koniec 1937). Na dni 15-16 lipca 1939 zaplanowano okręgowy zlot sokoli z okazji uroczystości 50-lecia istnienia sanockiego gniazda.
II wojna światowa i PRL.
Wybuch II wojny światowej w 1939 przerwał działalność „Sokoła”. Ostatnim prezesem w II Rzeczypospolitej był adwokat, działacz Stronnictwa Narodowego, Jerzy Pietrzkiewicz, a wiceprezesem również prawnik i aktywista SN, Zygmunt Kruszelnicki (obydwaj, a także ówczesny burmistrz miasta i członek Sokoła Maksymilian Słuszkiewicz, podczas kampanii wrześniowej zostali aresztowani w ramach akcji eliminacji „polskiej warstwy przywódczej” zwanej Intelligenzaktion i wywiezieni do niemieckiego obozu koncentracyjnego w Buchenwaldzie, gdzie ponieśli śmierć na przełomie 1939/1940).
Po zakończeniu wojny w 1945 sanoczanie reaktywowali działalność (wśród nich m.in. Stanisław Augustyński, Stanisław Beksiński, Czesław Borczyk, Józef Bubella, Władysław Kreowski, Tadeusz Miękisz, Bronisław Polityński, Stanisław Domański, Jan Misiewicz, Tadeusz Dworski, Bronisław Filipczak, Teofil Kondyjowski, Olga Kopecka, Władysław Lisowski, Józef Morawski, Tadeusz Nazarkiewicz, Stanisław Potocki, Marian Sebastiański, Franciszek Strachocki, Tadeusz Trendota, Franciszek Wanic, Tadeusz Wojtowicz, ks. Jakub Mikoś, Matylda Wasylewicz, Michał Ćwięka; łącznie zgłosiło się 144 członków. Prezesem został wybrany Zygfryd Gölis, a po jego rezygnacji Antoni Morończyk; wiceprezesem był Władysław Fastnacht. Po wojnie podjęła działalność drużyna piłkarska TG „Sokół”. Urząd Wojewódzki Rzeszowski podjął nieodwołalne decyzje: 6 marca 1946 odmówił zarejestrowania Towarzystwa Gimnastycznego „Sokół” w Sanoku, 24 marca 1949 zarządził jego likwidację, a likwidatorem został dr Tadeusz Trendota (zamieszkujący pod ówczesnym adresem ul. Jana III Sobieskiego 8). 25 listopada 1947 Kino „Sokół” zostało przekazane Towarzystwu Przyjaciół Żołnierza. Cały majątek przekazano na rzecz Zarządu Miejskiego w Sanoku. Tym samym nastąpiła przerwa w działalności Sokoła na kilkadziesiąt lat.
Reaktywacja w III RP.
Działalność towarzystwa w Sanoku została wznowiona na przełomie 1999/2000. Niezależnie od tego w tym czasie była eksponowana wystawa przedstawiająca historię sanockiego gniazda TG „Sokół”, przygotowana przez Andrzeja Romaniaka z Muzeum Historycznego w Sanoku. 4 marca 2000 Sąd Okręgowy w Krośnie zarejestrował Polskie Towarzystwa Gimnastycznego „Sokół” w Sanoku, jednakowoż względy formalne sprawiły, że nie zostało uznane za następcę prawnego przedwojennego TG „Sokół” w Sanoku. W maju 2000 inicjatorzy reaktywacji informowali o wznowieniu po 53 latach działalności sanockiego gniazda, przywołując za kontynuatorów sanockiego sokolstwa siedmiu seniorów druhów z Sanoka. 9 czerwca 2000 dokonano wyboru władz, prezesem został Kazimierz Mielczarek, wiceprezesem Bronisław Kielar, ponadto członkiem zarządu Krzysztof Kaczmarski, a naczelnikiem szkolenia sokolego Robert Zoszak. Na przełomie 2000/2001 został odzyskany sztandar sanockiego gniazda „Sokoła”, wykonanyny w 1901, przechowany w czasie I. wojny, przechowany również w czasie II. wojny przez Teresę Dalską. W październiku 2001 miało miejsce walne zebranie, w ramach którego zarząd otrzymał absolutorium (R. Zoszaka na stanowisku nacz. szkolenia zastąpił Jan Nebesio). PTG „Sokół” zostało wpisane jako stowarzyszenie do Krajowego Rejestru Sądowego 31 października 2001 (w komitecie założycielskim byli Kazimierz Mielczarek, Wiesław Wilkosz, Andrzej Romaniak; w zarządzie zasiedli Kazimierz Mielczarek – prezes, Bronisław Kielar – wiceprezes, Wiesław Wilkosz – sekretarz, oraz Edward Czopor, Krzysztof Kaczmarski, Robert Zoszak, Zdzisław Kocur – członkowie). Oficjalna reaktywacja TG „Sokół” w Sanoku nastąpiła 11 lipca 2004. Powtórna rejestracja w KRS nastąpiła 25 maja 2005 (prezesem został Bronisław Kielar).
Reaktywowane TG „Sokół” w Sanoku czyniło starania zmierzające do odzyskania nieruchomości pierwotnie należących do Towarzystwa. Pierwszą podstawą do odzyskania nieruchomości było w 2004 roku unieważnienie przez Ministerstwo Spraw Wewnętrznych i Administracji decyzji likwidującej „Sokoła” i decyzji komunalizujących, podjętych z rażącym naruszeniem prawa (zostało potwierdzone w 2006 roku). Następnie w 2007 roku MSWiA oddaliło skargę Gminy Miasta Sanoka, a w 2008 roku, po odwołaniu burmistrza Wojciecha Blecharczyka, utrzymało w mocy postanowienie stwierdzające nieważność decyzji komunalizacyjnej. 15 lutego 2010 roku Sąd Rejonowy w Sanoku w prawomocnym wyroku przywrócił nieruchomości „Sokołowi” (działka z gmachem, kioskiem, parkingiem od zachodu i częścią lodowiska Torsan). W związku z tym 30 kwietnia 2010 roku nieruchomość została przekazana TG „Sokół” w Sanoku.
Członkami sanockiego Sokoła zostali m.in. Eugeniusz Czerepaniak, Stefan Tarapacki, Piotr Uruski. W barwach sanockiego TG Sokół starty podjęli biegacze długodystansowi: Maciej Hunia, Damian Dziewiński, Dawid Adamski, Krystian Kurzydło. Do rozgrywek Sanockiej Ligi Unihokeja przystąpiła drużyna TG „Sokół” Sanok, a w jej barwach podjęli występy m.in. zawodnicy miejscowego zawodowego klubu hokeja na lodzie STS Sanok: Maciej Bielec, Kamil Olearczyk, Tomasz Skokan. 
Towarzystwo organizuje rokrocznie Bieg Sokoli w Sanoku (w 2013 odbyła się siódma edycja; startuje w nim m.in. Izabela Zatorska), Turniej Piłki Plażowej o „Puchar Towarzystwa Gimnastycznego „Sokół” w Sanoku”, a także konkursy dla młodzieży szkolnej popularyzujące wiedzę historycznej i mające na celu kształtowanie postaw patriotycznych.
W 2014 towarzystwo liczyło 40 członków. Z okazji 125-lecia istnienia gniazda sanockiego TG „Sokół” zostały zorganizowane obchody jubileuszowe w dniach 6-7 czerwca 2014. W ramach uroczystości została odsłonięta tablica upamiętniająca trzech działaczy przedwojennego Sokoła w Sanoku, druhów: Jerzego Pietrzkiewicza (prezesa 1936–1939), Zygmunta Kruszelnickiego (wiceprezesa 1936–1939), Maksymiliana Słuszkiewicza. W listopadzie 2014 zmarła najstarsza sokolica gniazda sanockiego i jedna z najstarszych w Polsce, Maria Czerepaniak, z domu Słuszkiewicz (1920-2014) (skończyła 104 lata).
29 czerwca 2019 odbyły się obchody 130-lecia gniazda TG „Sokół” w Sanoku. Uchwałą Rady Miasta Sanoka z 29 lipca 2019 została przywrócona nazwa ulicy „Sokoła”, przebiegającej nieopodal siedziby gniazda (pierwotnie została ustanowiona uchwałą Rady Miejskiej z 28 stycznia 1904 jako ulica „Sokola”, a od 1951 nosiła imię Andrzeja Frycza Modrzewskiego).
Odznaczenia i wyróżnienia.
Nazwiska zasłużonych działaczy Sokoła oraz innych gniazd sokolich zostały umieszczone w drzewcu sztandaru TG Sokół w Sanoku w liczbie 125 gwoździ upamiętniających.
W 2012 sztandar TG „Sokół” w Sanoku został odznaczony Legią Honorową Sokolstwa Polskiego.
Publikacje.
Pisarz Kalman Segal w swojej powieści pt. "Nad dziwną rzeką Sambation", napisanej w 1955 i wydanej w 1957, zawarł odniesienia do sanockiego gniazda TG „Sokół”.

</doc>
<doc id="3136156" url="https://pl.wikipedia.org/wiki?curid=3136156" title="Manuel Domingo y Sol">
Manuel Domingo y Sol



</doc>
<doc id="3136159" url="https://pl.wikipedia.org/wiki?curid=3136159" title="Wiaczesław Mazarati">
Wiaczesław Mazarati

Wiaczesław Hryhorowycz Mazarati, ukr. Вячеслав Григорович Мазараті, ros. Вячеслав Григорьевич Мазарати, "Wiaczesław Grigorjewicz Mazarati" (ur. 12 stycznia 1963 w Mikołajowie) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Sudnobudiwelnyk Mikołajów, a potem Internatu Sportowego w Kijowie. W 1981 roku rozpoczął karierę piłkarską w składzie drużyny rezerw Dynama Kijów. W 1983 bronił barw Dynama Irpień, po czym powrócił do rodzimego Mikołajowa, gdzie grał w składzie klubu Sudnobudiwelnyk Mikołajów. W 1989 przeniósł się do Majaka Oczaków. W 1990 przeszedł do Dnipra Czerkasy, w którym zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę szkoleniową. Najpierw pracował z klubami amatorskimi Kooperator Nowy Bug, Nywa Neczjane i Kaskad Mikołajów. W latach 1996-2007 pracował w Szkole Piłkarskiej w Mikołajowie, szkoląc młodych piłkarzy. Od 2005 do 2007 również pomagał trenować miejscowy MFK Mikołajów, a w maju 2007 objął stanowisko głównego trenera klubu. Zimą 2009 podał się do dymisji i kierował drugą drużyną klubu. Następnie od kwietnia 2010 do sierpnia 2010 ponownie prowadził MFK Mikołajów. W kwietniu 2012 został zaproszony na stanowisko głównego trenera nowo utworzonego klubu Enerhija Mikołajów, którym kierował aż do jego rozformowania w marcu 2014. 12 marca 2014 roku został ponownie wybrany na stanowisko głównego trenera klubu.

</doc>
<doc id="3136163" url="https://pl.wikipedia.org/wiki?curid=3136163" title="Córka faraona">
Córka faraona

Córka faraona – nieznana z imienia postać biblijna ze Starego Testamentu. Zgodnie z relacją zawartą w Księdze Wyjścia (Wj 2,5-10) wyłowiła z rzeki koszyk z chłopcem, któremu nadała imię Mojżesz, i którego wychowała następnie jak własnego syna.
Tożsamość.
Choć Biblia nie podaje imienia córki faraona, w hagadach utożsamiono ją ze wspomnianą w 1 Księdze Kronik (1 Krn 4,18) córką faraona o imieniu Bitia (בִּתְיָה), żoną Mereda. Tradycja rabiniczna widzi w niej czcicielkę Jahwe, prawdopodobną potajemną konwertytkę na judaizm, jej męża Mereda utożsamia zaś z Kalebem. Miała zostać jako jedyna pierworodna w Egipcie oszczędzona podczas 10 plagi. Według Księgi Jubileuszów córka faraona nosiła imię Tarmut, u Artapanosa z Aleksandrii Merris, zaś u Józefa Flawiusza Termutis. 
W tradycji islamskiej nosi imię Asija i jest żoną, a nie córką faraona. Także islamscy egzegeci przypisują jej potajemne czczenie Boga Izraela.
Motyw córki faraona odnajdującej w sitowiu koszyk z małym Mojżeszem często pojawia się w sztuce chrześcijańskiej, gdzie stanowi prefigurację ucieczki Świętej Rodziny do Egiptu. Ubranej zazwyczaj w bogate szaty córce faraona towarzyszą często służące i obserwująca całą scenę z ukrycia Miriam.

</doc>
<doc id="3136164" url="https://pl.wikipedia.org/wiki?curid=3136164" title="Deszyfrowanie">
Deszyfrowanie



</doc>
<doc id="3136165" url="https://pl.wikipedia.org/wiki?curid=3136165" title="Uniwersytet Autonomiczny Entre Ríos">
Uniwersytet Autonomiczny Entre Ríos

Uniwersytet Autonomiczny Entre Ríos (es. "Universidad Autónoma de Entre Ríos" UADER) – argentyński uniwersytet w Paranie.
Historia.
Uniwersytet został założony w dniu 8 czerwca 2000 roku przez złączenie ponad dwudziestu szkół wyższych, gimnazjów oraz szkół średnich. Do 2004 roku uczelnia składała się z czterech wydziałów: Wydziału Nauk Humanistycznych, Artystycznych i Społecznych, Wydziału Nauki i Techniki, Wydziału Nauk o Zarządzaniu oraz Wydziału Nauk o Życiu i Zdrowiu. 21 grudnia 2012 r. odbyło się pierwsze Zgromadzenie Uniwersytetu, którego celem był wybór rektora i wicekanclerza przez głosowanie dziekanów i przedstawicieli klasztorów, którzy zostali uprzednio wybrani.

</doc>
<doc id="3136168" url="https://pl.wikipedia.org/wiki?curid=3136168" title="Przełęcz Bajdarskie Worota">
Przełęcz Bajdarskie Worota



</doc>
<doc id="3136169" url="https://pl.wikipedia.org/wiki?curid=3136169" title="Werbiwka (rejon rożniatowski)">
Werbiwka (rejon rożniatowski)



</doc>
<doc id="3136170" url="https://pl.wikipedia.org/wiki?curid=3136170" title="Wielka Brytania na Zimowych Igrzyskach Paraolimpijskich 2014">
Wielka Brytania na Zimowych Igrzyskach Paraolimpijskich 2014

Reprezentacja Wielkiej Brytanii na Zimowych Igrzyskach Paraolimpijskich 2014 liczyła 12 sportowców występujących w dwóch spośród pięciu rozgrywanych dyscyplin. 

</doc>
<doc id="3136172" url="https://pl.wikipedia.org/wiki?curid=3136172" title="Towtry">
Towtry

Towtry () – wieś na Ukrainie, w obwodzie czerniowieckim, w rejonie czerniowieckim. W 2001 roku liczyła 1758 mieszkańców.

</doc>
<doc id="3136173" url="https://pl.wikipedia.org/wiki?curid=3136173" title="Przełęcz Rogodze Wielkie">
Przełęcz Rogodze Wielkie



</doc>
<doc id="3136182" url="https://pl.wikipedia.org/wiki?curid=3136182" title="Kaleidoscope">
Kaleidoscope



</doc>
<doc id="3136185" url="https://pl.wikipedia.org/wiki?curid=3136185" title="Chmielarze">
Chmielarze



</doc>
<doc id="3136187" url="https://pl.wikipedia.org/wiki?curid=3136187" title="Czaplin">
Czaplin



</doc>
<doc id="3136188" url="https://pl.wikipedia.org/wiki?curid=3136188" title="Dzierzążna">
Dzierzążna

Zobacz też: Dzierzązna

</doc>
<doc id="3136190" url="https://pl.wikipedia.org/wiki?curid=3136190" title="Gęsin">
Gęsin



</doc>
<doc id="3136191" url="https://pl.wikipedia.org/wiki?curid=3136191" title="Gęsina">
Gęsina



</doc>
<doc id="3136192" url="https://pl.wikipedia.org/wiki?curid=3136192" title="Goraninek">
Goraninek



</doc>
<doc id="3136193" url="https://pl.wikipedia.org/wiki?curid=3136193" title="Grabiec">
Grabiec



</doc>
<doc id="3136194" url="https://pl.wikipedia.org/wiki?curid=3136194" title="Hołubla">
Hołubla



</doc>
<doc id="3136198" url="https://pl.wikipedia.org/wiki?curid=3136198" title="Abd Allah as-Sani">
Abd Allah as-Sani

Abd Allah as-Sani (arab. عبد الله الثني, "ʿAbd Allāh ath-Thanī"; ur. 7 stycznia 1954 w Kano) – libijski polityk, minister obrony w rządzie Alego Zajdana, od 11 marca 2014 do 15 marca 2021 premier Libii (do 8 kwietnia 2014 pełniący obowiązki).
Premier.
13 kwietnia 2014 odmówił podjęcia się misji formowania gabinetu. Bezpośrednią przyczyną decyzji była próba ataku na jego dom rodzinny. W liście w którym poinformował o swojej rezygnacji, napisał, iż nie chce być odpowiedzialny za dalszy rozlew krwi i przemoc w kraju. 
26 maja 2014 zaprzysiężony został nowy szef rządu – Ahmad Mu’ajtik. Mimo powołania nowego rządu, procedura wyłonienia gabinetu została określona przez ustępujący rząd oraz opozycję jako niezgodna z tymczasową konstytucją. 9 czerwca 2014 sąd oficjalnie potwierdził, że zaprzysiężenie rządu Mu’ajtika odbyło się niezgodnie z prawem. Niedoszły premier przyjął tę wiadomość i zrezygnował z misji tworzenia rządu. Abd Allah as-Sani pozostał na stanowisku premiera. 
29 sierpnia 2014 Abd Allah as-Sani podał swój rząd do dymisji. Wkrótce potem Izba Reprezentantów ponownie powierzyła mu misję tworzenia rządu. 12 sierpnia 2015 premier as-Sani ponownie podał swój rząd do dymisji.

</doc>
<doc id="3136199" url="https://pl.wikipedia.org/wiki?curid=3136199" title="Jorge Haeberli">
Jorge Haeberli

Jorge Haeberli – argentyński lekkoatleta, skoczek o tyczce. Trzykrotny mistrz Ameryki Południowej w skoku o tyczce.
Zawodnik zdobył trzy złote medale w skoku o tyczce na lekkoatletycznych mistrzostwach Ameryki Południowej w latach 1924, 1926 i 1927, osiągając kolejno rezultaty: 3,60 m, 3,65 m i 3,70 m.

</doc>
<doc id="3136200" url="https://pl.wikipedia.org/wiki?curid=3136200" title="Cokolwiek się zdarzy">
Cokolwiek się zdarzy

Cokolwiek się zdarzy (kat. "Passi el que passi") – hiszpański film komediowy z 2011 roku oparty na scenariuszu i reżyserii Roberta Bellsoli. Wyprodukowany przez hiszpańskie studio Aguaviva Films.
Premiera filmu miała miejsce w Hiszpanii 22 lipca 2011 roku. W Polsce premiera filmu odbyła się 30 grudnia 2011 roku.
Opis fabuły.
Álex jest z zawodu scenarzystą. Swoje kolejne dzieło zamierza poświęcić sprawom seksu, który ma być tematem przewodnim. Nie zamierza przy tym zbyt wiele wymyślać. Chce po prostu opisać to, czego doświadczył sam lub jego najbliższe otoczenie.
W scenariuszu pojawia się więc on sam, jego żona, szwagierka z mężem, sąsiedzi i pewien znajomy, który dopiero co rozstał się z żoną. Tym, co łączy wszystkie postacie jest seks. Scenariuszowi daje roboczy tytuł "Cokolwiek się zdarzy". Wymyślony Álex ma się kochać z żoną cztery razy w ciągu weekendu, więc autor także zamierza tak postąpić. Chce, by to, co napisze idealnie odpowiadało prawdziwemu życiu.

</doc>
<doc id="3136203" url="https://pl.wikipedia.org/wiki?curid=3136203" title="Abdullah al-Tani">
Abdullah al-Tani



</doc>
<doc id="3136204" url="https://pl.wikipedia.org/wiki?curid=3136204" title="Aliabad-e Gune">
Aliabad-e Gune

Aliabad-e Gune (pers. علی‌آباد گونه) – miejscowość w północnym Iranie, w ostanie Alborz. W 2006 roku miejscowość liczyła 3803 osoby w 974 rodzinach.

</doc>
<doc id="3136205" url="https://pl.wikipedia.org/wiki?curid=3136205" title="Gordon D. Fee">
Gordon D. Fee



</doc>
<doc id="3136209" url="https://pl.wikipedia.org/wiki?curid=3136209" title="Aliabad-e Guneh">
Aliabad-e Guneh



</doc>
<doc id="3136210" url="https://pl.wikipedia.org/wiki?curid=3136210" title="Markaz-e Tahghighat-e Mantaghe-je Alborz">
Markaz-e Tahghighat-e Mantaghe-je Alborz

Markaz-e Tahghighat-e Mantaghe-je Alborz (pers. شهرک مرکز تحقیقات منطقه البرز) – miejscowość w północnym Iranie, w ostanie Alborz. W 2006 roku miejscowość liczyła 25 osób w 7 rodzinach.

</doc>
<doc id="3136211" url="https://pl.wikipedia.org/wiki?curid=3136211" title="Domingo Minetti">
Domingo Minetti

Domingo Minetti – argentyński lekkoatleta, kulomiot. Mistrz Ameryki Południowej w pchnięciu kulą z 1924 roku.
Zawodnik zdobył złoty medal w pchnięciu kulą na lekkoatletycznych mistrzostwach Ameryki Południowej w 1924 roku, osiągając rezultat 12,743 m.

</doc>
<doc id="3136216" url="https://pl.wikipedia.org/wiki?curid=3136216" title="Alfredo Wismer">
Alfredo Wismer

Alfredo Wismer – argentyński lekkoatleta, młociarz. Trzykrotny medalista lekkoatletycznych mistrzostw Ameryki Południowej.
Zawodnik zdobył trzy medale w rzucie młotem na lekkoatletycznych mistrzostwach Ameryki Południowej: złoty w 1924 roku (41,61 m), srebrny w 1929 roku (46,55 m) i brązowy w roku 1931 (45,435 m). Ponadto Wismer zdobył również brąz w rzucie młotem podczas nieoficjalnych lekkoatletycznych mistrzostw Ameryki Południowej w 1931 roku (44,785 m).

</doc>
<doc id="3136219" url="https://pl.wikipedia.org/wiki?curid=3136219" title="Przebłysk geniuszu">
Przebłysk geniuszu

Przebłysk geniuszu (ang. "Flash of Genius") – amerykańsko-kanadyjski film obyczajowy z 2008 roku w reżyserii Marca Abrahama. Wyprodukowany przez Universal Pictures i Optimum Releasing. Film powstał na podstawie artykułu Johna Seabrooka na łamach "The New Yorker" z 1993 roku i opowiada o prawdziwej historii naukowca, Roberta Kearnsa, który stał się symbolem walki z korporacjami.
Premiera filmu miała miejsce 3 października 2008 w Stanach Zjednoczonych. W Polsce premiera filmu odbyła się 26 czerwca 2009 roku.
Opis fabuły.
Akcja filmu rozgrywa się w Detroit na początku lat 60. XX wieku. Robert Kearns (Greg Kinnear) jest profesorem uniwersytetu, jego żona pracuje jako nauczycielka, mają na utrzymaniu sześcioro dzieci. Dodatkowe pieniądze na utrzymanie rodziny Robert stara się zdobyć jako wynalazca-amator. I pewnego dnia wpada na pomysł skonstruowania wycieraczek samochodowych o regulowanej prędkości. Wynalazek, nad którym pracował z przyjacielem, Gilem Previckiem (Dermot Mulroney), zostaje jednak zawłaszczony przez potężne samochodowe koncerny.
Kearns nie może się z tym pogodzić. Z pomocą pracownika, Gregory Lawsona (Alan Alda), rozpoczyna batalię sądową skierowaną przeciwko motoryzacyjnym gigantom. Z czasem myśl, by zmusić potężne firmy do uznania jego praw, przekształca się u Roberta niemal w groźną obsesję, co powoduje kryzys w jego życiu rodzinnym i załamanie nerwowe.
Obsada.
i inni

</doc>
<doc id="3136222" url="https://pl.wikipedia.org/wiki?curid=3136222" title="Alborz Research Centre">
Alborz Research Centre



</doc>
<doc id="3136223" url="https://pl.wikipedia.org/wiki?curid=3136223" title="Giovanni Barbagallo">
Giovanni Barbagallo

Giovanni Barbagallo (ur. 1 czerwca 1952 w Trecastagni) – włoski polityk, samorządowiec, poseł do Sycylijskiego Zgromadzenia Regionalnego, eurodeputowany VII kadencji.
Życiorys.
Z wykształcenia pedagog, pracował w miejskim przedsiębiorstwie transportowym AMT w Katanii. Od 1979 był radnym rodzinnej miejscowości, przez pięć lat zasiadał jako asesor w zarządzie władz prowincji. W 1996 po raz pierwszy uzyskał mandat posła do sycylijskiego parlamentu XII kadencji w prowincji Katania z listy Włoskiej Partii Ludowej. W latach 90. został skazany na karę 3 lat pozbawienia wolności za przestępstwa korupcyjne, w konsekwencji czasowo zawiesił wykonywanie mandatu deputowanego, uzyskiwał jednak reelekcję na XIII, XIV i XV kadencję. W Sycylijskim Zgromadzeniu Regionalnym zasiadał do 2012.
Od 2001 należał do partii Margherita, z którą w 2007 przystąpił do Partii Demokratycznej. W 2013 objął urząd burmistrza miejscowości Trecastagni.
W wyborach w 2009 kandydował bez powodzenia z listy PD. Mandat europosła objął w 2014 na kilka miesięcy przed końcem kadencji, zastępując Francescę Barracciu. Przystąpił do grupy Postępowego Sojuszu Socjalistów i Demokratów.

</doc>
<doc id="3136224" url="https://pl.wikipedia.org/wiki?curid=3136224" title="Brigitte Hamann">
Brigitte Hamann

Brigitte Hamann (ur. 26 lipca 1940 w Essen; zm. 4 października 2016 w Wiedniu) – austriacka historyk niemieckiego pochodzenia.
Życiorys.
Urodziła się w Essen jako Brigitte Deitert. Studiowała historię i germanistykę w Münster i przez pewien czas pracowała jako dziennikarka dla DPA i "Neue Ruhr Zeitung". W 1965 roku poślubiła profesora historii Uniwersytetu Wiedeńskiego Günthera Hamanna (zm. 1994) i wyjechała do Wiednia; przyjęła obywatelstwo austriackie, zachowując niemieckie. Jako asystentka męża wraz z nim rozpoczęła pracę na Uniwersytecie Wiedeńskim. W 1978 roku uzyskała tytuł doktora na podstawie rozprawy o życiu arcyksięcia Rudolfa, która w tym samym roku została wydana w formie książki ("Rudolf, Kronprinz und Rebell"). Publikacja ta okazała się sukcesem wydawniczym i sprowadziła dalszą działalność naukową w Hamann w kierunku biografii postaci historycznych związanych z Niemcami lub Austrią.
W 1986 roku opublikowała biografię pacyfistki i laureatki nagrody Nobla Berthy von Suttner pt. "Bertha von Suttner. Ein Leben für den Frieden". Opublikowana w 1996 w języku niemieckim, a trzy lata później w języku angielskim książka "Hitlers Wien. Lehrjahre eines Diktators" (wydana również w Polsce), opisująca pobyt Hitlera w stolicy Austrii w latach 1908-1913 przyniosła jej międzynarodowy rozgłos i uznanie. Jej pozycję historyka piszącego o nieznanych aspektach życia znanych osobistości, ugruntowały kolejne prace z których najgłośniejsze to: "Winifred Wagner: A Life at the Heart of Hitler's Bayreuth" (2002), "Kronprinz Rudolf. Ein Leben" (2005). Jej dotychczas najbardziej poczytna książka to "Elisabeth. Bilder einer Kaiserin" (1995), wielokrotnie wznawiana i tłumaczona na wiele języków w tym japoński i chiński. Przez lata swojej naukowej działalności, Hamann, jako historyk, wypracowała swoją własną drogę – naukowe opracowywanie popularnych tematów historycznych na bazie intensywnej pracy archiwalnej nad nowymi źródłami i najbardziej jak to możliwe zrozumiały dla szerokiego grona czytelników język. Obok tych prac legitymuje się również wydaniem: odnalezionego przez siebie w Bernie poetyckiego dziennika cesarzowej Elżbiety ("Kaiserin Elisabeth. Das poetische Tagebuch", 1984), dziennika Johanna Khevenhüllera ("Mit Kaiser Max in Mexiko", 1983), listów cesarza Franciszka Józefa do Kathariny Schratt ("Meine liebe, gute Freundin! Die Briefe Kaiser Franz Josephs an Katharina Schratt", 1992) oraz leksykonem biograficznym rodu Habsburgów ("Die Habsburger. Ein biographisches Lexikon", 1988).
Hamann była pisarką wszechstronną, czego dowiodła pisząc m.in. biografię Marii Teresy dla dzieci ("Ein Herz und viele Kronen. Das Leben der Kaiserin Maria Theresia", 2004) i książkę o Mozarcie dla młodzieży ("Nichts als Musik im Kopf. Das Leben von Wolfgang Amadeus Mozart"), która wydana po raz pierwszy w 1990 roku, po opracowaniu ukazała się ponownie w roku 2006 (roku Mozarta) pod tytułem "Mozart. Sein Leben und seine Zeit". Jej praca – "Hitlers Edeljude. Das Leben des Armenarztes Eduard Bloch" – poświęcona była po raz pierwszy mało znanej osobistości, linckiemu lekarzowi matki Hitlera, Klary – dr. Eduardowi Blochowi, o którym Hitler jeszcze w 1938 roku mówił „szlachetny Żyd”. Była autorką licznych esejów naukowych, scenariuszy telewizyjnych, gościnnych wykładów na różnych uniwersytetach.
Życie osobiste.
W 1965 roku poślubiła profesora historii Uniwersytetu Wiedeńskiego Günthera Hamanna (zm. w 1994). Ze związku tego miała troje dzieci.

</doc>
<doc id="3136225" url="https://pl.wikipedia.org/wiki?curid=3136225" title="Esma’ili-je Olja (Kerman)">
Esma’ili-je Olja (Kerman)

Esma’ili-je Olja (perski: اسماعيلي عليا) – wieś w południowym Iranie, w ostanie Kerman. W 2006 roku miejscowość liczyła 209 osób w 37 rodzinach.

</doc>
<doc id="3136226" url="https://pl.wikipedia.org/wiki?curid=3136226" title="Shattuckit">
Shattuckit

Shattuckit (ang. shattuckite) – minerał z gromady krzemianów łańcuchowych. Należy do grupy minerałów bardzo rzadkich. Do niedawna shattuckit i plancheit były uważane za tożsame minerały. Nazwa pochodzi od nazwy miejsca odkrycia - kopalni Shattuck w Bisbee (Arizona). Jest minerałem wtórnym do malachitu. Często tworzy pseudomorfozy po malachicie, kuprycie, kwarcu, dioptazie.
Jest minerałem o barwie od jasnoniebieskiej do ciemnoniebieskiej. Przeświecający do nieprzezroczystego. Połysk szklisty do jedwabistego. Krystalizuje się w układzie rombowym. Kryształy mają pokrój wydłużonych słupów. Łupliwość doskonała w dwóch kierunkach. Przełam nierówny. Skupienie drobnoziarniste, włókniste, rzadziej zbite. Występuje w strefie utleniania rud miedzi. Występowanie: USA - kopalnie Shattuck, Bisbee, Ajo; Zair - Katanga, Namibia - Kunene.
Znaczenie głównie kolekcjonerskie. Sporadycznie używany do wyrobu biżuterii, zwykle w formie kaboszonów.

</doc>
<doc id="3136229" url="https://pl.wikipedia.org/wiki?curid=3136229" title="Kind Butler">
Kind Butler

Kind Butler III (ur. 8 kwietnia 1988) – amerykański lekkoatleta specjalizujący się w biegach sprinterskich.
W 2014 zdobył złoty medal w sztafecie 4 × 400 metrów podczas halowych mistrzostw świata w Sopocie.
Medalista mistrzostw Stanów Zjednoczonych.
Rekordy życiowe.
9 marca 2014 w Sopocie amerykańska sztafeta 4 × 400 metrów w składzie Kyle Clemons, David Verburg, Butler oraz Calvin Smith ustanowiła halowy rekord świata w tej konkurencji (3:02,13).

</doc>
<doc id="3136232" url="https://pl.wikipedia.org/wiki?curid=3136232" title="Kind Butler III">
Kind Butler III



</doc>
<doc id="3136235" url="https://pl.wikipedia.org/wiki?curid=3136235" title="Dock Sud">
Dock Sud

Dock Sud – miejscowość w Argentynie, w prowincji Buenos Aires w Partido Avellaneda. Jest częścią aglomeracji "Gran Buenos Aires". W 2001 r. miasto zamieszkiwało 35,8 tys. mieszkańców. W języku potocznym Dock Sud, często bywa określane jako "El Docke".
W Dock Sud swoją siedzibę ma klub piłkarski Club Sportivo Dock Sud. Dorastał tu również znany argentyński piłkarz Javier Zanetti. Ponadto w Dock Sud urodzili się:

</doc>
<doc id="3136237" url="https://pl.wikipedia.org/wiki?curid=3136237" title="Clayton Parros">
Clayton Parros

Clayton Parros (ur. 11 grudnia 1990) – amerykański lekkoatleta specjalizujący się w biegach sprinterskich.
W marcu 2014 wszedł w skład amerykańskiej sztafety 4 × 400 metrów, która biegła w eliminacjach halowych mistrzostw świata. Parros nie znalazł się w składzie na bieg finałowy, a jego koledzy z reprezentacji wywalczyli złoty medal.

</doc>
<doc id="3136240" url="https://pl.wikipedia.org/wiki?curid=3136240" title="Bazardżan">
Bazardżan

Bazardżan (pers. بازرجان) – wieś w północnym Iranie, w ostanie Markazi. W 2006 roku miejscowość liczyła 136 osób w 48 rodzinach.

</doc>
<doc id="3136241" url="https://pl.wikipedia.org/wiki?curid=3136241" title="Ricky Babineaux">
Ricky Babineaux

Ricky Babineaux (ur. 14 grudnia 1990) – amerykański lekkoatleta specjalizujący się w biegach sprinterskich.
W marcu 2014 wszedł w skład amerykańskiej sztafety 4 × 400 metrów, która biegła w eliminacjach halowych mistrzostw świata. Babineaux nie znalazł się w składzie na bieg finałowy, a jego koledzy z reprezentacji wywalczyli złoty medal.
Medalista mistrzostw Stanów Zjednoczonych. 

</doc>
<doc id="3136247" url="https://pl.wikipedia.org/wiki?curid=3136247" title="Międzynarodowa Organizacja Uchodźców">
Międzynarodowa Organizacja Uchodźców

Międzynarodowa Organizacja Uchodźców (ang. "International Refugees Organization", w skrócie "IRO") – powołana przy ONZ rezolucją 62/I Zgromadzenia Ogólnego 15 grudnia 1946 organizacja opieki nad uchodźcami. Istniała w latach 1946–1951, powołana na miejsce Organizacji Narodów Zjednoczonych do Spraw Pomocy i Odbudowy, zastąpiona z kolei przez Urząd Wysokiego Komisarza Narodów Zjednoczonych ds. Uchodźców.
Do uchodźców konstytucja IRO zaliczała uciekinierów z obszarów rządzonych bądź okupowanych przez reżimy faszystowskie lub z nimi sprzymierzone, emigrantów z Hiszpanii oraz uznanych za uchodźców przez wcześniejsze umowy międzynarodowe, także osoby przebywające w wyniku wojny "poza granicami państwa, którego dana osoba jest obywatelem, i nie może lub nie chce korzystać z ochrony tego państwa", oraz dzieci przebywające poza krajem pochodzenia (bądź nieustalonej narodowości) a których rodzice zginęli lub zaginęli w wyniku wojny. Statusu tego odmówiono zbrodniarzom wojennym i kolaborantom.
Ówczesne komunistyczne władze Polski odmówiły przystąpienia do tej organizacji pod pretekstem obrony suwerenności, podobnie potraktowały jej następcę.

</doc>
<doc id="3136248" url="https://pl.wikipedia.org/wiki?curid=3136248" title="Reszki (województwo kujawsko-pomorskie)">
Reszki (województwo kujawsko-pomorskie)

Reszki – kolonia w Polsce położona w województwie kujawsko-pomorskim, w powiecie rypińskim, w gminie Rogowo.
W latach 1975–1998 miejscowość administracyjnie należała do województwa włocławskiego.

</doc>
<doc id="3136251" url="https://pl.wikipedia.org/wiki?curid=3136251" title="Anton Gottstein">
Anton Gottstein

Anton Gottstein (ur. 7 sierpnia 1893, zm. 22 sierpnia 1982) – czechosłowacki biegacz narciarski, reprezentant klubu ČKSS Jilemnice, uczestnik Zimowych Igrzysk Olimpijskich 1924.
W biegu olimpijskim na 18 kilometrów stylem klasycznym był 18., a na 50 kilometrów zajął 14. miejsce.

</doc>
<doc id="3136253" url="https://pl.wikipedia.org/wiki?curid=3136253" title="Ralph Broome">
Ralph Broome

Ralph Edward Howard Broome (ur. 5 lipca 1889 w Dalhousie w Indiach, zm. 25 stycznia 1985 w Poole w Wielkiej Brytanii) – brytyjski bobsleista. Zdobył srebrny medal na Igrzyskach Olimpijskich 1924 w ślizgu męskich czwórek.

</doc>
<doc id="3136254" url="https://pl.wikipedia.org/wiki?curid=3136254" title="Narodowy Uniwersytet Zachodni">
Narodowy Uniwersytet Zachodni

Narodowy Uniwersytet Zachodni (es. "Universidad Nacional del Oeste" UNO) – argentyński uniwersytet w San Antonio de Padua. 
Uniwersytet został założony w dniu 11 listopada 2009 roku. Kampus został oficjalnie otworzony 16 września 2011 roku - w 35 rocznicę Nocy ołówków. 
Szkoła przyznaje tytuły naukowe w zakresie administracji, administracji publicznej, wychowania fizycznego, pielęgniarstwa i informatyki.

</doc>
<doc id="3136255" url="https://pl.wikipedia.org/wiki?curid=3136255" title="Love.net">
Love.net

Love.net – bułgarski melodramat filmowy z 2011 roku, w reżyserii Ilijana Dżewelekowa, będący zbiorem różnych historii internetowych.
W filmie występują popularni bułgarscy aktorzy, m.in. Christo Szopow, ponadto zadebiutował w nim brytyjski wokalista rock'n'rollowy i bluesowy John Lawton.
Film zdobył nagrodę dla najlepszego reżysera, operatora, scenografa i montażysty Bułgarskiej Akademii Filmowej w 2011 roku oraz nagrody Złotej Róży za najlepszy scenariusz i główną rolę kobiecą na Festiwalu Bułgarskiego Kina Dramatycznego w 2011 roku.
Premiera filmu miała miejsce w Bułgarii 1 kwietnia 2011 roku.
Fabuła.
Film przedstawia kilka równoległych historii różnych bohaterów, którzy próbują zmienić swoje życie przez Internet albo bawią się w sieci.
Realizacja.
W 2007 roku projekt Love.net zdobył dotację od Narodowego Centrum Filmowego Bułgarii. Przed rozpoczęciem pracy nad scenariuszem, producenci wraz z właścicielami największego bułgarskiego serwisu randkowego elmaz.com zgodzili się współpracować na wszystkich etapach tworzenia i promocji filmu. 3 grudnia 2007 roku administrator witryny elmaz.com ujawnił użytkownikom plany rozpoczęcia przygotowania do filmu Love.net. Przez dwa miesiące użytkownicy elmaz.com mieli możliwość wysyłania krótkich opisów swoich historii, których przeżyli przez Internet. W okresie od 3 grudnia 2007 roku do 31 stycznia 2008 roku uzyskano 7346 historii. Wykorzystano opowieści często zdarzające się w rzeczywistości.
Neli Dimitrowa, Matej Konstantinow, Ilijan Dżewelekow i Aleksandra Fuczanska pracowali nad scenariuszem od początku 2008 roku do września 2009 roku. Film został nakręcony w 10 tygodni, w dwóch okresach. Od 29 października do 22 grudnia 2009 roku był kręcony w Bułgarii, następnie od marca 2010 roku ekipa filmu kręciła w Wielkiej Brytanii i Sofii. Montaż filmu trwał od kwietnia do września 2010 roku, a film został ukończony na początku 2011 rok. Pierwsza premiera filmu odbyła się w Bułgarii 1 kwietnia 2011 roku. Od 18 listopada 2011 roku film można oglądać online za pośrednictwem strony netcinema.bg.

</doc>
<doc id="3136260" url="https://pl.wikipedia.org/wiki?curid=3136260" title="Cień (film 2006)">
Cień (film 2006)

Cień (ang. "The Minder", hiszp. "El Custodio") – argentyńsko-urugwajsko-francusko-niemiecki film dramatyczny z 2006 roku oparty na scenariuszu i reżyserii Rodrigo Moreno. Wyprodukowany przez The Match Factory.
Premiera filmu miała miejsce 13 lutego 2006 roku podczas 56. Międzynarodowego Festiwalu Filmowego w Berlinie.
Opis fabuły.
Rubén (Julio Chávez) jest ochroniarzem jednego z argentyńskich ministrów. Większość swojego życia spędził w cieniu tego człowieka, podporządkowując mu swoje potrzeby i czas, przez co zatracił poczucie własnej odrębności. Pod powierzchnią rutyny zaczyna jednak powoli coś wrzeć. Rubén wreszcie wybucha – i to w najmniej spodziewany sposób.
Obsada.
i inni

</doc>
<doc id="3136262" url="https://pl.wikipedia.org/wiki?curid=3136262" title="Tobiasz i Anna">
Tobiasz i Anna

Tobiasz i Anna ("Tobiasz i Anna z koźlęciem") – obraz holenderskiego malarza Rembrandta Harmenszoona van Rijn. Obraz sygnowany u dołu po lewej stronie: RH 1626.
Geneza.
Temat obrazu został zaczerpnięty ze starotestamentowej Księgi Tobiasza. Dotyczy Tobiasza i jego żony Anny, ukazując moment zachwiania wiary mężczyzny w uczciwość żony. Anna pracowała u sąsiadów, gdzie wyrabiała sukno i szyła dla nich ubrania. Za pracę otrzymywała zapłatę również w naturze. Pewnego dnia otrzymała jako wynagrodzenie młodego kozła i przyniosła go do domu. Usłyszawszy beczenie zwierzęcia, Tobiasz przeraził się, że żona ukradła zwierzę i oskarżył ją o popełnienie grzechu. Anna ostro zaprzeczyła oskarżeniom, a Tobiasz począł modlić się do Boga o śmierć za popełnione grzechy (Tb 2, 12-14).
Opis obrazu.
Rembrandt w umiejętny sposób opowiada historię, koncentrując się na najważniejszych wątkach: Anna, jeszcze z koźlęciem pod ręką, właśnie usłyszała oskarżenie męża i oburzona odpiera jego zarzuty. Tobiasz pogrążony jest w modlitwie do Boga, prosząc go o karę za grzeszne życie. U jego stóp widać psa, symbolizującego wierność Tobiasza i jego ufność w sprawiedliwość Bożą. Jak większość prac z pierwszego okresu lejdejskiego Rembrandta, obraz cechuje się bogatą kolorystyką; jednakże można już zauważyć zdolność artysty do ukazywania głębi ludzkich emocji.
Rembrandt, malując historię Tobiasza i Anny, oparł się na miedziorycie Jana van de Veldego opartym według kompozycji Willema Buytewecha. Artysta wielokrotnie kopiował prace innych artystów; wiele z nich posiadał we własnych prywatnych zbiorach. Podobnie było z pracami van de Veldego. Rembrandt zastosował podobną kompozycję, to samo rozwiązanie wnętrza z oknem i belkowaniem oraz skopiował niektóre szczegóły rodzajowe.
Do postaci Anny prawdopodobnie pozowała matka Rembrandta.
Proweniencja.
Pierwsze wzmianki o obrazie pochodzą z 29 października 1748 roku: znajdował się w katalogu kolekcji Pietera van Buytene, która została wystawiona na sprzedaż. Pomiędzy 17 a 18 kwietnia 1759 został zakupiony przez Yver na anonimowej wyprzedaży w nieznanym domu aukcyjnym w Amsterdamie. Od 1905 do 1913 roku obraz znajdował się w kolekcji Tschugina (Moskwa), następnie przed 1917: E.J. Goudstikker (handlarz dziełami sztuki), Amsterdam; w kolekcji barona Heinricha Thyssen-Bornemisza, Schloß Rohoncz, Hungary/Villa Favorita, Castagnola; od 1956 do 1979 w G.W.H.M.barona Bentinck-Thyssen (Paryż). W 1979 roku obraz został zakupiony przez Rijksmuseum w Amsterdamie.

</doc>
<doc id="3136268" url="https://pl.wikipedia.org/wiki?curid=3136268" title="Douglas Alvaralhão dos Santos">
Douglas Alvaralhão dos Santos

Douglas Alvaralhão dos Santos (ur. 22 czerwca 1985) – brazylijski futsalista, zawodnik z pola, występuje obecnie w Wiśle Krakbet Kraków. Swoją dorosłą karierę z futsalem zaczynał w portugalskich Clube Acadêmico de Mogadouro i G.D.Boticas. W latach 2010-2012 reprezentował barwy katarskiego klubu Al-Arabi Sport Club. W sezonie 2012/2013 grał w występującym w rosyjskiej Super League drużynie Politiech Sankt Petersburg. Od początku sezonu 2013/2014 jest zawodnikiem Wisły Kraków , z którą zdobył Puchar Polski. W sezonie 2013/2014 został także królem strzelców ekstraklasy. Na początku sezonu 2014/2015 zdobył Superpuchar Polski.

</doc>
<doc id="3136269" url="https://pl.wikipedia.org/wiki?curid=3136269" title="Harrie Massey">
Harrie Massey

Harrie Massey, właśc. Harrie Stewart Wilson Massey (ur. 16 maja 1908 w St. Kilda, Melbourne lub Invermay, Wiktoria, zm. 27 listopada 1983 w Elmbridge, hrabstwo Surrey lub Cambridge, hrabstwo Cambridgeshire) – australijski fizyk matematyczny, profesor University College London, autor pionierskich prac w zakresie fizyki atomowej i fizyki atmosfery, jeden z inicjatorów i głównych realizatorów programu badań górnych warstw atmosfery, np. jonosfery, z użyciem rakiet sondażowych, założyciel i kierownik "British National Committee for Space Research" – brytyjskiego oddziału Komitetu do spraw Badań Przestrzeni Kosmicznej, założonego przez Royal Society w roku 1958.
Życiorys.
Dzieciństwo i młodość w Australii.
Jego rodzicami byli Harrie Stewart Massey, urodzony na Tasmanii właściciel tartaku w Hoddles Creek, i Eleanor Elizabeth z domu Wilson, pochodząca z Wiktorii. Był ich jedynym synem. Dzieciństwo spędził w Hoddles Creek, gdzie skończył lokalną szkołę, realizując 6-letni program w okresie 4 lat. Po skończeniu tej szkoły otrzymał stypendium umożliwiające dalszą naukę w "University High School", cenionej szkole średniej w Melbourne, gdzie przeniósł się wraz z matką (miał wówczas 12 lat). W szkole dał się poznać jako uczeń wybitnie ambitny i aktywny (m.in. uczestniczący w wielu zajęciach sportowych). Skończył szkołę w roku 1925, po czym studiował na University of Melbourne, uzyskując stopnie BS i BA fizyki w latach 1927 i 1929 oraz BS matematyki (1929), a następnie MS filozofii przyrody (1930). W latach studenckich współpracował m.in. z C.B.O. Mohrem (Mohr, Courtney Balthazar Oppenheim, 1906–1986), fizykiem badającym odbicie miękkiego promieniowania X od powierzchni metali. Badania były wykonywane w ramach realizacji dużego badawczego programu sir Thomasa R. Lyle’a. Młody Harrie Massey brał udział w pierwszej australijskiej konferencji fizyków w Canberze (sierpień 1928), w czasie której aktywnie uczestniczył w debatach na temat powstającej wówczas mechaniki kwantowej. Podejmował dyskusję m.in. z Edną Briggs, która miała za sobą niedawny pobyt w Laboratorium Cavendisha w Cambridge, gdzie pracowała od roku 1925 z Ernestem Rutherfordem.
W Wielkiej Brytanii przed II wojną światową.
Harrie Massey wyjechał do laboratorium E. Rutherforda ("Laboratorium Cavendisha") w sierpniu 1929 roku; stało się to możliwe dzięki uzyskaniu dwuletniego uniwersyteckiego stypendium – "Aitchison travelling scholarship". W Trinity College na Uniwersytecie Cambridge opracował liczne publikacje na temat zastosowań mechaniki falowej do opisu zderzeń między cząstkami elementarnymi. Współpracował ponownie z C.B.O. Mohrem, który również przyjechał do Anglii. Poza pracami teoretycznymi rozpoczął badania eksperymentalne, korzystając m.in. z doświadczenia Edwarda Bullarda, wykonującego wówczas swoją pracę doktorską z fizyki atomowej.
Zdobyta przez Masseya nagroda naukowa umożliwiła mu przedłużenie pobytu w Anglii i uzyskanie w University of Cambridge stopnia doktora fizyki w roku 1932. W kolejnym roku wydał, wraz z Nevillem F. Mottem – przyszłym laureatem Nagrody Nobla w dziedzinie fizyki (1977) – książkę "The Theory of Atomic Collisions". W tymże roku został powołany na stanowisko wykładowcy fizyki matematycznej na Queen’s University, Belfast, które zajmował do roku 1938 – do czasu mianowania na wykładowcę matematyki w University College London (UCL). Był w tych latach nauczycielem i opiekunem naukowym D.R. Batesa (absolwenta Queen’s University), z którym prowadził w UCL prace badawcze w dziedzinie mechaniki kwantowej.
II wojna światowa.
W czasie II wojny światowej uczelnia została zamknięta, a obaj naukowcy podjęli badania w "Admiralty Research Laboratory" w Teddington. Poszukiwali m.in. możliwości skonstruowania urządzeń elektrycznych, przeciwdziałających detonacjom min morskich aktywowanych magnetycznie. W późniejszym okresie pracowali w Havant (Hampshire) przy projektowaniu min niszczących niemieckie okręty. W sierpniu 1943 roku Harrie Massey wyjechał do Stanów Zjednoczonych, gdzie był początkowo członkiem, a następnie przez dwa lata kierownikiem brytyjskiej grupy, współpracującej z Amerykanami rozwiązującymi problemy bomby atomowej i przez kolejne dwa lata – zadania związane z separacją izotopu uranu235U z uranu naturalnego metodą elektromagnetyczną oraz możliwościami techniki cyklotronowej (badania w Berkeley).
Okres powojenny.
W październiku 1945 roku Harrie Massey wrócił do Londynu i zaangażował się w odbudowę wydziału fizyki UCL i tworzenie silnego zespołu fizyków matematycznych, prowadzącego badania w dziedzinie fizyki atomowej. Do roku 1950 był wykładowcą matematyki, a w kolejnych latach – profesorem fizyki (1950–1973) i astrofizyki (1973–1975, do emerytury). W latach 1969–1973 pełnił funkcję prorektora "University College".
Wydział współpracował z Instytutem Badań Energii Jądrowej (AERE) w Harwell, a następnie z Europejską Organizacją Badań Jądrowych (CERN) w Genewie. Harrie Massey był też założycielem i kierownikiem (1958–1976) "British National Committee for Space Research" – brytyjskiego oddziału Komitetu do spraw Badań Przestrzeni Kosmicznej (założonego – z jego udziałem – przez Royal Society w końcu lat 50. XX w.). W roku 1962 był jednym z głównych uczestników narad w sprawie utworzenia Europejskiej Organizacji Badań Kosmicznych (później przekształconej w Europejską Agencję Kosmiczną) i pierwszym przewodniczącym Rady Prezesów. Wniósł znaczący wkład w projektowanie i budowę Anglo-Australian Telescope (AAT) w Siding Spring, a w latach 1975–1983 był członkiem zarządu AAT (w latach 1980–1983 – jego przewodniczącym).
Publikacje.
Harrie Massey jest autorem lub współautorem setek publikacji – artykułów i monografii naukowych, traktatów, podręczników akademickich. Do najbardziej znanych i wielokrotnie wznawianych należą m.in. książka wydana po raz pierwszy w roku 1952 – "Electronic and Ionic Impact Phenomena" – opracowana wspólnie z wieloletnim współpracownikiem i przyjacielem, E.H.S. Burhopem (Eric Henry Stoneley) lub prace, których współautorem był Nevill F. Mott – laureat Nagrody Nobla w dziedzinie fizyki z roku 1977 (np. "The Theory of Atomic Collisions"z roku 1965). Poza wymienionymi pozycjami wyróżniane są prace (wybór według Notable Names Database, NNDB):
Wyróżnienia, odznaczenia, upamiętnienie.
Harrie Massey był członkiem Royal Society od roku 1940; w latach 1949–1951 i 1959–1960 należał do rady stowarzyszenia, a w latach 1969–1978 był sekretarzem i wiceprezesem. Od roku 1976 był też członkiem-korespondentem Australian Academy of Science. Otrzymał:
oraz liczne tytuły honorowe, m.in. LL.D "University of Melbourne".
Dla upamiętnienia sir H. Masseya jego imię nadano wykładowemu audytorium w "University College". Institute of Physics (UK) i Australian Institute of Physics przyznają co dwa lata międzynarodowe wyróżnienie "Harrie Massey Medal and Prize", a "University College London" – "Harrie Massey Prize".
Życie prywatne.
Uczestnicząc w roku 1926 w kongresie organizowanym przez "Australasian Association for the Advancement of Science" w Perth Harrie Massey poznał swoją przyszłą żonę, nauczycielkę Jessicę Elizę Bruce. Ich ślub odbył się w Perth dnia 11 stycznia 1928 roku. Mieli jedną córkę.

</doc>
<doc id="3136270" url="https://pl.wikipedia.org/wiki?curid=3136270" title="Rędziny (województwo małopolskie)">
Rędziny (województwo małopolskie)

Rędziny – osada w Polsce położona w województwie małopolskim, w powiecie olkuskim, w gminie Wolbrom.
W latach 1975–1998 miejscowość administracyjnie należała do województwa katowickiego.

</doc>
<doc id="3136272" url="https://pl.wikipedia.org/wiki?curid=3136272" title="Douglas Alvaralhão Dos Santos">
Douglas Alvaralhão Dos Santos



</doc>
<doc id="3136275" url="https://pl.wikipedia.org/wiki?curid=3136275" title="Romanówka (powiat lubelski)">
Romanówka (powiat lubelski)

Romanówka – kolonia w Polsce położona w województwie lubelskim, w powiecie lubelskim, w gminie Wojciechów.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="3136279" url="https://pl.wikipedia.org/wiki?curid=3136279" title="Ormolu">
Ormolu

Ormolu – brytyjski termin, stworzony w XVIII-wieku i określający technikę pozłacania brązu. Termin pochodzi z francuskiego "or moulu" (dosł. "pozłacany brąz"). Technika rozwinęła się we Francji i stosowana była głównie w zdobnictwie przedmiotów luksusowych.
Proces twórczy.
W pierwszym etapie na przedmiot nanoszony był amalgamat rtęci oraz złota wysokiej czystości. Następnie rtęć z amalgamatu była odparowywana w wysokiej temperaturze w piecu przemysłowym, a na obiekcie finalnie pozostawała jedynie złota okleina (tzw. fornir), stająca się integralną częścią zdobionego obiektu.
Ze względu na wysoką szkodliwość oparów rtęci dla złotników zajmujących się tą techniką, klasyczna metoda produkcji została zakazana we Francji ok. 1830. Od tej pory powstały techniki zamienne (przede wszystkim galwanizacja), ale z tego względu terminu "ormulu" dla pozłacanych wytworów z brązu po roku 1830 nie używa się.
Zastosowanie.
Od początku metodę "ormulu" wykorzystywano przede wszystkim do wytwarzania ekskluzywnych i dekoracyjnych mebli, porcelany, zegarów oraz kominków i żyrandoli. Niekwestionowany prym w tej dziedzinie wiodła Francja. Do mistrzów specjalizujących się w technice "ormulu" zalicza się działających w XVIII wieku Francuzów: rzeźbiarza Jacques’a Caffieriego oraz wytwórcę mebli i rzeźbiarza Charlesa Cressenta. Poza Francją do ważniejszych przedstawicieli specjalizujących się w "ormulu" należy zaliczyć Brytyjczyków: osiemnastowiecznego fabrykanta Matthew Boultona oraz dziewiętnastowiecznego zegarmistrza Benjamina Lewisa Vulliamyego.
Szczyt w używaniu "ormulu" przypadł jednak na początek XIX wieku, na tzw. styl Empire. Wtedy też w monarchii Napoleona I powstały najwspanialsze dzieła zdobione techniką "ormulu".
"Ormulu" współcześnie.
Od wieku XIX terminu "ormulu" używa się powszechnie w szerszym kontekście dla dowolnie wytwarzanych pozłacanych metali, nawet gdy używane są jedynie imitacje złota. Termin jest także bardzo popularny w sztuce chińskiej, gdzie od wieków pozłacany brąz jest popularniejszy od pozłacanego srebra.

</doc>
<doc id="3136285" url="https://pl.wikipedia.org/wiki?curid=3136285" title="Franciszek Tatkowski">
Franciszek Tatkowski

Franciszek Jan Tatkowski (ur. 28 grudnia 1894 w miejscowości Łąka, zm. 1940 na Firleju) − polski działacz samorządowy, burmistrz Skarżyska-Kamiennej, z zawodu nauczyciel.
Życie.
Po przybyciu do Skarżyska pracował jako główny księgowy Spółki Akcyjnej „Ekonomia”. Na posiedzeniu rady Miejskiej 22 października 1934 roku został burmistrzem Skarżyska-Kamiennej (od 30 października 1934 do 9 września 1939).
8 września 1939 roku wojska niemieckie zajęły Skarżysko. 
W październiku 1939 roku powstała Tajna Organizacja Wojskowa „Związek Orła Białego”, której aktywnym członkiem był burmistrz Franciszek Tatkowski. Organizacja Orła Białego (na skutek zdrady lub braku doświadczenia konspiracyjnego) została zinfiltrowana przez niemiecki aparat bezpieczeństwa – aresztowano ponad 400 osób (była to zapewne zaplanowana akcja eksterminacji miejscowej inteligencji). 
Franciszek Tatkowski został aresztowany przez Gestapo 29 stycznia 1940 r. Więziony i okrutnie torturowany w czasie śledztwa (w Radomiu) wraz z innymi został zamordowany na Firleju 4 lipca 1940 r. 
Rodzina.
Żona: Jadwiga z domu Kalamarz (ślub 2 sierpnia 1919 w Rzeszowie).
Dzieci:
Upamiętnienie.
W związku z 70. rocznicą rozstrzelania na Firleju została odsłonięta pamiątkowa tablica upamiętniająca pomordowanych(burmistrza Franciszka Tatkowskiego i wiceburmistrza Mariana Maciejewskiego) przy Urzędzie Miasta.
Bibliografia.
w okresie międzywojennym", str. 103-105. (dostępny także on-line).

</doc>
<doc id="3136301" url="https://pl.wikipedia.org/wiki?curid=3136301" title="Esmaili Olya">
Esmaili Olya



</doc>
<doc id="3136302" url="https://pl.wikipedia.org/wiki?curid=3136302" title="Esma’ili-je Olja">
Esma’ili-je Olja



</doc>
<doc id="3136303" url="https://pl.wikipedia.org/wiki?curid=3136303" title="Lwica">
Lwica

Lwica (hiszp. "Leonera", ang. "Lion's Den") – argentyńsko-brazylijsko-południowokoreański film dramatyczny z 2008 roku w reżyserii Pablo Trapero. Wyprodukowany przez Buena Vista International.
Premiera filmu miała miejsce 15 maja 2008 roku podczas 61. Międzynarodowego Festiwalu Filmowego w Cannes. Dwa tygodnie później premiera filmu odbyła się 29 maja 2008 roku, a w Polsce 12 czerwca 2009 roku.
Film był nominowany do nagrody Oscara w kategorii na najlepszy film nieanglojęzyczny.
Opis fabuły.
Julia (Martina Gusmán) budzi się w swoim mieszkaniu i odkrywa, że na podłodze leżą ciała Ramiro (Rodrigo Santoro) i Nahuela. Jeden nie żyje, drugi jest ciężko ranny. Nie rozumie, co się stało. Obaj byli jej kochankami. Jest sama, przerażona i w ciąży. Zostaje oskarżona o morderstwo. Trafia do więzienia dla matek i ciężarnych kobiet. Kiedy rodzi Tomasa (Tomás Plotinsky), w jej życiu pojawia się niespodziewanie matka. Jednak tylko po to, by odebrać córce dziecko.
Pewnego dnia Julia z synem odwiedzają, przebywającego w więzieniu dla mężczyzn, Ramiro. Jego zeznania mogą mieć decydujący wpływ na sprawę, jednak on przede wszystkim chce ratować siebie. Wydarzenia tamtej nocy pozostają niejasne, tak samo, jak ich wzajemne uczucia. Julia staje przed dylematem – czy Tomas powinien być z nią w więzieniu, czy żyć na wolności z babcią.
Obsada.
i inni

</doc>
<doc id="3136304" url="https://pl.wikipedia.org/wiki?curid=3136304" title="Bazarjan">
Bazarjan



</doc>
<doc id="3136305" url="https://pl.wikipedia.org/wiki?curid=3136305" title="Rudnia (województwo pomorskie)">
Rudnia (województwo pomorskie)

Rudnia – osada w Polsce położona w województwie pomorskim, w powiecie wejherowskim, w gminie Wejherowo.
W latach 1975–1998 miejscowość położona była w województwie gdańskim.

</doc>
<doc id="3136312" url="https://pl.wikipedia.org/wiki?curid=3136312" title="Themonik">
Themonik

Themonik właśc. Monika Gajewska, obecnie Monika Vezden (pseud. Mo Vezden) (ur. 28 marca 1979 w Gdańsku) – polska artystka i projektantka. 
Życiorys.
Wychowywała się i dorosła w Nigerii. Absolwentka projektowania ubioru i biżuterii na Akademii Sztuk Pięknych w Łodzi. Była studentką projektowania graficznego Europejskiej Akademii Sztuk w Warszawie. Zajmuje się projektowaniem: ubioru, dodatków i biżuterii. Wszystkie kolekcje Themonik powstają w pracowni, która mieści się w Willi „Jutrzenka” w miejscowości Konstancin-Jeziorna pod Warszawą. Themonik tworzy także na zamówienie klienta, jej styl przyciągnął m.in. Courtney Love, Edyta Bartosiewicz, Kora. Wielokrotnie była uczestnikiem Poland Fashion Week. Jej projekty ukazywały się na łamach czasopism takich, jak: „Vogue”,„Spin” czy „Under the influence”. Pracuje i mieszka w Konstancinie-Jeziornie. 

</doc>
<doc id="3136313" url="https://pl.wikipedia.org/wiki?curid=3136313" title="Grave Creek Mound">
Grave Creek Mound

Grave Creek Mound – monumentalny kopiec grobowy, znajdujący się w amerykańskim stanie Wirginia Zachodnia, niedaleko granicy stanu Ohio, w dolinie rzeki Ohio. Największy tego typu obiekt w Stanach Zjednoczonych. Stożkowaty obiekt ma 20 metrów wysokości i 88,5 metra średnicy u podstawy, został wzniesiony przez ludność kultury Adena.
Pierwsza wzmianka na temat kurhanu pochodzi z 1775 roku. W maju 1838 roku za zgodą Jessego Tomlinsona, ówczesnego właściciela działki, rozpoczęły się amatorskie prace wykopaliskowe. W kopcu wykopano dwa tunele, odkrywając dwie położone jedna nad drugą komnaty z pochówkami szkieletowymi. Obok zwłok odkryto wyposażenie grobowe w postaci kości zwierzęcych, muszli, 5 miedzianych bransoletek oraz pokryty dziwnymi napisami kamień, uznany później za fałszerstwo. W 1839 roku obok kopca otwarte zostało muzeum.
W późniejszym okresie kurhan przestał budzić szersze zainteresowanie, muzeum z powodu braku środków i malejącej liczby zwiedzających zostało zamknięte w 1846 roku. Odnalezione w trakcie wykopalisk artefakty zostały rozproszone po prywatnych kolekcjach i ostatecznie zaginęły. Po zawaleniu się jednego z tuneli kurhan został w 1858 roku sprzedany nowemu właścicielowi, który wybudował na jego szczycie saloon. Po kolejnej zmianie właściciela w 1874 roku zabytek zaczął stopniowo niszczeć i ostatecznie zaplanowano jego niwelację. W 1908 roku kobiece stowarzyszenie Daughters of the American Revolution urządziło zbiórkę publiczną celem ratowania kopca. Dzięki uzyskanym funduszom w 1909 roku został on zakupiony przez stan Wirginia Zachodnia. W 1966 roku kurhan uznany został za National Historic Landmark.
W latach 1975–1976 E. Thomas Hennings pod nadzorem West Virginia Geological and Economic Survey przeprowadził pierwsze profesjonalne badania archeologiczne kurhanu. Datowanie radiowęglowe drewnianych belek z wnętrza kurhanu pozwoliło określić czas jego powstania na około 200 rok p.n.e.

</doc>
<doc id="3136317" url="https://pl.wikipedia.org/wiki?curid=3136317" title="Morskie Oko (miejscowość)">
Morskie Oko (miejscowość)

Morskie Oko – miejscowość typu schronisko turystyczne położona w województwie małopolskim w powiecie tatrzańskim w gminie Bukowina Tatrzańska.
W latach 1975–1998 miejscowość administracyjnie należała do województwa nowosądeckiego.
W miejscowości znajduje się schronisko PTTK nad Morskim Okiem.

</doc>
<doc id="3136318" url="https://pl.wikipedia.org/wiki?curid=3136318" title="Latarnia morska Alderney">
Latarnia morska Alderney

Latarnia morska Alderney – latarnia morska położona na północno-wschodnim krańcu wyspy Alderney należącej do archipelagu Wysp Normandzkich. Na zachód od niej znajduje się latarnia morska Casquets.
Latarnia została zbudowana w 1912 roku w celu wskazania niebezpiecznych dla żeglugi miejsc pomiędzy Alderney a wybrzeżami Francji, obszaru najsilniejszych prądach morskich w Kanale La Manche.
Latarnia została zelektryfikowana w 1976 roku, a w pełni zautomatyzowana w 1997 roku. Ostatni latarnik opuścił ją 1 października 1997 roku.
W 2011 roku, z powodu zmniejszenia znaczenia latarni morskich jako punktów nawigacyjnych dla dużych jednostek morskich oraz redukcji kosztów ich utrzymania, zmniejszono zasięg światła z 23 mil morskich (43 km) do 12 mil morskich (22 km).
W tym samym czasie wyłączono sygnał mgłowy.

</doc>
<doc id="3136320" url="https://pl.wikipedia.org/wiki?curid=3136320" title="Ojcze nasz. Krew z krwi">
Ojcze nasz. Krew z krwi

Ojcze nasz. Krew z krwi (tytuł org. "Padre Nuestro", znany również jako "Sangre de Mi Sangre") – argentyńsko-amerykański film dramatyczny z 2007 roku oparty na scenariuszu i reżyserii Christophera Zalli. Wyprodukowany przez amerykańskie studio IFC Films.
Premiera filmu miała miejsce 22 stycznia 2007 roku podczas Festiwalu Filmowego w Sundance. Premiera filmu odbyła się 5 października 2007 roku w Hiszpanii, 29 lutego 2008 w Meksyku, 14 maja w Stanach Zjednoczonych oraz 12 czerwca 2009 w Polsce.
Opis fabuły.
Pedro (Jorge Adrián Espíndola) i Juan (Armando Hernández) spotykają się w ciężarówce wiozącej meksykańskich imigrantów do Nowego Jorku w poszukiwaniu lepszego życia. Pedro opowiada nowemu znajomemu, że jedzie na pierwsze spotkanie ze swoim ojcem, Diego (Jesús Ochoa), bogatym restauratorem, którego dotąd nie widział. Rano ląduje okradziony na ulicy. Nie zna języka, nie ma pieniędzy i listu, który wręczyła mu matka.
Snując się bezradnie po Nowym Jorku, spotyka Magdę (Paola Mendoza), która łapie się wszelkich sposobów, by zarobić pieniądze. Pedro opowiada jej swoją historię i obiecuje pieniądze w zamian za pomoc. Tymczasem Juan zjawia się u Diego z listem, twierdząc, że jest jego synem. Diego wygania go i każe zniknąć z jego życia. Jednak z czasem rodzi się w nim głęboko uśpiona, ojcowska miłość.
Obsada.
i inni

</doc>
<doc id="3136321" url="https://pl.wikipedia.org/wiki?curid=3136321" title="Henryk Dańko">
Henryk Dańko

Henryk Dańko (ur. 13 marca 1931 w Kaznowie, zm. 28 czerwca 1990 w Zakopanem) – pułkownik pilot Wojska Polskiego.
Życiorys.
23 września 1950 rozpoczął studia wojskowe w Oficerskiej Szkole Lotniczej nr 5 w Radomiu, które ukończył 3 marca 1952 promocją do stopnia chorążego. Otrzymał przydział służbowy jako pilot do 1 pułku lotnictwa myśliwskiego w Bemowie. 9 sierpnia 1952 awansował na starszego pilota, 19 października 1954 na dowódcę klucza lotniczego.
23 lipca 1955 r. został skierowany na Kurs Doskonalenia Oficerów przeznaczony dla pilotów lotnictwa przechwytującego, gdzie był słuchaczem do 8 maja 1956 r. Po kursie, 9 maja 1956 r. otrzymał przydział służbowy do Babic, gdzie wyznaczono go na etat nawigatora eskadry dowódcy 21 samodzielnej eskadry lotniczej, a po jej rozformowaniu został skierowany do 1 pułku lotnictwa myśliwskiego na etat pomocnika ds. pilotowania dowódcy eskadry.
16 lipca 1958 r. otrzymał przydział służbowy do Modlina na stanowisko pomocnika dowódcy szkolnej eskadry pilotów przechwytujących w Wyższej Szkoły Pilotów, które wykonywał do 7 kwietnia 1958 r. Następnie, od 8 kwietnia 1960 r., zawodową służbę wojskową pełni na stanowisku dowódcy eskadry lotnictwa pościgowego w Centrum Szkolenia Lotniczego w Modlinie. Eskadrą dowodzi do 2 maja 1961 r. W tym samym roku otrzymał przydział służbowy do Bydgoszczy, gdzie został wyznaczony na etat inspektorem techniki pilotowania w wydziale szkolenia bojowego Dowództwa 2 Korpusu Obrony Przeciwlotniczej Obszaru Kraju .
19 września 1964 r. został skierowany do Słupska, gdzie został wyznaczony na etat dowódcy 28 pułku lotnictwa myśliwskiego OPK w Słupsku. Pułkiem dowodził do 19 lutego 1968 r. Następnie został 30 września 1967 r. skierowany do Rembertowa na studia w Akademii Sztabu Generalnego, które ukończył 20 lipca 1970 r. Po studiach został wyznaczony na etat szefa Oddziału Szkolenia Lotniczego w Szefostwie Lotnictwa Dowództwa Wojsk OPK.
20 grudnia 1970 r. został służbowo skierowany do Gdyni-Babie Doły, gdzie został dowódcą 34 pułku lotnictwa myśliwskiego OPK. Dowodził tym pułkiem lotniczym do 8 lipca 1972 r. W tym samym roku został skierowany do Bydgoszczy, gdzie zawodową służbę pełnił na stanowisku zastępcy szefa Oddziału Wojsk Lotniczych Dowództwa 2 Korpusu OPK (szef wydziału szkolenia lotniczego).
9 marca 1977 r. został wyznaczony do wykonywania obowiązków szefa wydziału ratownictwa lotniczego w Szefostwie Wojsk Lotniczych Dowództwa Wojsk Obrony Powietrznej Kraju w Warszawie. Na tym stanowisku służył do końca życia.
Podczas zawodowej służby był pilotem wojskowym pierwszej klasy wykonując pilotaż na różnych typach samolotów o nalocie ogólnym 1700 godzin.

</doc>
<doc id="3136324" url="https://pl.wikipedia.org/wiki?curid=3136324" title="Douglas Alvaralhao dos Santos">
Douglas Alvaralhao dos Santos



</doc>
<doc id="3136325" url="https://pl.wikipedia.org/wiki?curid=3136325" title="Jewhen Szyriajew">
Jewhen Szyriajew



</doc>
<doc id="3136326" url="https://pl.wikipedia.org/wiki?curid=3136326" title="Sasek">
Sasek

Sasek (niem. "Schobensee") – osada w Polsce położona w województwie warmińsko-mazurskim, w powiecie szczycieńskim, w gminie Szczytno.
W latach 1975–1998 miejscowość położona była w województwie olsztyńskim.

</doc>
<doc id="3136329" url="https://pl.wikipedia.org/wiki?curid=3136329" title="Dżawadije-je Bugar">
Dżawadije-je Bugar

Dżawadije-je Bugar (perski: جواديه بوگر) – wieś w południowym Iranie, w ostanie Fars. W 2006 roku miejscowość liczyła 276 osób w 57 rodzinach.

</doc>
<doc id="3136330" url="https://pl.wikipedia.org/wiki?curid=3136330" title="Adler-Arena">
Adler-Arena



</doc>
<doc id="3136334" url="https://pl.wikipedia.org/wiki?curid=3136334" title="Chosrou Szirin">
Chosrou Szirin

Chosrou Szirin (perski: خسروشيرين) – miejscowość w południowym Iranie, w ostanie Fars. W 2006 roku miejscowość liczyła 1835 osób w 503 rodzinach.

</doc>
<doc id="3136335" url="https://pl.wikipedia.org/wiki?curid=3136335" title="Mistrzostwa Świata Kobiet w Curlingu 2014">
Mistrzostwa Świata Kobiet w Curlingu 2014

Mistrzostwa Świata Kobiet w Curlingu 2014 rozegrano między 15 a 23 marca 2014 w kanadyjskim Saint John, w Harbour Station. Były to drugie mistrzostwa świata w curlingu rozgrywane w tym mieście, poprzednio w 1999 rywalizowali mężczyźni i kobiety.
Tytułów mistrzowskich broniły Szkotki, rok wcześniej złote medale zdobyła Eve Muirhead. Tytułów mistrzowskich broniła drużyna dowodzona przez Kerry Barr, wygrała ona mistrzostwa Szkocji, które miały miejsce podczas Zimowych Igrzyskach Olimpijskich 2014. Zawodniczki z tego kraju uplasowały się na 11. miejscu.
Po raz pierwszy w historii reprezentacją Chin była inna drużyna niż drużyna Wang Bingyu. Po 9 latach jej występów, w barwach tego państwa zaprezentowała się Liu Sijia.
Złote medale zdobyła drużyna ze Szwajcarii dowodzona przez Binię Feltscher, która w finale pokonała gospodynie (Rachel Homan) 9:5. Szwajcarki nie były faworytkami do triumfu w zawodach, jak przyznała sama Feltscher, oczekiwała 5. lub 6. miejsca. Trzecie miejsce, pokonując po dogrywce Koreę (Kim Ji-sun), zajęły Rosjanki (Anna Sidorowa). Jest to pierwszy medal mistrzostw świata dla Rosji.
Krajowe federacje uczestniczące w tych mistrzostwach będą mogły wystawić swoje reprezentacje w turnieju kwalifikacyjnym do na Zimowych Igrzyskach Olimpijskich 2018, jeśli w dalszym procesie nie awansują bezpośrednio.
Round Robin.
Sesja 1..
15 marca 2014; 14:30
Sesja 2..
15 marca 2014; 19:30
Sesja 3..
16 marca 2014; 9:30
Sesja 4..
16 marca 2014; 14:30
Sesja 5..
16 marca 2014; 19:30
Sesja 6..
17 marca 2014; 9:30
Sesja 7..
17 marca 2014; 14:30
Sesja 8..
17 marca 2014; 19:30
Sesja 9..
18 marca 2014; 9:30
Sesja 10..
18 marca 2014; 14:30
Sesja 11..
18 marca 2014; 19:30
Sesja 12..
19 marca 2014; 9:30
Sesja 13..
19 marca 2014; 14:30
Sesja 14..
19 marca 2014; 19:30
Sesja 15..
20 marca 2014; 9:30
Sesja 16..
20 marca 2014; 15:30
Sesja 17..
20 marca 2014; 19:30
Tie-breaker.
21 marca 2014; 14:30
Play-off.
1-2.
21 marca 2014; 19:30
3-4.
22 marca 2014; 9:00
Półfinał.
22 marca 2014; 14:00
Mały finał.
23 marca 2014; 12:00
Finał.
23 marca 2014; 19:30

</doc>
<doc id="3136338" url="https://pl.wikipedia.org/wiki?curid=3136338" title="Chosrow Szirin">
Chosrow Szirin



</doc>
<doc id="3136339" url="https://pl.wikipedia.org/wiki?curid=3136339" title="Krystju Wapcarow">
Krystju Wapcarow

Krystju Georgijew Wapcarow, znany jako Kyci Wapcarow (; ur. 25 lipca 1963 w Ruse) – bułgarski reżyser, aktor, prezenter telewizyjny i pisarz.
Laureat nagrody w kategorii best short z Philadelphia Independent Film Festival.

</doc>
<doc id="3136344" url="https://pl.wikipedia.org/wiki?curid=3136344" title="Kyci Wałcarow">
Kyci Wałcarow



</doc>
<doc id="3136347" url="https://pl.wikipedia.org/wiki?curid=3136347" title="Marina Kim">
Marina Kim

Marina Kim (ros.: Марина Ким; ur. w Leningradzie) − rosyjska dziennikarka i prezenterka telewizyjna.
Życiorys.
Urodziła się w Leningradzie 11 sierpnia, przy czym rok swego urodzenia trzyma w tajemnicy. Jej matka jest Rosjanką, a ojciec jest Koreańczykiem, który urodził się w Kabardo-Bałkarii. W rodzinie Mariny babka i dziadek rozmawiali po koreańsku. Studiowała na Wydziale Stosunków Międzynarodowych Petersburskiego Uniwersytetu Państwowego, następnie zaś przeniosła się do Moskwy i ukończyła Moskiewski Państwowy Instytut Stosunków Międzynarodowych. W roku 2004 rozpoczęła pracę w stacji telewizyjnej RBK, a od roku 2007 zapowiada program „Wiesti” w stacji telewizyjnej Pierwyj kanał, gdzie uchodzi za jedną z najpiękniejszych prezenterek. W 2012 wystąpiła w siódmej edycji programu Taniec z gwiazdami i w parze z Aleksandrem Litwinienko (ros.: Александр Литвиненко) zajęła 2. miejsce. Zagrała rolę główną w filmie produkcji kirgiskiej „Biszkiek, ja lublu tiebia!” (Biszkeku, kocham Cię!)
Życie prywatne.
Pani Kim jest niezamężna.

</doc>
<doc id="3136350" url="https://pl.wikipedia.org/wiki?curid=3136350" title="Gestoorde hengelaar">
Gestoorde hengelaar

Gestoorde hengelaar – krótkometrażowy, niderlandzki, niemy film komediowy. Premiera filmu sięga 29 listopada 1896, co czyni go najstarszym filmem w historii Holandii. Został wyreżyserowany przez M.H. Laddé oraz J.W. Merkelbach w języku niderlandzkim. Został rozdystrybuowany w studio "Eerst Nederlandsch Atelier tot het vervaardigen van Films voor de Bioscoop en Cinematograaf van M.H. Laddé en J.W. Merkelbach". 
Film został zaprezentowany w "Grand Théatre Edison". Film nie został zarchiwizowany. 
W filmie zagrało dwoje znanych komików: Lion Solser i Piet Hesse.

</doc>
<doc id="3136351" url="https://pl.wikipedia.org/wiki?curid=3136351" title="Henryk Kozieł">
Henryk Kozieł

Henryk Kozieł (ur. 5 stycznia 1931, zm. 2 września 2022) – trener boksu klasy państwowej, technik mechanik, konstruktor, od 1991 roku na emeryturze.
Kariera sportowa.
Od 1945 bokser wagi średniej w klubie Górnik Zabrze, 1951-1954 członek kadry narodowej, stoczył 196 walk bokserskich, w tym tylko 5 przegranych i 6 remisów.
Tytuły: Mistrz Górnego Śląska w Boksie (1949), Mistrz Polski Zrzeszenia Sportowego Stal (1950, 1951), Mistrz Województwa Kieleckiego (1951, 1952, 1953, 1954), zwycięzca walki z Laskiem w ramach rozgrywek ligowych Broń Radom-Gwardia Warszawa (1956 r., ostatnia walka w życiu).
Od 1963 roku trener I klasy państwowej (ukończony Centralny Instytut Wychowania Fizycznego w Poznaniu, obecnie AWF, prowadzącym był dwukrotny mistrz Europy okresu międzywojennego w boksie, trener kadry międzywojennej, Witold Majchrzycki), trener kadry narodowej (1955-1960), społeczny trener w MKS Zryw (1953-1960), potem trener Broń Radom aż do emerytury.
Trener Kazimierza Paździora, mistrza olimpijskiego (Rzym 1960), mistrza Europy (Praga 1957), wielokrotnego mistrza Polski, trener Leszka Drogosza (dwukrotnego mistrza Europy i wicemistrza olimpijskiego, Rzym 1962), po wycofaniu się kariery bokserskiej zawodnika, przygotowywał go do mistrzostw Polski (1964 r.), Leszek Drogosz wygrał wtedy finał z Marianem Kacprzykiem (mistrz olimpijski, Rzym, 1960 r.).
Będąc trenerem kadry Polski przygotowywał także Jerzego Kuleja (dwukrotny mistrz olimpijski 1960, 1964 r.) i wielu innych zawodników kadry Polski.
Jego wychowankiem byli m.in. Jerzy Greiner (mistrz Polski juniorów, 1963), Tadeusz Ścibor (brązowy medalista mistrzostw Polski, 1962), Jan Wołejko (mistrz Polski, 1988, wicemistrz Polski 1987; srebrny medalista Mistrzostw Armii Zaprzyjaźnionych w Korei, 1987), Sławomir Żeromiński (mistrz Polski Kraków, 1987, wicemistrz Polski Kielce, 1988, brązowy medalista mistrzostw Polski, Słupsk, 1986; srebrny medalista Mistrzostw Armii Zaprzyjaźnionych, 1987), Marian Kaługa (srebrny medalista Młodzieżowych Mistrzostw Polski, 1975, srebrny medalista młodzieżowych mistrzostw Europy, 1976), doprowadzenie drużyny Star Starachowice do III ligi międzywojewódzkiej, zdobycie mistrzostwa Polski juniorów (1963), zdobycie przez zawodników drużyny Broń Radom medali mistrzostw Polski seniorów (4 złote, 4 srebrne, 12 brązowych) i juniorów (10 złotych, 3 srebrne i 5 brązowych).
Weteran II wojny światowej, służył w Batalionach Chłopskich (1943-1945) pod pseudonimem „Jemioła” w oddziale Jana Sońty „Ośka”.

</doc>
<doc id="3136352" url="https://pl.wikipedia.org/wiki?curid=3136352" title="Bagherije">
Bagherije

Bagherije (pers. باقريه) – wieś w północnym Iranie, w ostanie Chorasan-e Razawi. W 2006 roku miejscowość liczyła 356 osób w 89 rodzinach.

</doc>
<doc id="3136359" url="https://pl.wikipedia.org/wiki?curid=3136359" title="Bagherije-je Bala">
Bagherije-je Bala

Bagherije-je Bala (perski: باقريه بالا) – wieś w południowym Iranie, w ostanie Kerman. W 2006 roku miejscowość liczyła 493 osoby w 122 rodzinach.

</doc>
<doc id="3136365" url="https://pl.wikipedia.org/wiki?curid=3136365" title="Józinek">
Józinek



</doc>
<doc id="3136366" url="https://pl.wikipedia.org/wiki?curid=3136366" title="Kaletka">
Kaletka



</doc>
<doc id="3136367" url="https://pl.wikipedia.org/wiki?curid=3136367" title="Kazub">
Kazub

2 miejscowości w Polsce:

</doc>
<doc id="3136369" url="https://pl.wikipedia.org/wiki?curid=3136369" title="Kłodnia">
Kłodnia



</doc>
<doc id="3136371" url="https://pl.wikipedia.org/wiki?curid=3136371" title="Dilana Popowa">
Dilana Popowa

Dilana Popowa (; ur. 24 września 1981 w Gulanci) – bułgarska aktorka i fotomodelka.
Życiorys.
Urodziła się w Gulanci, jako nastolatka przeprowadziła się do Plewni, gdzie skończyła technikum odzieży. Studiowała na Nowym Bułgarskim Uniwersytecie w Sofii.
W 2010 roku pojawiła się na sesji zdjęciowej do bułgarskiej edycji magazynu Playboya, zostając twarzą gazety na październik.

</doc>
<doc id="3136372" url="https://pl.wikipedia.org/wiki?curid=3136372" title="Super Aguri SA06">
Super Aguri SA06

Super Aguri SA06 – samochód Formuły 1, zaprojektowany przez Marka Prestona, używany przez Super Aguri w drugiej połowie sezonu 2006. Jego kierowcy, Takuma Satō i Sakon Yamamoto, nie zdobyli na nim żadnego punktu.
Specyfikacja.
Model ten był udoskonaleniem Super Aguri SA05, który opierał się na starym Arrowsie A23. Mimo to aerodynamika tyłu została zupełnie zmieniona, upodabniając się do Hondy. Nadwozie z formowanych kompozytów włókna węglowego o strukturze plastra miodu zawierało przednią i boczne struktury zderzeniowe, strukturę chroniącą głowę kierowcy, a wzmocniony kevlarem zbiornik paliwa produkcji ATL był integralnym elementem monokoku. Karoseria natomiast przybrała formę jednoczęściowej kompozytowej pokrywy na silnik i sekcje boczne, z oddzielną sekcją podłogową. Nos i skrzydła zostały wyprodukowane z kompozytów. Na zawieszenie składały się podwójne wahacze, popychacze aktywujące drążki skrętne (z przodu) bądź sprężyny (z tyłu) i amortyzatory firmy Öhlins oraz mechaniczny stabilizator poprzeczny. Elementami układu hamulcowego były szczęki AP i zaciski Hitco. Opony Bridgestone Potenza były osadzone na kołach BBS.
Jako zespół „B” Hondy, Super Aguri korzystał z jednostek napędowych japońskiego producenta. Mimo to skrzynia biegów obudowana w aluminium została skonstruowana przez Super Aguri w przeciwieństwie do modelu SA05, który korzystał ze skrzyni Hondy z obudową z włókna węglowego. Sprzęgło pochodziło od firmy Sachs.

</doc>
<doc id="3136374" url="https://pl.wikipedia.org/wiki?curid=3136374" title="Argument moralny">
Argument moralny

Argument moralny – jeden z argumentów za istnieniem Boga. Jest to rozumowanie zakładające, że, jeżeli przyjąć istnienie absolutnych norm moralnych, to musi istnieć osoba mogąca te normy tworzyć i egzekwować, a tą osobą jest Bóg.
Za twórcę argumentu moralnego uchodzi Immanuel Kant, chociaż w jego ujęciu argument ten nie był klasycznie rozumianym argumentem („dowodem”) na istnienie Boga, a postulatem praktycznego rozumu. Kant twierdził, że człowiek za moralnie dobre postępowanie ma prawo oczekiwać szczęścia. Szczęście to jednak ze względu na krótkość życia jest niemożliwe do osiągnięcia w świecie zmysłów, zatem gwarantem tego szczęścia może być jedynie Bóg.
Poprawność argumentu krytykował m.in. Bertrand Russell.

</doc>
<doc id="3136376" url="https://pl.wikipedia.org/wiki?curid=3136376" title="Kłosy">
Kłosy



</doc>
<doc id="3136377" url="https://pl.wikipedia.org/wiki?curid=3136377" title="Sąsieczno (województwo pomorskie)">
Sąsieczno (województwo pomorskie)

Sąsieczno – nieistniejąca osada w Polsce położona w województwie pomorskim, w powiecie gdańskim, w gminie Kolbudy. Miejscowość została zniesiona z dniem 1 stycznia 2015.
W latach 1975–1998 miejscowość administracyjnie należała do województwa gdańskiego.

</doc>
<doc id="3136378" url="https://pl.wikipedia.org/wiki?curid=3136378" title="Horst Scheeser">
Horst Scheeser

Horst Scheeser (ur. 24 czerwca 1912 w Braszowie, zm. 10 kwietnia 1998 w Lindau) – rumuński narciarz alpejski.
Wystąpił na Zimowych Igrzyskach Olimpijskich 1936 w Garmisch-Partenkirchen. W klasyfikacji generalnej kombinacji alpejskiej zajął 24. miejsce.

</doc>
<doc id="3136380" url="https://pl.wikipedia.org/wiki?curid=3136380" title="Alexandru Frim">
Alexandru Frim

Alexandru Frim (ur. 9 marca 1908, zm. 2 grudnia 1985) – rumuński bobsleista.
Frim był uczestnikiem Zimowych Igrzysk Olimpijskich 1936 w Garmisch-Partenkirchen. On i Tita Rădulescu zdobyli 15. miejsce w ślizgu dwójek męskich. W 1934 roku wraz z Vasile Dumitrescu zdobył złoty medal mistrzostw świata w bobslejach w męskich dwójkach.

</doc>
<doc id="3136382" url="https://pl.wikipedia.org/wiki?curid=3136382" title="Ivan Brown">
Ivan Brown

Ivan Brown (ur. 17 kwietnia 1908 w Keene Valley, zm. 22 maja 1963 w Hartford) – amerykański bobsleista.
Brown razem z Alanem Washbondem zdobył złoty medal na Zimowych Igrzyskach Olimpijskich 1936 w ślizgu dwójek.

</doc>
<doc id="3136384" url="https://pl.wikipedia.org/wiki?curid=3136384" title="Stan surowy">
Stan surowy

Stan surowy – stan budowli, która ma już dach, ale nie jest wykończona.
Termin ten stosuje się także do nazwania budowli będącej w takim stanie (a niekiedy do nazwania fazy budowy).
Wyróżnia się "stan surowy otwarty" i "stan surowy zamknięty". W praktyce budowy domów jednorodzinnych rozumie się te terminy następująco:
"Stan surowy" to termin powszechnie używany.
Nie ma jednak w budownictwie oficjalnej, prawnie obowiązującej definicji "stanu surowego" ("otwartego" lub "zamkniętego"). Innym potocznym określeniem jest stan deweloperski, który w żaden sposób nie jest zdefiniowany, toteż można się spotkać z różnymi definicjami pojęcia. W związku z tym zaleca się, żeby w umowie z wykonawcą zastrzec zakres prac, które mają być wykonane. Weryfikacja zgodności umowy ze stanem rzeczywistym odbywa się w czasie odbioru technicznego mieszkania. Ma on na celu określenie, czy deweloper wykonał poprawnie wszystkie prace po swojej stronie, a lokal w stanie surowym zamkniętym jest przygotowany do dalszych działań, czyli wykończenia przez przyszłych właścicieli. Warto nadmienić, że nabywca lokalu w przypadku zauważenia niedogodności lub elementów wymagających poprawy ma prawo zgłosić je podczas odbioru technicznego mieszkania, zaś deweloper ma obowiązek uwzględnić owe poprawki w terminie do 30 dni. 

</doc>
<doc id="3136386" url="https://pl.wikipedia.org/wiki?curid=3136386" title="Mapa z Madaby">
Mapa z Madaby

Mapa z Madaby, również mozaikowa mapa z Madaby − mozaika podłogowa w cerkwi św. Jerzego w Madabie w Jordanii, przedstawiająca mapę Bliskiego Wschodu, pochodząca z okresu bizantyjskiego. Mozaika stanowi najstarsze kartograficzne przedstawienie Ziemi Świętej, z uwzględnieniem Jerozolimy. Pochodzi z VI w.
Historia.
Na mapie przedstawiono kościół Matki Bożej Nowej, który konsekrowano 20 listopada 542. Autorzy mozaiki nie odnotowali kształtów budowli jerozolimskich, które wzniesiono po 570. Te dwie daty wyznaczają więc granice okresu, w którym mozaika powstała, między 542 a 570. Autor dzieła jest anonimowy. Mozaikę ufundowali wierni z Madaby, która była w tym czasie stolicą biskupią. W VIII w. w czasach Umajjadów z mozaiki usunięte zostały przedstawienia postaci ludzkich. W 746 Madabę zniszczyło trzęsienie ziemi, miasteczko zostało opuszczone.
Zabytkową mozaikę odkryto w 1884 podczas prac przy budowie nowej cerkwi. Do częściowego zniszczenia mapy przyczyniły się: pożar, zwykłe użytkowanie świątyni oraz wilgoć. W 1964 niemiecka Fundacja Volkswagen przekazała Deutscher Verein für die Erforschung Palästinas (Niemieckiemu Towarzystwu Palestynologicznemu) 90000 marek, by zabezpieczyć zabytek. Prace restauracyjne i konserwacyjne przeprowadzili archeolodzy Heinz Cüppers i Herbert Donner.
Opis.
Mozaika znajduje się we wnętrzu cerkwi św. Jerzego w Madabie, blisko wejścia do budynku. Przedstawiona mapa nie jest zorientowana w kierunku północnym, jak współczesne dokumenty kartograficzne. Wschód znajduje się po stronie ołtarza. Patrząc od strony ołtarza, miejscowości zostały przedstawione odpowiednio, z zachowaniem ich kierunku położenia. Oryginalnie mozaika miała rozmiary 21x7 m. Do jej ułożenia użyto ponad dwóch milionów tesser do mozaik. Obecnie mozaikowa mapa ma wymiary 16x5 m.
Walory topograficzne.
Mapa obejmuje obszar od Libanu na północy po Deltę Nilu na południu, od wybrzeży Morza Śródziemnego na zachodzie po granicę, jaką wyznacza Pustynia Syryjska na wschodzie Jordanii. Wśród różnych elementów, na które składa się treść mapy, autor przedstawił: Morze Martwe z dwiema łodziami, szereg mostów łączących brzegi Jordanu, ryby pływające w rzece i uciekające od miejsca, w którym Jordan wpada do Morza Martwego; lwa (prawie nierozpoznawalny z powodu przemieszania kostek w okresie ikonoklazmu) polującego na gazele na stepach Moabu; otoczone palmami Jerycho; Betlejem i inne chrześcijańskie miejsca święte. Wszystkie miejsca i miejscowości posiadają opisy w języku greckim. Oznaczonych zostało 150 lokalizacji.
Największym elementem mapy jest znajdujące się w jej centrum topograficzne przedstawienie Jerozolimy. Autor bardzo dokładnie przedstawił poszczególne budowle jerozolimskiego Starego Miasta: Bramę Damasceńską, Bramę Lwów, Złotą Bramę, Bramę Syjońską, Bazylikę Bożego Grobu, Kościół Matki Bożej Nowej, Cytadelę Dawida, jerozolimskie cardo maximus oraz decumanus. Mapa z Madaby stanowi pierwszorzędne źródło do poznania topografii bizantyjskiej Jerozolimy. Dokładniej przedstawione też zostały: Flavia Neapolis, Aszkelon, Gaza, Peluzjum i Charachmobę (Al-Karak). Przedstawienia tych miast mogą być uznane za starożytne mapy drogowe.
Znaczenie naukowe.
Mapa z Madaby jest najstarszą znaną mapą mozaikową w historii sztuki. Jest jednym z cenniejszych źródeł używanych przez biblistów i archeologów do lokalizacji miejsc biblijnych. Mapa pomogła w dokładnym ustaleniu położenia miasta Aszkelon (na mapie "Asqalan"). W 1967 podczas wykopalisk w dzielnicy żydowskiej Starego Miasta w Jerozolimie odkryto pozostałości Kościoła Matki Bożej Nowej oraz ówczesną główną ulicę miasta - Cardo Maximus. Odkrycia potwierdziły dokładność przedstawienia tych obiektów na mapie z Madaby.
Wyniki wykopalisk przeprowadzonych w lutym 2010 potwierdziły dokładność w przedstawieniu układu ulic jerozolimskich w czasach bizantyjskich. Archeolodzy odnaleźli pozostałości drogi miejskiej prowadzącej ku centrum miasta. Zgodnie z mapą, przez główną bramę wchodziło się na szeroką ulicę centralną. Obecnie nie jest możliwe przeprowadzenie wykopalisk przy Bramie Damasceńskiej od strony miasta ze względu na duży ruch uliczny. Jest to praktycznie centrum arabskiej części miasta. Odnaleziono jednak pozostałości oznaczonej na mapie ulicy w pobliżu Bramy Jafskiej, na głębokości 4 m poniżej obecnego poziomu nawierzchni.
Kopie mapy.
Kopia mapy znajduje się w posiadaniu Instytutu Archeologicznego Uniwersytetu w Getyndze. Wykonano ją podczas prac restauracyjnych w 1965. Kopia wykonana przez studentów z Madaba Mosaic School znajduje się w foyer Akademisches Kunstmuseum w Bonn. Kolejna kopia mapy z Madaby znajduje się w holu wejściowym jerozolimskiej siedziby YMCA. Na potrzeby turystów udostępniono w Jerozolimie powiększoną kopię samej Jerozolimy, która prezentowana jest na ścianie na terenie wykopalisk na cardo w dzielnicy żydowskiej. Podobna kopia samej Jerozolimy znajduje się również przy wejściu do siedziby Studium Biblicum Franciscanum w Jerozolimie przy Via Dolorosa. W 2014 roku kopię całości mozaiki wykonano przy wjeździe na parking (po lewej stronie) przy Tel el-Sultan w Jerychu.

</doc>
<doc id="3136389" url="https://pl.wikipedia.org/wiki?curid=3136389" title="Ivo Garrani">
Ivo Garrani

Ivo Garrani (ur. 6 lutego 1924 w Introdacqua, we Włoszech, zm. 25 marca 2015) – włoski aktor telewizyjny i filmowy.

</doc>
<doc id="3136391" url="https://pl.wikipedia.org/wiki?curid=3136391" title="Alexander Rahr">
Alexander Rahr

Alexander Rahr (ur. 2 marca 1959 w Tajpej) – niemiecki historyk i politolog specjalizujący się tematyce Europy Wschodniej i Eurazji, publicysta, dziennikarz.
Życiorys.
Wykształcenie zdobywał na Uniwersytecie w Monachium.
W latach 1977–1985 współpracował w charakterze doradcy z kolońskim "Bundesinstitut für Ostwissenschaftliche und Internationale Studien" (BIOst), ośrodkiem badań politycznych wyspecjalizowanym w problematyce Europy Wschodniej, Rosji, Kaukazu, Azji Środkowej i Chin, gdzie w ramach projektu "Sowjetelite" tworzono obszerną i możliwie najpełniejszą bazę danych i analiz dotyczących wysokich urzędników ZSRR. Zespół ekspertów pełnił również rolę doradczą Bundestagu.
W roku 1980 został wykładowcą monachijskiej uczelni, na której pozostał do 1988. Wykładał, między innymi, politologię i historię najnowszą.
Od 1982 do 1994 r. czynnie współpracował z Radiem Wolna Europa, a od 1986 wszedł w skład zespołu ekspertów formującej się RAND Corporation. Po zakończeniu współpracy z RWE w 1994 r. został doradcą szefa MSZ RFN Klausa Kinkela.
Od 1995 r. był dyrektorem Centrum Rosji i Eurazji, zajmującym się polityką wewnętrzną regionu, które w 2010 r. przemianowano na Centrum Bertholda Beitza ds. Rosji, Ukrainy, Białorusi i Azji Centralnej.
Zasiada w Forum Dialogu Petersburskiego, organizacji zajmującej się promocją dialogu i tworzeniem społeczeństwa obywatelskiego w Rosji. Pełni w nim rolę koordynatora do spraw rozwoju. Jest również dyrektorem Forum Niemiecko-Rosyjskiego. Alexander Rahr w latach 2012–2015 pełnił funkcję doradcy w spółce Wintershall Holding GmbH, a także przy Niemiecko-Rosyjskiej Izbie Handlu Zagranicznego. Należy do rosyjskiego klubu dyskusyjnego zwanego Klubem Wałdajskim i do ukraińskiego zrzeszenia dyrektorów "Yalta European Strategy" (YES).
W 2003 r. został odznaczony Orderem Zasługi RFN za swój wkład w rozwój i normalizację stosunków niemiecko-rosyjskich. Jest również profesorem honoris causa moskiewskiego MGIMO.
Zna osobiście Władimira Putina na stopie prywatnej – w 2013 r. razem z Hansem-Dietrichem Genscherem negocjował z rosyjskim przywódcą objęcie amnestią antykremlowskiego oligarchy Michaiła Chodorkowskiego. Po uwolnieniu osobiście powitał Rosjanina na lotnisku w Berlinie.
Jest uważany za kluczową postać w nieformalnych kontaktach niemiecko-rosyjskich. Przez krytyków uznawany jest natomiast za wiodącego apologetę Putina w Niemczech.
Był synem Gleba Rahra i Sofii Rahr "de domo" Oriechowej. Gleb Rahr również był historykiem i politologiem, specjalistą z zakresu geopolityki i historii krajów Europy Wschodniej, wywodził się z rodziny kupieckiej Niemców bałtyckich. Matka była córką Wasilija Oriechowa. Jest żonaty z Anną, z którą ma syna i córkę.

</doc>
<doc id="3136392" url="https://pl.wikipedia.org/wiki?curid=3136392" title="Myxine debueni">
Myxine debueni

Myxine debueni – gatunek bezszczękowca z rodziny śluzicowatych (Myxinidae). 
Zasięg występowania.
Płd.-zach. Pacyfik oraz Cieśnina Magellana.
Cechy morfologiczne.
Osiąga max. 57 cm długości całkowitej. 
Biologia i ekologia.
Występuje na głębokości ok. 300 m.

</doc>
<doc id="3136393" url="https://pl.wikipedia.org/wiki?curid=3136393" title="Żandary">
Żandary

Żandary – tradycyjny obyczaj wielkanocny związany z poznańską Ławicą.
Żandary to tradycyjny korowód przebierańców wyruszających w obchód dzielnicy (dawniej wsi) w lany poniedziałek po porannej mszy w ławickim kościele. Główne postacie korowodu to "dziad", "baba", "niedźwiedź" z przywiązanymi do nóg słomianymi kulami, "ksiądz" z wiaderkiem i kropidłem, "grajek", "kominiarz" i "żandarm" na drewnianym koniu. Przebierańcy smarują dzieci sadzą, polewają młode dziewczyny wodą oraz składają życzenia gospodarzom, w zamian za co otrzymują drobne kwoty pieniężne lub słodycze. Punkt kulminacyjny żandarów to wspinaczka na komin lokalnej piekarni uskuteczniana przez "babę" i "kominiarza". "Baba" podczas wspinaczki ukazuje majtki z wizerunkiem diabła. Tradycja ma swoje początki w końcowych latach I wojny światowej. Jest jednym z nielicznych zwyczajów wielkanocnych o korzeniach wiejskich, który przetrwał w dużych miastach w Polsce. Strojami żandarów zainteresowane jest Muzeum Etnograficzne w Poznaniu.

</doc>
<doc id="3136394" url="https://pl.wikipedia.org/wiki?curid=3136394" title="Myxine fernholmi">
Myxine fernholmi

Myxine fernholmi – gatunek bezszczękowca z rodziny śluzicowatych ("Myxinidae"). 
Zasięg występowania.
Płd.-wsch. Pacyfik oraz płd.-zach Atlantyk. Znana tylko z osobników złowionych u wybrzeży Chile i Falklandów.
Cechy morfologiczne.
Osiąga max. 84,6 cm długości całkowitej. 
Biologia i ekologia.
Występuje na głębokości ok. 135-1480 m.

</doc>
<doc id="3136396" url="https://pl.wikipedia.org/wiki?curid=3136396" title="Myxine formosana">
Myxine formosana

Myxine formosana – gatunek bezszczękowca z rodziny śluzicowatych ("Myxinidae"). 
Zasięg występowania.
Okolice Tajwanu.
Cechy morfologiczne.
Osiąga max. 76,8 cm długości całkowitej. Zazwyczaj 5 par worków skrzelowych, rzadziej 4. Od 0 do 4 gruczołów śluzowych (zwykle 2). Przednia część fałdy brzusznej wyższa od, zazwyczaj szczątkowej, tylnej części; fałda ogonowa niewielka lub szczątkowa.
Głowa biała zaś reszta ciała od szarobrązowej do ciemnofioletowej. 
Biologia i ekologia.
Występuje na głębokości ok. 588-15000 m.

</doc>
<doc id="3136397" url="https://pl.wikipedia.org/wiki?curid=3136397" title="Shikikenmon-in no mikushige">
Shikikenmon-in no mikushige

 – japońska poetka, tworząca w okresie Kamakura. Zaliczana do Trzydziestu Sześciu Mistrzyń Poezji. Znana także jako „Ankamon-in no Sanjō”.
Córka poety i polityka Minamoto no Michiteru. Służyła jako dama dworu księżnej Shikikenmon-in (córki cesarza Takakura) aż do jej śmierci 1151, a następnie księżnej Ankamon-in, od nich też pochodzą jej przydomki. 
Pięćdziesiąt (lub pięćdziesiąt dwa) utworów jej autorstwa zamieszczonych zostało w cesarskich antologiach poezji.

</doc>
<doc id="3136398" url="https://pl.wikipedia.org/wiki?curid=3136398" title="Willa Patschkego w Gdańsku">
Willa Patschkego w Gdańsku

Willa Patschkego w Gdańsku, zwana też Willą Uphagena – jedna z najbardziej charakterystycznych rezydencji w Gdańsku, przy ul. Uphagena 23 we Wrzeszczu, róg al. Grunwaldzkiej, wybudowana przez żydowskiego pochodzenia kupca, radcę handlowego i właściciela wytwórni likieru Springera ("Gustav Springer Nachf. Likör Fabrik"), Rudolfa Patschke (1854–1932).
Rezydencję wybudowała w latach 1908–1909 przy ówczesnej "Uphagenweg" 1 firma G. und J. Müller z Elbląga. Wnętrza przyozdobiono majoliką z Kadyn pod Elblągiem.
Po II wojnie światowej w willi mieścił się m.in. konsulat Wielkiej Brytanii (-1948), Komitet Dzielnicowy PZPR Gdańsk-Wrzeszcz (1948-1956), kierownictwo i redakcje Rozgłośni Polskiego Radia Gdańsk (1956-2000), Gdański Klub Biznesu (2000-), który cześć pomieszczeń użyczył restauracji Villa Uphagena (2005-).

</doc>
<doc id="3136400" url="https://pl.wikipedia.org/wiki?curid=3136400" title="Emanuel Kodet">
Emanuel Kodet

Emanuel Julian Kodet (ur. 23 marca 1880 w Pelhřimovie, zm. 4 lutego 1954 w Lučanach nad Nysą) – czeski rzeźbiarz, malarz i grafik.
Był synem krawca, ale nie planował kontynuować rodzinnej tradycji. Rozpoczął naukę w szkole ceramicznej w Bechyně, a następnie rozpoczął studia w Akademii Sztuki Użytkowej w Pradze pod kierunkiem prof. Stanislava Suchardy. Po otrzymaniu dyplomu ukończenia wyjechał na rok kontynuować naukę w akademii w Rzymie. W 1911 przebywał we Lwowie, jego płaskorzeźby zdobią elewację zaprojektowanego przez Władysława Derdackiego i Witolda Minkiewicza gmachu dawnego oddziału Praskiego Banku Kredytowego przy Prospekcie Swobody 17.
Jego autorstwa są rzeźby i pilastry na elewacji nowego budynku Wydziału Sztuki Uniwersytetu Karola w Pradze, w 1915 stworzył alegoryczne płaskorzeźby „Handel i Przemysł” na elewacji wiedeńskiego oddziału „Živnostenská banka”. Dziełem jego życia okazał się pomnik Jana Żiżki w Sudomierze, mierzący szesnaście metrów pomnik przedstawiający przywódcę Hustytów powstał w 1925. W tym czasie powstał również sławny posąg primabaleriny Jelizawiety Nikolskiej. Po powstaniu Czechosłowacji w 1918 stworzył pomnik poległych w Jirce, pomnik Jana Husa w Sušicy w 1923 i wiele innych. Był twórcą wielu pomników i upamiętnień dla organizacji Sokół. Ponadto był autorem rzeźb ceramicznych w stylu art déco, które są cenione w handlu rękodziełem artystycznym.

</doc>
<doc id="3136401" url="https://pl.wikipedia.org/wiki?curid=3136401" title="Aleja dębowo-jesionowa przy ul. Jastrowskiej w Poznaniu">
Aleja dębowo-jesionowa przy ul. Jastrowskiej w Poznaniu

Aleja dębowo-jesionowa przy ul. Jastrowskiej – pomnik przyrody, zabytkowa aleja dębowo-jesionowa, rosnąca wzdłuż ul. Jastrowskiej, na Strzeszynie w Poznaniu. Za pomnik przyrody uznana w 1986.
Aleja zlokalizowana jest w północnej części miasta, w ciągu ul. Jastrowskiej, pomiędzy ulicami Wałecką na północy i Grajewską na południu. Rośnie przy niej łącznie 49 zabytkowych drzew: 34 dęby szypułkowe i 15 jesionów wyniosłych. Drzewa skupione są przy środkowej i północnej części ulicy (właściwie drogi polnej, w południowej części wybrukowanej), w dwóch rzędach. Jesiony są młodsze od rosnących tutaj dębów, co nasuwa przypuszczenie, że początkowo była to aleja czysto dębowa. Umarłe drzewa stopniowo zastąpiono jesionami. Drzewa posadzono około lat 1880-1900. Największe dęby mają 18 - 21 metrów wysokości i obwód rzędu 320 - 388 cm. Największe jesiony mają 18 metrów wysokości i niecałe 250 cm obwodu. Najbardziej okazałe z nich rosną od strony ul. Wałeckiej. Nie są to drzewa stosunkowo wysokie, co wiąże się ze wzrostem na terenie otwartym, narażonym na silne wiatry. Nie wszystkie drzewa są w dobrym stanie - część z nich jest częściowo uschnięta, mają ubytki lub ślady po uderzeniach piorunów. Dębom i jesionom, zarówno przy ul. Jastrowskiej, jak i Wałeckiej, towarzyszą stare drzewa owocowe - czereśnie przy ul. Wałeckiej, a jabłonie przy ul. Jastrowskiej, jako kontynuacja alei. W pobliżu znajdują się też trzy niewielkie, śródpolne oczka wodne. Aleja nie jest oznaczona żadnymi tablicami informacyjnymi ani plakietkami.

</doc>
<doc id="3136402" url="https://pl.wikipedia.org/wiki?curid=3136402" title="Dunas de Maspalomas">
Dunas de Maspalomas

Dunas de Maspalomas – rezerwat przyrody na wyspie Gran Canaria na Wyspach Kanaryjskich. Położony jest na południowym krańcu wyspy, w gminie San Bartolomé. Jest to rezerwat częściowy ("Reserva Natural Especial"), co oznacza, że ekosystemy w nim występujące udostępniane mogą być do badań naukowych, działalności edukacyjnej, rekreacji i wyjątkowo także tradycyjnego użytkowania. 
Obszar po raz pierwszy został objęty tymczasową ochroną 25 czerwca 1982 roku na mocy dekretu królewskiego 1741/1982, a następnie w 1987 został włączony do sieci obszarów chronionych. Aktualny status rezerwatu częściowego zyskał na podstawie decyzji z 19 grudnia 1994. 
Obszar malowniczych wydm powstał na rozległej tarasie osadowej u wylotu wąwozów Fataga, Ayagaures i Chamoriscán. Stanowi siedlisko unikatowej fauny i flory. Z obszarem wydmowym związane są osobliwe bezkręgowce, w tym typowe dla Afryki. Na terenach podmokłych w lagunie zwanej la Charca de Maspalomas bytują liczne gatunki ptaków. Miejsce to zwłaszcza dawniej było istotną ostoją ptactwa i stanowiło oazę bujnej roślinności, jednak współcześnie jest mocno zdegradowane. Cały obszar rezerwatu zagrożony jest intensywną presją turystyczną – otoczony jest ośrodkami turystycznymi Maspalomas i Playa del Inglés. W celu zabezpieczenia obszaru przed zniszczeniem – udostępniony jest do zwiedzania tylko na wyznaczonych szlakach.
Z endemitów kanaryjskiej flory występuje tu daktylowiec kanaryjski, poza tym także: "Neochamaelea pulverulenta", "Plocama pendula" i "Volutaria canariensis". W obrębie osiągających 15 m wysokości wydm, mających fizjonomię pustyni, roślinność jest bardzo skąpa. Piaski stabilizowane są przez krzewy słonolubnego tamaryszku – "Tamarix canariensis". W zagłębieniach między wydmami rośnie "Cyperus laevigatus". W pobliżu plaż jednogatunkowe skupienia tworzy "Traganum moquinii". Bardziej stabilne wydmy w północnej części obszaru porośnięte są ciernistymi zaroślami z "Launaea arborecens" oraz zbiorowiskami z "Cyperus capitatus". W obszarze bytują endemiczne dla Gran Canarii jaszczurki – kanaryjka mniejsza ("Gallotia stehlini") i "Chalcides sexlineatus". Nad laguną występują m.in. czaple siwe i nadobne oraz warzęcha. Najbardziej rozpowszechnionym gatunkiem jest jednak kokoszka. 

</doc>
<doc id="3136403" url="https://pl.wikipedia.org/wiki?curid=3136403" title="Las Dunas de Maspalomas">
Las Dunas de Maspalomas



</doc>
<doc id="3136406" url="https://pl.wikipedia.org/wiki?curid=3136406" title="Patrick McCabe">
Patrick McCabe

Patrick McCabe (ur. 27 marca 1955 w Clones (hrabstwo Monaghan) w Irlandii) – irlandzki pisarz.
Nagrody.
Patrick McCabe dwa razy nominowany był do Nagrody Bookera, za "The Butcher Boy" "(Chłopaka rzeźnika", 1992) i "Breakfast on Pluto" "(Śniadanie na Plutonie", 1998). Obydwie powieści sfilmowano. Książka "Winterwood" (2006) została Irlandzką Powieść Roku 2007.
Twórczość.
Patrick McCabe znany jest głównie ze swoich mrocznych i brutalnych powieści, których akcja dzieje się we współczesnej, często małomiasteczkowej Irlandii. Autor książki dla dzieci "The Adventures of Shay Mouse" (1985). Kilka z jego słuchowisk było nadawanych przez RTÉ i BBC Radio 4. Książka "The Dead School" (1995) jest opisem nieszczęść, które spotykają dwóch dublińskich nauczycieli. Autor napisał również zbiór nowel "Mondo Desperado" (1999). Jego gra "Frank Pig Says Hello" na podstawie "Chłopaka Rzeźnika" został zaprezentowana na festiwalu teatralnym w Dublinie w 1992 r. McCabe jest autorem nowatorskich "Emerald Germs of Ireland" (2001), czarnej komedia przedstawiającej matkobójstwo. W 2009 opublikował "The Holy City". Jego najnowsza powieść "The Stray Sod Country" (2010) jest mrocznym podaniem ludowym.

</doc>
<doc id="3136409" url="https://pl.wikipedia.org/wiki?curid=3136409" title="Dassault Falcon 5X">
Dassault Falcon 5X

Dassault Falcon 5X – francuski samolot dyspozycyjny, określany również angielskojęzycznym terminem business jet wytwórni Dassault Aviation będący największą maszyną dyspozycyjną francuskiej wytwórni. Po wybudowaniu prototypu, wytwórnia z powodu nierozwiązanych problemów z jednostkami napędowymi zakończyła cały projekt.
Historia.
Prace nad nowym samolotem określanym jako SMS (super - midsize), firma Dassault Aviation rozpoczęła w 2006 roku. Nowo projektowana maszyna, w zamierzeniach konstruktorów miała przede wszystkim charakteryzować się zwiększoną wygodą podróży pasażerów na swoim pokładzie. Aby to osiągnąć, Dassault zaprojektował kabinę pasażerską w kadłubie o średnicy 2,7 m będącym o 20 cm większym niż w modelu Dassault Falcon 7X i wysokości 1,98 m. Dzięki takiemu rozwiązaniu, potencjalni klienci mają do dyspozycji 50 m³ w porównaniu do 44 m³ wersji 7X. Innymi rozwiązaniami mającymi zwiększyć komfort lotu było powiększenie powierzchni okien i bogate oszklenie kabiny, która będzie dysponowała 28 oknami. Wersja 5X ma mniejszy zasięg niż 7X ale nadal jest on wystarczający do realizacji lotów międzykontynentalnych bez międzylądowania np. na trasie Nowy Jork - Moskwa. Producent zbudował dwie makiety kadłuba maszyny w celu prezentacji możliwych aranżacji wnętrza a sam projekt, po raz pierwszy został publicznie zademonstrowany na konferencji National Business Aviation Association w Las Vegas w 2013 roku. 2 czerwca 2015 roku w Bordeaux Merignac odbyła się ceremonia roll out ukończonego prototypu. W styczniu 2016 roku producent poinformował o dwuletnim opóźnieniu jakie zanotował cały projekt w stosunku do przewidywanego harmonogramu. Głównym powodem opóźnienia są problemy techniczne z silnikami Snecma Silvercrest. Konsekwencją opóźnień jest przesunięcie daty wejścia do służby samolotów na 2020 rok jak również co bardziej bolesne dla producenta, anulowanie zamówień przez przewoźników w 2016 roku na tuzin egzemplarzy wersji X5będne
. Prototyp samolotu został oblatany 5 lipca 2017 roku. Podczas dwugodzinnego lotu, za sterami maszyny siedzieli piloci Philippe Deleume i Philippe Rebourg. Lot przebiegł bez zakłóceń.
13 grudnia 2017 roku producent samolotu ogłosił zakończenie programu budowy samolotu Falcon 5X. Przyczyną takiej decyzji był wciąż nierozwiązane problemy z silnikami Snecma Silvercrest. Nie zakończyło to jednak planów francuskiej wytwórni pozyskania samolotu o podobnych parametrach co 5X. Nowa konstrukcja napędzana będzie jednostkami Pratt &amp; Whitney Canada PW800. Nowa maszyna ma charakteryzować się osiągami zbliżonymi do 5X i wejść do służby w 2022 roku. 28 lutego 2018 roku, wytwórnia ogłosiła formalne rozpoczęcie programu budowy samolotu Dassault Falcon 6X, który ma wypełnić lukę powstałą po zakończeniu programu 5X.
We wrześniu 2018 roku, do publicznej wiadomości podano informację o zakończeniu sporu pomiędzy producentem samolotu, koncernem Dassault Aviation a wytwórcą silnika, firmą Safran, będącą odpowiedzialną za jednostkę Snecma Silvercrest. Safran, zobowiązał się do wypłacenia odszkodowania w wysokości 280 mln USD, które ma pokryć straty jakie poniósł Dassault w wyniku anulowania projektu 5X. Anulowania będącego konsekwencją niedopracowania silnika Silvercrest i wynikających z tego powodu opóźnień.
Konstrukcja.
5X jest wolnonośnym dolnopłatem dysponującym szesnastoma miejscami pasażerskimi. Maszyna miała być napędzana dwoma silnikami turbowentylatorowymi Snecma Silvercrest 1D o zmniejszonym zużyciu paliwa i zredukowanym poziomie hałasu. Oba silniki umieszczone są na końcu kadłuba po obu jego stronach. System monitorujący pracę jednostki napędowej pozwalał na śledzenie ponad 150 parametrów z możliwością przesyłania danych do bazy w czasie rzeczywistym. Kabina pilotów wyposażona została w duże okna umożliwiające obserwację przestrzeni podczas stromotorowego podchodzenia do lądowania, pod kątem większym niż obowiązujące na większości lotnisk 3°. Zamiast tradycyjnych wolantów, piloci dysponowali bocznymi drążkami sterowniczymi a kapitan samolotu dodatkowo wyświetlaczem przeziernym (HUD). Tablica przyrządów oparta jest o wyświetlacze ciekłokrystaliczne. Skośne skrzydła zaopatrzone w trzy sloty na krawędzi natarcia i klapy, lotki oraz wielozadaniowe klapolotki na krawędzi spływu, klasyczne usterzenie. Chowane, trójpodporowe podwozie z przednim podparciem. System EAS stanowi podstawę awioniki samolotu, uzupełniony przez zestaw ClearVision firmy Elbit wspomagający widzialność. Dodatkowo okna kabiny pilotów zostały powiększone o 30° w porównaniu do wielkości okien stosowanych standardowo.

</doc>
<doc id="3136410" url="https://pl.wikipedia.org/wiki?curid=3136410" title="Aleja lipowa przy ul. Meteorytowej w Poznaniu">
Aleja lipowa przy ul. Meteorytowej w Poznaniu

Aleja lipowa przy ul. Meteorytowej – pomnik przyrody, zabytkowa aleja lipowa, rosnąca wzdłuż ul. Meteorytowej, na Morasku w Poznaniu w bezpośrednim sąsiedztwie rezerwatu przyrody Meteoryt Morasko.
Aleja zlokalizowana jest w północnej części miasta, w ciągu ul. Meteorytowej (wschód-zachód), pomiędzy ulicą Poligonową na wschodzie a skrajem zwartego kompleksu leśnego na zachodzie. Rośnie przy niej 79 zabytkowych drzew: 78 lip drobnolistnych i jeden modrzew europejski. Aleja ma długość ponad 500 metrów. Najgrubsze lipy mają 361 i 395 cm obwodu, a najwyższe 22 metry wysokości. Aleję nasadzono w początkach XX wieku. Najokazalsze drzewa rosną od strony zachodniej, czyli przy rezerwacie. Pnie są bardzo zróżnicowane - nie brakuje osobników powyginanych, rozdwojonych, czy Y-kształtnych. Niektóre z drzew są wypróchniałe, kilku już brakuje. W koronach żyje jemioła pospolita (półpasożyt). Jedyny w alei modrzew jest znacznie młodszy od lip i prawdopodobnie został posadzony w miejsce wypróchniałego drzewa, które rosło tu wcześniej. Na jednej z lip znajduje się krzyż w miejscu śmierci przechodnia. 
W pobliżu znajdują się głaz Franciszka Jaśkowiaka, dąb na Morasku (również pomniki przyrody) i szczyt Góry Moraskiej.

</doc>
<doc id="3136411" url="https://pl.wikipedia.org/wiki?curid=3136411" title="Hendrik B. G. Casimir">
Hendrik B. G. Casimir



</doc>
<doc id="3136413" url="https://pl.wikipedia.org/wiki?curid=3136413" title="Roman Gross">
Roman Gross

Roman Gross (ur. 8 lutego 1928, zm. 3 marca 2014) – polski lekarz, chirurg i urolog dziecięcy, doktor nauk medycznych, wieloletni pracownik Kliniki Chirurgii Dziecięcej Akademii Medycznej w Gdańsku (obecnie Gdański Uniwersytet Medyczny), ordynator Oddziału Chirurgii Dziecięcej Szpitala Morskiego im. PCK w Gdyni w latach 1983–1996. Był autorem techniki operacji spodziectwa stosowanej w kraju i zagranicą. 

</doc>
<doc id="3136415" url="https://pl.wikipedia.org/wiki?curid=3136415" title="Manuele Marchiali">
Manuele Marchiali



</doc>
<doc id="3136417" url="https://pl.wikipedia.org/wiki?curid=3136417" title="Wybory w Argentynie">
Wybory w Argentynie

Wybory w Argentynie przeprowadzane na szczeblu ogólnokrajowym służą wyłonieniu głowy państwa (prezydenta) oraz składu organów ustawodawczych (Izby Deputowanych oraz Senatu). Główne zasady wyborcze sformułowane zostały w artykule 37. Konstytucji Argentyny. Ustawa zasadnicza określa, iż wybory są powszechne, równe, tajne i obowiązkowe (hiszp. "universal, igual, secreto y obligatorio").
Obecny w argentyńskim systemie prawnym przymus wyborczy dotyczy obywateli w wieku od 18 do 70 lat. W 2012 czynne prawo wyborcze przyznano również osobom w wieku od 16 do 18 lat, w ich przypadku jednak głosowanie jest nieobowiązkowe. Argentyna wprowadziła obowiązek głosowania już w 1912 jako jedno z pierwszych państw świata. Nieusprawiedliwiona nieobecność na wyborach zagrożona jest grzywną. Okolicznościami wyłączającymi odpowiedzialność za naruszenie przymusu wyborczego są m.in. choroba, siła wyższa oraz przebywanie w odległości ponad 500 kilometrów od miejsca zamieszkania. Izba Wyborcza (hiszp. "La Cámara Electoral") zobowiązana jest do stworzenia odpowiedniego rejestru osób, które pogwałciły obowiązek głosowania ("Registro de infractores al deber de votar"). Grzywna za naruszenie przymusu wyborczego wynosiła w wyborach parlamentarnych w 2013 50 pesos w przypadku jednorazowego niestawiennictwa (na prawyborach bądź wyborach) bądź 150 pesos (w przypadku braku udziału w obu częściach cyklu wyborczego).
Ustawa „Ley de Democratización de la Representación Política, la Transparencia y la Equidad Electoral” z 2 grudnia 2009 wprowadziła do argentyńskiego systemu wyborczego instytucję prawyborów, określanych akronimem PASO, pochodzącym od pierwszych liter rządzących nimi zasad (wybory wstępne, otwarte, równoczesne i obowiązkowe; hiszp. "elecciones primarias, abiertas, simultáneas y obligatorias"). Prawybory te służą wyłonieniu list wyborczych uprawnionych do uczestnictwa w wyborach właściwych i również objęte są przymusem wyborczym. Listy wyborcze, które aspirują do uczestnictwa w walce o mandaty, zobowiązane są do uzyskania w prawyborach 1,5% głosów na poziomie odpowiedniego okręgu wyborczego. W przypadku wyborów prezydenckich odpowiedni kandydaci na urząd prezydenta i wiceprezydenta muszą otrzymać w wyborach wstępnych co najmniej 1,5% oddanych ważnie głosów na poziomie całego kraju. Pierwsze ogólnokrajowe prawybory prezydenckie i parlamentarne odbyły się 14 sierpnia 2011 roku.
W wyborach powszechnych wybierane są w Argentynie również organy ustawodawcze oraz wykonawcze (gubernatorzy) poszczególnych podmiotów federacji (prowincji oraz miasta autonomicznego), jak również władze municypalne. Wybory te przeprowadzane są zgodnie z ustawodawstwem danego regionu i pod nadzorem jego organów wyborczych. W argentyńskim systemie prawnym 23 z 24 podmiotów federacji (wyjątkiem jest miasto autonomiczne) mają własne regionalne kodeksy wyborcze, które znajdują zastosowanie w przypadku głosowania nie dotyczącego poziomu ogólnokrajowego. Istnieje jednak możliwość przeprowadzenia wyborów na poziomie regionalnym razem z wyborami ogólnokrajowymi (tego samego dnia i w tych samych komisjach wyborczych).
Wybory prezydenckie.
W wyborach prezydenckich Argentyńczycy wybierają jednocześnie prezydenta i wiceprezydenta kraju. Oba nazwiska występują na karcie wyborczej łącznie i tworzą tak zwaną "formułę" (hiszp. "fórmula"), na którą oddawany jest głos wyborcy. Artykuł 90. Konstytucji Argentyny wskazuje, iż prezydent i wiceprezydent wybierani są na czteroletnią kadencję. Prawo Argentyny przewiduje możliwość wielokrotnej reelekcji prezydenta, z tym że nieprzerwanie może pełnić on swój urząd maksymalnie przez dwie kadencje. Tryb wyboru prezydenta określony jest w artykułach 94-98 Konstytucji Argentyny. Prezydent i wiceprezydent wybierani są w głosowaniu powszechnym i uznaje się ich za wybranych, jeśli otrzymają co najmniej 45% oddanych ważnie głosów bądź jeśli oddano na nich 40% głosów ważnych, a przewaga nad następnymi w kolejności kandydatami wynosi przynajmniej dziesięć punktów procentowych. Jeśli żadna z formuł nie uzyskała opisywanej wyżej ilości głosów w ciągu trzydziestu dni przeprowadzona zostaje druga tura wyborów, w której uczestniczą tylko dwie formuły, na które oddano największą ilość głosów. Zwycięzcami zostają ogłoszeni ci kandydaci na prezydenta i wiceprezydenta, którzy w drugiej turze uzyskali większość ważnie oddanych głosów.
Wybory parlamentarne.
Argentyński parlament składa się z dwóch izb. Izbę niższą stanowi Izba Deputowanych, wyższą zaś – Senat. Poszczególni członkowie Izby Deputowanych wybierani są na kadencję czteroletnią, Senatu zaś – sześcioletnią. Z uwagi jednak na specyficzny sposób odnawiania składu obu izb argentyńscy wyborcy uczestniczą w wyborach parlamentarnych co dwa lata.
Izba Deputowanych.
Zasady ogólne rządzące wyborami do Izby Deputowanych określone są w artykułach 45-53 Konstytucji. Deputowani wybierani są w wyborach bezpośrednich w okręgach wyborczych odpowiadających granicom poszczególnych prowincji. Liczba deputowanych wybieranych w danej prowincji jest proporcjonalna do udziału ludności tej prowincji w ogólnej liczbie ludności kraju. Bierne prawo wyborcze posiada osoba, która ukończyła 25 rok życia i która jest obywatelem Argentyny od co najmniej czterech lat. Dodatkowo kandydat musi pochodzić z prowincji, w której stara się o mandat, bądź mieszkać w niej nieprzerwanie od co najmniej dwóch lat. Co dwa lata następuje odnowienie połowy składu Izby Deputowanych w wyborach parlamentarnych. Szczegółowe zasady regulujące wybór deputowanych zawarte są w Narodowym Kodeksie Wyborczym (hiszp. "Código Electoral Nacional"). Wyborca oddaje głos nie na konkretnego kandydata, a na listę kandydatów, na której znajduje się tyle nazwisk, ile danej prowincji przysługuje mandatów w Izbie Deputowanych. Lista jest zamknięta, co oznacza że wyborca może jedynie poprzeć głosem całą listę, ale w żaden sposób nie może wyrazić stosunku do konkretnego kandydata (nie ma wpływu na kolejność kandydatów, nie może dopisać kandydata do listy czy skreślić z niej żadnego nazwiska). Mandaty rozdzielane są między poszczególne listy na poziomie okręgu przy zastosowaniu metody d'Hondta z uwzględnieniem trzyprocentowego progu wyborczego.
Senat.
Zasady ogólne rządzące wyborami do Senatu określone są w artykułach 54-62 Konstytucji. Każda argentyńska prowincja deleguje do izby wyższej trzech przedstawicieli, toteż Senat składa się ogółem z 72 członków. Bierne prawo wyborcze przysługuje osobie, która ukończyła 30 lat i posiada obywatelstwo Argentyny co najmniej od sześciu lat. Kandydat na senatora powinien pochodzić z prowincji, w której ubiega się o mandat, bądź zamieszkiwać w niej nieprzerwanie co najmniej od dwóch lat. W trakcie wyborów do Senatu, podobnie jak w przypadku wyborów do Izby Deputowanych, wyborca głosuje nie na konkretnego kandydata, a na jedną z zamkniętych list kandydatów. Na każdej liście znajdują się tylko dwa nazwiska. Podział mandatów następuje na poziomie okręgu wyborczego i biorą w nim udział dwie listy z największą liczbą głosów. Senatorami zostają obaj kandydaci z listy, na którą oddano największą liczbę głosów oraz jeden z kandydatów z listy, na którą oddano drugą w kolejności liczbę głosów (ten, który na liście wymieniony jest w pierwszej kolejności).

</doc>
<doc id="3136418" url="https://pl.wikipedia.org/wiki?curid=3136418" title="Lot 19">
Lot 19

Lot 19 – niewyjaśnione zaginięcie eskadry pięciu amerykańskich samolotów torpedowo-bombowych typu Grumman TBF Avenger United States Navy w dniu 5 grudnia 1945 r. wraz z 14 członkami załogi podczas lotu z wschodniego wybrzeża Florydy do Fort Lauderdale.
Załoga.
Samoloty zaginęły podczas misji szkoleniowej, a ich wraków nigdy nie odnaleziono. Jeden z samolotów uczestniczących w poszukiwaniu zaginionej eskadry również zaginął. Była to patrolowa łódź latająca PBM-5 BuNo typu Martin PBM Mariner.
Zaginięcie Lotu 19 łączone jest z istnieniem tak zwanego Trójkąta Bermudzkiego, między innymi w opracowaniu L. D. Kuschego.

</doc>
<doc id="3136422" url="https://pl.wikipedia.org/wiki?curid=3136422" title="Siedlisko (powiat sępoleński)">
Siedlisko (powiat sępoleński)

Siedlisko – osada w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie.
W latach 1975–1998 miejscowość administracyjnie należała do województwa bydgoskiego. Według danych Urzędu Gminy Sępólno Krajeńskie (XII 2014 r.) liczyła 112 mieszkańców.

</doc>
<doc id="3136428" url="https://pl.wikipedia.org/wiki?curid=3136428" title="Ania z Zielonego Wzgórza (film 1919)">
Ania z Zielonego Wzgórza (film 1919)

Ania z Zielonego Wzgórza – amerykański niemy film fabularny z 1919 roku, oparty na powieści "Ania z Zielonego Wzgórza" Lucy Maud Montgomery. Film się nie zachował.
Opis fabuły.
Ania, wcześnie osierocona dziewczynka, wskutek nieporozumienia trafia do domu Maryli i Mateusza na Zielonym Wzgórzu. Dziewczynka, choć nieustannie wpada w jakieś kłopoty, zdobywa sympatie otoczenia i odnajduje prawdziwie rodzinny dom.
Zdjęcia.
Zdjęcia do filmu realizowane były na terenie amerykańskiego stanu Massachusetts.

</doc>
<doc id="3136430" url="https://pl.wikipedia.org/wiki?curid=3136430" title="Guentzelstrasse">
Guentzelstrasse



</doc>
<doc id="3136432" url="https://pl.wikipedia.org/wiki?curid=3136432" title="O dzielnym krawczyku (film)">
O dzielnym krawczyku (film)

O dzielnym krawczyku (niem. "Das Tapfere Schneiderlein") – niemiecki film familijny z 2008 roku, należący do cyklu filmów telewizyjnych "Najpiękniejsze baśnie braci Grimm". Film jest adaptacją baśni braci Grimm pt. "O dzielnym krawczyku".
Treść.
Pewien ubogi krawczyk imieniem David, przypadkiem jednym ruchem ręki zabija siedem much. Pragnie by cały świat dowiedział się o jego bohaterstwie - pokonaniu siedmiu przeciwników. Wyrusza więc w daleką podróż.
Plenery.
Film kręcono w Hamburgu oraz na Zamku Ahrensburg, a także na terenie Dolnej Saksonii.

</doc>
<doc id="3136438" url="https://pl.wikipedia.org/wiki?curid=3136438" title="Muzeum Powiśla Dąbrowskiego w Dąbrowie Tarnowskiej">
Muzeum Powiśla Dąbrowskiego w Dąbrowie Tarnowskiej

Muzeum Powiśla Dąbrowskiego w Dąbrowie Tarnowskiej – muzeum położone w Dąbrowie Tarnowskiej. Placówka była gminną jednostką organizacyjną. 
Muzeum powstało w 1983 roku z inicjatywy Towarzystwa Przyjaciół Ziemi Dąbrowskiej oraz Dąbrowskiego Domu Kultury. Początkowo działało w strukturach Domu Kultury, a następnie – w latach 2002-2012 – Miejskiej Biblioteki Publicznej (ul. Polna 13). Od 2012 zostało przeniesione i włączone w struktury Ośrodka Spotkania Kultur w Dąbrowie Tarnowskiej. Siedziba Ośrodka mieści się w zrewitalizowanej w 2012 roku byłej synagodze chasydzkiej, ul. Berka Joselewicza 6. 
Ekspozycja muzealna obejmuje zbiory:
Muzeum jest obiektem całorocznym, czynnym od wtorku do soboty.

</doc>
<doc id="3136439" url="https://pl.wikipedia.org/wiki?curid=3136439" title="Kończewo">
Kończewo



</doc>
<doc id="3136440" url="https://pl.wikipedia.org/wiki?curid=3136440" title="Christine Neubauer">
Christine Neubauer

Christine Neubauer (ur. 24 czerwca 1962 w Monachium) – niemiecka spikerka radiowa, aktorka filmowa i scenarzystka.

</doc>
<doc id="3136441" url="https://pl.wikipedia.org/wiki?curid=3136441" title="Krajewo Wielkie">
Krajewo Wielkie



</doc>
<doc id="3136442" url="https://pl.wikipedia.org/wiki?curid=3136442" title="Krupice">
Krupice



</doc>
<doc id="3136443" url="https://pl.wikipedia.org/wiki?curid=3136443" title="Ludomicko (ujednoznacznienie)">
Ludomicko (ujednoznacznienie)



</doc>
<doc id="3136444" url="https://pl.wikipedia.org/wiki?curid=3136444" title="Łapajówka">
Łapajówka



</doc>
<doc id="3136446" url="https://pl.wikipedia.org/wiki?curid=3136446" title="Federico Browne">
Federico Browne

Federico Browne (ur. 7 kwietnia 1976 w Buenos Aires) – argentyński tenisista, reprezentant w Pucharze Davisa.
Kariera tenisowa.
Karierę zawodową Browne rozpoczął w 1994 roku.
W grze podwójnej awansował do 1 finału rozgrywek rangi ATP World Tour, w parze z Diegiem Veronellim, w 2004 roku w Buenos Aires.
W kwietniu 1995 roku zagrał dla reprezentacji Argentyny w 1 przegranym meczu Pucharu Davisa.
W rankingu gry pojedynczej Browne najwyżej był na 106. miejscu (25 sierpnia 2003), a w klasyfikacji gry podwójnej na 77. pozycji (14 czerwca 2004).

</doc>
<doc id="3136449" url="https://pl.wikipedia.org/wiki?curid=3136449" title="Autostrada 22 (Serbia)">
Autostrada 22 (Serbia)



</doc>
<doc id="3136450" url="https://pl.wikipedia.org/wiki?curid=3136450" title="Białostoczek (kolonia)">
Białostoczek (kolonia)

Białostoczek – kolonia w Polsce położona w województwie podlaskim, w powiecie białostockim, w gminie Zabłudów.
W latach 1975–1998 miejscowość należała administracyjnie do województwa białostockiego.
W XVII w. Białostoczek był jednym z folwarków dóbr Radziwiłłów. Po 1910 roku Wincenty Malinowski wzniósł w Białostoczku drewniany dwór, w pobliżu starszej rezydencji. W latach 50. XX w. rozpoczęto tu budowę Państwowego Ośrodka Maszynowego.
Według Powszechnego Spisu Ludności z 1921 roku folwark (obecnie kolonię) zamieszkiwały 74 osoby, wśród których 67 było wyznania rzymskokatolickiego, a 7 prawosławnego. Jednocześnie 67 mieszkańców zadeklarowało polską przynależność narodową, a 7 białoruską. Było tu 2 budynki mieszkalne.
Wierni kościoła rzymskokatolickiego należą do parafii św. Jana Chrzciciela w Białymstoku.

</doc>
<doc id="3136452" url="https://pl.wikipedia.org/wiki?curid=3136452" title="Anna Fischer">
Anna Fischer

Anna Fischer właśc. Marion Anna Fischer (ur. 18 lipca 1986 w Berlinie Wschodnim) – niemiecka aktorka i piosenkarka. Pojawiła się w kilkudziesięciu filmach kinowych i telewizyjnych. Najbardziej znana z roli w filmie "Jesteśmy nocą" z 2010 roku.
Biografia.
Anna Fischer urodziła się w 1986 roku. Dorastała w berlińskiej dzielnicy Hohenschoenhausen. W 2002 zadebiutowała jako aktorka w filmie "Światła". W 2005 roku zagrała główną rolę w filmie "Liebeskind". Głośnymi filmami z jej udziałem były m.in. "Teufelsbraten" (2008) oraz "Jesteśmy nocą" (2010).
Poza swoją karierą aktorską, Fischer jest wokalistką i autorką tekstów, zespołu Panda, założonego w 2004 roku. Ich muzyka inspirowana jest przez członków grupy muzyką z lat siedemdziesiątych XX wieku. Na początku maja 2007 r. wydano pierwszy singiel "Jeht kacken", a następnie ich pierwszy album: "Tretmine".

</doc>
<doc id="3136453" url="https://pl.wikipedia.org/wiki?curid=3136453" title="Miechucińskie Chrósty">
Miechucińskie Chrósty



</doc>
<doc id="3136455" url="https://pl.wikipedia.org/wiki?curid=3136455" title="Thomas Emlyn">
Thomas Emlyn

Thomas Emlyn (ur. 27 maja 1663 w Stamford w hrabstwie Lincolnshire, zm. 30 lipca 1741 w Londynie) – angielski nieortodoksyjny teolog protestancki, zwolennik unitarianizmu.
Życiorys.
Pochodził z rodziny anglikańskiej, po ukończeniu nauki w seminarium został jednak duchownym prezbiteriańskim. W latach 1683–1690 pełnił posadę prywatnego kapelana u dwóch rodzin arystokratycznych, następnie w 1690 roku został pastorem zboru prezbiteriańskiego w Dublinie. Przyjaźnił się z Williamem Manningiem, wraz z którym studiował pracę Williama Sherlocka "Vindiction of the Trinity", pod wpływem lektury przyjmując poglądy unitariańskie.
W 1702 roku został oskarżony o bluźnierstwo, po tym jak jeden z jego parafian doniósł, iż Emlyn w swoich kazaniach przez lata ani razu nie wspomniał o Trójcy Świętej. Emlyn zrezygnował wówczas z posługi kościelnej i wyjechał do Londynu, gdzie niedługo potem został aresztowany. Na krótko przed zatrzymaniem zdążył opublikować pracę "An Humble Inquiry into the Scripture Account of Jesus Christ", w której bronił doktryny o podporządkowaniu Chrystusa Ojcu. W wyniku procesu został skazany za negowanie dogmatu trynitarnego na rok więzienia oraz grzywnę w wysokości 1000 funtów. Z powodu braku środków na zapłacenie kary spędził w więzieniu kolejny rok, ostatecznie suma została zmniejszona do 70 funtów.
Po wyjściu z więzienia spędził resztę życia w Londynie, prowadząc działalność kaznodziejską w niewielkich zborach. Jako pierwszy określał sam siebie mianem unitarianina, a jego poglądy wywarły wpływ na ukształtowanie się tego ruchu.

</doc>
<doc id="3136456" url="https://pl.wikipedia.org/wiki?curid=3136456" title="Anna Lee Fisher">
Anna Lee Fisher



</doc>
<doc id="3136459" url="https://pl.wikipedia.org/wiki?curid=3136459" title="Bezzałogowy aparat latający">
Bezzałogowy aparat latający



</doc>
<doc id="3136461" url="https://pl.wikipedia.org/wiki?curid=3136461" title="Browary (Wiślica)">
Browary (Wiślica)

Browary – część miasta Wiślica położona w województwie świętokrzyskim w powiecie buskim w gminie Wiślica.
W latach 1975–1998 miejscowość administracyjnie należała do województwa kieleckiego.

</doc>
<doc id="3136462" url="https://pl.wikipedia.org/wiki?curid=3136462" title="Meliboja (okeanida)">
Meliboja (okeanida)

Meliboja (gr. Melíboia, łac. Meliboea) – w mitologii greckiej córka Okeanosa. Wyszła za mąż za Pelazgosa i miała z nim syna Likaona. Wedle innych przekazów matką Likaona była nimfa Kyllene lub Dejanira.

</doc>
<doc id="3136463" url="https://pl.wikipedia.org/wiki?curid=3136463" title="Schlossstraße">
Schlossstraße



</doc>
<doc id="3136465" url="https://pl.wikipedia.org/wiki?curid=3136465" title="Meliboja">
Meliboja



</doc>
<doc id="3136466" url="https://pl.wikipedia.org/wiki?curid=3136466" title="Przymiłowice (osada leśna)">
Przymiłowice (osada leśna)

Przymiłowice – osada leśna w Polsce położona w województwie śląskim, w powiecie częstochowskim, w gminie Olsztyn.
W latach 1975–1998 miejscowość administracyjnie należała do województwa częstochowskiego.

</doc>
<doc id="3136467" url="https://pl.wikipedia.org/wiki?curid=3136467" title="Buk (województwo kujawsko-pomorskie)">
Buk (województwo kujawsko-pomorskie)

Buk – osada w Polsce położona w województwie kujawsko-pomorskim, w powiecie wąbrzeskim, w gminie Ryńsk.
Według podziału administracyjnego Polski obowiązującego w latach 1975–1998, miejscowość należała do województwa toruńskiego.

</doc>
<doc id="3136468" url="https://pl.wikipedia.org/wiki?curid=3136468" title="Go to Hell">
Go to Hell

Go To Hell - ósmy minialbum[A] polskiej grupy muzycznej Vader. Wydawnictwo ukazało się 18 kwietnia 2014 roku nakładem wytwórni muzycznej Nuclear Blast. Materiał trafił do sprzedaży w formie 7" płyty gramofonowej. Nagrania stanowią zapowiedź dziesiątego albumu studyjnego zespołu pt. "Tibi et Igni", który ukazał się 30 maja 2014 roku.
Na płycie winylowej znalazły się dwa utwory "Where Angels Weep" i "Triumph of Death" zarejestrowane podczas sesji nagraniowej "Tibi et Igni". Prace nad kompozycjami, z przerwami, trwały od grudnia 2013 roku do lutego 2014 roku w białostockim Hertz Studio we współpracy z producentami muzycznymi Wojciechem i Sławomirem Wiesławskimi. W pracach nad płytą w roli asystenta inżyniera dźwięku uczestniczył także gitarzysta zespołu Neuropathia - Piotr Polak. Piosenki na "Go To Hell" od tych z albumu "Tibi et Igni" odróżnia miksowanie. Ponadto w kompozycji "Where Angels Weep" druga z partii gitary solowej została nagrana przez Marka "Spidera" Pająka, natomiast na albumie znalazła się wersja w której wszystkie partie gitar nagrał Piotr "Peter" Wiwczarek.
W warstwie lirycznej piosenka "Where Angels Weep" odwołuje się do koncepcji walki dobra ze złem. Słowa do tegoż utworu napisali Harry Maat i Piotr Wiwczarek. Natomiast tekst utworu pt. "Triumph of Death" - autorstwa Wiwczarka został zainspirowany obrazem niderlandzkiego malarza Pietera Bruegla - "Triumf śmierci" (1562). 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3136470" url="https://pl.wikipedia.org/wiki?curid=3136470" title="Morasy">
Morasy



</doc>
<doc id="3136471" url="https://pl.wikipedia.org/wiki?curid=3136471" title="Nowotki">
Nowotki



</doc>
<doc id="3136472" url="https://pl.wikipedia.org/wiki?curid=3136472" title="Okoniny">
Okoniny



</doc>
<doc id="3136473" url="https://pl.wikipedia.org/wiki?curid=3136473" title="Dębowa Góra (osada leśna w województwie warmińsko-mazurskim)">
Dębowa Góra (osada leśna w województwie warmińsko-mazurskim)

Dębowa Góra – osada leśna w Polsce położona w województwie warmińsko-mazurskim, w powiecie olsztyńskim, w gminie Olsztynek.
W latach 1975–1998 miejscowość należała administracyjnie do województwa olsztyńskiego.

</doc>
<doc id="3136474" url="https://pl.wikipedia.org/wiki?curid=3136474" title="Siemiony">
Siemiony



</doc>
<doc id="3136475" url="https://pl.wikipedia.org/wiki?curid=3136475" title="Skowronów">
Skowronów



</doc>
<doc id="3136476" url="https://pl.wikipedia.org/wiki?curid=3136476" title="Waplewo (osada w województwie warmińsko-mazurskim)">
Waplewo (osada w województwie warmińsko-mazurskim)

Waplewo – osada w Polsce położona w województwie warmińsko-mazurskim, w powiecie olsztyńskim, w gminie Olsztynek.
W latach 1975–1998 miejscowość należała administracyjnie do województwa olsztyńskiego.

</doc>
<doc id="3136477" url="https://pl.wikipedia.org/wiki?curid=3136477" title="Buwełno (osada w województwie warmińsko-mazurskim)">
Buwełno (osada w województwie warmińsko-mazurskim)

Buwełno (dawniej niem. "Buwelno", 1938–1945 "Vorwerk Ublick") – osada w Polsce położona w województwie warmińsko-mazurskim, w powiecie piskim, w gminie Orzysz. 
Osada położona nad jeziorem tej samej nazwy.
W latach 1975–1998 miejscowość administracyjnie należała do województwa suwalskiego.

</doc>
<doc id="3136478" url="https://pl.wikipedia.org/wiki?curid=3136478" title="Anna Siwik">
Anna Siwik

Anna Siwik (ur. 20 listopada 1952 roku w Rzeszowie) – polska naukowiec historii najnowszej i prorektor AGH ds. Studenckich.
Związana nie tylko z AGH, ale także z UJ, gdzie w 1986 otrzymała doktorat, a w 1999 habilitację. Była pierwszym dziekanem Wydziału Humanistycznego AGH (2001-2009). 

</doc>
<doc id="3136480" url="https://pl.wikipedia.org/wiki?curid=3136480" title="Podlaska Biblioteka Cyfrowa">
Podlaska Biblioteka Cyfrowa

Podlaska Biblioteka Cyfrowa (PBC) – biblioteka cyfrowa zajmująca się gromadzeniem i udostępnianiem w postaci zdigitalizowanej dorobku piśmiennictwa Podlasia, wschodniego Mazowsza i Suwalszczyzny oraz Kresów Wschodnich. Koordynatorem przedsięwzięcia realizowanego przez Konsorcjum Bibliotek Naukowych Miasta
Białegostoku jest Biblioteka Uniwersytecka w Białymstoku. PBC powstała w 2006 r. w ramach dofinansowania z funduszy strukturalnych Unii Europejskiej. Biblioteka działa w ramach Federacji Bibliotek Cyfrowych w Polsce, a jej zbiory udostępniane są także za pośrednictwem portalu Europeana – europejska biblioteka cyfrowa.
Kolekcje.
Materiały zgromadzone w bibliotece podzielono na następujące kolekcje:
W kolekcji regionalnej szczególne miejsce zajmują lokalne czasopisma i gazety. Umieszczanie tego typu druków rozpoczęto już w 2006 roku. Uczestnicy projektu postanowili doprowadzić do zgromadzenia tytułów wszystkich gazet i czasopism wychodzących w Białymstoku w dwudziestoleciu międzywojennym oraz zabezpieczenia przed zniszczeniem roczników dwóch dzienników regionalnych wychodzących po II wojnie światowej („Gazety Białostockiej” i „Kuriera Podlaskiego”). Twórcom biblioteki udało się zdigitalizować również m.in. takie czasopisma, jak „Głos Uczniowski”, „Jutrzenka Białostocka”, „Chata Polska” czy „Region Białostocki”. Egzemplarze digitalizowanych czasopism pochodzą z bibliotek Białegostoku oraz innych miast Polski.
Skanowaniem swych zbiorów zajmują się pracownicy każdej instytucji tworzącej Podlaską Bibliotekę Cyfrową. W ramach wolontariatu przy digitalizacji poszczególnych woluminów pracują również białostoccy studenci bibliotekoznawstwa.
Uczestnicy projektu.
Podlaską Bibliotekę Cyfrową tworzy dziesięć instytucji:
Instytucje współpracujące.
Z Podlaską Biblioteką Cyfrową stale współpracują następujące instytucje:

</doc>
<doc id="3136482" url="https://pl.wikipedia.org/wiki?curid=3136482" title="Walter de'Silva">
Walter de'Silva



</doc>
<doc id="3136484" url="https://pl.wikipedia.org/wiki?curid=3136484" title="Important Bird Area">
Important Bird Area



</doc>
<doc id="3136488" url="https://pl.wikipedia.org/wiki?curid=3136488" title="Ulica Ustyjanowicza (Lwów)">
Ulica Ustyjanowicza (Lwów)



</doc>
<doc id="3136490" url="https://pl.wikipedia.org/wiki?curid=3136490" title="Tajjiba">
Tajjiba



</doc>
<doc id="3136492" url="https://pl.wikipedia.org/wiki?curid=3136492" title="Kojna Rusewa">
Kojna Rusewa

Kojna Stefanowa Rusewa (; ur. 2 maja 1970 w Starej Zagorze) – bułgarska aktorka filmowa i teatralna.
Życiorys.
Urodziła się w Starej Zagorze, w 1993 roku ukończyła Narodową Akademię Sztuki Teatralnej i Filmowej imienia Krystjo Sarafowa w Sofii. Jest zamężna i ma 3 dzieci.

</doc>
<doc id="3136494" url="https://pl.wikipedia.org/wiki?curid=3136494" title="Jerzy Figurski">
Jerzy Figurski

Jerzy Figurski (ur. 11 września 1930 w Pułtusku, zm. 13 lutego 2006 w Gdyni) – komandor pilot Wojska Polskiego.
Życiorys.
17 listopada 1950 po ukończeniu liceum ogólnokształcącego, rozpoczął studia wojskowe w Oficerskiej Szkole Lotniczej nr 5 w Radomiu. Uwieńczeniem ukończenia szkoły była promocja 3 marca 1952 podczas której został promowany do stopnia chorążego. Następnie został skierowany do Bemowa, gdzie rozpoczął zawodową służbę w 1 pułku lotnictwa myśliwskiego na stanowiskach: od 10 sierpnia 1952 starszego pilota, od 2 lipca 1953 dowódcy klucza lotniczego, od 8 października 1954 pomocnika dowódcy eskadry ds. nawigacji, od 31 sierpnia 1955 dowódcy eskadry lotniczej. Następnie awansuje 1 lipca 1957 na etat zastępcy dowódcy pułku ds. liniowych, które wykonuje do 27 kwietnia 1960.
7 października 1960 został skierowany na Kurs Doskonalenia Dowódców Pułków w Centrum Szkolenia w Modlinie, który ukończył 5 lipca 1961. Następnie 6 lipca 1961 został wyznaczony na etat dowódcy 28 pułku lotnictwa myśliwskiego OPK w Słupsku, którym dowodził do 30 września 1964(inne źródło podaje, że dowódcą pułku w Słupsku został 11 września 1961 i był nim do 18 września 1964).
1 października 1964 został służbowo skierowany do Rembertowa, gdzie studiował na Akademii Sztabu Generalnego Wojska Polskiego, które ukończył 28 sierpnia 1967. Po studiach otrzymał przydział służbowy do Wrocławia, gdzie przyjął obowiązki szefa Lotnictwa Myśliwskiego w 3 Korpusie Obrony Powietrznej Kraju, które wykonywał do 20 listopada 1971.
21 listopada 1971 otrzymał służbowy przydział do Gdyni, gdzie wyznaczono go na stanowisko Szefa Lotnictwa w Dowództwie Marynarki Wojennej (inne źródło podaje, że stanowisko szefa Dowództwa Lotnictwa i OPL MW objął 9 czerwca 1972 r.). W trakcie pełnienia tych obowiązków 5 kwietnia 1976 rozpoczął kurs w przeszkoleniu kierowniczej kadry Marynarki Wojennej w Wojskowej Akademii Marynarki Wojennej ZSRR, który ukończył 7 czerwca 1976.. Po kursie był dalej Szefem Lotnictwa Marynarki Wojennej i był nim do 7 sierpnia 1985.
8 sierpnia 1985 z przyczyn zdrowotnych został przeniesiony do rezerwy. Podczas zawodowej służby był pilotem wojskowym pierwszej klasy wykonując pilotaż na różnych typach samolotów o nalocie ogólnym 2500 godzin. Pochowany na Cmentarzu Witomińskim w Gdyni (kwatera 27-23-14).

</doc>
<doc id="3136497" url="https://pl.wikipedia.org/wiki?curid=3136497" title="Tord Henriksson">
Tord Henriksson

Tord Erik Stefan Henriksson (ur. 13 kwietnia 1965 w Karlstadzie) – szwedzki lekkoatleta specjalizujący się w trójskoku, uczestnik letnich igrzysk olimpijskich w Barcelonie (1992).

</doc>
<doc id="3136499" url="https://pl.wikipedia.org/wiki?curid=3136499" title="Kyllene (nimfa)">
Kyllene (nimfa)

Kyllene (gr. "Kyllēnē") – nimfa arkadyjska. Była uważana za żonę lub matkę Likaona. W tej drugiej wersji była żoną Pelazgosa, eponima ludu Pelazgów. Nadała imię górze Kyllene, na której urodził się Hermes. Wedle niektórych przekazów to ona opiekowała się nim w dzieciństwie.

</doc>
<doc id="3136504" url="https://pl.wikipedia.org/wiki?curid=3136504" title="XLIII Lubuskie Lato Filmowe">
XLIII Lubuskie Lato Filmowe

43. Lubuskie Lato Filmowe – Łagów 2014 – 43. edycja najstarszego polskiego festiwalu filmowego Lubuskie Lato Filmowe z nagrodą główną Złotego Grona odbyła się w dniach 29 czerwca do 6 lipca 2014 r. w Łagowie w województwie lubuskim. Organizatorem Lubuskiego Lata Filmowego jest Klub Kultury Filmowej w Zielonej Górze. Telewizja Polska objęła "43. LLF" korporacyjnym patronatem medialnym
Do konkursu na plakat 43. festiwalu zostały zgłoszone 132 prace, wśród których wybrano 38 do ścisłego finału. Główną nagrodę pieniężną w wysokości 1200 zł, wygrała praca Klaudii Bielińskiej, która automatycznie została oficjalnym plakatem "43. LLF – Łagów 2014"
Nabór filmów do konkursów.
Do 15 maja 2014 można było zgłaszać filmy na DCP, Betacam, BETA SP, Blu-ray lub DVD, stanowiące odrębną całość artystyczną, które zostały wyprodukowane w krajach Europy Środkowej i Wschodniej w okresie od 1 stycznia 2013 r. do 1 czerwca 2014 r., w kategoriach:
Nagrody.
W dniu 4 lipca 2014 roku Jury Konkursu Głównego w składzie: Andrzej Jakimowski (przewodniczący), Krzysztof Gierat, Andrzej Goleniewski, Magdalena Piekorz, Leszek Wosiewicz, po obejrzeniu 16 filmów ogłosiło werdykt:

</doc>
<doc id="3136508" url="https://pl.wikipedia.org/wiki?curid=3136508" title="McFIT">
McFIT

McFIT – niemiecka sieć fitness z ponad 240 klubami i ponad 1,4 mln członkami w Niemczech, Austrii, Włoszech, Hiszpanii i w Polsce.
Siedziba przedsiębiorstwa znajduje się w miejscowości Schlüsselfeld. Logo firmy to wstążka z napisem „McFIT” i sloganem „Einfach gut aussehen” (w Polsce: „Naturalnie w formie”).
Historia.
Szef firmy Rainer Schaller otworzył pierwsze studio w 1997 roku w Würzburgu w Niemczech. Latem 2009 roku sieć rozpoczęła swoją ekspansję w Europie otwierając kluby w Austrii i Hiszpanii. W 2014 roku otwarte zostały także pierwsze kluby w Polsce i we Włoszech.
Lokalizacje.
Główna siedziba przedsiębiorstwa zlokalizowana jest w miejscowości Schlüsselfeld w Bawarii, a Creative Office mieści się w stolicy Niemiec, Berlinie. Pozostałe krajowe centrale znajdują się w Madrycie (Hiszpania), Mediolanie (Włochy) i Wiedniu (Austria).
Centrala McFIT Polska znajduje się w Warszawie.
Oferta treningowa.
McFIT oferuje zarówno tradycyjne strefy treningowe, takie jak strefy maszyn, wolnych ciężarów i kardio, jak i moduły treningowe, w tym zajęcia typu CYBERTRAINING. Moduły treningowe wchodzące w skład koncepcji „Home of Fitness” obejmują design pomieszczeń, muzykę, filmy, obrazy oraz interaktywne media.

</doc>
<doc id="3136511" url="https://pl.wikipedia.org/wiki?curid=3136511" title="Natalia Janoszek">
Natalia Janoszek

Natalia Magdalena Janoszek (ur. 15 czerwca 1990 w Bielsku-Białej) – polska aktorka, producentka filmowa, piosenkarka oraz reprezentantka Polski w międzynarodowych konkursach piękności.
Laureatka dwóch nagród JIFFA (2018, 2019) dla „najlepszej aktorki międzynarodowej”. Pierwsza polska aktorka nagrodzona indyjską nagrodą filmową.
Młodość.
Jest córką Iwony i Józefa Janoszków. Od trzeciego roku życia związana była z Zespołem Pieśni i Tańca „Bielsko”, z którą przez lata reprezentowała Polskę podczas międzynarodowych festiwali. Należała do bielskiej szkoły aktorskiej przy Teatrze Polskim. Absolwentka Lee Strasberg Theatre and Film Institute oraz Magister International Business Program na Wydziale Zarządzania Uniwersytetu Warszawskiego.
Kariera.
W wieku 16 lat dostała możliwość wystartowania w regionalnym konkursie Miss Polski Nastolatek, zdobyła na nim tytuł Miss Talent oraz nagrodę publiczności. Od tego czasu reprezentowała Polskę w 40 międzynarodowych konkursach piękności, takich jak m.in. Miss Peace International 2009 (zdobyła tytuł Miss Friendship), Miss Ocean International 2011 (tytuł Miss Congeniality), Supermodel International 2012 (tytuł Best Dress), Swimsuit USA 2012, Tropic Beauty 2013 (tytuł Best Dress), Miss Bikini Universe 2013 (tytuł Best Talent) czy Miss World Peace 2015 (tytuł Best Talent). Została zauważona podczas Supermodel International 2012 w Bangkoku i jeszcze w tym samym roku zadebiutowała w Bollywood główną rolą w filmie "Dreamz". W 2015 zagrała w amerykańskim dokumencie "The Green Fairy".
W 2016 nakładem Grupy Wydawniczej Helion na rynku pojawiła się jej książka „Za kulisami Bollywood”, w której opisała własną karierę w Indiach.
31 grudnia 2018 podczas koncertu sylwestrowego w Zakopanem, którego organizatorem była Telewizja Polska, zadebiutowała jako piosenkarka, śpiewając nową wersję utworu zespołu Snap! „Rhythm Is a Dancer”.
Zyskała zagraniczną rozpoznawalność wystąpieniem w 2019 podczas ceremonii otwarcia 72. Festiwalu Filmowego w Cannes. Również w 2019 znalazła się na okładce kwietniowego wydania „Cosmopolitan”, a premierę kinową miał film "Chicken Curry Law", w którym zagrała główną rolę. Ponadto zagrała w amerykańskiej komedii "The Swing of Things" u boku Luke’a Wilsona. Dwukrotnie zdobyła nagrodę JIFFA dla najlepszej aktorki międzynarodowej (2018, 2019), tym samym zostając pierwszą polską aktorką wyróżnioną indyjską nagrodą filmową. W 2021 została laureatką konkursu "Osobowości i Sukcesy Roku 2021" i jako pierwsza Polka znalazła się na okładce francuskiego magazynu modowego „L'Officiel Arabia”. Jesienią 2022 uczestniczyła w 13. edycji programu rozrywkowego Polsatu "Dancing with the Stars. Taniec z gwiazdami"; w parze z Rafałem Maserakiem zajęli czwarte miejsce, odpadając w ósmym odcinku.
Aktywnie udziela się charytatywnie, brała udział m.in. w projekcie ochrony oceanów WWF czy akcji UNICEF, wspierającej walkę o prawa kobiet w Indiach i rozwój edukacji na Jamajce. W październiku 2021 odbyła się aukcja charytatywna NFT na platformie SuperBid, której nagrodą była kolacja z Janoszek.
Wiosną 2023 będzie brała udział w osiemnastej edycji programu rozrywkowego telewizji Polsat "Twoja twarz brzmi znajomo".

</doc>
<doc id="3136512" url="https://pl.wikipedia.org/wiki?curid=3136512" title="Muzeum Historyczno-Etnograficzne w Andrychowie">
Muzeum Historyczno-Etnograficzne w Andrychowie

Muzeum Historyczno-Etnograficzne w Andrychowie – prywatne muzeum położone w Andrychowie. Placówka powstała w 2002 roku i mieści się w odbudowanych budynkach, pochodzących z lat 30. XX wieku, należących do rodziny właściciela.
Na muzealną ekspozycję składają się:
Zwiedzanie muzeum jest możliwe po telefonicznym uzgodnieniu z właścicielem.

</doc>
<doc id="3136513" url="https://pl.wikipedia.org/wiki?curid=3136513" title="Edmund Słuszkiewicz">
Edmund Słuszkiewicz

Edmund August Słuszkiewicz (ur. 27 sierpnia 1895 w Sanoku, zm. 1980) – doktor praw, dziennikarz, poeta, pisarz, tłumacz, antykwariusz, działacz społeczny, porucznik piechoty Wojska Polskiego.
Życiorys.
Edmund August Słuszkiewicz urodził się 27 sierpnia 1895 w Sanoku. Był synem Michała (1848-1936, kontynuujący rodzinne tradycje rzeźnicze i prowadzący zakład masarski, a także burmistrz Sanoka) i Pauliny z domu Dziura (zm. 1926 w wieku 68 lat). Jego rodzice mieli 12 dzieci, z których troje zmarło w dzieciństwie, a dziewięcioro pozostałych to: Franciszek (1875–1944, jego synem, bratankiem Edmunda był Eugeniusz Słuszkiewicz), Józef (1880–1914), Teofila (1882–1951, żona Franciszka Martynowskiego), Maksymilian (1884–1940, urzędnik, ostatni burmistrz Sanoka w II Rzeczypospolitej), Emilia (1888–1982, nauczycielka, m.in. w Szkole Żeńskiej nr 4 im. Królowej Jadwigi w latach 1918-1923), Władysława (1886–1971, jej synem, a siostrzeńcem Edmunda był Wiesław Nowotarski oraz Witold Nowotarski - stroiciel instrumentów muzycznych), Witold (1890–1914, absolwent Akademii Handlu Zagranicznego, pisarz, kierownik kółka amatorskiego, jako ochotnik armii austriackiej walczył w bitwie pod Kraśnikiem, zmarł od ran wówczas odniesionych), Roman (1892–1975) i Edmund (1895–1980, najmłodsze dziecko). Wszyscy z nich ukończyli szkoły, trzech było absolwentami wyższych uczelni. Rodzina Słuszkiewiczów zamieszkiwała w Sanoku przy ulicy Tadeusza Kościuszki 60 (przy tej ulicy działał też sklep wędliniarski Słuszkiewiczów).
Edmund Słuszkiewicz w 1914 zdał egzamin dojrzałości w C. K. Gimnazjum w Sanoku (w jego klasie byli m.in. Wiktor Boczar, Mieczysław Jus, Aleksander Kolasiński, Stanisław Kosina, Stanisław Kurek, Franciszek Löwy, Tadeusz Piech). Po maturze miał wstąpić do zakonu oo. jezuitów. Następnie w wymiarze roku odbył służbę wojskową w c. i k. armii podczas I wojny światowej. Był żołnierzem Legionów Polskich w szeregach II Brygady. Dekretem Wodza Naczelnego Józefa Piłsudskiego z 19 lutego 1919 jako były oficer armii austro-węgierskiej został przyjęty do Wojska Polskiego z dniem 1 stycznia 1918 wraz z zatwierdzeniem posiadanego stopnia podporucznika ze starszeństwem z dniem 15 stycznia 1918 i rozkazem z tego samego dnia 19 lutego 1919 szefa Sztabu Generalnego płk. Stanisława Hallera skierowany jako oficer gospodarczy przy szpitalu załogi Sanok od 1 listopada 1918. Następnie służył w 3 batalionie Strzelców Sanockich. W Wojsku Polskim awansowany do stopnia porucznika rezerwy piechoty ze starszeństwem z dniem 1 czerwca 1919. W 1923, 1924 był przydzielony jako oficer rezerwowy do 7 pułku piechoty Legionów w Chełmie.
Jako absolwent akademii handlowej w styczniu 1924 został uznany przynależnym do gminy Sanok. Ukończył studia prawa na Wydziale Prawa i Umiejętności Politycznych Uniwersytetu Jagiellońskiego z tytułem doktora praw.
Publikował wiersze od 1919 i artykuły jako dziennikarz m.in. w „Ilustrowanym Kuryerze Codziennym”, „Kuryerze Literacko-Naukowym”, tygodniku „As”, „Światowidzie”, „Tygodniku Powszechnym”, „Gościu Niedzielnym”, pismach „Wschód” i „Bóg i Ojczyzna” (wydawany przez Hufiec Harcerski w Sanoku), „Materiały Muzeum Budownictwa Ludowego w Sanoku”. W 1929 był jednym z założycieli sanockiego koła Polskiego Towarzystwa Tatrzańskiego, w ramach którego działał w komisji propagandowej. Działał w sanockim oddziale Związku Obrońców Podkarpacia, którego został wybrany prezesem w lipcu 1937. Zebrał wspomnienia uczestników wojny polsko-ukraińskiej 1918-1919 (później został zarekwirowane w większości przez funkcjonariuszy Urzędu Bezpieczeństwa Publicznego). W 1938 był przewodniczącym sekcji redakcyjnej publikacji "Sprawozdanie finansowe z działalności Państwowego Gimnazjum w Sanoku w latach 1888 – 1938 wydane z okazji Wielkiego Zjazdu Wychowawców i Wychowanków Zakładu w 50 rocznicę pierwszego egzaminu dojrzałości" wydanej z okazji obchodów jubileuszu szkoły oraz w jej ramach opublikował dwa rozdziały i wierszy okolicznościowy. W 1938 wygłosił prelekcję na antenie Polskiego Radia Lwów pt. "Sanok w perspektywie wieków". Działał na polu kulturalnym, wraz z bratem Maksymilianem przygotowywał w Sanoku inscenizacje jasełek. Wykonywał także przekłady z języka łacińskiego i z sanskrytu.
Podczas II wojny światowej i trwającej okupacji niemieckiej pracował jako urzędnik w kasie oszczędności. Był wówczas stanu wolnego. Po wojnie w latach 50. zamieszkiwał przy ulicy Władysława Sikorskiego 21 w Krakowie. Po 1956 popierał ideę ponownego wzniesienia pomnika Tadeusza Kościuszki w Sanoku w pierwotnym miejscu na placu św. Jana (pomysł wsparła m.in. Jadwiga Zaleska), lecz ostatecznie w 1962 nowy monument stanął w innym miejscu.

</doc>
<doc id="3136515" url="https://pl.wikipedia.org/wiki?curid=3136515" title="Biblia Wacława IV">
Biblia Wacława IV

Biblia Wacława IV () – bogato ilustrowany manuskrypt zawierający przekład Starego Testamentu na język niemiecki, sporządzony około 1390–1395 roku dla króla Czech Wacława IV Luksemburskiego. Jest przechowywany w zbiorach Austriackiej Biblioteki Narodowej w Wiedniu (sygnatura od "Cods 2759" do "Cods 2764").
Opis.
Manuskrypt liczy 1214 pergaminowych kart. Księga pozostała nieukończona, brakuje Proroków mniejszych, 1 i 2 Księgi Machabejskiej oraz całego Nowego Testamentu. Z zaplanowanych prawdopodobnie około 1200 miniatur wykonano zaledwie 654. Tekst pisany jest teksturą gotycką w dwóch kolumnach, po 36 wierszy każda.
Na podstawie analizy paleograficznej przyjmuje się, iż tekst został zapisany ręką trzech skrybów. Przekład został dokonany w oparciu o łacińską Wulgatę, tłumacz nie jest jednak znany. Prawie każdy z rozdziałów zdobi jedna lub nawet więcej miniatur, co czyni Biblię Wacława IV unikatową na tle ówczesnych edycji Pisma Świętego, zawierających zazwyczaj tylko jedną miniaturę na każdą księgę. Nadto tekst zdobią bordiury i drolerie o najczęściej świeckiej tematyce. Miniatury wykonało kilku iluminatorów, wyraźnie różniących się od siebie stylem.
Rękopis wyróżnia się licznymi przedstawieniami skąpo ubranych panien łaziebnych. W XVI wieku czeski kronikarz Václav Hájek z Libočan w "Kronice Czeskiej" przywołał legendę według której uwięziony król Wacław IV miał uwolnić się z więzienia dzięki pomocy łaziebnej Zuzanny. Zorganizowała ona ucieczkę króla łodzią. Wówczas Zuzanna miała zostać kochanką króla, a ten za jej starania wybudował łaźnię w Pradze i oddał jej w zarząd. Opowieść ta rozpowszechniła się w XIX wieku w Czechach. Dziś obecność skąpo ubranych łaziebnych panien obecnych na kartach średniowiecznej Biblii stanowi problem naukowy.
Po śmierci Wacława manuskrypt trafił do jego brata Zygmunta, przez którego córkę Elżbietę stał się własnością jej męża Albrechta II Habsburga. W 1447 roku księga została po raz pierwszy oprawiona. Od 1500 roku przechowywana była w Innsbrucku. Po wygaśnięciu tyrolskiej linii Habsburgów w 1665 roku manuskrypt trafił do Wiednia. W roku 1790 roku podzielono go na sześć tomów i oprawiono. Od 1936 roku znajduje się w zbiorach Austriackiej Biblioteki Narodowej.

</doc>
<doc id="3136518" url="https://pl.wikipedia.org/wiki?curid=3136518" title="Fernando Croxatto">
Fernando Croxatto

Fernando Martín Croxatto (ur. 25 września 1956 w Morón) – argentyński duchowny katolicki, biskup Neuquén od 2017.
Życiorys.
Święcenia kapłańskie przyjął 6 grudnia 1986 z rąk kardynała Juana Carlosa Aramburu. Inkardynowany do archidiecezji Buenos Aires, pracował jako wikariusz w parafii Chrystusa Króla oraz jako wicerektor domu formacyjnego dla seminaryjnych roczników propedeutycznych. W 1991 przeniósł się do diecezji San Roque i w 2000 uzyskał pozwolenie na inkardynację do niej. Pracował głównie jako duszpasterz parafialny, był także m.in. rektorem "pre-seminarium" (1994–2006) oraz wikariuszem generalnym diecezji (2002–2008).
13 marca 2014 papież Franciszek mianował go biskupem pomocniczym diecezji Comodoro Rivadavia oraz biskupem tytularnym "Fissiana". Sakry biskupiej 17 maja 2014 udzielił mu biskup José Lorenzo Sartori.
3 sierpnia 2017 papież Franciszek mianował do biskupem diecezji Neuquén.

</doc>
<doc id="3136519" url="https://pl.wikipedia.org/wiki?curid=3136519" title="Sprawa jest osobista">
Sprawa jest osobista

Sprawa jest osobista – siódmy album studyjny polskiego zespołu Frontside. Wydawnictwo ukazało się 7 marca 2014 roku nakładem wytwórni muzycznej Mystic Production. Gościnnie w nagraniach wzięli udział wokalista zespołu Virgin Snatch – Łukasz Zieliński, lider zespołu Coma – Piotr Rogucki oraz znana z występów w zespole Mothernight wokalistka Aleksandra Kasprzyk. 
Album stanowi odejście od poprzednich dokonań zespołu utrzymanych stylistycznie w nurcie metalcore. Na płycie "Sprawa jest osobista" zespół odwołuje się do szeroko pojętej muzyki rockowej i heavymetalowej, zyskując przychylność krytyków muzycznych. W ramach promocji do pochodzącej z płyty piosenki „Legenda” został zrealizowany teledysk, który wyreżyserował Mateusz Winkiel.
Nagrania dotarły do 11. miejsca zestawienia OLiS.

</doc>
<doc id="3136522" url="https://pl.wikipedia.org/wiki?curid=3136522" title="Karabin maszynowy Brixia M1920">
Karabin maszynowy Brixia M1920

6,5 mm karabin maszynowy Brixia wz. 1920 – ciężki karabin maszynowy konstrukcji włoskiej.
Karabin wzorowany na ciężkim karabinie maszynowym Fiat–Revelli wz. 1914. Dostosowany do karabinowego naboju Mannlicher–Carcano o kalibrze 6,5 mm. 
Jest to broń samoczynno–samopowtarzalna, która działa na zasadzie krótkiego odrzutu lufy. Ryglowana odbywa się przez obrót zamka. Chłodzenie lufy jest wodne (pojemność chłodnicy 4 l.). Zasilany z magazynka pudełkowego o pojemności 30 lub 50 nabojów, a przyłącza się go z prawej strony broni. Celownik krzywiznowy. Szybkostrzelność regulowana. Do strzelania osadzano ją na ciężkiej podstawie trójnożnej.

</doc>
<doc id="3136534" url="https://pl.wikipedia.org/wiki?curid=3136534" title="Asemblacja">
Asemblacja



</doc>
<doc id="3136535" url="https://pl.wikipedia.org/wiki?curid=3136535" title="BLAST">
BLAST

BLAST (ang. "Basic Local Alignment Search Tool") – narzędzie bioinformatyczne (algorytm) służące do lokalnego przyrównywania sekwencji aminokwasów białek lub nukleotydów DNA. BLAST umożliwia naukowcom porównywanie żądanej sekwencji z sekwencjami zawartymi w biologicznych bazach danych i ocenę ich podobieństwa.
Różne typy BLAST-a służą do porównywania różnych rodzajów sekwencji. Dla przykładu: po odkryciu nieznanego genu u myszy, przeszukują bazę z ludzkim genomem pod kątem obecności podobnych genów. BLAST znajdzie sekwencje podobne w bazie o ustalonych z góry parametrach (takich jak stopień podobieństwa). Dzięki prostocie obsługi jest użytecznym narzędziem.
Projektantami algorytmu byli: Stephen Altschul, Warren Gish, Webb Miller, Eugene Myers, i David J. Lipman z National Institutes of Health. Opublikowali oni wyniki swojej pracy w "Journal of Molecular Biology" w 1990 roku.
Informacje.
BLAST jest jednym z najczęściej używanych programów tego typu ze względu na zastosowanie mechanizmu heurystycznego i dużo większą szybkość działania w przeciwieństwie do znajdowania optymalnego przyrównania.
Przed napisaniem algorytmu BLAST czy FASTA przeszukiwanie dużych biologicznych baz danych było uciążliwe (robione np. Algorytmem Smitha-Watermana) i powolne gdyż wiązało się z przyrównywaniem całych sekwencji.
Podczas gdy BLAST działa szybko nie zapewnia on tego że będzie to optymalne dopasowanie zapytania do bazy, algorytm Smitha-Watermana daje tą pewność kosztem dużego zużycia zasobów komputera i czasu.
BLAST jest działa w dużo krótszym czasie niż FASTA gdyż bierze pod uwagę tylko ważniejsze fragmenty sekwencji.
Działanie.
BLAST używa metod heurystycznych do znajdowania podobnych sekwencji, nie porównując całej sekwencji lecz tylko krótsze fragmenty obu sekwencji. Po znalezieniu pierwszego dopasowania globalnego BLAST zaczyna przyrównywać sekwencje lokalnie. BLAST próbuje znaleźć ciągi takich samych liter układając z nich jak najdłuższe słowa, jest to ważny element BLASTa. Dla przykładu sekwencja GLKFA ma trzy trzyliterowe słowa GLK, LKF, KFA.

</doc>
<doc id="3136555" url="https://pl.wikipedia.org/wiki?curid=3136555" title="Zakaz klonowania">
Zakaz klonowania

Twierdzenie o nieklonowaniu (zakaz klonowania, twierdzenie o niemożności klonowania, ang. "no-cloning theorem") – twierdzenie mówiące, że nie można wykonać kopii nieznanego stanu kwantowego. Zostało sformułowane i udowodnione przez Williama Woottersa i Wojciecha Żurka oraz niezależnie przez Dennisa Dieksa w 1982 roku i ma fundamentalne znaczenie dla teorii mechaniki kwantowej oraz informatyki kwantowej. Jego dopełnieniem jest zakaz usuwania, jak i zakaz ukrywania.
Twierdzenie.
Poszukujemy procedury pozwalającej na „skopiowanie” dowolnego stanu kwantowego formula_1 (zob. Notacja Diraca). Aby zachować oryginalny stan formula_2 złożymy go z innym stanem kwantowym formula_3 i taki stan złożony formula_4 poddamy predefiniowanej „operacji kopiowania”, tj. unitarnej ewolucji (zob. też Bramka kwantowa), na wyjściu której spodziewamy się uzyskać separowalny stan oryginalny formula_1 złożony z jego kopią, tj. formula_6
Twierdzenie: Nie istnieje uniwersalny operator unitarny formula_7 taki, że dla dowolnych znormalizowanych stanów formula_8 i formula_3
Dowód 1: Uniwersalny operator unitarny formula_11 którego poszukujemy, winien kopiować dowolne stany kwantowe, powiedzmy, formula_1 i formula_13 Zakładając dodatkowy stan kwantowy formula_14 który miałby zostać w trakcie tej operacji „nadpisany” stanem kopiowanym, można to zapisać w dwóch równaniach (w dalszej części pominięto symbol formula_15 iloczynu tensorowego):
oraz
Mnożąc skalarnie ich lewe strony, otrzymujemy:
natomiast mnożąc skalarnie ich prawe strony otrzymujemy:
Tym samym formula_20 co zachodzi jedynie dla formula_21 lub formula_22 Pojedynczy operator unitarny formula_7 może zatem skopiować co najwyżej dwa stany ortonormalne formula_24 ale nie dwa dowolne stany kwantowe formula_1 i formula_13
Rozważmy kopiowanie pojedynczego kubitu
który jest najmniejszą i niepodzielną jednostką informacji kwantowej. W ogólnym przypadku kubit reprezentowany jest w dwuwymiarowej przestrzeni Hilberta formula_28 przez dwie liczby zespolone formula_29 zwane amplitudami prawdopodobieństwa, spełniające warunek normalizacji formula_30 W ogólnym przypadku są to zatem trzy liczby rzeczywiste (dwa kąty skierowane oraz jeden moduł), których skopiowanie (z określoną dokładnością) przy użyciu komputera klasycznego nie stanowi problemu. Jeżeli jednak kubit jest spolaryzowany w bazie {formula_31} (tj. formula_32 lub formula_33), wówczas do jego reprezentacji wystarczy już tylko jedna liczba zespolona (formula_34 lub formula_35), czyli dwie liczby rzeczywiste (kąt skierowany oraz moduł równy jedności), podczas gdy wartość trzeciej może być dowolna. Fizyczna implementacja kubitu (np. spin elektronu, czy polaryzacja fotonu) przechowuje jednak całą informację o kubicie w swojej „strukturze”.
Dowód 2: Niech formula_36 oraz formula_37 Operator klonowania zastosowany na formula_38 oraz formula_39 da ten sam wynik, ponieważ formula_40 a więc dany operator nie jest odwracalny i nie może być poprawnym obliczeniem kwantowym.

</doc>
<doc id="3136556" url="https://pl.wikipedia.org/wiki?curid=3136556" title="Tęcza (czasopismo)">
Tęcza (czasopismo)

Tęcza – polskie czasopismo kulturalno-społeczne, wydawane w latach 1927–1939 w Poznaniu przez Drukarnię i Księgarnię św. Wojciecha.
Historia.
Pierwszy numer pisma ukazał się 19 listopada 1927. Początkowo „Tęcza” była tygodnikiem, a następnie od 1931 miesięcznikiem. Redaktorami naczelnymi byli kolejno Szczepan Jeleński, od września 1928 roku Emil Zegadłowicz, Jerzy Drobnik oraz od 1931 Józef Kisielewski. W skład redakcji wchodzili także Konstanty Troczyński oraz Jan Ulatowski skupieni w Kole Polonistów na UAM. Stałymi współpracownikami byli krytyk literacki Artur Górski, pisarz Stanisław Wasylewski oraz Artur Grzymała-Siedlecki.
Pismo drukowane było w drukarni Księgarni Świętego Wojciecha. Było jednym z nielicznych kolorowych gazet drukowanych w międzywojennej Polsce, które stało na wysokim poziomie edytorskim. Czasopismo publikowało reportaże, utwory literackie polskich poetów oraz pisarzy m.in. Konstantego Gałczyńskiego, Kazimiery Iłłakowiczówny, Adolfa Nowaczyńskiego oraz zamieszczało reprodukcje dzieł polskich artystów malarzy oraz grafików okresu międzywojennego m.in. Władysława Skoczylasa, Wacława Boratyńskiego czy Stanisława Ostoji-Chrostowskiego.

</doc>
<doc id="3136557" url="https://pl.wikipedia.org/wiki?curid=3136557" title="Warnemuende">
Warnemuende



</doc>
<doc id="3136559" url="https://pl.wikipedia.org/wiki?curid=3136559" title="Siedliska (powiat lipnowski)">
Siedliska (powiat lipnowski)

Siedliska – osada leśna w Polsce położona w województwie kujawsko-pomorskim, w powiecie lipnowskim, w gminie Skępe.
W latach 1975–1998 miejscowość administracyjnie należała do województwa włocławskiego.
Nazwa miejscowości została zniesiona z 2022 r.

</doc>
<doc id="3136561" url="https://pl.wikipedia.org/wiki?curid=3136561" title="Seebad Warnemünde">
Seebad Warnemünde



</doc>
<doc id="3136562" url="https://pl.wikipedia.org/wiki?curid=3136562" title="Ostseebad Warnemünde">
Ostseebad Warnemünde



</doc>
<doc id="3136564" url="https://pl.wikipedia.org/wiki?curid=3136564" title="Petr Hošek (piłkarz)">
Petr Hošek (piłkarz)

Petr Hošek (ur. 1 kwietnia 1989 w Nýrsku) – czeski piłkarz występujący na pozycji napastnika w Tatranie Preszów.

</doc>
<doc id="3136566" url="https://pl.wikipedia.org/wiki?curid=3136566" title="Warnemünde (ujednoznacznienie)">
Warnemünde (ujednoznacznienie)

Niemcy:
Osoby:
Inne:

</doc>
<doc id="3136567" url="https://pl.wikipedia.org/wiki?curid=3136567" title="ESTiOuPi">
ESTiOuPi

eSTiOuPi – album zespołu Konopians, wydany w 2011 roku.
Historia.
Album został nagrany przez pochodzący z Zagłębia zespół Konopians, wykonujący muzykę zaliczaną do gatunków reggae oraz ska. Płyta zawiera 12 autorskich utworów. Piosenki z albumu wykonywane były m.in. podczas 10. edycji Ostróda Reggae Festiwal.

</doc>
<doc id="3136568" url="https://pl.wikipedia.org/wiki?curid=3136568" title="Zygmunt Kukulski">
Zygmunt Kukulski

Zygmunt Bolesław Kukulski (ur. 2 maja 1890 w Jaśle, zm. 4 stycznia 1944 w Peebles) – polski naukowiec zajmujący się historią i pedagogiką, profesor Katolickiego Uniwersytetu Lubelskiego.
Życiorys.
W latach 1901–1909 uczęszczał Państwowego Gimnazjum Klasycznego im. Króla Stanisława Leszczyńskiego w Jaśle. W roku akademickim 1909/1910 studiował prawo na Uniwersytecie Jagiellońskim, a następnie przeniósł się na Wydział Filozoficzny UJ. W latach 1910–1914 studiował polonistykę i pedagogikę. W latach 1913–1914 rozpoczął pracę pedagogiczną w Gimnazjum św. Anny w Krakowie, przerwaną na skutek służby wojskowej (1914–1917). Ciężko ranny dostał się do niewoli rosyjskiej, z której jako inwalida wrócił jeszcze przed końcem wojny. Leżał długie miesiące w szpitalu wojskowym w Krakowie. Doktorat obronił w 1917 na podstawie rozprawy "Działalność pedagogiczna Tadeusza Czackiego". W latach 1918–1919 pracował jako urzędnik w Ekspozyturze Rady Szkolnej Krajowej. W 1920 przeniósł się na stałe do Lublina. W 1925 habilitował się w zakresie pedagogiki na Uniwersytecie Jana Kazimierza we Lwowie na podstawie rozprawy "Główne momenty myśli i badań pedagogicznych". W latach 1920–1939 pełnił funkcję nauczyciela literatury polskiej i historii w Państwowym Gimnazjum im. Stanisława Staszica oraz od 1931 dyrektora szkoły. Ponadto w latach 1926–1930 prowadził wykłady z psychologii i pedagogiki na Państwowym Wyższym Kursie Nauczycielskim. W latach 1920–1925 został zatrudniony jako zastępca profesora pedagogiki na Katolickim Uniwersytecie Lubelskim, w latach 1925–1928 jako profesor nadzwyczajny, a w latach 1928–1939 jako profesor zwyczajny. W latach 1920–1939 prowadził zajęcia dydaktyczne na Wydziale Nauk Humanistycznych, w latach 1920–1933 na Wydziale Teologicznym, zaś w latach 1920–1923 na Wydziale Prawa Kanonicznego. W latach 1927–1930 był dziekanem Wydziału Nauk Humanistycznych. Od 1925 dojeżdżał także zwykładami na UJK do Lwowa. Osobną kartę w naukowym życiorysie Kukulskiego stanowi jego praca około zorganizowania czy raczej odnowienia Towarzystwa Przyjaciół Nauk w Lublinie w 1927. Był on też jego prezesem. W 1934 został członkiem założycielem Towarzystwa Naukowego KUL. W 1938 wyjechał do Rzymu na uroczystości kanonizacyjne św. Andrzeja Boboli jako reprezentant KUL. Wybuch wojny zastał go za granicą, dokąd udał się na wystawę światową w Chicago. Nie zdążył wrócić do kraju, zatrzymał się w Londynie, a następnie udał się do Edynburga, gdzie wykładał w latach 1943–1944 historię wychowania w Studium Pedagogicznym Uniwersytetu Edynburskiego, zorganizowanym dla polskich nauczycieli.
Zmarł nagle w Szkocji. Na Cmentarzu Powązkowskim w Warszawie znajduje się jego symboliczny nagrobek (kwatera 267-2-23).

</doc>
<doc id="3136569" url="https://pl.wikipedia.org/wiki?curid=3136569" title="Przejście graniczne Pieńsk-Deschka">
Przejście graniczne Pieńsk-Deschka

Przejście graniczne Pieńsk-Deschka – utworzone i zlikwidowane w 2007 roku polsko-niemieckie drogowe przejście graniczne położone w województwie dolnośląskim, w powiecie zgorzeleckim, w miejscowości Pieńsk.
Opis.
Przejście graniczne Pieńsk-Deschka z miejscem odprawy granicznej po stronie polskiej w miejscowości Pieńsk zostało utworzone 2 lutego 2007 roku. Czynne było całą dobę. Dopuszczony był ruch osobowy: piesi, rowerzyści i mały ruch graniczny. Obie miejscowości łączył most na rzece Nysie Łużyckiej.
21 grudnia 2007 roku na mocy układu z Schengen przejście graniczne zostało zlikwidowane.

</doc>
<doc id="3136570" url="https://pl.wikipedia.org/wiki?curid=3136570" title="Parafia Świętej Trójcy w Ułan Bator">
Parafia Świętej Trójcy w Ułan Bator

Parafia Świętej Trójcy – parafia prawosławna w Ułan Bator, w jurysdykcji Rosyjskiego Kościoła Prawosławnego, obejmująca terytorium Mongolii. Placówka stauropigialna.
Historia.
Parafia prawosławna na terenie dzisiejszej Mongolii powstała w latach 60. XIX w. Kaplicę parafialną pod wezwaniem Świętej Trójcy urządzono przy rosyjskim konsulacie w Urdze. Pierwsze nabożeństwo celebrował 3 kwietnia 1864 pochodzący z Zabajkala ks. Jan Nikolski. Po 1924 parafia została zlikwidowana przez władze Mongolskiej Republiki Ludowej. Reaktywacja parafii nastąpiła w latach 90. XX w., po upadku komunizmu w Mongolii. W latach 2001–2009 wzniesiono w Ułan Bator (w dzielnicy Bajandzürch, przy ulicy Marszałka Żukowa) wolnostojącą cerkiew parafialną, konsekrowaną (tak jak pierwszą kaplicę – pod wezwaniem Świętej Trójcy) w 2009. Proboszczem parafii jest ks. Aleksy Trubacz.

</doc>
<doc id="3136571" url="https://pl.wikipedia.org/wiki?curid=3136571" title="Park Narodowy Alejandro de Humboldt">
Park Narodowy Alejandro de Humboldt

Park Narodowy Alejandro de Humboldt (hiszp. "Parque Nacional Alejandro de Humboldt") – park narodowy w południowo-wschodniej części Kuby, w prowincjach Holguín i Guantánamo. Nazwany na cześć niemieckiego naukowca Alexandra von Humboldta, który wizytował wyspę w 1800 i 1801, od 2001 roku wpisany na listę światowego dziedzictwa UNESCO z uwagi na unikalne: powierzchnię, zróżnicowanie wysokości i form geologicznych, bogactwo endemicznej flory i fauny. Powierzchnia parku wynosi 711,38 km², z których 685,72 km² przypada na ląd, a 22,63 km² stanowi obszar morski. Obejmuje wysokości od poziomu morza do szczytu El Toldo (1168 m n.p.m.).
Rzeki, biorące swoje źródła w górach parku są największymi rzekami na wyspach karaibskich. Dzięki bardzo dużej wilgotności występuje tu szczególnie duże zróżnicowanie biologiczne. Występuje tu 16 z 28 kubańskich endemicznych gatunków roślin, np. "Dracaena cubensis", "Podocarpus ekman". Faunę reprezentują liczne gatunki papug, jaszczurek, kolibrów, ślimaków oraz hutia i zagrożony Almik kubański.
Historia.
Park Narodowy obejmuje obszar, który w historii był w bardzo małym stopniu eksploatowany przez człowieka, znane jest tu tylko archeologiczne stanowisko z czasów prekolumbijskich nad brzegiem Aguas Verdes. W XVIII i XIX w. w pogranicznych rejonach chronili się zbiegli niewolnicy.
Początki parku datuje się w latach 60., w 1996 obszary chronione zostały połączone w Park Narodowy, który został wpisany na listę światowego dziedzictwa UNESCO w 2001.

</doc>
<doc id="3136572" url="https://pl.wikipedia.org/wiki?curid=3136572" title="Sośniak">
Sośniak



</doc>
<doc id="3136573" url="https://pl.wikipedia.org/wiki?curid=3136573" title="Szarłata">
Szarłata



</doc>
<doc id="3136574" url="https://pl.wikipedia.org/wiki?curid=3136574" title="Szelejewo">
Szelejewo

Zobacz też: Szelejewo Drugie, Szelejewo Pierwsze

</doc>
<doc id="3136575" url="https://pl.wikipedia.org/wiki?curid=3136575" title="Wielęcin">
Wielęcin



</doc>
<doc id="3136576" url="https://pl.wikipedia.org/wiki?curid=3136576" title="Wikno">
Wikno



</doc>
<doc id="3136577" url="https://pl.wikipedia.org/wiki?curid=3136577" title="Witniczka">
Witniczka



</doc>
<doc id="3136578" url="https://pl.wikipedia.org/wiki?curid=3136578" title="Wręczyca">
Wręczyca



</doc>
<doc id="3136579" url="https://pl.wikipedia.org/wiki?curid=3136579" title="Wrzesina">
Wrzesina



</doc>
<doc id="3136581" url="https://pl.wikipedia.org/wiki?curid=3136581" title="I Gospod sleze da ni widi">
I Gospod sleze da ni widi

I Bóg zstąpił, aby nas zobaczyć (bułg. "И Господ слезе да ни види") – bułgarski film dramatyczny z 2003 roku, reżyserii Petyra Popzłatewa. Premiera filmu miała miejsce w Bułgarii 22 listopada 2003 roku.
Fabuła.
Akcja rozgrywa się w Kestenie, malowniczym miasteczku na południu Bułgarii. Francuski socjolog François Denis przybywa do wsi by studiować możliwość konfliktu etnicznego na Bałkanach. Stwierdza, że w miejscu tym, odległym zaledwie 100 km od Kosowa, muzułmanie i chrześcijanie potrafią żyć w pokoju tak, jak to było przez setki lat. Ale gościa z Zachodu znacznie bardziej interesują mieszkańcy: Władimir, który pełni w wiosce wszystkie stanowiska od sołtysa po listonosza, poeta, którego wierszy nikt nigdy nie wydał, a który marzy by choć raz jeszcze obejrzeć „Największą miłość” Rossellniego, i przemytnik gotów zrobić wszystko dla swego psychicznie chorego brata. To fascynujący i absurdalny lecz harmonijny świat, gdzie wszystko może się zdarzyć – gdzie nawet z kranów zamiast wody popłynie wino.

</doc>
<doc id="3136585" url="https://pl.wikipedia.org/wiki?curid=3136585" title="Ferenc Salbert">
Ferenc Salbert

Ferenc Salbert (ur. 5 sierpnia 1960) – francuski lekkoatleta specjalizujący się w skoku o tyczce.

</doc>
<doc id="3136591" url="https://pl.wikipedia.org/wiki?curid=3136591" title="TFI PZU">
TFI PZU



</doc>
<doc id="3136592" url="https://pl.wikipedia.org/wiki?curid=3136592" title="Trianon">
Trianon



</doc>
<doc id="3136593" url="https://pl.wikipedia.org/wiki?curid=3136593" title="Abbasabad-e Hadżi">
Abbasabad-e Hadżi

Abbasabad-e Hadżi (pers. عباس ابادحاجي) – miejscowość w południowym Iranie, w ostanie Kerman. W 2006 roku miejscowość liczyła 2086 osób w 516 rodzinach.

</doc>
<doc id="3136594" url="https://pl.wikipedia.org/wiki?curid=3136594" title="Roberto García (lekkoatleta)">
Roberto García (lekkoatleta)

Roberto García – argentyński lekkoatleta, sprinter. Brązowy medalista lekkoatletycznych mistrzostw Ameryki Południowej w biegu na 200 m z 1924 roku.
Zawodnik zdobył brązowy medal w biegu na 100 metrów podczas lekkoatletycznych mistrzostw Ameryki Południowej w 1924 roku, przegrywając z rodakiem, Félixem Escobarem oraz Chilijczykiem, Luisem Miguelem. Czas, jaki osiągnął García w tym biegu nie jest znany.

</doc>
<doc id="3136596" url="https://pl.wikipedia.org/wiki?curid=3136596" title="Bogusław Kubicki">
Bogusław Kubicki

Bogusław Kubicki (ur. 18 listopada 1933 w Drochowie Górnym, zm. 19 kwietnia 1985 w Warszawie) – polski genetyk, profesor SGGW. 
Ukończył I Liceum Ogólnokształcące im. Stefana Żeromskiego w Kielcach. Studia inżynierskie ukończył na Wydziale Ogrodniczym SGGW w 1958, a studia magisterskie w zakresie genetyki w 1960. Pracę zawodową rozpoczął jeszcze w czasie studiów w 1958 w Ośrodku Badań Genetycznych PAN w Skierniewicach. W 1967 napisał rozprawę doktorską pt. „Badania nad determinacją płci u ogórków”, a w 1968 za całokształt dorobku naukowego i rozprawę habilitacyjną pt. „Studia porównawcze nad determinacją płci u ogórków i melonów” otrzymał na Wydziale Ogrodniczym SGGW stopień doktora habilitowanego w zakresie genetyki roślin. W 1970 został przeniesiony na etat docenta do Instytutu Genetyki i Hodowli Roślin SGGW w Warszawie. W 1977 otrzymał nominację na profesora nadzwyczajnego. W latach 1977-1985 był kierownikiem Katedry Genetyki, Hodowli i Biotechnologii Roślin. Współtwórca nowoczesnej hodowli roślin. Pochowany na starym cmentarzu na Służewie.

</doc>
<doc id="3136597" url="https://pl.wikipedia.org/wiki?curid=3136597" title="Dejanira (żona Pelazgosa)">
Dejanira (żona Pelazgosa)

Dejanira (gr. Dēíaneira, łac. Deianira) – w mitologii greckiej żona Pelazgosa, miała z nim syna Likaona, władcę Arkadii. Wedle innych przekazów matką Likaona była nimfa Kyllene lub okeanida Meliboja.

</doc>
<doc id="3136598" url="https://pl.wikipedia.org/wiki?curid=3136598" title="Regina Poźniak">
Regina Poźniak

Regina Późniak (ur. w 1930, zm. w 1985 w Warszawie) – polska doktor habilitowana zajmująca się hydrogeologią, wykładowczyni SGGW. Pochowana na starym cmentarzu na Służewie.

</doc>
<doc id="3136599" url="https://pl.wikipedia.org/wiki?curid=3136599" title="Abbasabad-e Mo’in">
Abbasabad-e Mo’in

Abbasabad-e Mo’in (perski: عباس ابادمعين) – wieś w południowym Iranie, w ostanie Kerman. W 2006 roku miejscowość liczyła 26 osób w 6 rodzinach

</doc>
<doc id="3136602" url="https://pl.wikipedia.org/wiki?curid=3136602" title="Dejanira">
Dejanira



</doc>
<doc id="3136604" url="https://pl.wikipedia.org/wiki?curid=3136604" title="Białostoczek">
Białostoczek



</doc>
<doc id="3136606" url="https://pl.wikipedia.org/wiki?curid=3136606" title="Federico Brewster">
Federico Brewster

Federico W. Brewster (ur. 21 stycznia 1906 roku) – argentyński lekkoatleta, sprinter i płotkarz. Uczestnik Igrzysk Olimpijskich 1924 oraz trzykrotny medalista lekkoatletycznych mistrzostw Ameryki Południowej.
Podczas Igrzysk Olimpijskich w Paryżu w 1924 roku uczestniczył w biegu na 400 metrów. W pierwszej rundzie zajął w swoim biegu eliminacyjnym 2. miejsce z czasem 51,8 s i awansował do ćwierćfinału. W ćwierćfinale swój bieg ukończył na ostatniej, szóstej pozycji i odpadł z rywalizacji.
Zawodnik zdobył złote medale w biegu na 400 metrów oraz 400 metrów przez płotki podczas lekkoatletycznych mistrzostw Ameryki Południowej w 1926 roku, a także brązowy medal w biegu na 400 metrów na lekkoatletycznych mistrzostwach Ameryki Południowej w 1924 roku.
Rekord życiowy zawodnika w biegu na 400 metrów wynosi 49,4 s. Wynik ten został osiągnięty w 1926 roku.

</doc>
<doc id="3136617" url="https://pl.wikipedia.org/wiki?curid=3136617" title="Rajdowe Samochodowe Mistrzostwa Polski 1997">
Rajdowe Samochodowe Mistrzostwa Polski 1997

Ten artykuł dotyczy sezonu 1997 Rajdowych Samochodowych Mistrzostw Polski.
Klasyfikacja generalna kierowców.
Punkty w klasyfikacji generalnej przyznawano za 10 pierwszych miejsc według systemu: 20-15-12-10-8-6-4-3-2-1. Do końcowych punktacji zaliczano zawodnikom 7 najlepszych wyników. Aby zostać Mistrzem Polski trzeba było być sklasyfikowanym w co najmniej pięciu eliminacjach. 
Pogrubioną czcionką wyróżniono zdobywców tytułów Mistrzów i Wicemistrzów Polski. 
Grupa N.
Grupa N - Samochody turystyczne wyprodukowane w ilości co najmniej 2 500 egzemplarzy w ciągu kolejnych 12 miesięcy. Prawie całkowity zakaz przeróbek mających na celu poprawienie osiągów samochodu. Punkty przyznawano za 6 pierwszych miejsc według systemu: 9-6-4-3-2-1.
Formuła 2.
Formuła 2 - Samochody gr. A lub N z napędem na jedną oś, o pojemności skokowej silnika do 2000 cm3, bez turbodoładowania. Do kategorii tej zaliczano też tzw. "kit cars". Punkty przyznawano za 6 pierwszych miejsc według systemu: 9-6-4-3-2-1.
Klasa A-8.
kl. A-8 - samochody powyżej 2000 cm3
Klasa A-6.
kl. A-6 - samochody do 1600 cm3
Klasa N-4.
kl. N-4 - samochody powyżej 2000 cm3
Klasa N-3.
kl. N-3 - samochody do 2000 cm3
Puchar Cinquecento Abarth / klasa A-PCA.
kl. A-PCA - Puchar Cinquecento Abarth - samochody Fiat Cinquecento Abarth gr. A przygotowane z wykorzystaniem zestawu ("kitu") firmy Abarth.
Klasa N-PCS.
Puchar Cinquecento Sporting - samochody Fiat Cinquecento Sporting gr. N. 
Puchar Cinquecento Sporting.
W Pucharze Cinquecento Sporting punktacja obejmowała 25 pierwszych miejsc wg systemu 35-30-26-23-21-20-19 itd. Do końcowych punktacji zaliczano zawodnikom 7 najlepszych wyników.

</doc>
<doc id="3136623" url="https://pl.wikipedia.org/wiki?curid=3136623" title="Buwełno">
Buwełno



</doc>
<doc id="3136627" url="https://pl.wikipedia.org/wiki?curid=3136627" title="Jastrzębniki (osada leśna w powiecie nowotomyskim)">
Jastrzębniki (osada leśna w powiecie nowotomyskim)

Jastrzębniki – dawna osada leśna w Polsce położona w województwie wielkopolskim, w powiecie nowotomyskim, w gminie Opalenica.
W latach 1975–1998 miejscowość położona była w województwie poznańskim.
Nazwę zniesiono z 2023 r. Uwaga w PRNG 2022 "brak zabudowy".

</doc>
<doc id="3136630" url="https://pl.wikipedia.org/wiki?curid=3136630" title="Dżamjangijn Lchagwasüren">
Dżamjangijn Lchagwasüren

Dżamjangijn Lchagwasüren, mong. Жамъянгийн Лхагвасүрэн (ur. 16 marca 1912, zm. 13 maja 1982) – mongolski generał i polityk komunistyczny, minister obrony Mongolskiej Republiki Ludowej (1959-1969).
Życiorys.
Od 1935 członek komunistycznej Mongolskiej Partii Ludowo-Rewolucyjnej, od 1939 szef Zarządu Politycznego i zastępca naczelnego dowódcy Mongolskiej Armii Ludowo-Rewolucyjnej. Brał udział w bitwie nad Chałchin-Goł w 1939 i w działaniach przeciw wojskom japońskim i Mandżukuo w 1945. W 1951 ukończył Akademię Wojskową im. M. Frunze w Moskwie. W larach 1939-1947 członek Prezydium KC i kandydat na członka, następnie członek Biura Politycznego KC Mongolskiej Partii Ludowo-Rewolucyjnej. 1940-1947 był deputowanym do Małego Churału, a w 1951 został deputowanym do Wielkiego Churału Państwowego. 1959-1969 minister spraw wojskowych i naczelny dowódca Wojska Ludowego Mongolskiej Republiki Ludowej. Później był ambasadorem nadzwyczajnym i pełnomocnym w Bułgarii i Polsce.

</doc>
<doc id="3136631" url="https://pl.wikipedia.org/wiki?curid=3136631" title="Ekspansyna">
Ekspansyna



</doc>
<doc id="3136632" url="https://pl.wikipedia.org/wiki?curid=3136632" title="Ekstensyna">
Ekstensyna



</doc>
<doc id="3136633" url="https://pl.wikipedia.org/wiki?curid=3136633" title="Alan Washbond">
Alan Washbond

Alan Washbond (ur. 14 października 1899 w Keene Valley, zm. 30 lipca 1965 w Plattsburgh) – amerykański bobsleista.
Brown razem z Ivanem Brownem zdobył złoty medal na Zimowych Igrzyskach Olimpijskich 1936 w ślizgu dwójek. Jego syn, Waightman Washbond występował na igrzyskach 1948 i 1952 także w bobslejach.

</doc>
<doc id="3136636" url="https://pl.wikipedia.org/wiki?curid=3136636" title="Daniel Gordon">
Daniel Gordon

Daniel Gordon (ur. 16 stycznia 1985 w Dortmundzie) – urodzony w Niemczech jamajski piłkarz, grający na pozycji obrońcy.
Kariera klubowa.
Gordon seniorską karierę rozpoczął w klubie VfL Bochum, w którym jednak ani razu nie zagrał w pierwszym zespole, występował jedynie w drużynie rezerw. W 2006 roku trafił do Borussii Dortmund, w ciągu trzech lat zaliczył jednak ledwie osiem występów w niemieckiej Bundeslidze. Latem 2009 roku przeniósł się do grającego wówczas w drugiej lidze Rot-Weiß Oberhausen, sezon 2011-12 spędził w FSV Frankfurt, od lata 2012 roku jest natomiast graczem Karlsruher SC, z którym w sezonie 2012/13 wywalczył awans do drugiej ligi niemieckiej.
Kariera reprezentacyjna.
W reprezentacji Jamajki zadebiutował 5 czerwca 2013 roku w meczu eliminacji mistrzostw świata przeciwko Meksykowi. Na boisku przebywał przez pełne 90 minut.

</doc>
<doc id="3136642" url="https://pl.wikipedia.org/wiki?curid=3136642" title="Maraton w Mar del Plata">
Maraton w Mar del Plata

Maraton w Mar del Plata – bieg maratoński rozgrywany corocznie (zwykle w pierwszej połowie grudnia, w niektórych latach w drugiej połowie listopada) w argentyńskim mieście Mar del Plata. Pierwsza edycja zawodów miała miejsce w 1987 roku.
W 1989 maraton miał rangę mistrzostw Argentyny.

</doc>
<doc id="3136643" url="https://pl.wikipedia.org/wiki?curid=3136643" title="Dżamjangijn Lhagwasuren">
Dżamjangijn Lhagwasuren



</doc>
<doc id="3136644" url="https://pl.wikipedia.org/wiki?curid=3136644" title="Maratón Ciudad Mar del Plata">
Maratón Ciudad Mar del Plata



</doc>
<doc id="3136645" url="https://pl.wikipedia.org/wiki?curid=3136645" title="Mar del Plata Marathon">
Mar del Plata Marathon



</doc>
<doc id="3136646" url="https://pl.wikipedia.org/wiki?curid=3136646" title="Abbasabad-e Moin">
Abbasabad-e Moin



</doc>
<doc id="3136650" url="https://pl.wikipedia.org/wiki?curid=3136650" title="Biała (Kołaczkowice)">
Biała (Kołaczkowice)

Biała – część wsi Kołaczkowicew Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Biała administracyjnie należała do województwa kieleckiego.
W Białej urodził się Andrzej Radwański.

</doc>
<doc id="3136651" url="https://pl.wikipedia.org/wiki?curid=3136651" title="IPhone 5s">
IPhone 5s

iPhone 5s – smartfon firmy Apple. Jest następcą iPhone’a 5.
Na urządzeniu możliwe jest słuchanie plików mp3 i oglądanie filmów w formacie MPEG-4 oraz robienie zdjęć aparatem cyfrowym. Piosenki i filmy dodaje się tak samo jak w iPodzie i poprzedniku tego telefonu, przez program iTunes. iPhone umożliwia bezprzewodowe połączenie z Internetem za pomocą Wi-Fi i przeglądanie stron internetowych za pomocą przeglądarki Safari Mobile.
Telefon do kontaktu z siecią komórkową wymaga karty nano-SIM.
Procesor.
iPhone 5s wyposażony jest w dwurdzeniowy procesor taktowany zegarem 1,3 GHz oraz układ graficzny PowerVR G6430.
Jest to pierwszy smartfon, którego procesor działa w architekturze 64-bitowej.
Dodatkowo model ten po raz pierwszy, wyposażony został w koprocesor M7, który zarządza czujnikami ruchu.
Aparat cyfrowy.
iPhone ma wbudowany aparat iSight (Sony Exmor-RS) o rozdzielczości 8 megapikseli, który charakteryzuje się pikselami o rozmiarze 1,5 µm oraz możliwością wykonywania panoram, rozpoznawania twarzy i stabilizacji wideo.
Przednia kamera posiada matrycę o rozmiarze 1,2 megapiksela, nagrywa filmy o rozdzielczości 720p w 30 kl./s i ma funkcję rozpoznawania twarzy.
Ekran dotykowy.
iPhone 5s ma 4-calowy (10 cm) wyświetlacz LCD, podświetlany diodami LED o rozdzielczości , o gęstości 326 pikseli na cal. Ekran wykorzystuje autorską technologię Retina, która po raz pierwszy pojawiła się w iPhonie 4. Cechuje się bardzo dobrym odwzorowaniem barw oraz ostrością wyświetlanych elementów.
Powiększanie zdjęć oraz stron internetowych jest ustawiane poprzez zastosowanie technologii Multi-Touch, a dokładnie obsługi przez nią tzw. „gestów”, np. w celu powiększenia zdjęcia lub strony internetowej, trzeba użyć dwóch palców (umieścić je na wyświetlaczu, a następnie przeciągnąć po przekątnej, jakby faktycznie coś rozciągając). W przypadku zdjęć podobny efekt daje „double tap” (podwójne stuknięcie w wyświetlacz).
System operacyjny.
W dniu premiery iPhone 5s pracował pod kontrolą systemu operacyjnego iOS w wersji 7. Obecnie dostępny jest z oprogramowaniem w wersji 12, wydanym 17 września 2018. Zapowiedziano możliwość instalacji wersji 12 dostępnej od jesieni 2018.
Bateria.
Telefon jest wyposażony w akumulator litowo-jonowy o pojemności 1560 mAh.
Pamięć.
Użytkownikowi telefonu udostępnia się 16, 32 lub 64 GB przestrzeni dyskowej i nie ma możliwości rozszerzenia pamięci kartami microSD.
Użytkownik może przechować niektóre dane na wirtualnej przestrzeni dyskowej iCloud. W darmowym pakiecie ma do dyspozycji 5 GB.
Czytnik linii papilarnych.
Model 5s jako pierwszy model telefonu od Apple, został wyposażony w czytnik linii papilarnych tzw. Touch ID. Został on zintegrowany z przyciskiem "Home".
Pierwotnie wykorzystanie Touch ID ograniczało się jedynie do funkcji odblokowania telefonu i potwierdzenia zakupu w App Store. Rok później Apple umożliwiło deweloperom trzecim wykorzystywanie czytnika linii papilarnych w ich własnych aplikacjach. Funkcja ta szczególnie się przydaje m.in. w aplikacjach bankowych.

</doc>
<doc id="3136652" url="https://pl.wikipedia.org/wiki?curid=3136652" title="Pojedynek potworów">
Pojedynek potworów

 – japońsko-amerykański film typu kaijū z 1966 roku w reżyserii Ishirō Hondy. Nieformalny sequel filmu "Frankenstein Conquers the World".
Opis fabuły.
Sztorm na morzu. Japoński sternik kierujący statkiem zostaje zaatakowany przez olbrzymią ośmiornicę. Jej napaść zostaje przerwana przez pokrytego sierścią olbrzyma, który wpierw rozprawia się z ośmiornicą, a następnie zaczyna topić statek. Przybywający w szpitalu sternik jako jedyny ocalały rozbitek opowiada o tym zdarzeniu straży przybrzeżnej. Z jego zeznania wynika, że olbrzym pożarł pozostałych rozbitków, o czym świadczą strzępy ubrań, które wyglądają tak jakby zostały przeżute przez olbrzymią istotę. Straż przybrzeżna prosi o ekspertyzę doktora Paula Stewarta i jego asystentki Akemi Togawy, którzy pięć lat wcześniej prowadzili badania na nieletnim człekokształtnym stworkiem o brązowej sierści. Malec uciekł jednak z laboratorium i teraz stał się pierwszym podejrzanym, w co doktor Stewart i Akemi nie chcą uwierzyć. Zespół naukowców rozpoczyna poszukiwania zbiegłego potwora, chcąc w ten sposób dowieść jego niewinności. Trop zaprowadza ich w Alpy Japońskie. Prasa szybko podchwytuje temat.
W międzyczasie dochodzi do kolejnych zaginięć na wybrzeżu Zatoki Tokijskiej. Doktor Steward wysyła na miejsce zdarzenia kolejnego asystenta, doktora Majidę. Ten odnajduje ślady sierści i z wynikach badań genetycznych wynika, że to ten sam stwór, co z laboratorium. Dziwi się jednak, czemu jednak mieszka pod wodą. W końcu olbrzym o zielonej sierści atakuje lotnisko Haneda, podchwytując bezbronną kobietę. W czasie kiedy ją pożera, zza chmur wychodzi słońce, którego blask zmusza bestię do panicznej ucieczki do oceanu. Doktor Stewart w drodze do Tokio zaczyna zastanawiać się, czy stwór z morza to zupełnie ktoś inny niż jego wychowanek.
Szybko podane jest do publicznej wiadomości, że morski olbrzym jest wrażliwy na światło dzienne. Nocą bestia nawiedza Tokio począwszy od ataku klubu i nieudanej próby pożarcia zagranicznej piosenkarki, jednak po włączeniu wszystkich świateł w mieście przez poinformowanych wcześniej mieszkańców, natychmiast ucieka w góry. Lądowe Siły Samoobrony zostają postawione w stan gotowości. Stosując reflektory i ogniska zaganiają potwora w dolinę, gdzie zastawiono na niego pułapkę. Po konwencjonalnym ogniu z artylerii i czołgów zostają użyte samobieżne działa maserowe oraz lasery, czyniąc potworowi poważne obrażenia. Kiedy wydaje się, że zostanie zabity, na ratunek przybywa mu identyczny osobnik, pokryty brązową sierścią. Jednak brązowy olbrzym nie podejmuje walki z wojskiem i w spokoju odchodzi z rannym pobratymcem. I tak zielony olbrzym zostaje nazwany Gailą, a brązowy Sandą.
Doktorzy Steward i Majida oraz Akemi wraz z wojskiem próbują odnaleźć Sandę i Gailę. W międzyczasie wysnuwają teorię, że uciekający z laboratorium Sanda, oderwał sobie kawałek skóry, który znalazł się w oceanu i dał życie Gaili. Sugeruje, że Gaila to klon Sandy. Wojsko zdaje sobie sprawę, że zabicie któregokolwiek z nich mogłoby przyczynić się do fragmentacji ich komórek i tym samym do zrodzenia się całej populacji podobnych istot, której nie byłoby już można w żaden sposób powstrzymać.
Akemi i Stewart spędzają wolny czas w okolicznych górach. Wkrótce wraz z relaksującymi się nastolatkami uciekają przed Gailą. Akemi podczas ucieczki spada w przepaść trzymając się kurczowo gałęzi. Z opresji ratuje ją Sanda, łamiąc przy tym sobie nogę. Dawny podopieczny Akemi opuszcza ją nie zważając na jej wołania. Sanda wraca do wypoczywającego Gaily, lecz dostrzega przy nim strzępy ubrań pożartych ludzi. Domyślając się krwiożerczej natury swojego „brata”, atakuje go i pomiędzy nimi wywiązuje się bójka. Ludożerca ucieka przed nim w popłochu. Akemi, doktor Majida i doktor Stewart starają się przekonać wojsko, by oszczędzić Sandę, ponieważ tylko Gaila jest zły. Japońskie Siły Samoobrony są zdania, że nie warto ryzykować i lepiej zabić oba potwory. Obie strony zauważają, że Gaila uodpornił się na światło dzienne.
Wciąż poraniony Gaila pojawia się do Tokio siejąc spustoszenie na ulicach miasta. Wkrótce dociera też Sanda. Akemi mając nadzieję, że Sanda nie zginie chce posłużyć mu jako przynęta. Niechętny temu Stewart towarzyszy jej. Wkrótce Gaila dostrzega ich zagania obojgu do podziemnego tunelu. Rozwścieczona bestia łapie kobietę i zamierza ją pożreć, lecz ponownie na ratunek jej przybywa kulejący Sanda. Brązowy olbrzym próbuje uspokoić będącego w amoku „brata”, ale Gaila wydaje się nie reagować na jego prośby, co doprowadza do konfrontacji olbrzymich potworów. Starcie gigantów powoduje ogromne zniszczenia w mieście. W końcu walka przenosi się do portu, a następnie do oceanu. Z brzegu wojsko ostrzeliwuje jeszcze potwory z artylerii i dział maserowych, a także bombarduje je z powietrza. Pod koniec filmu dochodzi do erupcji podmorskiego wulkanu, który zabija zarówno Sandę jak i Gailę. W szpitalu doktor Steward i poddana hospitalizacji Akemi dowiadują się od Majidy, że oba potwory zginęły.
Gaila.
 – fikcyjny olbrzymi potwór ("kaijū"), występujący w japońskich produkcjach fantastycznonaukowych wytwórni Tōhō. Gaila to jeden z dwóch olbrzymów powstały z materiału genetycznego Frankensteina zamieszkujący ocean. Pokryty zieloną sierścią, o szerokiej i płaskiej twarzy z wystającymi kłami. Określany mianem lub Zielonego Gargantui (ang. "Green Gargantua"). W "Pojedynku potworów" odgrywał rolę antagonisty.
Pojedynek potworów.
Gaira był agresywnym ludojadem. Jego skłonność do żywienia się ludzkim mięsem zmuszała go do licznych napaści na skupiska ludzkie na wybrzeżu Japonii m.in. na łodzie, lotnisko i w końcu Tokio. Naukowcy sugerują, że stał się taki, żyjąc w niebezpiecznym podmorskim środowisku zamieszkałym przez groźne stworzenia. Żyjąc na dnie zbiorników wodnych był wrażliwy na światło dzienne, z czasem przebywając dłużej na lądzie jego organizm uodpornił na skutki światła.
Widząc w nim zagrożenie, Lądowe Siły Samoobrony postanowiły go zabić. Na japońskiej prowincji został osaczony przez wojsko i ostrzelany z konwencjonalnej artylerii, oraz samobieżnych dział maserowych, w wyniku czego odniósł poważne rany. Z opresji uratował go inny przedstawiciel jego rodzaju – Sanda, który później się nim zaopiekował.
Jednak kiedy Sanda odkrył, że Gaila żywi się ludzkim mięsem, szybko obrócił się przeciwko „bratu”. Uciekając przed górskim olbrzymem, dotarł do Tokio. Tam usiłował pożreć Akemi, asystentkę doktora Stewarta, lecz tym razem Sanda nie pozwolił, by morski potwór zabił niewinnego człowieka oraz chciał się z nim pojednać. Myśląc, że jego brązowy krewniak wciąż mu zagraża, Gaila stoczył z nim tytaniczną walkę, która z czasem przeniosła się na otwarty ocean. Obaj giną w czasie erupcji podmorskiego wulkanu.
W filmie "Godzilla kontra Mechagodzilla" z 2002 roku podczas dyskusji nt. ataków gigantycznych potworów od roku 1954, premier Machiko Tsuge wspomina atak Gaily w 1966 roku i wynikające z tego wynalezienie dział maserowych. Sceny z nim to wycięte fragmenty z "Pojedynku potworów".
Inne występy.
Gaila wystąpił w serialu "Taiyō no Aitsu" z 1972 roku. W tej wersji jest to potwór filmowy odgrywany przez Tanabę granego przez Haruo Nakajimę.
Gaila jako rzeczywisty potwór pojawił się w serialach tokusatsu "Ike! Goddoman" i "Ike! Gurīnman", w obu jako oponent tytułowych bohaterów, w pierwszym jako bestia grasująca w górach, a w drugim nasłany przez głównych złoczyńców serialu celem zdobycia dziecięcej krwi. W 2008 roku świętując 35-lecie obu seriali Tōhō wypuściło krótkometrażowy film wydany na DVD "Ike! Goddoman", w którym występuje gościnnie Gaila jako jeden z potworów, z którym walczy tytułowy bohater.
Sanda.
 – fikcyjny olbrzymi potwór ("kaijū"), występujący w japońskich produkcjach fantastycznonaukowych wytwórni Tōhō. Sanda to jeden z dwóch olbrzymów powstały z materiału genetycznego Frankensteina zamieszkujący góry. Pokryty brązową sierścią, mający człekopodobną twarz pokrytą brodą. Określany mianem lub Brązowego Gargantui (ang. "Brown Gargantua"). Był nieco większy i cięższy od swojego zielonego odpowiednika.
Pojedynek potworów.
Różnił go również zupełnie odmienny stosunek do ludzi. Będąc jeszcze niegroźnym dzieckiem ludzkich rozmiarów, Sanda został schwytany w górach przez ludzi i oddany pod opiekę zespół naukowy doktora Paula Stewarta. Mimo iż zaprzyjaźnił się ze swoimi opiekunami (zwłaszcza z Akemi, asystentką doktora Stewarta), uciekł i przez pięć lat ukrywał się w górzystych regionach Japonii, gdzie urósł do olbrzymich rozmiarów. Wraz z pojawieniem się pierwszych doniesień o brutalnych atakach włochatego monstrum-ludojada, Sanda stał się pierwszym podejrzanym. Jedynie niegdyś opiekujący się nim naukowcy nie moglił uwierzyć, że ich były podopieczny był zdolny do przemocy wobec ludzi. Sanda nieoczekiwanie objawia się zaskoczonym Lądowym Siłom Samoobrony mającym ostatecznie zabić Gailę i staje w jego obronie. Jednak mając pokojowe nastawienie Sanda nie atakuje wojska, tylko gestami każe im zaprzestać ataku.
Sanda opiekował rannym Gailą i pomagał mu ukrywać się przed ścigającymi ludźmi. Lecz kiedy zdał sobie sprawę, że jego „brat” traktuje ludzi jako swój pokarm, sam zaatakował go. Goniąc morskiego olbrzyma, dotarł do Tokio. W ostatniej chwili uratował Akemi przed pożarciem przez Gailę i chciał się z nim pojednać. Na nic zdały się jego próby uspokojenia zielonego krewniaka. Oba monstra stoczyły tytaniczną walkę, która z czasem przeniosła się na otwarty ocean. Obaj giną w czasie erupcji podmorskiego wulkanu.
Inne występy.
Sanda potem pojawił się w serialach tokusatsu "Ike! Goddoman" i "Ike! Gurīnman", w obu jako oponent tytułowych bohaterów, w pierwszym jako małpopodobny ogr zagrażający ludziom, a w drugim potwór o zmiennym wzroście trującym oddechem nasłany przez głównych złoczyńców serialu celem podporządkowania sobie Ziemi.
Produkcja.
Przygotowania i scenariusz.
Film został zaplanowany jako kontynuacja "Frankenstein Conquers the World" i kolejna koprodukcja Tōhō z United Productions of America. 26 stycznia 1966 roku Takeshi Kimura napisał pierwszą wersję skryptu pt. mającym być bezpośrednią kontynuacją "Frankenstein Conquers the World". Potworami miały być „Górski Frankenstein” o białej sierści i „Morski Frankenstein” o szarej sierści. Kimura oparł historię na micie o braciach Umihiko i Yamahiko ze zbioru "Kojiki", gdzie Umihiko był rybakiem, a Yamahiko góralem.
Następnie powstał drugi skrypt przy udziale Ishirō Hondy, tym razem pt. . Przy trzeciej wersji wprowadzono więcej zmian i zmieniono tytuł na . Podczas finalizacji scenariusza Honda uznał, że film zyska jeśli będzie samodzielnym dziełem. Także ustalono ostateczny tytuł – nadając imiona potworom.
W wydaniu „Variety” z 28 lipca 1965 roku film został ogłoszony pod roboczym tytułem "The Two Frankensteins" wśród czterech innych filmów Tōhō współprodukowanych przez Henry’ego G. Sapersteina, szefa United Productions of America. Reżyserem został Ishirō Honda, dla którego była to pierwsza praca reżyserska dla Tōhō na zlecenie, kiedy pod koniec 1965 roku Iwao Mori z zarządu Tōhō poinformował go, że z powodu cięcia kosztów wytwórni jego coroczny kontrakt reżyserski nie zostanie przedłużony i będzie musiał rozmawiać z producentem Tomoyuki Tanaką o każdym zleceniu.
Casting.
Nick Adams występujący wcześniej w "Frankenstein Conquers the World" i "Inwazji potworów" miał ponownie zagrać amerykańską postać, jednak był niedostępny w Japonii, gdyż był w trakcie burzliwego rozwodu. Kolejnym wyborem był Tab Hunter. Ostatnim wyborem był Russ Tamblyn będący na aktorskiej emeryturze. Tamblyn nie ukrywał, że przyjął rolę tylko dlatego, ponieważ za nią miał otrzymać sporo pieniędzy i możliwość zwiedzenia Japonii. Uważał, że scenariusz jest okropny i liczył, że nikt nie obejrzy filmu.
Dla Kenjiego Sahary, wcielającego się w doktora Mamiyę, była to pierwsza od czasu "Godzilli kontra Mothry" pierwszoplanowa rola i był wdzięczny za to Hondzie. Sahara uważał rolę za „nagrodę” za to, że za namową Hondy wystąpił w serialu telewizyjnym "Ultra Q".
Pierwszym wyborem reżysera efektów specjalnych Eijiego Tsuburayi do roli Sandy był Shōichi Hirose. Ten odmówił, preferując rolę, którą zaproponowano mu w innym filmie, gdzie mógł pokazać swoją twarz. Jego miejsce zajął aktor i kaskader Hiroshi Sekita, debiutując jako aktor kostiumowy do ról potworów. Rolę Gaily otrzymał Haruo Nakajima, sztandarowy aktor kostiumowy w filmach kaijū. Młodego Sandę zagrał aktor dziecięcy Yasuhiro Komiya, a głosu użyczył komik Kasei Kinoshita.
Jedyną prośbą Sapersteina było uwzględnienie angielskiej piosenki śpiewaną przez białą kobietę. W rolę piosenkarki wcieliła się Kipp Hamilton, szwagierka Carol Burnett.
Realizacja.
Zdjęcia były kręcone od 9 maja do 4 czerwca 1966 roku. Muzykę skomponował Akira Ifukube adaptując część utworów z "Frankenstein Conquers the World". Partyturę ukończył 22 lipca 1966 roku.
Russ Tamblyn nienawidził grać w tym filmie i był skonfliktowany z ekipą filmową. Ubolewał, że oprócz tłumacza Haihachiro Okawy nikt nie zna angielskiego i bariera językowa dla niego była dość poważna. Podczas zdjęć robił wszystko na odwrót co kazał mu Honda, czym doprowadzał do wściekłości Hondę i jego asystenta Seijiego Taniego. Także Saperstein żałował, że obsadził Tamblyna w filmie i nazywał go "wrzodem na dupie". Jednocześnie Tamblyn miał dobre zdanie o Hondzie, jako że ten dawał mu mało wskazówek, co wg Tamblyna było oznaką dobrej reżyserii.
Na potrzeby japońskiej wersji Tamblyn został zdubbingowany przez seiyū Gorō Mutsumiego.
Zdjęcia były kręcone w Tokio, Gotenbie i na półwyspie Miura.
Kumi Mizuno cierpiała na lęk wysokości, co zostało wykorzystane w scenie wiszenia nad przepaścią.
Efekty specjalne.
Projekty potworów wykonał projektant związany Tsuburaya Productions, Tōru Narita. Pierwotnie Sanda i Gaila mieli mieć ogony. Reżyser efektów specjalnych filmu, Eiji Tsuburaya był wielkim fanem Gill-mana z "Potwora z Czarnej Laguny" i kilkakrotnie chciał przemycić do filmów Tōhō potwora opartego na nim. Stąd też wczesny szkic koncepcyjny Gaily przypominał Gill-mana.
Teizō Toshimitsu wykonał prototyp i wymodelował głowy kostiumów, podczas gdy bracia Yagi i Eizo Kaimai, byli odpowiedzialni za ich ciała. Kaimai stwierdził, że nie wykorzystał stroju piankowego jako podstawy kostiumów, pomimo obszernych scen wodnych w filmie, ponieważ uważał, że materiał byłby zbyt ograniczający, aby w nim działać. Zamiast tego oparł się na odzieży przypominającej kombinezony z bezpośrednim nałożeniem skóry i futra. Kostiumy obu potworów miały również futbolowe ochraniacze na ramiona, aby podkreślić ich zwinność i siłę. Maski były wymodelowane gipsowo z twarzy Sekity i Nakajimy i miały otwory na oczy i ruchome szczęki, co pozwalało aktorom na grę oczami.
Do kostiumu Sandy jako „górskiego Frankensteina” powierzchnia ciała ma kształt szyszki sosnowej i wykorzystano konopie do użycia owłosienia. W przypadku kostiumu Gaily, w oparciu o prośbę Tsuburayi, aby „brudzić zgniłymi wodorostami i wakame na całym ciele”, Kaimai nałożył wodoodporne sztuczne kwiaty na powierzchnię kostiumu pomalowane drobno pędzlem. W scenach, w której Gaila podnosił ludzi do pożarcia, wykorzystano pełnowymiarowy model prawej ręki. Ponadto ujęcie, w którym Gaila spogląda na łódź rybacką z dna morskiego, zostało wykonane przez akwarium.
W scenie ataku na lotnisko Haneda po raz pierwszy zastosowano technikę zwaną Toho Separation, w której aktor kostiumowy był fotografowany na białym tle, a tło zaczernione przez negatyw służyło jako maska do syntezy z rzeczywistą sceną.
Sekita i Nakajima podczas walk użyli swoją znajomość sztuk walki (Sekita miał pas w karate, a Nakajima w judo). Nakajima dodatkowo oparł się na wrestlingu.
Wykorzystano makietę Ōdako z niewykorzystanego zakończenia "Frankenstein Conquers the World". Rekwizyt miał zainstalowane światła w oczach, które były sterowane za pomocą zmiennego autotransformatora. Skonstruowano także pełnowymiarowe macki do scen z aktorami.
W trakcie zdjęć Honda wpadł na pomysł ataku dział maserowych, ponieważ uważał, że dodadzą one dramatycznej atmosfery. Zbudowano dwa modele w skali 1/15 o długości około dwóch metrów i dwa mniejsze modele w skali 1/30 o długości około jednego metra. Model dział maserowych i ciągników, które je ciągnęły, nie były samobieżne i musiały być obsługiwane za pomocą drutów fortepianowych. Elektryczność była przesyłana przez przewody fortepianu do miniatury, aby urządzenie strzelające w kształcie talerza satelitarnego emitowało światło. W ostatniej chwili Eiji Tsuburaya wpadł na pomysł, aby promienie Maserów przecinały drzewa.
Promocja.
Film był kierowany do dziecięcej demografii i Tōhō reklamowało poprzez liczne programy telewizyjne, w tym "Toho Kaiju Festival" z występami Tomoyukiego Tanaki, Eijiego Tsuburayi i Ishirō Hondy oraz rekonstrukcją walki Sandy i Gaili, transmitowaną na żywo w "Yomiuri Children’s News".
Chcąc konkurować z Toei i Daiei, zdecydowano się dystrybuować "Pojedynek potworów" z podwójnym pokazie z filmem anime. Pierwotnym animowanym dodatkiem miała być pełnometrażowa kontynuacja serialu anime "Astro Boya" w reżyserii Yusaku Sakamoto, jednak w wyniku braku scenariusza, z którego Sakamoto byłby zadowolony plany zarzucono i zastąpiono pełnometrażową wersją serialu anime "Kimby, białego lwa". Sam pełnometrażowy "Astro Boy" został przerobiony na odcinki 175-176 serialu animowanego i wyemitowany 23 i 30 lipca 1966 roku.
Tōhō również zleciło studiu Frontier Enterprises angielski dubbing na rynek zagraniczny, nagrany w Tokio. W przeciwieństwie do Nicka Adamsa w "Inwazji potworów" i "Frankenstein Conquers the World" Russ Tamblyn został zdubbingowany przez innego aktora. Wersja ta była bezpośrednim tłumaczeniem wersji japońskiej, zachowując odniesienia do potworów jako „Frankensteinów”. Dubbing ten pozostał niedostępny przez dziesięciolecia, a jedynym znanym wydaniem była grecka kaseta VHS, dopóki Janus Films zdobywszy prawa licencyjne nie udostępnił w serwisach streamingowych STARZ i FilmStruck w 2017 roku. Chociaż FilmStruck został zamknięty w 2018 roku, film w wersji Frontier Enterprises pozostaje dostępny na STARZ i The Criterion Channel.
W amerykańskich materiałach promocyjnych Kipp Hamilton była reklamowana jako „specjalny gość”.
Amerykańska wersja.
Mimo istnienia gotowej anglojęzycznej wersji "Pojedynku potworów", tak jak w przypadku "Inwazji potworów" Saperstein zlecił własny dubbing studiu Glen Glenn Sound i w tej wersji dystrybuował film na terenie Stanów Zjednoczonych. Saperstein tak jak w przypadku Nicka Adamsa w "Inwazji potworów" i "Frankenstein Conquers the World" zamierzał wykorzystać oryginalne kwestie Tamblyna wypowiadane w języku angielskim. Jednak oryginalna ścieżka dźwiękowa z dialogami Tamblyna zaginęła, wobec czego aktor musiał nagrać swoje kwestie na nowo. Na domiar złego pracował bez scenariusza i musiał improwizować na podstawie materiału, który oglądał.
Amerykańska wersja obejmowała także dodatkowe sceny powstałe z nieużywanego materiału filmowego w wersji japońskiej, nakręconego jako część oryginalnej produkcji i często zawierającego rozszerzone sceny zniszczenia. Zmieniono również partyturę muzyczną, dodając niektóre motywy Akiry Ifukube z "Inwazji potworów". Utwór "Operation L March" został również usunięty z amerykańskiej wersji filmu, zastąpiony kombinacją motywu Gaily i utworu "Terror Hunt" Philipa Greena z APM Music.
Najważniejszą różnicą był fakt, iż w japońskiej wersji występujące potwory nazywane były „Frankensteinami”, zaś w wersji Sapersteina nazywano je „Gargantuami” i usunięto wszelkie nawiązania do Frankensteina. Sanda i Gaila pozostali anonimowani w tej wersji i byli określani kolejno Brązowym Gargantuą i Zielonym Gargantuą.
Wersja Sapersteina zmieniła także format taśmy ze TohoScope na VistaVision.
Odbiór filmu.
Premiera.
W Japonii "Pojedynek potworów" miał premierę 31 lipca 1966 roku w potrójnym pokazie z animowanym "Kimbą, białym lwem" i kukiełkowym "Tsuru no Ongaeshi (ningyō geki)". Amerykańska premiera odbyła się 29 lipca 1970 roku w podwójnym pokazie z "Inwazją potworów".
W Polsce miał premierę kinową 16 lutego 1976 roku.
Reakcje.
Film nie odniósł dużego sukcesu w Japonii. Ishirō Honda uważał film za nudny, zaś asystent Eijiego Tsuburayi przy tym filmie – Teruyoshi Nakano narzekał na słabe tempo i niedorobione kostiumy. Gaila był ulubioną rolą Haruo Nakajimy. Russ Tamblyn po latach przekonał się do filmu i miał o nim lepsze zdanie.
Recenzje.
Aleksander Halka-Ledóchowski z „Filmu” zauważył, że "Pojedynek potworów" mimo upływu 10 lat od oryginalnej premiery, „ogląda się go tak, jakby powstał wczoraj”. Porównał go do komiksu w pozytywnym tego słowa znaczeniu, jednak krytykował utajenie imion potworów jako „zniekształcenie historii i odbieranie przyjemności skojarzeń”.
Dziedzictwo.
"Pojedynek potworów" swego czasu stał się filmem kultowym w Stanach Zjednoczonych.
Quentin Tarantino, Nicolas Cage, Guillermo del Toro, Tim Burton i Jon Turteltaub wymieniają "Pojedynek potworów" jako jeden z ich ulubionych filmów. Burton w 2010 roku na seminarium ACMI powiedział, że jest to ulubiony film jego córki. W czasie 84. ceremonii wręczenia Oscarów za rok 2011, amerykański aktor Brad Pitt wyznał, że ten film był dla niego jedną z inspiracji do zostania aktorem.
Mangaka Hajime Isayama ujawnił, że przypadkowy seans "Pojedynek potworów" w telewizji, gdy był dzieckiem, miał wpływ na stworzenie gigantów pojawiających w jego mandzle "Atak Tytanów" w późniejszych latach.
Chociaż nigdy nie pojawiły się w serii filmów o Godzilli poza materiałem archiwalnym, Sanda i Gaila pojawili się w oficjalnie licencjonowanych mediach związanych z Godzillą, takich jak gry wideo, manga i komiksy. Z kolei działa maserowe, w filmie zwane „Type 66 Maser Cannon” i ich wariacje wielokrotnie pojawiły się w filmach z Godzillą.
Niektóre źródła podają, że Henry G. Saperstein w 1978 roku planował kontynuację pt. "Godzilla vs. Gargantuas" z udziałem Godzilli, jednak plany te nie urzeczywistniły się.

</doc>
<doc id="3136653" url="https://pl.wikipedia.org/wiki?curid=3136653" title="105 mm armata czołgowa CN-105F1">
105 mm armata czołgowa CN-105F1

105 mm armata czołgowa CN-105F1 – armata czołgowa francuskiej konstrukcji.
Armata została opracowana w zakładach Etablissement d'Etudes et de Fabrieation d'Armement de Bourges (EFAB) na przełomie lat pięćdziesiątych i sześćdziesiątych. Jest zasadniczym uzbrojeniem czołgów AMX-30 i AMX-32. Lufa jest bez przedmuchiwacza i wyposażona w osłonę termiczną ze stopu magnezu. Sprężonym powietrzem są usuwane z lufy gazy prochowe. Posiada zamek klinowy o ruchu poziomym. Z dwóch symetrycznie usytuowanych cylindrów opornika hydraulicznego i jednego cylindra powrotnika pneumatycznego składa się oporopowrotnik. 
Do strzelania stosuje się naboje o masie 17,1 kg z pociskiem APFSDS (masa 5,8 kg, prędkość początkowa 1525 m/s), naboje o masie 22 kg z pociskiem HEAT (masa 10,95 kg, prędkość początkowa 1000 m/s) oraz naboje z pociskiem odłamkowo–burzącym, dymnym i oświetlającym.
Bibliografia.
 

</doc>
<doc id="3136654" url="https://pl.wikipedia.org/wiki?curid=3136654" title="Halowe Mistrzostwa Świata w Lekkoatletyce 2014 – siedmiobój mężczyzn">
Halowe Mistrzostwa Świata w Lekkoatletyce 2014 – siedmiobój mężczyzn

Siedmiobój mężczyzn – jedna z konkurencji rozgrywanych podczas 15. Halowych Mistrzostw Świata w Sopocie.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2014 przed rozpoczęciem mistrzostw.

</doc>
<doc id="3136656" url="https://pl.wikipedia.org/wiki?curid=3136656" title="Halowe Mistrzostwa Świata w Lekkoatletyce 2014 - siedmiobój mężczyzn">
Halowe Mistrzostwa Świata w Lekkoatletyce 2014 - siedmiobój mężczyzn



</doc>
<doc id="3136662" url="https://pl.wikipedia.org/wiki?curid=3136662" title="Izjum">
Izjum



</doc>
<doc id="3136665" url="https://pl.wikipedia.org/wiki?curid=3136665" title="Rejon izjumski">
Rejon izjumski



</doc>
<doc id="3136668" url="https://pl.wikipedia.org/wiki?curid=3136668" title="Annette Koewius">
Annette Koewius

Annette Koewius (ur. 22 września 1945 w St. Blasien) – niemiecka polityk, ekonomistka i działaczka społeczna, posłanka do Parlamentu Europejskiego VII kadencji.
Życiorys.
Z wykształcenia i zawodu ekonomistka. Zaangażowana w działalność organizacji lokalnych w Ratingen. Została również członkinią Unii Chrześcijańsko-Demokratycznej w powiecie Mettmann.
W wyborach w 2009 kandydowała z listy CDU do Parlamentu Europejskiego. Mandat eurodeputowanej objęła w 2014, zastępując Klausa-Heinera Lehne. Przystąpiła do grupy Europejskiej Partii Ludowej.

</doc>
<doc id="3136669" url="https://pl.wikipedia.org/wiki?curid=3136669" title="Józef Kraszewski (kapitan)">
Józef Kraszewski (kapitan)

Józef Kraszewski ps. „Jastrzębiec” (ur. 26 lutego 1890, zm. 9 stycznia 1971 w Warszawie) – kapitan piechoty Wojska Polskiego.
Życiorys.
W czasie I wojny światowej był żołnierzem II Brygady Legionów Polskich.
W latach 1923–1924 pełnił służbę w Dowództwie Okręgu Korpusu Nr I w Warszawie. Początkowo pełnił tę służbę jako urzędnik wojskowy w XI randze służbowej. Z dniem 1 marca 1924 Prezydent RP przemianował go na oficera zawodowego w stopniu porucznika ze starszeństwem z 1 grudnia 1920 i 43. lokatą w korpusie oficerów administracji, dział kancelaryjny. W styczniu 1925 został przydzielony z DOK I do PKU Warszawa Miasto I na stanowisko oficera ewidencyjnego I rejonu. W lutym 1926 został zatwierdzony na stanowisku młodszego referenta w PKU Warszawa Miasto I. We wrześniu tego roku został przesunięty na stanowisko referenta (etat przejściowy). W 1928 pełnił służbę w Wojskowym Instytucie Naukowo-Wydawniczym w Warszawie. W marcu 1930 został ponownie przeniesiony do PKU Warszawa Miasto I na stanowisko referenta. We wrześniu tego roku został przeniesiony do Korpusu Ochrony Pogranicza. W kwietniu 1933 został przeniesiony z KOP do 30 pułku piechoty w Warszawie. W marcu 1934 roku został przeniesiony do korpusu oficerów piechoty z pozostawieniem na zajmowanym stanowisku w 30 pp. W tym samym miesiącu został zwolniony z zajmowanego stanowiska i oddany do dyspozycji dowódcy Okręgu Korpusu Nr I, a z dniem 30 czerwca przeniesiony w stan spoczynku.
We wrześniu 1939 uczestniczył w wojnie obronnej. W 1944 wziął udział w powstaniu warszawskim.
Zmarł 9 stycznia 1971 w Warszawie. Został pochowany na cmentarzu Powązkowskim (kwatera 33-3-6).
Jego synem był ks. bp Zbigniew Józef Kraszewski (1922–2004).

</doc>
<doc id="3136670" url="https://pl.wikipedia.org/wiki?curid=3136670" title="Enrique Thompson">
Enrique Thompson

Enrique R. Thompson, pseudonim Quique (ur. 15 grudnia 1897 roku w Villa Hernandarias, zm. 22 grudnia 1928 roku tamże) – argentyński lekkoatleta, uczestnik Igrzysk Olimpijskich 1924 oraz trzykrotny medalista lekkoatletycznych mistrzostw Ameryki Południowej.
Thompson urodził się jako szósty z ośmiorga rodzeństwa. Jego rodzicami byli Anglik John Josaia Thompson i Argentynka (córka małżeństwa Szwajcarów) Fanny Otilia Schaffter. Dziadkiem Enrique (od strony matki) był Martin Schaffter, założyciel miejscowości Villa Hernandarias.
W czasie nauki w szkole w Paranie uprawiał lekkoatletykę, pływanie, a także grał w piłkę w klubie Estudiantes de Paraná. W 1915 roku wyjechał na studia do Buenos Aires, gdzie w dalszym ciągu rozwijał się sportowo, zwłaszcza w lekkiej atletyce, a także w pływaniu.
Zawodnik zdobył trzy medale na lekkoatletycznych mistrzostwach Ameryki Południowej: dwa złote – w biegu na 800 metrów (1920) oraz w dziesięcioboju (1924) i jeden srebrny – w biegu na 400 metrów przez płotki (1924). Ponadto Thompson zdobył także dwa medale na nieoficjalnych lekkoatletycznych mistrzostwach Ameryki Południowej w 1922 roku: złoty w biegu na 400 metrów przez płotki i srebrny w pięcioboju.
Te osiągnięcia dały mu możliwość udziału w nadchodzących Igrzyskach Olimpijskich w Paryżu w 1924 roku, gdzie dodatkowo został wybrany na chorążego reprezentacji Argentyny podczas ceremonii otwarcia.
Podczas igrzysk uczestniczył w dwóch konkurencjach: w biegu na 400 metrów przez płotki oraz w dziesięcioboju. W biegu na 400 metrów przez płotki odpadł w pierwszej rundzie, zajmując 3. miejsce w swoim biegu eliminacyjnym z czasem 57,0 s. W dziesięcioboju został sklasyfikowany na 13. pozycji.
Po przeprowadzce do Tucumán (ożenił się tam z Tomasą Enriquetą Hill) zapadł na chorobę tropikalną i powrócił do rodzinnego Villa Hernandarias, gdzie zmarł w wieku 31 lat.
Thompson był jednym z założycieli organizacji sportowej Club Atlético Hernandarias (zmarł jako jej pierwszy prezydent), a także drużyny koszykarskiej Quique Club z Parany (nazwa zespołu odnosi się do pseudonimu Thompsona).
Rekord życiowy zawodnika w biegu na 400 metrów przez płotki wynosi 56,0 s (1925), a w dziesięcioboju – 5458 pkt (1924).

</doc>
<doc id="3136675" url="https://pl.wikipedia.org/wiki?curid=3136675" title="Biestow">
Biestow

Biestow – dzielnica miasta Rostock w Niemczech, w kraju związkowym Meklemburgia-Pomorze Przednie.

</doc>
<doc id="3136676" url="https://pl.wikipedia.org/wiki?curid=3136676" title="INOGATE">
INOGATE

INOGATE – międzynarodowy program współpracy w dziedzinie energii pomiędzy Unią Europejską, państwami leżącymi nad Morzem Czarnym i Morzem Kaspijskim oraz ich krajami sąsiednimi. Program działa od 1996 roku. Nazwa INOGATE powstała jako akronim od wyrazów: INterstate Oil and GAs Transportation to Europe.
INOGATE jest jednym z najdłużej działających programów pomocy technicznej finansowanych przez UE. Aż do 2006 roku był finansowany przez Program Pomocy Technicznej dla Wspólnoty Niepodległych Państw (TACIS), a od 2007 roku zaczął być finansowany ze środków Instrumentu Europejskiej Polityki Sąsiedztwa (ENPI) w ramach ENPI-Wschodniego Regionalnego Programu Orientacyjnego na lata 2007–2010 oraz na lata 2010–2013. EuropeAid wspiera program poprzez ENPI oraz Instrument Rozwoju Współpracy.
Członkami INOGATE są:
Status obserwatora posiada Rosja.

</doc>
<doc id="3136679" url="https://pl.wikipedia.org/wiki?curid=3136679" title="Brinckmansdorf">
Brinckmansdorf

Brinckmansdorf - dzielnica miasta Rostock w Niemczech, w kraju związkowym Meklemburgia-Pomorze Przednie.

</doc>
<doc id="3136680" url="https://pl.wikipedia.org/wiki?curid=3136680" title="Andrés Schneiter">
Andrés Schneiter

Andrés Schneiter (ur. 8 kwietnia 1976 w Buenos Aires) – argentyński tenisista.
Kariera tenisowa.
Karierę zawodową Schneiter rozpoczął w 1994 roku, a zakończył w 2004 roku.
W grze podwójnej awansował do 3 finałów rozgrywek rangi ATP World Tour, z których w 2 triumfował. Uczestniczył we wszystkich wielkoszlemowych turniejach, najdalej dochodząc do 3 rundy French Open, w parze z Sergio Roitmanem.
W rankingu gry pojedynczej Schneiter najwyżej był na 219. miejscu (21 września 1998), a w klasyfikacji gry podwójnej na 62. pozycji (31 marca 2003).

</doc>
<doc id="3136681" url="https://pl.wikipedia.org/wiki?curid=3136681" title="Andres Schneiter">
Andres Schneiter



</doc>
<doc id="3136683" url="https://pl.wikipedia.org/wiki?curid=3136683" title="Marc Spautz">
Marc Spautz

Marc Spautz (ur. 10 kwietnia 1963 w Esch-sur-Alzette) – luksemburski polityk, działacz związkowy, parlamentarzysta i minister, od 2014 do 2019 przewodniczący Chrześcijańsko-Społecznej Partii Ludowej (CSV). Syn Jeana Spautza.
Życiorys.
Uzyskał wykształcenie średnie techniczne, pracował w zawodzie mechanika. Działał w samorządzie pracowniczym jako członek izby pracy (1984–1988) oraz izby pracowników prywatnych (1993–2004). Był aktywnym członkiem Luksemburskiej Konfederacji Chrześcijańskich Związków Zawodowych, w tym zastępcą sekretarza generalnego (1996–1998), a następnie sekretarzem generalnym tej organizacji (1998–2009).
W 1991 wstąpił do CSV. Od 1994 wybierany do rady miejskiej w Schifflange. W latach 2000–2005 i 2011–2013 wchodził w skład miejskiej egzekutywy. W 2004 po raz pierwszy uzyskał mandat posła do Izby Deputowanych, utrzymywał go w 2009, 2013 i 2018.
W latach 2009–2012 zajmował stanowisko sekretarza generalnego Chrześcijańsko-Społecznej Partii Ludowej. W latach 2011–2013 był przewodniczącym frakcji poselskiej chadeków. W kwietniu 2013 objął urząd ministra rodziny i integracji, ministra ds. kooperacji i pomocy humanitarnej oraz ministra ds. kontaktów z parlamentem w gabinecie Jeana-Claude'a Junckera, który sprawował do grudnia tego samego roku. W lutym 2014 zastąpił Michela Woltera na stanowisku przewodniczącego CSV, zajmował je do stycznia 2019.

</doc>
<doc id="3136684" url="https://pl.wikipedia.org/wiki?curid=3136684" title="Ukrzyżowanie (obraz Carla Crivellego)">
Ukrzyżowanie (obraz Carla Crivellego)

Ukrzyżowanie (wł. La Crocifissione con la Vergine e San Giovanni Evangelista) – obraz włoskiego malarza renesansowego Carla Crivellego z ok. 1485, znajdujący się w zbiorach Pinakoteki Brera w Mediolanie.
Historia.
Dzieło znalazło się w zbiorach Brery w 1811 w wyniku konfiskaty dóbr w czasach napoleońskich. Zabrano je z katedry w Camerino razem z innym obrazem Crivellego "Madonna della Candeletta". Oba obrazy przez pewien czas uważane były za części rozdzielonego "Poliptyku z Duomo w Camerino". Nowsze badania zaprzeczyły tej hipotezie. Obrazy mają różne wysokości, użyto różnych materiałów do namalowania tła, różnią się też ideą sposobu przedstawienia sceny.
Opis i styl.
Crivelli, przedstawiając scenę ukrzyżowania Jezusa Chrystusa, w wyraźny sposób zarysował granicę między tym co na ziemi i tym co w niebie. Postać Zbawiciela ma w tle do połowy krajobraz ziemski, w drugiej połowie nierzeczywiste złote niebo z zarysowanymi księżycem i słońcem. U stóp krzyża bolejące postacie Matka Boża i Jana Apostoła. W tle bolejących zarysowany został zamek, lasy i wzgórza na horyzoncie: symbol Jerozolimy, z której wyprowadzono Jezusa, aby był ukrzyżowany poza miastem, jak nakazywało prawo rzymskie.
Krzyż został namalowany z zachowaniem perspektywy widza oglądającego dzieło z dołu; widać spodnią stronę poprzecznej belki, tabliczki z winą i podpory pod stopy, tzw. "suppedaneo". Postaci zostały przedstawione w sposób bardzo realistyczny. O celowym przedstawieniu grozy wydarzenia świadczy też czaszka prarodzica Adama, namalowana zgodnie ze standardami chrześcijańskich przedstawień sakralnych. Nie mogąc używać typowych w swoich obrazach elementów dekoracyjnych, jak kamienie szlachetne, motywy roślinne czy fałdy szat, kunszt pracy pędzla skupił się na detalach drugiego planu i szczegółach normalnie drugorzędnych, jak słoje drewna i nierówności ziemi. Kontrast między drzewami bezlistnymi i zielonymi jest symbolem odrodzenia jakiego świat doświadczy dzięki ofierze Chrystusa.

</doc>
<doc id="3136686" url="https://pl.wikipedia.org/wiki?curid=3136686" title="Bohdan Walentynowicz">
Bohdan Walentynowicz

Bohdan Walentynowicz pseudonim "Walek" (ur. 27 czerwca 1912 w Carskim Siole zm. 18 grudnia 1984) – polski oficer i inżynier, żołnierz Armii Krajowej w stopniu podporucznika, profesor Polskiej Akademii Nauk. 
Był długoletnim redaktorem naczelnym kwartalnika Polskiej Akademii Nauk "Zagadnienia naukoznawstwa", a także "Przeglądu Elektrotechnicznego" (w latach 1958–1984). 
W latach 1975–1983 był przewodniczącym Polskiego Komitetu Terminologii Elektrycznej Stowarzyszenia Elektryków Polskich. 
Jest pochowany na cmentarzu Powązkowskim (kwatera 239-1-3).

</doc>
<doc id="3136688" url="https://pl.wikipedia.org/wiki?curid=3136688" title="Luis Felipe Monti">
Luis Felipe Monti



</doc>
<doc id="3136689" url="https://pl.wikipedia.org/wiki?curid=3136689" title="Ángel Bosio">
Ángel Bosio



</doc>
<doc id="3136690" url="https://pl.wikipedia.org/wiki?curid=3136690" title="Evershagen">
Evershagen

Evershagen - dzielnica miasta Rostock w Niemczech, w kraju związkowym Meklemburgia-Pomorze Przednie.

</doc>
<doc id="3136691" url="https://pl.wikipedia.org/wiki?curid=3136691" title="Aman Wote">
Aman Wote

Aman Wote (ur. 18 kwietnia 1984 w regionie Tigraj) – etiopski lekkoatleta specjalizujący się w biegu na 1500 metrów, medalista halowych mistrzostw świata, uczestnik igrzysk olimpijskich.
W 2010 zajął 7. miejsce podczas mistrzostw Afryki w Nairobi. Piąty zawodnik igrzysk afrykańskich w Maputo (2011). Kilka miesięcy później zajął 4. miejsce na halowych mistrzostwach świata. Bez powodzenia startował w 2012 na igrzyskach olimpijskich w Londynie. Rok później dotarł do półfinału mistrzostw świata w Moskwie. W 2014 zdobył srebrny medal halowego czempionatu globu w Sopocie.
Medalista mistrzostw Etiopii.

</doc>
<doc id="3136693" url="https://pl.wikipedia.org/wiki?curid=3136693" title="Webometrics Ranking of World Universities">
Webometrics Ranking of World Universities



</doc>
<doc id="3136694" url="https://pl.wikipedia.org/wiki?curid=3136694" title="Służąca (film 2009)">
Służąca (film 2009)

Służąca (tytuł org. "La Nana", ang. "The Maid") – chilijsko-meksykański komediodramat z 2009 roku w reżyserii Sebastiána Silvy. Wyprodukowany przez Elephant Eye Films. Rolę Raquel zagrała chilijska aktorka Catalina Saavedra.
Premiera filmu miała miejsce 17 stycznia 2009 roku podczas 25. Festiwalu Filmowego w Sundance. W Polsce premiera filmu odbyła się 17 lipca 2009 roku.
Opis fabuły.
41-letnia Raquel (Catalina Saavedra) jest panną, zerwała kontakty z własną rodziną i od 23 lat pracuje jako służąca w domu państwa Valdes. Dlatego wydaje jej się, że jest nie tylko służącą, lecz także pełnoprawnym członkiem rodziny. Pewnego dnia pani Valdes postanawia zatrudnić nową pomoc, uważając, że Raquel jest przepracowana.
Raquel odbiera to jak "zamach" na swoją pozycję. W obawie przed utratą swojej uprzywilejowanej roli w rodzinie Valdes, którą nazywa "swoją rodziną", robi wszystko, aby pozbyć się nowej współpracowniczki. Jej ostra rywalizacja obnaża w niej to, co najgorsze. Wszystko zmienia się z pojawieniem się bardzo energicznej Lucy (Mariana Loyola), której entuzjazm i pogoda ducha przynosi odmianę w życiu Raquel. Zaczyna rozumieć, że dotychczas nie umiała się cieszyć własnym życiem.
Obsada.
i inni

</doc>
<doc id="3136695" url="https://pl.wikipedia.org/wiki?curid=3136695" title="Tadeusz Epsztein">
Tadeusz Epsztein

Tadeusz Jan Epsztein (ur. 21 maja 1959 w Warszawie) – polski historyk, specjalista w dziedzinie archiwistyki. Zajmuje się badaniem dziejów ziemiaństwa polskiego, a także pełni funkcję kierownika projektu badawczego nad edycją Archiwum Ringelbluma. Pracownik Instytutu Historii Polskiej Akademii Nauk, członek Rady Programowej Żydowskiego Instytutu Historycznego.
Życiorys.
Absolwent Wydziału Historycznego Uniwersytetu Warszawskiego. W 1996 obronił w Instytucie Historii PAN pracę doktorską pt. "Edukacja dzieci i młodzieży w polskich rodzinach ziemiańskich na Wołyniu, Podolu i Ukrainie w latach 1864-1914", uzyskując tym samym stopień doktora nauk humanistycznych w zakresie historii.
W 2006 uzyskał w IH PAN stopień doktora habilitowanego nauk humanistycznych na podstawie rozprawy habilitacyjnej pt. "Z piórem i paletą. Zainteresowania intelektualne i artystyczne ziemiaństwa polskiego na Ukrainie w II połowie XIX w". Za ową pracę został również uhonorowany Nagrodą Przeglądu Wschodniego za 2005 rok. Od 2010 profesor nadzwyczajny w IH PAN. W roku 2020 uzyskał tytuł naukowy profesora nauk humanistycznych.
Specjalista w dziedzinie archiwistyki. Badacz dziejów ziemiaństwa polskiego; autor licznych publikacji z tej tematyki. Od 1996 uczestniczy w porządkowaniu zbiorów archiwalnych Żydowskiego Instytutu Historycznego. Kieruje pracami specjalnego zespołu historycznego w ŻIH, odpowiedzialnego za edycję dokumentów z podziemnego archiwum getta warszawskiego (tzw. Archiwum Ringelbluma).
Od lutego 2013 członek Rady Programowej ŻIH. Współpracownik Muzeum Holocaustu w Waszyngtonie.

</doc>
<doc id="3136696" url="https://pl.wikipedia.org/wiki?curid=3136696" title="Hinrichsdorf">
Hinrichsdorf

Hinrichsdorf - dzielnica miasta Rostock w Niemczech, w kraju związkowym Meklemburgia-Pomorze Przednie.

</doc>
<doc id="3136697" url="https://pl.wikipedia.org/wiki?curid=3136697" title="Ukrzyżowanie (obraz Carlo Crivelliego)">
Ukrzyżowanie (obraz Carlo Crivelliego)



</doc>
<doc id="3136702" url="https://pl.wikipedia.org/wiki?curid=3136702" title="Otto Dietsch">
Otto Dietsch

Otto J. Dietsch (znana również pisownia nazwiska jako Diesch; ur. w 1896 roku) – argentyński lekkoatleta, płotkarz i sprinter. Uczestnik Igrzysk Olimpijskich 1924 oraz medalista lekkoatletycznych mistrzostw Ameryki Południowej.
Zawodnik zdobył dwa medale w biegu na 110 metrów przez płotki na lekkoatletycznych mistrzostwach Ameryki Południowej: srebrny (1924) i brązowy (1920). Ponadto Dietsch zdobył również brązowy medal w biegu na 110 metrów przez płotki na nieoficjalnych lekkoatletycznych mistrzostwach Ameryki Południowej w 1922 roku.
Podczas Igrzysk Olimpijskich w Paryżu w 1924 roku uczestniczył wraz z Félixem Escobarem, Guillermo Newberym i Camilo Rivasem w sztafecie 4 × 100 metrów. Sztafeta argentyńska odpadła już w pierwszej rundzie, plasując się na 3., ostatniej pozycji w swoim biegu eliminacyjnym.

</doc>
<doc id="3136706" url="https://pl.wikipedia.org/wiki?curid=3136706" title="Jürgeshof">
Jürgeshof

Jürgeshof - dzielnica miasta Rostock w Niemczech, w kraju związkowym Meklemburgia-Pomorze Przednie.

</doc>
<doc id="3136710" url="https://pl.wikipedia.org/wiki?curid=3136710" title="Juergeshof">
Juergeshof



</doc>
<doc id="3136715" url="https://pl.wikipedia.org/wiki?curid=3136715" title="Jonathan Kaplan (sędzia rugby)">
Jonathan Kaplan (sędzia rugby)

Jonathan Kaplan (ur. 7 listopada 1966 w Durbanie) – południowoafrykański międzynarodowy sędzia rugby union. Sędziował w Currie Cup, Super Rugby, a także w rozgrywkach reprezentacyjnych, w tym w Pucharze Świata.
W szkole grał w rugby na pozycjach młynarza i łącznika ataku, a także w szachy. Pierwsze mecze sędziował w 1984 roku w wieku siedemnastu lat, jeszcze jako uczeń King David Linksfield High School. Od 1991 roku prowadził mecze seniorskie, a dwa lata później został członkiem krajowego panelu sędziowskiego i pozostał w nim przez dwadzieścia jeden sezonów ustanawiając rekordy w liczbie prowadzonych spotkań.
W Super 12 zadebiutował w 1997 roku i jako pierwszy sędzia osiągnął barierę stu spotkań w tych rozgrywkach. Łącznie poprowadził 107 meczów, a wśród nich były trzy finały. W Currie Cup głównym sędzią był w 161 pojedynkach, w tym sześciokrotnie w finale tych rozgrywek. Podczas meczu edycji 2000 został pierwszym arbitrem, który skorzystał z pomocy sędziego telewizyjnego. Okazjonalnie prowadził również spotkania English Premiership czy Magners League.
Karierę międzynarodową zapoczątkował testmeczem Namibia–Zimbabwe w 1996 roku. Jego debiut w Pucharze Sześciu Narodów był jednocześnie inauguracyjnym spotkaniem tych zawodów, zaś w drugiej części roku 2000 też po raz pierwszy poprowadził mecz w Pucharze Trzech Narodów. W tych rozgrywkach pojawiał się odpowiednio do edycji 2011 i 2010. Sędziował podczas czterech "tournée" British and Irish Lions: w 1997, 2001, 2005 i 2009. Również czterokrotnie znajdował się w panelu arbitrów Pucharu Świata, a najwyższej rangi wśród trzynastu sędziowanych spotkań był półfinał Anglia–Francja w 2007 roku. W 1999 był sędzią liniowym, w gronie arbitrów głównych znalazł się cztery lata później i w tej samej roli występował również w edycjach 2007 i 2011.
W listopadzie 2005 roku swoim 28 testmeczem odebrał André Watsonowi miano najbardziej doświadczonego południowoafrykańskiego arbitra, zaś trzy lata później pobił wynoszący 46 spotkań rekord Nowozelandczyka Paula Honissa. Był również pierwszym sędzią na świecie, który osiągnął barierę pięćdziesięciu meczów międzynarodowych.
Prócz sędziowania spotkań w najważniejszych krajowych i międzynarodowych rozgrywkach nie stronił też od spotkań klubowych i szkolnych czy też w ramach olimpiady machabejskiej i w sierpniu 2012 roku przekroczył barierę tysiąca meczów w karierze. W lutym 2013 roku ogłosił, iż z końcem sezonu kończy karierę sędziowską. Jego pożegnalnym spotkaniem miał być finał Currie Cup 2013, jednak został następnie nominowany na dwa testmecze w Namibii, które powiększyły jego międzynarodowy dorobek do rekordowych siedemdziesięciu spotkań. Zaangażowany był w blisko drugie tyle testmeczów jako sędzia liniowy lub telewizyjny.
Pięciokrotnie otrzymał nagrodę dla najlepszego południowoafrykańskiego arbitra, w latach 2003–2007 oraz w roku 2013. Został przyjęty do "International Jewish Sports Hall of Fame".
Posiadał dyplomy z ekonomii i psychologii oraz marketingu. Podczas studiów na Uniwersytecie Kapsztadzkim z sukcesami trenował drużynę U19. By utrzymać formę, biegał maratony, których zaliczył ponad siedemdziesiąt.
Był ortodoksyjnym Żydem. Syn Kaleb, urodzony przez surogatkę.

</doc>
<doc id="3136716" url="https://pl.wikipedia.org/wiki?curid=3136716" title="Narodowy Uniwersalny Katalog Centralny NUKAT">
Narodowy Uniwersalny Katalog Centralny NUKAT



</doc>
<doc id="3136718" url="https://pl.wikipedia.org/wiki?curid=3136718" title="Markgrafenheide">
Markgrafenheide

Markgrafenheide - dzielnica miasta Rostock w Niemczech, w kraju związkowym Meklemburgia-Pomorze Przednie. Leży nad Morzem Bałtyckim.

</doc>
<doc id="3136720" url="https://pl.wikipedia.org/wiki?curid=3136720" title="Otto Diesch">
Otto Diesch



</doc>
<doc id="3136722" url="https://pl.wikipedia.org/wiki?curid=3136722" title="Reutershagen">
Reutershagen

Reutershagen - dzielnica miasta Rostock w Niemczech, w kraju związkowym Meklemburgia-Pomorze Przednie. 

</doc>
<doc id="3136724" url="https://pl.wikipedia.org/wiki?curid=3136724" title="Schmarl">
Schmarl

Schmarl - dzielnica miasta Rostock w Niemczech, w kraju związkowym Meklemburgia-Pomorze Przednie. 

</doc>
<doc id="3136725" url="https://pl.wikipedia.org/wiki?curid=3136725" title="Bas van Duivenbode">
Bas van Duivenbode

Bastiaan Adrianus "Bas" van Duivenbode (ur. 11 marca 1940 w Amsterdamie, zm. 24 września 2015 tamże) – holenderski bokser.
Kariera.
Kariera amatorska.
W 1960 wystartował na igrzyskach olimpijskich w wadze lekkośredniej, zajmując 9. miejsce. W pierwszej rundzie zawodów pokonał Hiszpana Cesareo Barrerę. W drugiej rundzie zmagań przegrał z Brytyjczykiem Williamem Fisherem przez nokaut w drugiej rundzie.
Kariera profesjonalna.
W latach 1961-1972 był zawodowym bokserem wagi ciężkiej. W tym czasie stoczył 43 walki, z których 22 wygrał, 16 przegrał i 5 zremisował.
Losy po zakończeniu kariery.
Po zakończeniu kariery zaczął amatorsko uprawiać trotting (wyścigi kłusaków w zaprzęgach).

</doc>
<doc id="3136728" url="https://pl.wikipedia.org/wiki?curid=3136728" title="Guillermo Newberry">
Guillermo Newberry



</doc>
<doc id="3136729" url="https://pl.wikipedia.org/wiki?curid=3136729" title="Gilbert Colgate">
Gilbert Colgate

Gilbert Colgate (ur. 21 grudnia 1899 w Nowym Jorku, zm. 9 października 1965 tamże) – amerykański bobsleista.
Gilbert Colgate był prawnukiem założyciela Colgate-Palmolive Company. W 1922 ukończył studia na Uniwersytecie Yale. Pomagał w prowadzeniu rodzinnej instytucji. Założył także i był prezesem Colgate-Larsen Aircraft Co. W 1936 wystartował na Zimowych Igrzyskach Olimpijskich 1936 w bobslejach. Razem z Richardem Lawrence’em zdobył brązowy medal w dwójkach.

</doc>
<doc id="3136730" url="https://pl.wikipedia.org/wiki?curid=3136730" title="Stuthof">
Stuthof

Stuthof - dzielnica miasta Rostock w Niemczech, w kraju związkowym Meklemburgia-Pomorze Przednie.

</doc>
<doc id="3136731" url="https://pl.wikipedia.org/wiki?curid=3136731" title="Inicjatywa z Baku">
Inicjatywa z Baku

Inicjatywa z Baku ("Baku Initiative") to międzynarodowa inicjatywa Unii Europejskiej polegająca na politycznym dialogu w sprawie współpracy w dziedzinie energii i transportu pomiędzy Unią Europejską, krajami położonymi nad Morzem Czarnym, Morzem Kaspijskim i ich sąsiadami, podjęta jako część programu INOGATE (energia) oraz programu TRACECA (transport).
Państwami uczestniczącymi w Inicjatywie z Baku w sprawach dotyczących energii są:
Jeśli chodzi o transport to uczestnikami są powyższe państwa bez Rosji, ale z Rumunią i Bułgarią.

</doc>
<doc id="3136739" url="https://pl.wikipedia.org/wiki?curid=3136739" title="Biała Góra (Kołaczkowice)">
Biała Góra (Kołaczkowice)

Biała Góra - w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Biała Góra administracyjnie należała do województwa kieleckiego.

</doc>
<doc id="3136742" url="https://pl.wikipedia.org/wiki?curid=3136742" title="Błonie (Kołaczkowice)">
Błonie (Kołaczkowice)

Błonie – część wsi Kołaczkowice w Polsce, położona w województwie świętokrzyskim, w powiecie buskim, w gminie Busko-Zdrój. 
W latach 1975–1998 Błonie administracyjnie należały do województwa kieleckiego.

</doc>
<doc id="3136745" url="https://pl.wikipedia.org/wiki?curid=3136745" title="Na Glinie">
Na Glinie

Na Glinie – część wsi Kołaczkowice w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Na Glinie administracyjnie należało do województwa kieleckiego.

</doc>
<doc id="3136751" url="https://pl.wikipedia.org/wiki?curid=3136751" title="Karol, który został świętym (film 2014)">
Karol, który został świętym (film 2014)



</doc>
<doc id="3136752" url="https://pl.wikipedia.org/wiki?curid=3136752" title="Ociesławka">
Ociesławka

Ociesławka – część wsi Kołaczkowice w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Ociesławka administracyjnie należała do województwa kieleckiego.

</doc>
<doc id="3136755" url="https://pl.wikipedia.org/wiki?curid=3136755" title="Wspólnota energetyczna">
Wspólnota energetyczna

Wspólnota Energetyczna (w przeszłości "Wspólnota Energetyczna Południowo-Wschodniej Europy" – wspólnota ustanowiona pomiędzy Unią Europejską i państwami trzecimi dla rozszerzenia unijnego wewnętrznego rynku energii na Europę Południowo-Wschodnią i inne obszary. 
Działalność.
Traktat ustanawiający Wspólnotę Energetyczną został podpisany w Atenach 25 października 2005. Wszedł w życie 1 lipca 2006. Strony umowy zobowiązały się do wdrożenia dorobku unijnego w tej dziedzinie, w celu rozwinięcia adekwatnych ram regulacyjnych i liberalizacji ich rynków energii w zgodzie z dorobkiem traktatowym.
Członkami Wspólnoty Energetycznej są: Unia Europejska, Albania, Bośnia i Hercegowina, Macedonia Północna, Czarnogóra, Serbia i Kosowo, Mołdawia i Ukraina. Ponadto jedno lub kilka państw członkowskich Unii Europejskiej może uczestniczyć we Wspólnocie Energetycznej na wniosek Rady Ministerialnej. Państwa trzecie mogą być przyjmowane jako obserwatorzy. Obecnie Komisja Europejska prowadzi negocjacje z Gruzją ws. przystąpienia. Siedziba sekretariatu Wspólnoty znajduje się w Wiedniu.
Traktat stosuje się do terytorium stron oraz do terytorium podlegającym jurysdykcji Tymczasowej Misji Administracyjnej Narodów Zjednoczonych w Kosowie.

</doc>
<doc id="3136756" url="https://pl.wikipedia.org/wiki?curid=3136756" title="Toitenwinkel">
Toitenwinkel

Toitenwinkel - dzielnica miasta Rostock w Niemczech, w kraju związkowym Meklemburgia-Pomorze Przednie. 

</doc>
<doc id="3136757" url="https://pl.wikipedia.org/wiki?curid=3136757" title="Richard Lawrence">
Richard Lawrence

Richard Lawrence (ur. 22 lipca 1906 w West Chazy, zm. czerwiec 1974 w Rochester) – amerykański bobsleista.
Richard Lawrence startował na Zimowych Igrzyskach Olimpijskich 1936. Razem z Gilbertem Colgate zdobył brązowy medal w ślizgu dwójek. W rywalizacji czwórek był na 6. miejscu.

</doc>
<doc id="3136758" url="https://pl.wikipedia.org/wiki?curid=3136758" title="Palestyna (Kołaczkowice)">
Palestyna (Kołaczkowice)

Palestyna - część wsi Kołaczkowice w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Palestyna administracyjnie należała do województwa kieleckiego.

</doc>
<doc id="3136759" url="https://pl.wikipedia.org/wiki?curid=3136759" title="Torfbrücke">
Torfbrücke

Torfbrücke - dzielnica miasta Rostock w Niemczech, w kraju związkowym Meklemburgia-Pomorze Przednie. Leży nad Morzem Bałtyckim.

</doc>
<doc id="3136760" url="https://pl.wikipedia.org/wiki?curid=3136760" title="Roberto Holm">
Roberto Holm

Roberto Holm – argentyński lekkoatleta, skoczek o tyczce. Brązowy medalista lekkoatletycznych mistrzostw Ameryki Południowej w skoku o tyczce z 1924 roku.
Zawodnik zdobył brązowy medal w skoku o tyczce na lekkoatletycznych mistrzostwach Ameryki Południowej w 1924 roku. Przegrał z rodakiem, Jorge Haeberlim oraz Chilijczykiem, Ernesto Goycoleą, osiągając wynik 3,50 m.

</doc>
<doc id="3136764" url="https://pl.wikipedia.org/wiki?curid=3136764" title="Strażnica WOP Sobolice">
Strażnica WOP Sobolice

Strażnica Wojsk Ochrony Pogranicza Sobolice – nieistniejący obecnie podstawowy pododdział graniczny Wojsk Ochrony Pogranicza pełniący służbę graniczną na granicy z Niemiecką Republiką Demokratyczną i Republiką Federalną Niemiec.
Strażnica Straży Granicznej w Sobolicach – nieistniejąca obecnie graniczna jednostka organizacyjna polskiej straży granicznej realizująca zadania bezpośrednio w ochronie granicy państwowej z Republiką Federalną Niemiec.
Formowanie i zmiany organizacyjne.
Strażnica została sformowana w 1945 roku w strukturze 4 komendy odcinka Zgorzelec jako 20 strażnica WOP (Sobolice). Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego. W 1947 roku została przeformowania na strażnicę II kategorii – 43 wojskowych.
W związku z reorganizacją oddziałów WOP, 24 kwietnia 1948 roku 20 strażnica OP Sobolice podporządkowana została dowódcy 18 batalionu OP, a 1 stycznia 1951 roku 84 batalionu WOP.
W 1954 roku wprowadzono nową numerację strażnic, a strażnica WOP Sobolice otrzymała nr 27 w skali kraju. W 1956 roku rozpoczęto numerowanie strażnic na poziomie brygady. Strażnica I kategorii Sobolice była 27. w 8 Brygadzie Wojsk Ochrony Pogranicza. W 1960 roku, po kolejnej zmianie numeracji, strażnica posiadała numer 1 i zakwalifikowana była do kategorii II w 8 Łużyckiej Brygadzie WOP.
W 1963 roku strażnica WOP Sobolice została przekazana 9 Lubuskiej Brygadzie WOP i była w strukturach 91 batalionu WOP. W 1964 roku Strażnica WOP nr 21 Sobolice uzyskała status strażnicy lądowej i zaliczona została do II kategorii. W 1968 roku Strażnica WOP Sobolice lądowa typ. I nr 19 była w strukturach 91 batalionu WOP w Tuplicach.
W 1976 roku Wojska Ochrony Pogranicza przeszły na dwuszczeblowy system zarządzania. Strażnicę podporządkowano bezpośrednio pod sztab brygady. W 1984 roku była strażnicą lądową kategorii II.
Po rozwiązaniu Wojsk Ochrony Pogranicza, 16 maja 1991 roku strażnica w Sobolicach weszła w podporządkowanie Lubuskiego Oddziału Straży Granicznej i przyjęła nazwę Strażnica Straży Granicznej w Sobolicach (Strażnica SG w Sobolicach).
Strażnica SG w Sobolicach funkcjonowała do 2005 roku. Obecnie obiekt jest własnością prywatną.
Ochrona granicy.
W 2003 roku strażnica ochraniała odcinek granicy państwowej o długości 14945 m:

</doc>
<doc id="3136765" url="https://pl.wikipedia.org/wiki?curid=3136765" title="Uniwersytet Śląski (ujednoznacznienie)">
Uniwersytet Śląski (ujednoznacznienie)



</doc>
<doc id="3136767" url="https://pl.wikipedia.org/wiki?curid=3136767" title="Alfredo Miserere">
Alfredo Miserere

Alfredo Miserere – argentyński lekkoatleta, trójskoczek. Srebrny medalista lekkoatletycznych mistrzostw Ameryki Południowej w trójskoku z 1924 roku.
Zawodnik zdobył srebrny medal w trójskoku na lekkoatletycznych mistrzostwach Ameryki Południowej w 1924 roku. Przegrał z rodakiem, Luisem Brunetto, osiągając wynik 13,715 m.

</doc>
<doc id="3136768" url="https://pl.wikipedia.org/wiki?curid=3136768" title="Podgórze (Kołaczkowice)">
Podgórze (Kołaczkowice)

Podgórze – część wsi Kołaczkowice w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Podgórze administracyjnie należało do województwa kieleckiego.

</doc>
<doc id="3136770" url="https://pl.wikipedia.org/wiki?curid=3136770" title="Miechucińskie Chrósty (powiat kartuski)">
Miechucińskie Chrósty (powiat kartuski)



</doc>
<doc id="3136771" url="https://pl.wikipedia.org/wiki?curid=3136771" title="Olga Podczufarowa">
Olga Podczufarowa

Olga Władimirowna Podczufarowa (rus. "Ольга Владимировна Подчуфарова"; ur. 5 sierpnia 1992 w Moskwie) – rosyjska biathlonistka, brązowa medalistka mistrzostw świata, trzykrotna medalistka mistrzostw świata juniorów.
Kariera.
Pierwsze sukcesy osiągnęła w 2013 roku, zdobywając trzy medale na mistrzostwach świata juniorów w Obertilliach. W biegu pościgowym była najlepsza, w sprincie była druga, a w sztafecie była zajęła trzecie miejsce.
W Pucharze Świata zadebiutowała 9 marca 2013 roku w Soczi, zajmując 58. miejsce w sprincie. Pierwsze punkty zdobyła 14 marca 2013 roku w Chanty-Mansyjsku, gdzie zajęła 30. miejsce w tej samej konkurencji. Na podium zawodów pucharowych pierwszy raz stanęła 14 grudnia 2014 roku w Hochfilzen, gdzie rywalizację w biegu pościgowym ukończyła na trzeciej pozycji. W zawodach tych wyprzedziły ją jedynie Kaisa Mäkäräinen z Finlandii Francuzka Anaïs Bescond. W kolejnych startach jeszcze dwa razy stawała na podium: 20 grudnia 2015 roku w Pokljuce była trzecia w biegu masowym, a 21 stycznia 2016 roku w Anterselvie zwyciężyła w sprincie. Najlepsze wyniki osiągnęła w sezonie 2015/2016, kiedy zajęła 16. miejsce w klasyfikacji generalnej.
Podczas mistrzostw świata w Hochfilzen w 2017 roku wspólnie z Tatjaną Akimową, Aleksandrem Łoginowem i Antonem Szypulinem zdobyła brązowy medal w sztafecie mieszanej. Na tej samej imprezie była też między innymi dziesiąta w sztafecie kobiet, a w biegu indywidualnym zajęła 26. miejsce. Brała też udział w igrzyskach olimpijskich w Soczi w 2014 roku, w swoim jedynym starcie zajmując 49. miejsce w biegu indywidualnym.

</doc>
<doc id="3136772" url="https://pl.wikipedia.org/wiki?curid=3136772" title="Aleksander Zwieriew">
Aleksander Zwieriew

Aleksandr Aleksandrowicz Zwieriew Александр Александрович Зверев (ur. 8 sierpnia 1881 w Faustowie, zm. 16 listopada 1937 na poligonie NKWD w Butowie) – rosyjski duchowny prawosławny, protoprezbiter, święty nowomęczennik prawosławny.
Życiorys.
Był synem kapłana prawosławnego. Ukończył Moskiewską Akademię Duchowną, po czym został zatrudniony jako wykładowca historii literatury rosyjskiej w Wifańskim Seminarium Duchownym. Święcenia kapłańskie przyjął w 1913. Pięć lat później wyjechał do Moskwy i tam podjął pracę duszpasterską w cerkwi św. Mikołaja w Zwonarach. W tym samym roku został asystentem kierownika kursów przygotowujących do święceń kapłańskich przy eparchii moskiewskiej, zaś w 1919 – proboszczem parafii przy świątyni, w której służył.
W 1921 otrzymał godność protoprezbitera. W tym samym roku wzmiankowany jest jako wykładowca teologii pastoralnej na kursach przygotowujących dla kapłanów przy eparchii moskiewskiej, zaś w roku następnym był zastępcą ich kierownika. Również w 1922 został aresztowany za odczytanie w cerkwi listu pasterskiego patriarchy moskiewskiego i całej Rusi Tichona, w którym krytyce poddana została konfiskata kosztowności cerkiewnych. Po aresztowaniu, w czasie przesłuchania, ks. Zwieriew stwierdził, iż nie zgadza się z treścią listu patriarchy i poparł Żywą Cerkiew, po czym został zwolniony. Mimo to w grudniu tego samego roku został oskarżony w procesie grupy moskiewskich duchownych i świeckich, w którym zarzucono im czynne sprzeciwianie się konfiskacie ruchomego majątku Cerkwi. Skazany na dwa lata łagru, wyszedł na wolność na mocy amnestii po siedmiu miesiącach i wrócił do pracy duszpasterskiej w cerkwi w Moskwie-Zwonarach.
Jako więzień łagru zgodził się rozpocząć tajną współpracę z OGPU i po wyjściu na wolność przekazywał informacje o parafianach, starając się przy tym im nie zaszkodzić. W 1933 odmówił dalszej współpracy ze służbą bezpieczeństwa i został po tym aresztowany i oskarżony o prowadzenie systematycznej agitacji antyradzieckiej, której celem miało być obalenie władzy radzieckiej. Nie przyznał się do winy. W kwietniu 1933 został skazany na trzyletnią zsyłkę do Kargopola. Zwolniony w lutym 1936, został skierowany do pracy duszpasterskiej w cerkwi Narodzenia Matki Bożej w Wozmiszczu (powiat wołokołamski). Po roku aresztowany i osadzony w więzieniu w Wołokołamsku, ponownie oskarżony o agitację antyradziecką. 14 listopada 1937 został skazany na śmierć razem z księżmi Dymitrem Rozanowem i Pawłem Andriejewem, a następnie stracony i pochowany w zbiorowym grobie.
W 2001 został kanonizowany jako jeden z Soboru Nowomęczenników i Wyznawców Rosyjskich.

</doc>
<doc id="3136773" url="https://pl.wikipedia.org/wiki?curid=3136773" title="Torfbruecke">
Torfbruecke



</doc>
<doc id="3136774" url="https://pl.wikipedia.org/wiki?curid=3136774" title="Strażnica WOP Przewóz">
Strażnica WOP Przewóz

Strażnica w Przewozie:
Formowanie i zmiany organizacyjne.
Strażnica została sformowana w 1945 roku w strukturze 5 komendy odcinka Tuplice jako 21 strażnica WOP (Przewóz). Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego. W 1947 roku została przeformowania na strażnicę II kategorii – 43 wojskowych. W związku z reorganizacją oddziałów WOP w 1948 roku, strażnica podporządkowana została dowódcy 30 batalionu OP. Od stycznia 1951 roku strażnica WOP Przewóz podlegała dowódcy 91 batalionu WOP. W 1954 roku wprowadzono nową numerację strażnic, a strażnica WOP Przewóz otrzymała nr 28. W 1956 roku rozpoczęto numerowanie strażnic na poziomie brygady. Strażnica Przewóz I kategorii była 1 w 9 Brygadzie Wojsk Ochrony Pogranicza. W 1964 roku strażnica WOP nr 20 Przewóz uzyskała status strażnicy lądowej i zaliczona została do I kategorii. W 1976 roku Wojska Ochrony Pogranicza przeszły na dwuszczeblowy system zarządzania. Strażnicę podporządkowano bezpośrednio pod sztab brygady. 
W 1984 strażnica kategorii II. 
Po rozwiązaniu w 1991 roku Wojsk Ochrony Pogranicza, strażnica w Przewozie weszła w podporządkowanie Lubuskiego Oddziału Straży Granicznej.
W 2002 strażnica w Przewozie wchodziła w skład granicznej placówki kontrolnej Straży Granicznej kategorii II w Przewozie.
Służba graniczna.
W 1960 roku 21 strażnica WOP Przewóz I kategorii ochraniała 11 200-metrowy odcinek granicy państwowej od znaku granicznego 249 do zn. gr. 220.
Strażnice sąsiednie:

</doc>
<doc id="3136776" url="https://pl.wikipedia.org/wiki?curid=3136776" title="Strażnica WOP Kucyk">
Strażnica WOP Kucyk

Strażnica WOP Kucyk – podstawowy pododdział graniczny Wojsk Ochrony Pogranicza pełniący służbę ochronną na granicy polsko-niemieckiej.
Formowanie i zmiany organizacyjne.
Zimą 1949 roku, w strukturze 30 batalionu Ochrony Pogranicza, została sformowana strażnica WOP nr 22a. Służbę graniczną rozpoczęła 24 stycznia 1950 roku.
Od 1.01.1951 roku strażnica WOP Kucyk podlegała dowódcy 91 batalionu WOP. W 1954 roku wprowadzono nową numerację strażnic, a strażnica WOP Kucyk otrzymała nr 29. W 1956 roku rozpoczęto numerowanie strażnic na poziomie brygady. Strażnica Kucyk III kategorii była 2. w 9 Brygadzie Wojsk Ochrony Pogranicza. W 1964 roku strażnica WOP nr 19 Kucyk uzyskała status strażnicy lądowej i zaliczona została do III kategorii.
Rozwiązano ją w latach 7O. XX w. W 1976 roku przekształcona w strażnicę szkolną.
Służba graniczna.
W 1960 roku 20 strażnica WOP Kucyk III kategorii ochraniała 8650-metrowy odcinek granicy państwowej od znaku granicznego 273 do zn. gr. 249.

</doc>
<doc id="3136777" url="https://pl.wikipedia.org/wiki?curid=3136777" title="Przedewsie (Kołaczkowice)">
Przedewsie (Kołaczkowice)

Przedewsie – część wsi Kołaczkowice w Polsce, położona w województwie świętokrzyskim, w powiecie buskim, w gminie Busko-Zdrój..
W latach 1975–1998 Przedewsie administracyjnie należało do województwa kieleckiego.

</doc>
<doc id="3136779" url="https://pl.wikipedia.org/wiki?curid=3136779" title="Strażnica WOP Żarki">
Strażnica WOP Żarki

Strażnica Wojsk Ochrony Pogranicza Żarki – podstawowy pododdział graniczny Wojsk Ochrony Pogranicza pełniący służbę graniczną na granicy polsko-niemieckiej.
Formowanie i zmiany organizacyjne.
Strażnica została sformowana w 1945 w strukturze 5 komendy odcinka Tuplice jako 23 strażnica WOP (Żarki). Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego. W 1947 została przeformowania na strażnicę III kategorii – 31 wojskowych. W związku z reorganizacją oddziałów WOP w 1948, strażnica podporządkowana została dowódcy 30 batalionu OP. Od stycznia 1951 strażnica WOP Żarki podlegała dowódcy 91 batalionu WOP. W 1954 wprowadzono nową numerację strażnic, a strażnica WOP Żarki Wielkie otrzymała nr 31. W 1956 rozpoczęto numerowanie strażnic na poziomie brygady. Strażnica Żarki Wielkie II kategorii była 4. w 9 Brygadzie Wojsk Ochrony Pogranicza. W 1964 strażnica WOP nr 17 Żarki Wielkie uzyskała status strażnicy lądowej i zaliczona została do II kategorii.
22 października 1969, na bazie rozformowywanej strażnicy, utworzono szkolną strażnicę techniczną Lubuskiej Brygady WOP. W 1976 zlikwidowano strażnicę szkolną.
Ochrona granicy.
W 1960 18 strażnica WOP Zasieki II kategorii ochraniała odcinek granicy państwowej od długości 7 000 m:
W 1968 zainstalowano i włączono do eksploatacji urządzenia podczerwieni typu US-2 na całym odcinku strażnicy Żarki.

</doc>
<doc id="3136780" url="https://pl.wikipedia.org/wiki?curid=3136780" title="Strażnica WOP Łęknica">
Strażnica WOP Łęknica

Strażnica Wojsk Ochrony Pogranicza Mużaków/Łęknica – zlikwidowany podstawowy pododdział Wojsk Ochrony Pogranicza pełniący służbę graniczną na granicy z Niemiecką Republiką Demokratyczną i Republiką Federalną Niemiec.
Strażnica Straży Granicznej w Łęknicy – zlikwidowana graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Republiką Federalną Niemiec.
Formowanie i zmiany organizacyjne.
Strażnica została sformowana w 1945 roku w strukturze 5 komendy odcinka Tuplice jako 22 strażnica WOP (Mużaków). Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego.
W 1947 roku została przeformowania na strażnicę II kategorii – 43 wojskowych.
W związku z reorganizacją oddziałów WOP, 24 kwietnia 1948 roku 22 strażnica OP została włączona w struktury 30 batalionu Ochrony Pogranicza, a 1 stycznia 1951 roku 91 batalionu WOP w Tuplicach.
W marcu 1954 roku wprowadzono nową numerację strażnic, a strażnica WOP Mużaków otrzymała nr 30 w skali kraju.
W 1956 roku rozpoczęto numerowanie strażnic na poziomie brygady. Strażnica specjalna Mużaków miała nr 3 w strukturach 91 batalionu WOP 9 Brygady Wojsk Ochrony Pogranicza.
1 stycznia 1960 roku funkcjonowała jako 19 strażnica WOP Mużaków I kategorii w strukturach 91 batalionu WOP w Tuplicach.
1 stycznia 1964 roku strażnica WOP nr 18 Mużaków miała status strażnicy lądowej i zaliczona była do I kategorii w strukturach 91 batalionu WOP w Tuplicach.
W marcu 1968 roku strażnica WOP nr 16 Mużaków miała status strażnicy lądowej kategorii I w strukturach 91 batalionu WOP w Tuplicach.
W 1971 roku przemianowana została na strażnicę WOP Łęknica.
W 1976 roku Wojska Ochrony Pogranicza przeszły na dwuszczeblowy system zarządzania. Strażnicę podporządkowano bezpośrednio pod sztab Lubuskiej Brygady WOP w Krośnie Odrzańskim, a w 1984 roku utworzonego batalionu granicznego LB WOP w Gubinie jako Strażnica WOP Łęknica lądowa kategorii I. Po rozformowaniu Lubuskiej Brygady WOP, 1 listopada 1989 roku strażnica została włączona została w struktury Łużyckiej Brygady WOP w Lubaniu Śląskim i tak funkcjonowała do 15 maja 1991 roku.
Po rozwiązaniu 15 maja 1991 roku Wojsk Ochrony Pogranicza, 16 maja 1991 roku strażnica w Łęknicy weszła w podporządkowanie Lubuskiego Oddziału Straży Granicznej i przyjęła nazwę Strażnica Straży Granicznej w Łęknicy (Strażnica SG w Łęknicy).
W ramach reorganizacji struktur Straży Granicznej związanej z przygotowaniem Polski do wstąpienia, do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, 2 stycznia 2003 roku Strażnica SG w Łęknicy została rozformowana i ochraniany odcinek wraz z obsadą etatową przejęła Graniczna Placówka Kontrolna Straży Granicznej w Olszynie kategorii I.
Ochrona granicy.
W 1960 roku 19 strażnica WOP Mużaków I kategorii ochraniała odcinek granicy państwowej od długości 9750 m:

</doc>
<doc id="3136783" url="https://pl.wikipedia.org/wiki?curid=3136783" title="Strażnica WOP Olszyna">
Strażnica WOP Olszyna

Strażnica Wojsk Ochrony Pogranicza Olszyna/Bukowina – nieistniejący obecnie podstawowy pododdział Wojsk Ochrony Pogranicza pełniący służbę graniczną na granicy z Niemiecką Republiką Demokratyczną i Republiką Federalną Niemiec.
Strażnica Straży Granicznej w Olszynie – nieistniejąca obecnie graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Republiką Federalną Niemiec.
Formowanie i zmiany organizacyjne.
Strażnica została sformowana w 1945 roku w strukturze 5 komendy odcinka Tuplice jako 24 strażnica WOP (Olszyna). Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego.
27 października 1946 roku została przeniesiona z Olszyny do Trzebiela. W 1947 roku została przeformowania na strażnicę I kategorii – 55 wojskowych. 
W związku z reorganizacją oddziałów WOP 24 kwietnia 1948 roku, 24 strażnica OP Bukowina została włączona w struktury 30 batalionu Ochrony Pogranicza w Tuplicach, a 1 stycznia 1951 roku 91 batalionu WOP w Tuplicach.
W 1954 roku wprowadzono nową numerację strażnic, a strażnica WOP Bukowina otrzymała nr 32 w skali kraju. W 1956 roku rozpoczęto numerowanie strażnic na poziomie brygady. Strażnica Specjalna WOP Olszyna była 5. w 9 Brygadzie Wojsk Ochrony Pogranicza.
W 1960 roku funkcjonowała jako 17 strażnica WOP Olszyna I kategorii w strukturach 91 batalionu WOP, a 1 stycznia 1964 roku jako 16 strażnica WOP lądowa I kategorii Olszyna. Natomiast w marcu 1968 roku była jako Strażnica Techniczna WOP nr 14 Olszyna typu I w strukturach ww. batalionu.
W 1976 roku Wojska Ochrony Pogranicza przeszły na dwuszczeblowy system zarządzania. Strażnicę podporządkowano bezpośrednio pod sztab Lubuskiej Brygady WOP w Krośnie Odrzańskim, a w 1984 roku utworzonego batalionu granicznego WOP Gubin jako strażnica WOP Olszyna kategorii I. Po rozformowaniu Lubuskiej Brygady WOP, 1 listopada 1989 roku strażnica została włączona w struktury Łużyckiej Brygady WOP w Lubaniu Śląskim i tak funkcjonowała do 15 maja 1991 roku.
Straż Graniczna:
Po rozwiązaniu 15 maja 1991 roku Wojsk Ochrony Pogranicza, 16 maja 1991 roku strażnica w Olszynie weszła w podporządkowanie Lubuskiego Oddziału Straży Granicznej i przyjęła nazwę Strażnica Straży Granicznej w Olszynie.
W 1998 roku zarządzeniem Komendanta Głównego Straży Granicznej, strażnica SG w Olszynie została zniesiona. Na bazie sił i środków po zniesionej strażnicy w Olszynie, w strukturach Lubuskiego Oddziału Straży Granicznej została powołana Strażnica Straży Granicznej w Tuplicach z miejscem dyslokacji w Tuplicach.
Ochrona granicy.
W 1960 roku 17 strażnica WOP Olszyna I kategorii ochraniała odcinek granicy państwowej o długości 8 800 m:
W 1974 roku na odcinku strażnicy zostało uruchomione drogowe przejście graniczne, w którym odprawę graniczną osób, towarów, i środków transportu, wykonywała załoga utworzonej Granicznej Placówki Kontrolnej Olszyna (GPK Olszyna):
Strażnice sąsiednie.
Straż Graniczna:

</doc>
<doc id="3136784" url="https://pl.wikipedia.org/wiki?curid=3136784" title="Rajdowe Samochodowe Mistrzostwa Polski 1996">
Rajdowe Samochodowe Mistrzostwa Polski 1996

Ten artykuł dotyczy sezonu 1996 Rajdowych Samochodowych Mistrzostw Polski.
Klasyfikacja generalna kierowców.
Punkty w klasyfikacji generalnej przyznawano za 10 pierwszych miejsc według systemu: 20-15-12-10-8-6-4-3-2-1. Do końcowych punktacji zaliczano zawodnikom 5 najlepszych wyników. Aby zostać Mistrzem Polski trzeba było być sklasyfikowanym w co najmniej czterech eliminacjach.
Pogrubioną czcionką wyróżniono zawodników, którym przyznano tytuły Mistrzów i Wicemistrzów Polski.
Grupa N.
Grupa N - Samochody turystyczne wyprodukowane w ilości co najmniej 2500 egzemplarzy w ciągu kolejnych 12 miesięcy. Prawie całkowity zakaz przeróbek mających na celu poprawienie osiągów samochodu. Punkty w grupie N przyznawano za 6 pierwszych miejsc według systemu: 9-6-4-3-2-1.
Formuła 2.
Formuła 2 - Samochody gr. A lub N z napędem na jedną oś, o pojemności skokowej silnika do 2000 cm3, bez turbodoładowania. Do kategorii tej zaliczano też tzw. "kit cars" - pojazdy oparte o grupę A (lecz z większym zakresem dozwolonych modyfikacji) z napędem na jedną oś, o pojemności skokowej silnika do 2000 cm3, bez turbodoładowania, produkowane w ilości co najmniej 25 tysięcy egzemplarzy w ciągu roku, zaś roczna produkcja silników danej wersji nie mogła być mniejsza niż 2500. Producent miał obowiązek przygotowania minimum 50 zestawów ("kitów") pozwalających zamienić seryjny samochód w kit car. Punkty w grupie F2 przyznawano za 6 pierwszych miejsc według systemu: 9-6-4-3-2-1
Klasa A8.
kl. A-8 - pow. 2000 cm3
Klasa A7.
kl. A-7 - do 2000 cm3 
Klasa A6.
kl. A-6 - do 1600 cm3 
Klasa N4.
kl. N-4 - powyżej 2000 cm3 
Klasa N3.
kl. N-3 - do 2000 cm3 
Puchar Cinquecento / Klasa A-PCA.
Puchar Cinquecento (kl. A-PCA) - samochody Fiat Cinquecento Abarth gr. A przygotowane z wykorzystaniem zestawu ("kitu") firmy Abarth.

</doc>
<doc id="3136785" url="https://pl.wikipedia.org/wiki?curid=3136785" title="Sancho (planeta)">
Sancho (planeta)

Sancho (Mi Arae e, HD 160691 e) – planeta z rodzaju gazowy olbrzym krążąca wokół gwiazdy Cervantes (Mi Arae). Jej istnienie przewidywano już w 2002 roku, choć dokładniejsze informacje o planecie i jej orbicie uzyskał dopiero w 2006 roku zespół Francesco Pepe.
Nazwa.
Nazwa planety została wyłoniona w publicznym konkursie w 2015 roku. Sancho Pansa był giermkiem Don Kichota, bohatera powieści Miguela de Cervantesa „Don Kichot”. Nazwę planety zaproponowali pracownicy Planetario de Pamplona (Hiszpania).
Charakterystyka.
Sancho jest gazowym olbrzymem o masie co najmniej 1,8 razy większej niż masa Jowisza. Planeta orbituje w średniej odległości od gwiazdy wynoszącej 5,235 au.

</doc>
<doc id="3136786" url="https://pl.wikipedia.org/wiki?curid=3136786" title="Strażnica WOP Rokita">
Strażnica WOP Rokita

Strażnica WOP Rokita – podstawowy pododdział graniczny Wojsk Ochrony Pogranicza pełniący służbę ochronną na granicy polsko-niemieckiej.
Formowanie i zmiany organizacyjne.
Zimą 1949/50 roku, w strukturze 30 batalionu Ochrony Pogranicza, w rejonie nieczynnej fabryki Rokita, została sformowana strażnica WOP nr 25a. Służbę graniczną rozpoczęła 18 stycznia 1950 roku.
Po 1 stycznia 1951 roku strażnica WOP Rokita podlegała dowódcy 91 batalionu WOP. Rozwiązano ją w latach 70. XX w. W 1954 roku wprowadzono nową numerację strażnic, a strażnica WOP Rokita otrzymała nr 33. Kategorii II. W 1964 roku strażnica WOP nr 15 Rokita uzyskała status strażnicy lądowej i zaliczona została do II kategorii.
Służba graniczna.
W 1960 roku 16 strażnica WOP Rokita II kategorii ochraniała 7200-metrowy odcinek granicy państwowej od znaku granicznego 348 do zn. gr. 336.
Strażnice sąsiednie:

</doc>
<doc id="3136789" url="https://pl.wikipedia.org/wiki?curid=3136789" title="Strażnica WOP Zasieki">
Strażnica WOP Zasieki

Strażnica Wojsk Ochrony Pogranicza Zasieki – zlikwidowany podstawowy pododdział graniczny Wojsk Ochrony Pogranicza pełniący służbę graniczną na granicy polsko-niemieckiej.
Strażnica Straży Granicznej w Zasiekach – zlikwidowana graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Niemcami.
Formowanie i zmiany organizacyjne.
Strażnica została sformowana w 1945 w strukturze 5 komendy odcinka Tuplice jako 25 strażnica WOP (Zasieki). Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego. W 1947 została przeformowania na strażnicę I kategorii – 55 wojskowych.
W związku z reorganizacją oddziałów WOP 24 kwietnia 1948, strażnica została włączona w struktury 30 batalionu Ochrony Pogranicza, a 1 stycznia 1951 roku 91 batalionu WOP w Tuplicach. W 1954 wprowadzono nową numerację strażnic, a strażnica WOP Zasieki otrzymała nr 34 w skali kraju. 
W 1955 rozformowana została Graniczna Placówka Kontrolna Zasieki (GPK Zasieki), a przejście graniczne Zasieki-Forst (kolejowe) podporządkowano strażnicyi. W związku z tym na strażnicy utworzono etaty starszego kontrolera i 2 kontrolerów . W 1956 rozpoczęto numerowanie strażnic na poziomie brygady. Strażnica WOP Zasieki I kategorii była 7. w 9 Brygadzie Wojsk Ochrony Pogranicza. W 1960 funkcjonowała jako 15 strażnica WOP Zasieki I kategorii w strukturach 91 batalionu WOP, a 1 stycznia 1964 jako strażnica WOP nr 14 II kategorii. Natomiast w marcu 1968 roku była jako strażnica techniczna WOP nr 13 Zasieki typu I w strukturach ww. batalionu.
W 1976 Wojska Ochrony Pogranicza przeszły na dwuszczeblowy system zarządzania. Strażnicę podporządkowano bezpośrednio pod sztab Lubuskiej Brygady WOP w Krośnie Odrzańskim. Strażnicę podporządkowano bezpośrednio pod sztab Lubuskiej Brygady WOP w Krośnie Odrzańskim, a w 1984 utworzonego batalionu granicznego WOP Gubin jako strażnica WOP Zasieki lądowa kategorii I. Po rozformowaniu Lubuskiej Brygady WOP, 1 listopada 1989 strażnica została włączona w struktury Łużyckiej Brygady WOP w Lubaniu Śląskim i tak funkcjonowała do 15 maja 1991.
Po rozwiązaniu Wojsk Ochrony Pogranicza, 16 maja 1991 przejęta została przez Lubuskiego Oddziału Straży Granicznej w Krośnie Odrzańskim i przyjęła nazwę Strażnica Straży Granicznej w Zasiekach.
W ramach reorganizacji struktur Straży Granicznej związanej z przygotowaniem Polski do wstąpienia, do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, 2 stycznia 2003 strażnica SG w Zasiekach została rozformowana i ochraniany odcinek wraz z obsadą etatową przejęła Graniczna Placówka Kontrolna SG w Olszynie kategorii I.
Ochrona granicy.
W 1960 roku 15 strażnica WOP Zasieki I kategorii ochraniała odcinek granicy państwowej o długości 7 200 m.

</doc>
<doc id="3136790" url="https://pl.wikipedia.org/wiki?curid=3136790" title="Partido Ayacucho">
Partido Ayacucho

Partido Ayacucho (hiszp. "Partido de Ayacucho") – jedno z 135 "partidos", znajduje się w prowincji Buenos Aires. Siedzibą administracyjną jest miasto Ayacucho. Funkcję Intendenta pełni Jorge Pablo Zubiaurre. Partido Ayacucho ma powierzchnię 6785 km², w 2010 r. zamieszkiwało w nim 20,3 tys. mieszkańców (9 985 mężczyzn i 10 352 kobiet).
Partido zostało utworzone 19 lipca 1865r.
Miejscowości.
W partido Ayacucho znajdują się następujące miejscowości:
Demografia.
Zmiana liczby ludności w latach 1869 – 2010 na podstawie kolejnych spisów ludności.

</doc>
<doc id="3136799" url="https://pl.wikipedia.org/wiki?curid=3136799" title="Święty Paweł w więzieniu">
Święty Paweł w więzieniu

Święty Paweł w więzieniu – obraz holenderskiego malarza Rembrandta Harmenszoona van Rijn. Obraz sygnowany u dołu (pośrodku): Rf 1627.
Opis obrazu.
Obraz przedstawia św. Pawła przebywającego w więzieniu. Ukazany został w pozycji siedzącej, z rękopisem na kolanach, z piórem w dłoni i z zadumanym wyrazem twarzy. U jego boku widać jego skromny dobytek; wiele widocznych przedmiotów mają wydźwięk symboliczny i spełniają funkcje narracyjną. Z lewej strony widoczny jest miecz, atrybut św. Pawła, symbol jego męczeństwa; księga na kolanach wskazuje na praktykę misyjną Pawła (w więzieniu według tradycji powstało kilka listów do wiernych m.in. 2. List do Tymoteusza). Rembrandt wykorzystuje światło padające przez zakratowane okno do podkreślenia sylwetki Pawła, jego blask otacza go niczym aureola, ale i też odbija się na ścianie. Sama postać ukazana została w bardzo tradycyjny sposób: z długą brodą i łysą głową. Postać, jak i elementy jego ubrania oraz otaczające go przedmioty zostały przedstawione z dużą dbałością o szczegóły: przykładem mogą być fałdy draperii, strony rękopisu czy sandały na stopach.
Proweniencja.
Obraz znajdował się w kolekcji Lothara Franza graaf von Schönbornga (odnotowany w katalogu z 1719 roku). W 1867 roku został wystawiony na aukcji i zakupiony przez muzeum Staatsgalerie Stuttgart.

</doc>
<doc id="3136800" url="https://pl.wikipedia.org/wiki?curid=3136800" title="Myxine garmani">
Myxine garmani

Myxine garmani – gatunek bezszczękowca z rodziny śluzicowatych ("Myxinidae"). 
Zasięg występowania.
Okolice Japonii.
Cechy morfologiczne.
Osiąga max. 54 cm długości całkowitej. 6 par worków skrzelowych. 95-101gruczołów śluzowych). Fałda brzuszna dobrze rozwinięta.
Przód ciała jaśniejszy niż reszta. 
Biologia i ekologia.
Występuje na głębokości ok. 500-800 m.

</doc>
<doc id="3136802" url="https://pl.wikipedia.org/wiki?curid=3136802" title="May Warden">
May Warden

May Warden (ur. 9 maja 1891 w Leeds; zm. 5 października 1978 w Londynie) – brytyjska aktorka.
Najbardziej znana jest z roli Pani Sophie w filmie "Dinner for One". Grała też w wielu filmach i programach telewizyjnych w Niemczech i Skandynawii. 
Wystąpiła również w filmie "Mechaniczna pomarańcza" oraz serialu "Doktor Who", lecz w obu tych produkcjach dostała role, w których nic nie mówiła. Jej ostatnia rola była w wersji telewizyjnej książki "Billy Liar".
W 1915 roku poślubiła komika Silvester Stewart z którym miała dwie córki i dwóch synów. Mieszkała w Londynie, aż do śmierci.

</doc>
<doc id="3136805" url="https://pl.wikipedia.org/wiki?curid=3136805" title="Rajdowe Samochodowe Mistrzostwa Polski 1992">
Rajdowe Samochodowe Mistrzostwa Polski 1992

Ten artykuł dotyczy sezonu 1992 Rajdowych Samochodowych Mistrzostw Polski.
Klasyfikacja generalna kierowców.
Punkty w klasyfikacji generalnej przyznawano za 10 pierwszych miejsc według systemu: 20-15-12-10-8-6-4-3-2-1. Do końcowych punktacji zaliczano zawodnikom 4 najlepsze wyniki. 
Grupa N.
Punkty w grupie N i w klasach przyznawano za 6 pierwszych miejsc według systemu: 9-6-4-3-2-1.
Do końcowych punktacji zaliczano zawodnikom 4 najlepsze wyniki.
Klasa A-9.
W klasie A-9 stratowały samochody gr. A powyżej 2000 cm3
Klasa A-7.
W klasie A-7 stratowały samochody gr. A do 1600 cm3
Klasa A-6.
W klasie A-6 stratowały samochody gr. A do 850 cm3
Klasa N-5.
W klasie N-5 stratowały samochody gr. N powyżej 2000 cm3
Klasa N-4.
W klasie N-4 stratowały samochody gr. N do 2000 cm3
Klasa N-1.
W klasie N-1 stratowały samochody marki Polski Fiat 126p 600-650 cm3 i Fiat Cinquecento gr. N

</doc>
<doc id="3136807" url="https://pl.wikipedia.org/wiki?curid=3136807" title="Indywidualny Pakiet do Likwidacji Skażeń IPLS-1 Atlas">
Indywidualny Pakiet do Likwidacji Skażeń IPLS-1 Atlas

Indywidualny Pakiet do Likwidacji Skażeń IPLS-1 Atlas – jeden z indywidualnych pakietów przeciwchemicznych stosowanych w Wojsku Polskim.
Ww. pakiet można spotkać w dwóch nazwach:
W żargonowym języku w wojsku polskim używa się nazwy:
Przeznaczenie.
Pakiet przeznaczony jest do prowadzenia skutecznych, indywidualnych procesów likwidacji skażeń odkrytych powierzchni skóry i elementów wyposażenia indywidualnego, w tym masek przeciwgazowych i broni strzeleckiej.
Zastosowanie.
Skuteczność działania pakietu została potwierdzona badaniami wykonanymi w Wojskowym Instytucie Chemii i Radiometrii.

</doc>
<doc id="3136808" url="https://pl.wikipedia.org/wiki?curid=3136808" title="Partido Azul">
Partido Azul

Partido Azul (hiszp. "Partido de Azul") – jedno z 135 "partidos", znajduje się w prowincji Buenos Aires. Siedzibą administracyjną jest miasto Azul. Funkcję Intendenta pełni José Manuel Inza. Partido Azul ma powierzchnię 6615 km², w 2010 r. zamieszkiwało w nim 65,2 tys. mieszkańców (31 648 mężczyzn i 33 632 kobiet).
Miejscowości.
W partido Azul znajdują się następujące miejscowości:
Demografia.
Zmiana liczby ludności w latach 1869 – 2010 na podstawie kolejnych spisów ludności.

</doc>
<doc id="3136812" url="https://pl.wikipedia.org/wiki?curid=3136812" title="Centrum Park Chojnice">
Centrum Park Chojnice

Centrum Park Chojnice – hala widowiskowo-sportowa, w której swoje mecze rozgrywa występujący w ekstraklasie futsalu klub Red Devils Chojnice. Można w niej rozgrywać mecze futsalu, piłki ręcznej, koszykówki i siatkówki. Hala ma wymiary 43 × 22 m i 7 m wysokości. W hali odbywają się także koncerty i gale bokserskie. W przeszłości swoje mecze w tej hali rozgrywała inna chojnicka drużyna futsalu – Holiday Chojnice.

</doc>
<doc id="3136822" url="https://pl.wikipedia.org/wiki?curid=3136822" title="Rajdowe Samochodowe Mistrzostwa Polski 1991">
Rajdowe Samochodowe Mistrzostwa Polski 1991

Ten artykuł dotyczy sezonu 1991 Rajdowych Samochodowych Mistrzostw Polski.
Klasyfikacja generalna kierowców.
Punkty w klasyfikacji generalnej przyznawano za 10 pierwszych miejsc według systemu: 20-15-12-10-8-6-4-3-2-1. Do końcowych punktacji zaliczano zawodnikom 4 najlepsze wyniki. Wyniki pierwszych dziesięciu kierowców:
Podział samochodów startujących w RSMP na grupy według regulaminów FIA:
Punkty w klasach przyznawano za 6 pierwszych miejsc według systemu: 9-6-4-3-2-1. Do końcowych punktacji zaliczano zawodnikom 4 najlepsze wyniki. 
Pogrubioną czcionką wyróżniono zdobywców tytułów Mistrzów i Wicemistrzów Polski. 
Klasa A-14.
Klasa A-14 obejmowała marki FSO 1600 i Polonez 1600 gr. A
Klasa A-13.
Klasa A-13 obejmowała samochody gr. A powyżej 1600 cm3
Klasa A-12.
Klasa A-12 obejmowała pozostałe samochody gr. A do 1600 cm3
Klasa A-10.
Klasa A-10 obejmowała samochody produkcji FSM gr. A do 700 cm3
Klasa N-04.
Klasa N-04 obejmowała samochody gr. N z silnikami powyżej 2000 cm3
Klasa N-03.
Klasa N-03 obejmowała samochody gr. N do 2000 cm3
Klasa N-02.
Klasa N-02 samochody gr. N do 1600 cm3
Klasa N-01.
Klasa N-01 samochody marki Polski Fiat 126p gr. N

</doc>
<doc id="3136823" url="https://pl.wikipedia.org/wiki?curid=3136823" title="Lista uczelni wyższych w Argentynie">
Lista uczelni wyższych w Argentynie



</doc>
<doc id="3136825" url="https://pl.wikipedia.org/wiki?curid=3136825" title="21 Strażnica WOP">
21 Strażnica WOP



</doc>
<doc id="3136827" url="https://pl.wikipedia.org/wiki?curid=3136827" title="20 Strażnica WOP">
20 Strażnica WOP



</doc>
<doc id="3136828" url="https://pl.wikipedia.org/wiki?curid=3136828" title="22 Strażnica WOP">
22 Strażnica WOP



</doc>
<doc id="3136829" url="https://pl.wikipedia.org/wiki?curid=3136829" title="23 Strażnica WOP">
23 Strażnica WOP



</doc>
<doc id="3136831" url="https://pl.wikipedia.org/wiki?curid=3136831" title="24 Strażnica WOP">
24 Strażnica WOP



</doc>
<doc id="3136832" url="https://pl.wikipedia.org/wiki?curid=3136832" title="Meliboia">
Meliboia



</doc>
<doc id="3136833" url="https://pl.wikipedia.org/wiki?curid=3136833" title="25 Strażnica WOP">
25 Strażnica WOP



</doc>
<doc id="3136835" url="https://pl.wikipedia.org/wiki?curid=3136835" title="Ringwoodyt">
Ringwoodyt

Ringwoodyt – jest formą oliwinu. Skład chemiczny minerału może być różny, od czystego Mg2SiO4, do Fe2SiO4. Minerał zawiera 2,5% wagowych wody, a najbardziej uwodnione około 3% wagowych. Uzyskany w warunkach laboratoryjnych minerał nie zawierający żelaza jest bezbarwny. Przy zawartości jednego procenta molowego Fe2SiO4 barwa minerału jest intensywnie niebieska.
Ringwoodyt zidentyfikowano po raz pierwszy w 1969 roku w meteorycie Tenham.
Zaproponowana przez odkrywców nazwa upamiętnia Australijczyka profesora Teda Ringwooda z Australian National University, który badał polimorficzne przejścia fazowe minerałów płaszcza ziemskiego. Nazwa została zaaprobowana przez Commission on New Minerals and Mineral Names.
Z badań i modeli wynika, że ringwoodyty występują w strefie przejściowej na głębokościach 410-660 (525-660) kilometrów.
Ringwoodyt ziemskiego pochodzenia odkryto w 2008 roku na terenie Juíny w stanie Mato Grosso w drobnym diamencie, znalezionym w żwirze płytkiej rzeki. Diament został wyniesiony na powierzchnię Ziemi przez skałę wulkaniczną zwaną kimberlitem. W badanym elemencie zawartość wody wynosiła około 1% wagowo. Jednak przy powszechnym występowaniu tego minerału w płaszczu Ziemi oznaczałoby to, że w strefie przejściowej zgromadzone jest więcej wody niż we wszystkich oceanach na powierzchni planety. Wyniki badań wskazują na istnienie rozległej strefy w płaszczu ziemskim bogatej w wodę.

</doc>
<doc id="3136836" url="https://pl.wikipedia.org/wiki?curid=3136836" title="Niekaznice-Kadłuny">
Niekaznice-Kadłuny



</doc>
<doc id="3136837" url="https://pl.wikipedia.org/wiki?curid=3136837" title="Suppedaneum">
Suppedaneum

Suppedaneum − łaciński termin oznaczający płaską podporę pod stopami ukrzyżowanego Jezusa.
Sztuka.
W malowanych i posiadających obramowanie zabytkowych krucyfiksach, przede wszystkim pochodzenia bizantyjskiego, suppedaneum ozdobione było symbolicznym przedstawieniem Golgoty z grobem prarodzica Adama i jego czaszką. W tradycji wschodniej drewno użyte do wytworzenia Chrystusowego krzyża pochodziło z Drzewa życia, które wyrosło z głowy zmarłego Adama. Krew Chrystusa spływająca na kości prarodzica, pochowanego pod Kalwarią, obmyła całą ludzkość z grzechu i winy zaciągniętej przez pierwszych ludzi: grzechu pierworodnego.

</doc>
<doc id="3136838" url="https://pl.wikipedia.org/wiki?curid=3136838" title="Niekazanice-Kadłuny">
Niekazanice-Kadłuny



</doc>
<doc id="3136840" url="https://pl.wikipedia.org/wiki?curid=3136840" title="Gazzetta">
Gazzetta

Gazzetta (zdrobnienie od – mienie, majątek) – potoczna nazwa bitych od XVI w. dwusoldowych monet weneckich.
Nazwą tą określano w Wenecji monety wprowadzone od 1539 r. i bite ze stopu niskiej jakości (bilonu) w nominałach 2 i 3 gazzetty oraz 4 (zwana "grossetto") i 10 (zwana "lirazza" albo "lirone"). Gazzetta stanowiła początkowo 1/398 monety srebrnej, później – 1/478. Na jej awersie wyobrażano personifikację zasiadającej Sprawiedliwości, na rewersie – lwa, symbol Republiki bądź też św. Marka na awersie, a na odwrocie wizerunek Chrystusa. Monety nie nosiły imienia aktualnie panującego doży. Opatrzone imionami dożów Gerolamo Priuli (1559-67), Giovanni Cornera (1625-29) i Francesco Molina (1646-55) emitowano wyłącznie dla Kandii na weneckiej Krecie (dwusoldówki), podobnie jak z imieniem generalnego kapitana Grimani – jako monetę zastępczą w nominale 10-gazzettowym. Od 1684 r. była to jedynie moneta miedziana.
Przez analogię nazywano tak również 2-soldowe monety bite na obszarze północnych Włoch w Guastalli Gonzagów i w księstwie Mirandola. Ponadto nazwę tę stosowano względem monet jońskiego Heptanezu, czyli Republiki Siedmiu Wysp w latach 1800-1815, bitych w nominałach 1, 5 i 10 gazzett.
Mianem gazzettone określano natomiast 2-soldową monetę miedzianą o większej średnicy, wypuszczaną w Wenecji w XVII i XVIII stuleciu dla zamorskich prowincji Republiki. Nosiła ona w legendzie oznaczenia: "Dalmazia e Albania", "Isole e Armata" (tj. Wyspy i flota), "Armata e Morea", "Corfù Cefalonia e Zante".
Pierwsza wenecka gazeta miała cenę jednej gazzetty, skąd też powstała i przyjęła się ta nazwa dla podobnych druków z wiadomościami.

</doc>
<doc id="3136844" url="https://pl.wikipedia.org/wiki?curid=3136844" title="Dumitru Gheorghiu">
Dumitru Gheorghiu

Dumitru Gheorghiu (ur. 14 grudnia 1904, zm. ?) – rumuński bobsleista.
W 1934 na mistrzostwach świata wywalczył wraz z kolegami srebrny medal w konkurencji czwórek mężczyzn.
Dumitru Gheorghiu wystąpił na Zimowych Igrzyskach Olimpijskich 1936 w Garmisch-Partenkirchen. Wraz z Alexandru Budişteanu zajął 16. miejsce ślizgu dwójek męskich. Był to drugi zespół rumuński. Miał startować także w pierwszej drużynie rumuńskiej w czwórkach, ale z niewiadomych przyczyn zespół nie został sklasyfikowany.

</doc>
<doc id="3136845" url="https://pl.wikipedia.org/wiki?curid=3136845" title="Dom przy Rynku 3 w Mielcu">
Dom przy Rynku 3 w Mielcu

Dom przy Rynku 3 w Mielcu – budynek znajdujący się w południowej pierzei rynku. Jest wpisany do rejestru zabytków nieruchomych województwa podkarpackiego pod numerem A-1077 z 24.06.1981. Zbudowany został pod koniec XIX wieku. Jest to budynek piętrowy z balkonem, murowany i otynkowany. Posiada dwuspadowy dach kryty blachą. Na parterze mieści się salon fryzjerski „Laura”, wcześniej był tu bar „Jigger”.

</doc>
<doc id="3136847" url="https://pl.wikipedia.org/wiki?curid=3136847" title="Malinowy Klin">
Malinowy Klin

Malinowy Klin (ukr. "Малиновий Клин") – ukraińska nazwa historyczna ziemi zaludnionej dawniej gęsto przez Ukraińców na Kubaniu. Jest to terytorium na Północnym Kaukazie, w dolinie rzeki Kubań i jej dopływów. Obecnie zajmuje teren Kraju Krasnodarskiego, Adygei, zachodnią część Kraju Stawropolskiego, północną część Karaczajo-Czerkiesji oraz południową część obwodu rostowskiego Federacji Rosyjskiej. Inna nazwa tych ziem to Malinowa Ukraina.
Istnieją również inne duże terytoria o podobnych nazwach, zasiedlane przez Ukraińców – Żółty Klin (środkowy odcinek Wołgi), Zielony Klin (Daleki Wschód) i Szary Klin (południowo-zachodnia Syberia i północny Kazachstan). Klinem ziemi Ukraińcy nazywali działkę, którą otrzymywali pod kolonizację nowych terytoriów, zdobytych przez Imperium Rosyjskie.
Historia.
Nazwa "Malinowy Klin" była używana w okresie od końca XVIII do końca XIX wieku. Kraina została zasiedlona w wyniku masowych przesiedleń, najpierw przez Kozaków zaporoskich, a potem ukraińskich wieśniaków. Nowych osadników przeniesiono w południowe rejony Kubania, wchodzącego w skład Imperium Rosyjskiego, po zlikwidowaniu Kozaczyzny zaporoskiej w latach 1775-1780 przez carycę Katarzynę II.
Z uwagi na możliwość wybuchu konfliktu zbrojnego pomiędzy Rosją a Imperium Osmańskim, rząd carski na początku 1787 zorganizował tak zwane Wojsko Wiernych Kozaków. Wraz z armią rosyjską brało ono udział w wojnie rosyjsko-tureckiej. W 1788 roku Kozacy z tej formacji zmienili nazwę na Kozackie Wojsko Czarnomorskie. Kozacy czarnomorscy założyli na Kubaniu 40 miejscowości kurennych, dając im takie same nazwy, jakie miały ich pierwotne kurenie (kurzenie), czyli rzędy, na Siczy Zaporoskiej.
W kolejnych latach na Kubań została przesiedlona część dawnych Kozaków, którzy osiedlili się po zniszczeniu Siczy na ziemiach guberni jekaterynosławskiej i chersońskiej. Osadnicy uważali się za Ukraińców (obecnie 82% mieszkańców Kraju Krasnodarskiego deklaruje narodowość rosyjską), w niektórych miejscach zachowali własny język oraz rodzime tradycje i folklor.
Po przewrocie bolszewickim (rewolucji październikowej) nowo powstały kubański rząd z siedzibą w Jekaterinodarze, kierowany przez Kubańską Radę Wojskową, stawiał zacięty opór wojskom bolszewickim. W styczniu 1918 roku bolszewicy zdołali opanować część terytoriów Malinowego Klinu, tworząc własne ośrodki władzy, m.in. w Armawirze i Krymsku. Pod koniec maja tego roku Republika Kubańska połączyła się z Republiką Czarnomorską, tworząc Republikę Kubańsko-Czarnomorską, która ostatecznie weszła w skład ZSRR.
Współczesność.
Obszar dawnego Malinowego Klinu obejmuje ponad 100 tys. km².
Największe miasta: Krasnodar (dawny Jekaterinodar), Stawropol, Noworosyjsk, Armawir, Majkop.
Wielkie znaczenie gospodarcze (łącznie z eksportem) mają wydobywane na tym obszarze ropa naftowa i gaz ziemny, a także złoża marglu, marmuru, wapnia, gliny, piaskowców, żwiru i piasku kwarcowego. Ponadto wykorzystywane są złoża soli kamiennej oraz rudy żelaznej i apatytowej, a także niewielkie złoża złota i srebra.
Do ważnych gałęzi przemysłu zalicza się przemysł rybny i leśny, łowiectwo, stocznie i porty morskie, uprawy zbóż, słonecznika i winorośli. Dobrze rozwinięte ogrodnictwo, hodowla drobiu, świń i koni, pszczelarstwo.

</doc>
<doc id="3136848" url="https://pl.wikipedia.org/wiki?curid=3136848" title="Most na torze regatowym w Bydgoszczy">
Most na torze regatowym w Bydgoszczy

Most na torze regatowym w Bydgoszczy – most drogowy, kablobetonowy na kanale łączącym tor regatowy z portem drzewnym w Bydgoszczy.
Lokalizacja.
Most znajduje się w ciągu ul. Toruńskiej w pobliżu przejazdu kolejowo-drogowego, oddzielając akwen toru regatowego od portu drzewnego (zwanego również „karpnikiem”).
Historia.
Most zbudowano w 1906 r. podczas II etapu budowy portu drzewnego w Bydgoszczy. Wyższe piętrzenie Brdy przez nowy jaz walcowy było przyczyną wydłużenia portu drzewnego w kierunku południowym. Ulicę Toruńską pozostawiono na grobli oddzielającej istniejący od 1879 r. port drzewny w Brdyujściu od nowego akwenu w Łęgnowie. Na kanale łączącym dwa akweny powstał most drogowy, widoczny m.in. na niemieckich mapach topograficznych z 1910 r.
Po zniszczeniu w okresie II wojny światowej most odbudowano w formie tymczasowej (drewniany pomost na dźwigarach stalowych). W 1964 r. Płockie Przedsiębiorstwo Robót Mostowych wykonało nowy obiekt w formie kablobetonowych dźwigarów opartych na istniejących przyczółkach.
Dane techniczne.
Most wykonano w konstrukcji kablobetonowej. Konstrukcję nośną stanowią dźwigary o rozpiętości 10,7 m oparte na stalowych łożyskach zlokalizowanych na przyczółkach ceglano-betonowych. Przestrzeń żeglugowa pod obiektem wynosi 4,36 m. Od strony południowej znajdują się wrota zamykające port drzewny „karpnik” od toru regatowego.
Przeprawa mieści jezdnię drogową z dwoma pasami ruchu oraz dwa chodniki dla pieszych.
Obiektem dysponuje Zarząd Dróg Miejskich i Komunikacji Publicznej w Bydgoszczy.
Obciążenie ruchem.
Na moście nie notuje się dużego ruchu pojazdów. Obiekt ma jednak duże znaczenie komunikacyjne, gdyż stanowi połączenie osiedla Łęgnowo oraz wsi Plątnowo i Otorowo z centrum Bydgoszczy.

</doc>
<doc id="3136849" url="https://pl.wikipedia.org/wiki?curid=3136849" title="Saint Anne (Alderney)">
Saint Anne (Alderney)

Saint Anne – stolica i największa miejscowość wyspy Alderney – dependencji baliwatu Guernsey, należącej do Wysp Normandzkich. Według danych na rok 2013 liczy 2,1 tys. mieszkańców.

</doc>
<doc id="3136850" url="https://pl.wikipedia.org/wiki?curid=3136850" title="Stefan Dąbek">
Stefan Dąbek

Stefan Jan Dąbek (ur. 10 grudnia 1910 w Krakowie, zm. 22 września 1939 w Łomiankach) – porucznik piechoty Wojska Polskiego.
Życiorys.
Stefan Jan Dąbek urodził się 10 grudnia 1910 w Krakowie, tam też w 1929 ukończył szkołę średnią. W latach 1929–1930 był słuchaczem Kursu Unitarnego w Szkole Podchorążych Piechoty w Rożanie, a w latach 1930–1932 słuchaczem Szkoły Podchorążych Piechoty w Ostrowie Mazowieckiej. 7 sierpnia 1932 Prezydent RP mianował go podporucznikiem ze starszeństwem z dniem 15 sierpnia 1932 i 226. lokatą w korpusie oficerów piechoty, a Minister Spraw Wojskowych wcielił do 70 pułku piechoty w Pleszewie. Z dniem 1 września 1932 został wyznaczony na stanowisko dowódcy plutonu strzeleckiego. 1 marca 1935 awansował na porucznika ze starszeństwem z dniem 1 stycznia 1935 i 206. lokatą w korpusie oficerów piechoty. Dodatkowo ukończył w Centrum Wyszkolenia Łączności kurs specjalistyczny w zakresie łączności, zostając dowódcą plutonu łączności w 70 pp. W 1935 przeżył osobisty dramat w życiu prywatnym, gdy już po ustaleniu daty ślubu jego narzeczona, Marta Zdziebkowska zmarła podczas operacji.
W okresie od października 1937 do lutego 1938 por. Stefan Dąbek wraz z dowódcą 70 pp płk. Alfredem Konkiewiczem oraz jego I zastępcą ppłk. Aleksandrem Kiszkowskim brał udział w VI Dywizyjnym Kursie Instruktorskim dla oficerów 17 Dywizji Piechoty.
Po wybuchu II wojny światowej walczył z Niemcami na szlaku bojowym macierzystego 70 pp, dowodząc plutonem łączności m.in. w bitwie nad Bzurą, następnie w bojach odwrotowych. Po rozbiciu pułku nad dolną Bzurą (w dniu 19 września 1939 roku – w wyniku ciężkich i krwawych walk), kiedy wielu żołnierzy poległo lub trafiło do niewoli, zdołał przedostać się do Puszczy Kampinoskiej, próbując przebić się do oblężonej stolicy.
W nocy 21/22 września pod Łomiankami zebrał się oddział uczestników bitwy nad Bzurą liczący ponad 1800 żołnierzy. Grupa ta, w której znajdował się zapewne por. Stefan Dąbek, pod bezpośrednim dowództwem gen. Mikołaja Bołtucia uderzyła na Łomianki. W dniu 22 września podczas próby przebicia się do Warszawy w rejonie Palmir wywiązała się krwawa i wielogodzinna bitwa pod Łomiankami Górnymi. Natarcie polskie załamało się, a gen. Mikołaj Bołtuć zginął w walce, osobiście prowadząc żołnierzy do ataku na bagnety. Wówczas też poległ por. Stefan Dąbek.
Został pochowany na cmentarzu w Kiełpinie, gm. Łomianki wraz z żołnierzami z oddziałów Armii „Poznań” i „Pomorze” w wydzielonej kwaterze wojennej żołnierzy WP poległych we wrześniu 1939. Jeden z niewielu zidentyfikowanych, został upamiętniony imienną tabliczką epitafijną na krzyżu wraz ze zdjęciem.
W listopadzie 1966 r. został pośmiertnie odznaczony Krzyżem Walecznych za okazane męstwo na polu walki i całokształt walk w kampanii 1939.

</doc>
<doc id="3136851" url="https://pl.wikipedia.org/wiki?curid=3136851" title="Seyval blanc">
Seyval blanc

Seyval blanc – mieszaniec międzygatunkowy winorośli, wyhodowany w 1919 roku w Saint-Vallier ze skrzyżowania odmian seibel 5656 lub seibel 4995 i seibel 4986 (rayon d'or). Z tych samych odmian uzyskano szczep seyval noir. Nazwa wywodzi się od początkowych liter nazwisk hodowców.
Proporcje gatunków w seyval blanc (według pierwszej wersji) kształtują się następująco: 43,8% "Vitis vinifera" + 28,1% "Vitis rupestris" + 12,5% "Vitis berlandieri" + 12,5% "Vitis riparia" + 3,1% "Vitis lincecumii".
Charakterystyka.
Wzrost krzewów średnio silny o pokroju uporządkowanym, prostym. Liście trójklapowe, w zarysie okrągłe, błyszczące i wywinięte ku górze. Grona stożkowato-cylindryczne, średniej wielkości lub duże, zależnie od sposobu uprawy, o średniej masie około 170 g. Jagody kuliste, średniej wielkości, o masie około 1,68 g. Skórka zielonożółta, w pełni dojrzałości ze złocistobrunatnym rumieńcem. Miąższ z wyraźnym aromatem ziół i melona w zależności od miejsca i warunków uprawy.
Mrozoodporność wynosi do −26 °C, co pozwala na uprawę bez okrywania zimowego w polskich warunkach klimatycznych.
Fenologia.
Start wiosenny i kwitnienie średnio wczesne. Dojrzewanie owoców późne.
W polskich warunkach w pierwszej połowie października.
Uprawa.
Krzewy nie mają szczególnych wymagań co do formy prowadzenia. Najbardziej odpowiednim sposobem uprawy jest forma Casanave’a, cięta na czopki średniej długości lub krótkie. Obciążenie 6–8 pąków na 1 m² plantacji
Choroby i szkodniki.
Krzewy są wystarczająco odporne na filokserę i mogą być uprawiane na własnych korzeniach, bez szczepienia na specjalnych podkładkach.
Na dobrych stanowiskach i przy odpowiedniej agrotechnice nie wymaga ochrony chemicznej, jednak w wilgotnych latach owoce mogą być porażane przez mączniaka rzekomego.
Według badań za okres 1991/93 prowadzonych przez Instytut Hodowli Winorośli Geilweilerhof w Niemczech owoce i liście są tolerancyjne na mączniaka prawdziwego. W skali 1 do 9 (1 – brak oznak chorobowych; 9 – jagody porażone w ok. 70%, a liście prawie całkowicie) – wynik 2/2 (B/L – jagody/liście). Dla porównania: müller thurgau B/L=9/7, a sylvaner – B/L=9/9. W czasie badań nie stosowano żadnej ochrony chemicznej.
Odporność na inne choroby podana jest w bazie danych winorośli VIVC.
Parametry dojrzewania.
Odmiana ma tendencję do nadmiernego owocowania. Aby owoce mogły osiągnąć odpowiednio wysokie parametry przetwórcze wymagane jest przerzedzanie kwiatostanów lub gron we wczesnej fazie ich rozwoju. Przy amatorskiej uprawie nie stwarza to większych problemów, ale przy uprawie towarowej podraża koszty wina z tej odmiany.
Wino.
Wino o harmonijnym smaku i aromacie, należy tradycyjnie do najlepszych, jakie można uzyskać w polskich warunkach. W innych krajach popularność zyskały m.in. wina musujące produkowane z odmiany oraz niemusujące wina dojrzewające na osadzie drożdżowym ("sur lie").
Rozpowszechnienie.
Największe areały upraw znajdują się w: USA (stan Nowy Jork z 151 ha w 2006 i mniejsze winnice w innych stanach) i Anglii (90 ha w 2009), gdzie seyval blanc był niegdyś najpopularniejszą odmianą winorośli. Uprawiana jest także w Kanadzie, Holandii, Szwajcarii, Danii, Francji (w 2011 około 100 ha). We Francji obszar winnic spadł ponaddziesięciokrotnie w ciągu 50 lat, gdyż odmiana nie jest ze względu na swoje pochodzenie prawnie dopuszczona do produkcji wina jakościowego.
W Polsce w lipcu 2013 winnice obsadzone seyval blanc liczyły ok. 50 ha i był to jeden z większych areałów upraw tej odmiany. Ogółem uprawy we wszystkich krajach szacowano w 2010 roku na 464 ha.

</doc>
<doc id="3136854" url="https://pl.wikipedia.org/wiki?curid=3136854" title="Kaman">
Kaman

Kaman Corporation – amerykańskie przedsiębiorstwo przemysłowe zajmujące się produkcją śmigłowców, podzespołów lotniczych oraz dystrybucją różnego rodzaju komponentów mechanicznych dla przemysłu. Siedziba przedsiębiorstwa mieści się w Bloomfield, w stanie Connecticut. Spółka notowana jest na giełdzie New York Stock Exchange.
Przedsiębiorstwo Kaman Aircraft Corporation zostało założone 12 grudnia 1945 roku przez Charlesa Kamana. 15 stycznia 1947 roku nastąpił oblot pierwszego śmigłowca – modelu K-125. W 1956 roku Kaman rozpoczął produkcję podzespołów dla innych wytwórni lotniczych, m.in. Grumman i McDonnell. W 1971 roku przedsiębiorstwo rozszerzyło działalność o dystrybucję elementów mechanicznych, w szczególności łożysk.
W latach 70. XX wieku Kaman wyprodukował stożki dziobowe dla pomocniczych rakiet nośnych SRB wykorzystywanych przez NASA w ramach programu Space Transportation System.
Cechą charakterystyczną wielu śmigłowców produkowanych przez przedsiębiorstwo Kaman jest zastosowanie w nich układu Flettnera.
Produkty.
Śmigłowce:

</doc>
<doc id="3136858" url="https://pl.wikipedia.org/wiki?curid=3136858" title="Most Esperanto w Bydgoszczy">
Most Esperanto w Bydgoszczy

Most Esperanto w Bydgoszczy – most wantowy nad Brdą w Bydgoszczy przeznaczony dla ruchu pieszego i rowerowego.
Lokalizacja.
Most znajduje się w pobliżu ulicy Krakowskiej łącząc osiedla: Skrzetusko i Babia Wieś, gdzie zlokalizowana jest hala widowiskowo-sportowa „Łuczniczka”. W sąsiedztwie przeprawy znajduje się przystanek Tramwaju Wodnego „Łuczniczka”.
Historia.
W okresie powojennym, do 1964 względnie 1970 roku (daty otwarcia w sąsiedztwie drogowego mostu Pomorskiego) funkcjonowała przeprawa promowa, którą w godzinach 5.00-19.00 obsługiwał Albert Manikowski, pobierając opłatę za przewóz w wysokości 15 groszy. W 1977 roku Bydgoskie Biuro Projektowo-Badawcze Budownictwa Przemysłowego opracowało projekt kładki dla pieszych, którą zrealizowało dwa lata później Bydgoskie Przedsiębiorstwo Budownictwa Przemysłowego. Uroczyste otwarcie kładki nastąpiło 22 lipca 1979 roku.
W latach 1992-1993 wykonano remont częściowy obiektu. Kolejny kapitalny remont zrealizowano w latach 2022-2023.
Dane techniczne.
Most wykonano w konstrukcji stalowej, podwieszanej. Konstrukcję nośną stanowią trzyprzęsłowe dźwigary podwieszone linami do pylonów opartych na betonowych podporach. Długość całkowita wynosi 78 m, a szerokość 4,25 m, z tego szerokość przejścia 3,4 m. Przestrzeń żeglugowa pod obiektem wynosi 5,4 × 45 m.
Przeprawa mieści chodnik dla pieszych i rowerzystów z nawierzchnią drewnianą o nośności 5 t. Obiektem dysponuje Zarząd Dróg Miejskich i Komunikacji Publicznej w Bydgoszczy.
Nazwa.
3 października 2012 r. Rada Miasta Bydgoszczy nadała przeprawie nazwę „"most Esperanto"”. Podkreślono w ten sposób rolę, jaką w ruchu Esperanto pełni Bydgoszcz. Struktury ruchu esperanckiego istnieją w Bydgoszczy od 1908 roku. W mieście (w pobliżu mostu) działa Międzynarodowe Studium Turystyki i Kultury, gdzie językiem wykładowym jest m.in. język esperanto. Nazwa mostu symbolizuje również łączenie języków i kultur.

</doc>
<doc id="3136862" url="https://pl.wikipedia.org/wiki?curid=3136862" title="Jan Olaf Chmielewski">
Jan Olaf Chmielewski

Jan Olaf Chmielewski (ur. 8 lutego 1895 w Niżnym Nowogrodzie, zm. 1 grudnia 1974 w Warszawie) – polski architekt, urbanista, wykładowca akademicki. Laureat Honorowej Nagrody SARP w 1967 roku.
Życiorys.
Urodził się w rodzinie Bronisława i Zofii z Leśniewskich, jego dziadkowie byli Polakami na przebywającymi na zesłaniu. Po śmierci ojca w 1908 przeniósł się z matką i rodzeństwem do Warszawy, gdzie rozpoczął naukę w szkole średniej Edwarda Rontalera. Ukończył ją w 1913, wstąpił do Związku Strzeleckiego, a następnie do Polskiej Organizacji Wojskowej, mając dziewiętnaście lat zgłosił się ochotniczo do Legionów Polskich. W 1916 dostał się do rosyjskiej niewoli, podczas wybuchu rewolucji październikowej przebywał w Sankt Petersburgu, jako urodzony w Rosji został wcielony do podlegającej marynarce obrony wybrzeża Armii Czerwonej, skąd zbiegł w 1918. 
Do Warszawy powrócił we wrześniu 1919, rozpoczął studia w Szkole Mechaniczno-Technicznej im. Rotwanda i Wawelberga, a następnie kontynuował na Wydziale Inżynierii Lądowej Politechniki Warszawskiej, a następnie na Wydziale Architektury pod kierunkiem Oskara Sosnowskiego, Rudolfa Świerczyńskiego i Tadeusza Tołwińskiego. Działał wówczas w Związku Niezależnej Młodzieży Socjalistycznej „Życie”, a następnie w Komunistycznej Partii Polski. Od 1924 był asystentem Oskara Sosnowskiego w Katedrze Architektury, a następnie jako adiunkt Tadeusza Tołwińskiego w Katedrze Budowy Miast. Pracę magisterską obronił w marcu 1930, była ona jednym z pierwszych studiów planowania regionalnego, wstąpił wówczas do Stowarzyszenia Architektów Polskich. 
Równolegle do pracy naukowej na Politechnice pracował pod kierownictwem Stanisława Różańskiego w Biurze Planowania Regionalnego Okręgu Warszawskiego, w 1936 awansował na kierownika. W tym okresie wypracował koncepcję planistyczną „Warszawy funkcjonalnej” oraz Warszawskiego Zespołu Miejskiego, prace kontynuował również w konspiracji po wybuchu II wojny światowej. Został aresztowany w 1943 i uwięziony na Pawiaku, skąd przetransportowano go do obozu na Majdanku. Po ucieczce powrócił do Warszawy, uczestniczył w konspiracyjnych pracach planistycznych, obronił wówczas doktorat. Po upadku powstania warszawskiego znalazł się w obozie Dulag 121 w Pruszkowie, skąd zbiegł i pieszo dotarł do Zakopanego, gdzie planował rozpocząć konspiracyjną pracę społeczno-polityczną. Po raz kolejny został aresztowany, ponownie udało mu się zbiec i przedostać na tereny zajęte przez Armię Czerwoną, wstąpił do Polskiej Partii Robotniczej. 
W 1945 powierzono mu kierowanie Wydziałem Urbanistyki w Biurze Odbudowy Stolicy oraz dołączył do kierownictwa Głównego Urzędu Planowania Przestrzennego przy Ministerstwie Odbudowy. W 1946 został profesorem kontraktowym na Wydziale Architektury Politechniki Warszawskiej, trzy lata później Główny Urząd Planowania Przestrzennego uległ likwidacji. W tym czasie został profesorem nadzwyczajnym i objął kierownictwo nowo powstałej Katedry Planowania Przestrzennego, w 1952 uzyskał tytuł doktora nauk technicznych. 
Po powstaniu Polskiej Zjednoczonej Partii Robotniczej został jej członkiem, działał w partyjnym Komitecie Uczelnianym. Równolegle do pracy na Politechnice przez pewien czas kierował Zakładem Teorii Układów Przestrzennych Instytutu Urbanistyki i Architektury i Pracownią Planowania Przestrzennego Polskiej Akademii Nauk. W 1958 należał do grupy inicjującej powstanie Komitetu Przestrzennego Zagospodarowania Kraju przy Polskiej Akademii Nauk, a następnie wszedł w skład jej Prezydium. Należąc przez wiele lat do Towarzystwa Urbanistów Polskich w 1960 otrzymał tytuł członka honorowego, równocześnie działał w Polskim Towarzystwie Geograficznym, Polskim Związku Żeglarskim oraz wchodził w skład zarządu Yacht Klubu Polskiego i Związku Kapitanów Żeglugi Morskiej.
Pochowany na cmentarzu Wojskowym na Powązkach (kw. 29B-1-6).

</doc>
<doc id="3136865" url="https://pl.wikipedia.org/wiki?curid=3136865" title="Dąb im. gen. Wasilija Czujkowa na Cytadeli w Poznaniu">
Dąb im. gen. Wasilija Czujkowa na Cytadeli w Poznaniu

Dąb im. gen. Wasilija Czujkowa na Cytadeli – pomnik przyrody, zabytkowy dąb szypułkowy, rosnący na zachodnim skraju Cytadeli poznańskiej, przy skrzyżowaniu ulic Armii Poznań i Za Cytadelą, przy płocie Cmentarza Garnizonowego. Drzewo nazwane zostało na cześć marszałka ZSRR - Wasilija Czujkowa. Dowodził on (w randze generała pułkownika) 8 Gwardyjską Armią podczas bitwy o Poznań w 1945 roku.
Park Cytadela jest jednym z najcenniejszych przyrodniczo terenów w mieście. Należy do Obszaru Natura 2000 "Fortyfikacje w Poznaniu". Dąb na skrzyżowaniu ulic Armii Poznań i Za Cytadelą jest jednym z dwóch drzew na terenie parku, obok dębu Cytadelowców Poznańskich, który posiada status pomnika przyrody. Ma 392 cm obwodu i 28 metrów wysokości. Zasadzony został około roku 1840. Drzewo ma rzadko spotykany pokrój – na wysokości 170 cm pień rozdwaja się, tworząc dwa równoległe. Jeden z nich, po kilku metrach ponownie się rozdwaja. Drzewo jest zdrowe (tylko kilka suchych gałęzi).

</doc>
<doc id="3136867" url="https://pl.wikipedia.org/wiki?curid=3136867" title="Maalouf">
Maalouf



</doc>
<doc id="3136868" url="https://pl.wikipedia.org/wiki?curid=3136868" title="Malouf">
Malouf



</doc>
<doc id="3136869" url="https://pl.wikipedia.org/wiki?curid=3136869" title="Kościół Podwyższenia Krzyża Świętego w Czaplinku">
Kościół Podwyższenia Krzyża Świętego w Czaplinku

Kościół Podwyższenia Krzyża Świętego w Czaplinku – rzymskokatolicki kościół pomocniczy należący do parafii Świętej Trójcy w Czaplinku, dekanatu Barwice, diecezji koszalińsko-kołobrzeskiej, metropolii szczecińsko-kamieńskiej, zlokalizowany w Czaplinku, w gminie Czaplinek, powiecie drawskim, w województwie zachodniopomorskim.
Historia.
Budowę kościoła protestanckiego (luterańskiego) rozpoczęto w 1829 roku według projektu niemieckiego architekta Karla Friedricha Schinkla. Jest to budowla neoklasycystyczna z elementami neoromańskimi, na planie krzyża greckiego. 
Obecnie jest to kościół rzymskokatolicki, a świątynia została konsekrowana w dniu 24 października 1999 roku przez biskupa Mariana Gołębiewskiego. 
Wyposażenie.
Ściany we wnętrzu są ozdobione współczesną polichromią, wykonaną w 1954 roku przez Władysława Drapiewskiego, w prezbiterium znajduje się ceramiczna mozaika, powstała w latach 80. XX wieku, natomiast w bocznych ołtarzach są umieszczone drewniane rzeźby wykonane przez czaplineckiego artystę, Edwarda Szatkowskiego. Na jednej z empor znajdują się neogotyckie organy zbudowane przez szczecińską firmę Barnima Grüneberga. 

</doc>
<doc id="3136872" url="https://pl.wikipedia.org/wiki?curid=3136872" title="Jan Wójcik (zm. 1520)">
Jan Wójcik (zm. 1520)

Jan Wójcik, łac. "Joannes Advocati" (ur. ok. 1450, zm. 1520 we Wrocławiu) – polski dominikanin, wieloletni prowincjał polskiej prowincji Zakonu Kaznodziejskiego, inkwizytor.
Wstąpił do zakonu dominikańskiego w 1472 i sześć lat później sprawował funkcję mistrza nowicjatu w konwencie wrocławskim. W 1488 objął funkcję wikariusza generalnego wrocławskich obserwantów, tj. zreformowanej gałęzi zakonu dominikanów. Kapituła prowincjonalna prowincji polskiej w 1496 mianowała go kaznodzieją generalnym i wikariuszem kontraty śląskiej; tę drugą funkcję sprawował do 1517. W 1500 generał zakonu Gioacchino Torriani mianował go inkwizytorem diecezji wrocławskiej. W latach 1502–1516 sprawował funkcję prowincjała polskiej prowincji zakonu dominikańskiego. Przewodniczył obradom kapituł prowincjonalnych w 1505 w Poznaniu, w 1507 w Sandomierzu, w 1510 w Żninie, w 1512 w Bochni, w 1514 w Łowiczu i być może także kapituły w Brześciu Kujawskim w 1502, której akta jednak zaginęły. Ostatnie lata życia spędził we Wrocławiu.

</doc>
<doc id="3136875" url="https://pl.wikipedia.org/wiki?curid=3136875" title="Kąt tęczówkowo-rogówkowy">
Kąt tęczówkowo-rogówkowy

Kąt tęczówkowo-rogówkowy, kąt przesączania – struktura odpowiedzialna za odpływ cieczy wodnistej z komory przedniej oka. Od brzegu tylnego nabłonka rogówki rozciąga się pas tkanki łącznej wysłany nabłonkiem tworząc przestrzenie kąta tęczówkowo-rogówkowego. Łączą one komorę przednią oka z zatoką żylną twardówki, co warunkuje odpływ cieczy wodnistej. Objętość cieczy wodnistej warunkuje prawidłowe ciśnienie wewnątrzgałkowe. 
Jeśli kąt przesączania wykazuje anomalie (zwężenie, zamknięcie), odpływ cieczy wodnistej jest utrudniony i ciśnienie wewnątrzgałkowe wzrasta, co może powodować jaskrę.
Szerokość kąta przesączania jest badana za pomocą gonioskopii.

</doc>
<doc id="3136876" url="https://pl.wikipedia.org/wiki?curid=3136876" title="Kąt przesączania">
Kąt przesączania



</doc>
<doc id="3136877" url="https://pl.wikipedia.org/wiki?curid=3136877" title="HR 5171">
HR 5171

HR 5171 ("V766 Cen") – gwiazda zmienna znajdująca się w gwiazdozbiorze Centaura w odległości 11 700 lat świetlnych od Ziemi. Jest jedną z największych znanych gwiazd – ma średnicę około 1300 razy większą niż Słońce. Jest o 50% większa niż czerwony nadolbrzym Betelgeza i około milion razy jaśniejsza od Słońca.
V766 Centauri to żółty hiperolbrzym typu widmowego G, a jego jasność waha się od wielkości +6,10 do +7,30m. W sprzyjających warunkach można go dostrzec gołym okiem. Ten typ gwiazd jest bardzo rzadki – w naszej Galaktyce odkryto ich zaledwie kilkanaście. Hiperolbrzym należy do układu podwójnego gwiazd, o czym świadczy krzywa zmian blasku obiektu, wykazująca cechy układu podwójnego zaćmieniowego. Drugi, mniejszy składnik jest tak blisko, że jest w kontakcie z główną gwiazdą układu, okrąża ją w ciągu około 1300 dni. Jego temperatura jest o ok. 150-400 K większa niż temperatura hiperolbrzyma.
W odległości 9,4" znajduje się nadolbrzym HR 5171B o typie widmowym B0 Ib, jednak nie wiadomo, czy gwiazdy te są grawitacyjnie ze sobą powiązane.

</doc>
<doc id="3136878" url="https://pl.wikipedia.org/wiki?curid=3136878" title="HR 5171A">
HR 5171A



</doc>
<doc id="3136879" url="https://pl.wikipedia.org/wiki?curid=3136879" title="Buffles du Borgou FC">
Buffles du Borgou FC

Buffles du Borgou FC – beniński klub piłkarski z siedzibą w Parakou, występujący w Moovligue 1 (najwyższej klasie rozgrywkowej swego kraju).

</doc>
<doc id="3136880" url="https://pl.wikipedia.org/wiki?curid=3136880" title="Buffles du Borgou">
Buffles du Borgou



</doc>
<doc id="3136881" url="https://pl.wikipedia.org/wiki?curid=3136881" title="Jerzy Bowszyc">
Jerzy Bowszyc

Jerzy Bowszyc (ur. 25 marca 1932 w Wilnie, zm. 10 marca 2014 w Poznaniu) – polski specjalista w zakresie dermatologii i wenerologii, profesor zwyczajny, prezes Polskiego Towarzystwa Dermatologicznego w latach 1984-1989 oraz konsultant krajowy w dziedzinie dermatologii i wenerologii w latach 1997-1998.
Życiorys.
W czasie okupacji rodzinnego Wilna służył w Szarych Szeregach. Dyplom lekarski uzyskał w 1955 roku. W latach 1978-2002 był kierownikiem Katedry i Kliniki Dermatologii i Wenerologii Akademii Medycznej w Poznaniu. Twórca i redaktor naczelny "Postępów Dermatologii". Tytuł naukowy profesora został mu nadany w 1990 roku.
Otrzymał dwa odznaczenia:
Współautor (wspólnie z Olgą Frezer) książki "Rentgenoterapia dermatologiczna" (PZWL, Warszawa, 1982; ). Został pochowany na cmentarzu Miłostowo w Poznaniu (pole 48, kwatera 1).

</doc>
<doc id="3136883" url="https://pl.wikipedia.org/wiki?curid=3136883" title="Jerzy Walachowicz">
Jerzy Walachowicz

Jerzy Zdzisław Walachowicz (ur. 23 sierpnia 1932 w Poznaniu, zm. 11 marca 2014) – polski prawnik, profesor nauk prawnych, specjalista w zakresie historii państwa i prawa, profesor zwyczajny Wydziału Prawa i Administracji Uniwersytetu im. Adama Mickiewicza w Poznaniu (UAM).
Życiorys.
W 1955 ukończył studia na Wydziale Prawa UAM. W 1984 uzyskał tytuł naukowy profesora. Jako wykładowca Uniwersytetu im. Adama Mickiewicza w Poznaniu, piastował między innymi w latach 1981-1984 funkcję prodziekana Wydziału Prawa i Administracji na tejże uczelni, a w latach 1985-1987 i powtórnie w latach 1990-2002 kierownika Katedry Historii Ustroju Państwa UAM. Był między innymi członkiem zarządu Poznańskiego Towarzystwa Przyjaciół Nauk, a także Towarzystwa Naukowego Instytutu Zachodniego i w latach 1993-1996 Komitetu Nauk Prawnych PAN.
Zmarł 11 marca 2014. Pogrzeb odbył się 14 marca na Cmentarzu parafialnym na Smochowicach w Poznaniu.

</doc>
<doc id="3136885" url="https://pl.wikipedia.org/wiki?curid=3136885" title="Model atomu Lewisa">
Model atomu Lewisa

Model atomu Lewisa (w oryginale ang. "cubical model", pol. model sześcienny) – historyczny model budowy atomu, opublikowany w 1916 (choć opracowany już w 1902) przez amerykańskiego fizykochemika Gilberta N. Lewisa. Zakłada on m.in., że powłoki elektronowe mają kształt sześcianów, a elektrony rozmieszczone są na ich wierzchołkach. Model Lewisa ma charakter jakościowy. W przeciwieństwie do konkurencyjnego wówczas modelu atomu Bohra nie dostarcza aparatu matematycznego do obliczenia np. energii powłok czy długości linii widmowych. Jest także sprzeczny z ówczesną, choć nieugruntowaną jeszcze wówczas, wiedzą o kształcie atomów czy też ruchu elektronów na powłokach. Pozwala on jednak przewidzieć niektóre własności wiązań chemicznych (np. regułę Abegga). Był punktem wyjścia do opracowania przez Lewisa teorii wiązania kowalencyjnego i koncepcji struktury punktowej.
Model wyszedł z użycia w obliczu rozwoju mechaniki kwantowej, której jednym z rezultatów jest wprowadzona do obiegu naukowego w 1926 teoria atomu oparta na koncepcji orbitali.
Lewis zdawał sobie sprawę z niekompletności modelu, dostrzegając np. to, że nie wyjaśnia on własności chemicznych pierwiastków spoza grup głównych, jak również błędnie implikuje obecność 8 elektronów na powłoce zewnętrznej atomu helu.
Postulaty Lewisa.
Systematyczny opis swojego modelu Lewis opublikował w 1916 w artykule „The Atom and the Molecule” (pol. "Atom i cząsteczka"). Swoje rozumowanie skoncentrował wokół sześciu postulatów o strukturze atomowej.
„Jądro” (ang. "kernel"), o którym mowa w pierwszym postulacie, nie jest tożsame z jądrem atomowym we współczesnym rozumieniu – raczej z całym atomem z wyłączeniem powłoki walencyjnej. Zgodnie z nomenklaturą stosowaną przez Lewisa, „powłoka” wypełniona 8 elektronami staje się częścią „jądra”, natomiast dodanie kolejnego elektronu skutkuje stworzeniem kolejnej „powłoki”. W ten sposób powstawać miały współśrodkowe sześcienne powłoki elektronowe.
Wiązania chemiczne w modelu Lewisa.
Według modelu Lewisa, atomy tworzą wiązania kowalencyjne poprzez łączenie się ze sobą sześciennych powłok elektronowych. Wiązanie pojedyncze powstaje wówczas, gdy powłoki złączą się jedną krawędzią (uwspólniając w ten sposób jedną parę elektronów), natomiast podwójne wtedy, kiedy łączą się czterema krawędziami (uwspólniając 2 pary elektronów).
Wiązanie jonowe modelowane jest przez przejście pojedynczego elektronu z powłoki jednego atomu na powłokę drugiego. Powłoki pozostają jednak niezłączone.
Istnienie wiązania potrójnego Lewis wyjaśniał, posiłkując się dodatkową hipotezą. Przypuszczał, że w niektórych przypadkach 8 atomów powłoki może łączyć się w 4 pary umieszczone na wierzchołkach czworościanu foremnego. Połączenie trzema krawędziami dwóch takich powłok powoduje uwspólnienie trzech par elektronów (wiązanie potrójne).

</doc>
<doc id="3136889" url="https://pl.wikipedia.org/wiki?curid=3136889" title="Walki o Leyte">
Walki o Leyte

Walki o Leyte – operacja desantowa US Army, US Army Air Forces i US Navy w czasie II wojny światowej na Pacyfiku, będąca wstępem do kampanii filipińskiej, w wyniku której Sprzymierzeni odzyskali Filipiny, torując tym drogę do przyszłego zwycięstwa nad Japonią. Dla Japończyków utrzymanie tego archipelagu miało kluczowe znaczenie, pozwalało bowiem kontrolować szlaki żeglugowe łączące Japonię z bogatymi w kauczuk i ropę naftową wyspami Archipelagu Malajskiego. Dla Amerykanów odzyskanie Filipin miało stanowić krok na drodze do odcięcia okupowanych przez siły japońskie Chin kontynentalnych od wysp na Pacyfiku, gdzie prowadzone były intensywne działania zbrojne, i przejęcia kontroli nad basenem Morza Południowochińskiego.
Będąca częścią operacji Musketeer, operacja wojskowa King Two, prowadzona była od 20 października do 31 grudnia 1944. Pozwoliła na przygotowanie desantu w zatoce Lingayen, a wywołana jej rozpoczęciem bitwa powietrzno-morska w zatoce Leyte doprowadziła do klęski floty japońskiej. W walkach o wyspę czynny udział wzięła także filipińska partyzantka, której bojownicy służyli Amerykanom nie tylko za przewodników i zwiadowców, ale również przeprowadzali samodzielne akcje bojowe na tyłach nieprzyjaciela.
W ciężkich, trwających ponad dwa miesiące zmaganiach, śmierć poniosło około 49 000 z ogólnej liczby 55 000 broniących się Japończyków, przy stratach wojsk Sprzymierzonych w liczbie 3434 zabitych i 12 144 rannych.
Tło wydarzeń.
Japończycy zaatakowali i zdobyli Filipiny w 1942. Utrzymanie tego archipelagu miało dla nich kluczowe znaczenie, pozwalało bowiem kontrolować szlaki żeglugowe łączące Japonię z bogatymi w kauczuk i ropę naftową wyspami Archipelagu Malajskiego. Dla Amerykanów odzyskanie Filipin miało stanowić krok na drodze do zabezpieczenia obszaru Morza Południowochińskiego, zyskania baz morskich i lotniczych do dalszej ofensywy w kierunku Wysp Japońskich oraz odcięcia okupowanych przez siły japońskie Chin kontynentalnych od wysp na Pacyfiku, gdzie prowadzone były intensywne działania zbrojne. Dla generała Douglasa MacArthura miało to również wydźwięk osobisty, ponieważ w 1942 roku, miesiąc przed kapitulacją wojsk amerykańskich na Filipinach, prezydent Franklin Delano Roosevelt rozkazał mu udać się do Australii „celem zorganizowania odsieczy”, mimo że siły zdolne przeprowadzić taką odsiecz nie istniały. Prezydent Roosevelt, wydając taki rozkaz, zamierzał uchronić swego najlepszego generała przed japońską niewolą. Od tamtej pory MacArthur głosił, że powróci na Filipiny, i że moralnym obowiązkiem Stanów Zjednoczonych jest jak najszybsze odbicie archipelagu. Amerykańska opinia publiczna tylko w nim widziała przyszłego oswobodziciela Filipin.
We wrześniu i październiku 1944 roku (podczas toczących się właśnie walk na Marianach i Palau) samoloty z lotniskowców III Floty admirała Williama Halseya przeprowadziły naloty na wyspy archipelagu, niszcząc około 500 nieprzyjacielskich samolotów. Wysoka skuteczność tych nalotów dowiodła, że inwazja Filipin jest możliwa. Za najwłaściwszy cel operacji uznano centralnie położoną wyspę Leyte. Bazujące tam samoloty mogłyby atakować instalacje nieprzyjacielskie na obszarze całego archipelagu, jak również na Formozie i Morzu Południowochińskim. Co więcej, japońska "14 Armia Polowa" (odpowiednik niemieckiej "Grupy Armii" lub sowieckiego "Frontu") byłaby w ten sposób rozbita na dwa łatwiejsze do pokonania związki na Mindanao i Luzonie.
Leyte, jedna z większych wysp archipelagu, posiada dogodne podejścia do piaszczystych plaż, co umożliwia wykonanie desantu morskiego oraz dostarczanie zaopatrzenia (średnia głębokość zatoki Leyte wynosi 20 m, a w strefie przybrzeżnej nie przekracza 1,5-2,5 m). Szerokie doliny nadbrzeżne i sieć traktów odbiegających od 64-kilometrowej nadbrzeżnej drogi nr 1, łączącej miasto Abuyog, przez położone bardziej na północ Tacloban z cieśniną San Juanico, oddzielającą Leyte od wyspy Samar, pozwalały na swobodne przemieszczanie się piechoty i czołgów. Teren nadawał się też do budowy lotnisk. Pora roku nie była odpowiednia, ponieważ należało spodziewać się ulewnych deszczów monsunowych utrudniających prowadzenie działań wojennych.
Wnętrze wyspy to porośnięte gęstym lasem tropikalnym pasmo górskie rozdzielające dwie doliny nadbrzeżne. Większa z nich, ciągnąca się wzdłuż wschodniego wybrzeża, to dolina Leyte – zurbanizowana, gęsto zamieszkała i pokryta siecią dróg. Mniejsza, dolina Ormoc, położona po zachodnio-północnej stronie wzniesień, łączy się z doliną Leyte okrężną drogą nr 2 (od Palo na wschodzie do portu Ormoc i dalej, wzdłuż zachodniego brzegu do Baybay). Tam droga skręca na wschód, przekracza góry i łączy się z drogą nr 1 pod Abuyog. Na południe od tego miejsca są już tylko góry i kręta, wąska droga nadmorska biegnąca z Baybay ku cieśninie Panoan.
Amerykanie liczyli na to, że miejscowa ludność, przeważnie rolnicy i rybacy pochodzenia malajskiego, wesprze ich czynem. Część ludności, broniąc się przed poczynaniami japońskiego okupanta, już walczyła w oddziałach partyzanckich skupiających łącznie ok. 3 tysiące ludzi. Położona na południu górzysta część wyspy – ze szczytami górskimi przekraczającymi 1300 m wysokości, gęstą roślinnością, stromymi wąwozami i licznymi jaskiniami – dobrze nadawała się na partyzanckie kryjówki i bazy wypadowe.
Przebieg walk.
W roku 1944 garnizon japoński, jak wynikało z informacji uzyskanych przez OSS, liczył około 22 000 ludzi; w większości z "16 Dywizji Piechoty" (dalej "DP") generała Shiro Makino i oddziałów pomocniczych. "35 Armia", mająca bronić obszaru Visayas, dopiero organizowała się na Cebu i nie była gotowa do obsadzenia Leyte. Jednak wkrótce dowództwo Cesarskiej Armii Japońskiej postanowiło wzmocnić obronę wyspy, przerzucając z Luzonu dwie dodatkowe dywizje ("1 DP" i "26 DP"), "68 Brygadę Piechoty" (dalej "BP") i oddział artylerii "14 Armii".
Japończycy byli początkowo przekonani, że na Leyte wylądowały tylko dwie amerykańskie dywizje, które "16 DP" z przybywającymi z Luzonu posiłkami z łatwością pokona. Nic więc dziwnego, że w ciągu kilku pierwszych dni po lądowaniu oddziały 6 Armii natrafiały na sporadyczny i nieskoordynowany opór nieprzyjaciela. Jednak nowy dowódca "35 Armii", gen. Sōsaku Suzuki, już po przybyciu na miejsce, szybko zorientował się, że Amerykanów jest znacznie więcej niż przypuszczano i dlatego ściągnął dodatkowe siły w postaci "30 DP" oraz kilku batalionów "104 DP", "55" i "57 Niezależnych Brygad Mieszanych" (dalej NBM). Suzuki był przekonany, że Amerykanie najpierw umocnią się na przyczółku między miejscowościami Tacloban i Dulag i dopiero po pewnym czasie ruszą w głąb lądu.
Lądowanie.
Przed właściwą operacją inwazyjną, o świcie 17 października rozpoczęto akcję przeciwminową, a jednocześnie 6 Pułk Rangersów (dalej PR), wraz z kompanią 21 Pułku Piechoty (dalej PP), dokonał lądowań na trzech mniejszych wyspach zatoki Leyte. PR i PP desantowały z okrętów Grupy Szturmowej Dinagat (8. starych niszczycieli zaadaptowanych do roli szybkich transportowców wojska, wspieranych przez krążowniki USS „Denver” i USS „Columbia” oraz cztery niszczyciele), wydzielonych z 7. Floty dowodzonej przez admirała Thomasa Kinkaida. Rangersi, z powodu opóźnienia spowodowanego przez sztorm, znaleźli się na Suluan i Dinagat koło południa. Zmusili do ucieczki niewielką grupę Japończyków i zniszczyli radiostację na Suluan, natomiast Dinagat okazała się nieobsadzona. Na obydwóch Rangersi zainstalowali światła nawigacyjne dla statków transportowych, które miały nadpłynąć za trzy dni. Trzecią wyspę, Homonhon, zajęli następnego dnia, nie napotykając oporu. Prowadzone w tym samym czasie przez nurków rozpoznanie przeciwminowe wykazało, że na podejściach do plaż, na których miały lądować wojska desantu, nie ma żadnych przeszkód.
Do wykonania właściwego desantu przeznaczono II Zespół Amfibijny pod dowództwem wiceadmirała T.S. Wilkinsona, wchodzący w skład 7. Floty. W dyspozycji adm. Kinkaida pozostawało 157 okrętów, 420 jednostek desantowych, 84 jednostki patrolowe i hydrograficzne oraz 73 jednostki pomocnicze. Wsparcie bezpośrednie zapewniały okręty grup operacyjnych TG77.1-4 pod dowództwem kontradmirała J. B. Oldendorfa (6 pancerników, 11 krążowników, 18 lotniskowców eskortowych, z odpowiednią eskortą mniejszych jednostek). Osłonę operacyjną zapewniała 3. Flota pod dowództwem wiceadmirała W.F. Halseya (18 dużych i średnich lotniskowców, 6 pancerników, 17 krążowników, 64 niszczyciele). Operacyjne rozpoznanie morskie przypadło zespołom okrętów podwodnych wiceadm. Ch. A. Lockwooda (22 jednostki) i kontradm. R. W. Christie (7 jednostek). Lotnictwo pokładowe obydwu flot liczyło około 1280 maszyn, wsparcie lotnicze zapewniały też samoloty 5. i 13. Armii Lotniczej (około 300 bombowców strategicznych). Jednostki 7. Floty wyruszyły z rejonów koncentracji (Wyspy Admiralicji, północne wybrzeże Nowej Gwinei) w pierwszej dekadzie października (od rejonu desantu dzieliło je ponad 1200 mil morskich). 18 października na podejściach do zatoki Leyte pojawiły się jednostki floty inwazyjnej.
Siły desantowe floty podzielono na dwa zgrupowania: Północne Zgrupowanie Uderzeniowe pod dowództwem kontradm. D.E. Barbeya, przewożące X Korpus 6. Armii (24. Dywizja Piechoty, 1. Dywizja Kawalerii) dowodzony przez gen. maj. F.C. Siberta, z zadaniem lądowania w zatoce San Pedro (plaże „Biała” i „Czerwona”) oraz Południowe Zgrupowanie Uderzeniowe pod dowództwem wiceadm. T.S. Wilkinsona, przewożące XXIV Korpus dowodzony przez gen. maj. J. R. Hodge’a, z zadaniem lądowania między odległymi od siebie o około 5 km ujściami rzek San José i Daguitan (plaże „Pomarańczowa”, „Niebieska”, „Fioletowa” i „Żółta”).
Siły wsparcia ogniowego weszły do zatoki Leyte 18 i 19 października, i przeprowadziły przygotowanie artyleryjskie desantu. Samoloty pokładowe grupy operacyjnej TF77.4 zaatakowały lotniska na Leyte oraz utworzyły parasol powietrzny nad rozwijającymi się siłami desantowymi.
W "dniu A" (20 października) o godz. 6.45 transportowce z desantem wyszły na wyznaczone pozycje, a jednostki desantowe ruszyły ku plażom o godz. 9.43. O godz. 10 czołowe oddziały 6 Armii dokonały desantu w wyznaczonych sektorach: X Korpus w pobliżu lotniska Taclobanu; XXIV Korpus 23 km dalej, w rejonie Daguitan. Bagnisty teren sprawiał żołnierzom więcej kłopotów niż Japończycy, ale w ciągu godziny większość przyczółków została obsadzona i rozbudowana w głąb na tyle, by można było wyładować 1,5 miliona ton sprzętu, 235 000 ton uzbrojenia i 200 000 ton amunicji (w okresie późniejszym dostarczano dodatkowo 332 000 ton miesięcznie); zaopatrzenie wyładowywane było i składowane tak chaotycznie, że logistyka stała się – jak uznano już po zakończeniu walk – najbardziej problematycznym elementem tej kampanii. Okazało się, że wiele niezbędnych materiałów, które powinny zostać wyładowane w pierwszej kolejności, zalegało na dnie ładowni przywalone tym, co można było dostarczyć oddziałom znacznie później.
Desant przebiegał nad wyraz spokojnie, jedynie na odcinku 24 Dywizji Piechoty (dalej DP) słaby ogień nieprzyjaciela zmuszał pojazdy desantowe do zawracania i uników, ale nawet i tam sektor został zabezpieczony do godz. 13.30, co umożliwiło generałowi MacArthurowi wykonanie pokazowego zejścia na ląd w pobliżu Palo i wygłoszenie radiowego orędzia, natychmiast podchwyconego przez prasę: „"Ludu Filipin, wróciłem! Z łaski Boga Wszechmogącego nasze wojska znów stoją na filipińskiej ziemi – ziemi uświęconej krwią naszych dwóch narodów..."” (ang. "People of the Philippines, I have returned! By the grace of Almighty God, our forces stand again on Philippine soil – soil consecrated in the blood of our two peoples...").
Do końca "dnia A" oddziały 6 Armii posunęły się ponad 3 km w głąb lądu. W sektorze X Korpusu 1. szwadron 7 Pułku Kawalerii (dalej PKaw) obsadził lotnisko Tacloban na półwyspie Cataisan, natomiast 2. szwadron, brnąc przez bagna, zajął wioskę San José i most na rzece Burayan, a pododdziały 24 DP zajęły położone na północ od Palo dominujące nad plażami wzgórze „522”, gdzie doszło do pierwszej większej wymiany ognia. W sektorze XXIV Korpusu 96 DP stanęła przed obsadzonym przez przeciwnika wzgórzem „Catmon”, zaś 7 DP zajęła miasteczko Dulag, co zmusiło japońskiego dowódcę obrony do wycofania swego stanowiska o 16 km, do miejscowości Dagami. W tych pierwszych walkach o Leyte straty wojsk amerykańskich to 55 zabitych i 192 rannych. Na wodach przybrzeżnych zatopiony został holownik, krążownik lekki USS „Honolulu” doznał uszkodzeń trafiony torpedą lotniczą, a niszczyciel USS „Chickasaw” doznał uszkodzeń na minie.
Bój o dolinę Leyte.
Na odcinku X Korpusu 1 Dywizja Kawalerii (dalej DKaw) generała Verne’a Mudge’a zajęła 21 października ("A+1") Tacloban, stolicę prowincji. Zdobywców witały tłumy mieszkańców powiewających amerykańskimi flagami, wręczających żołnierzom kwiaty, owoce, a nawet jaja. Dwa dni później gen. MacArthur przewodniczył tam, wraz z filipińskim prezydentem Sergio Osmeñą, uroczystej reinauguracji cywilnych władz Filipin. By zapobiec japońskiemu atakowi z pobliskich wzgórz, co mogłoby zakłócić ceremonię, cały dzień trzymano w pogotowiu 1 i 2 Brygadę Kawalerii (dalej BKaw) i dopiero potem 1 PKaw mógł podjąć regularne działania na swoim odcinku.
Podstawowym zadaniem kawalerzystów było zabezpieczenie brzegów wąskiej cieśniny San Juanico, łączącej zatokę Leyte z Morzem Samar, którędy Japończycy mogliby otrzymywać posiłki z północy. Biegnąca tędy droga nr 1 kończyła się jednak około 19 km na północ od Taclobanu, w wiosce Guintiguain zaraz za San Isidro. Prom kursujący pomiędzy Guintiguain a La Paz na wyspie Samar był jedynym środkiem przeprawowym łączącym sieć komunikacyjną obu wysp. Zajęcie tych miejscowości i ustanowienie przyczółka na Samar było zadaniem 2 BKaw.
Dowódca brygady zażądał środków przeprawowych i wysłał zwiad, który spenetrował cieśninę na całej jej długości. Stwierdzono istnienie japońskich pozycji na wzgórzach nad Guintiguain – jednak z ich strony nie padł żaden strzał. Skutkiem tego rekonesansu było wysłanie 1. szwadronu 7 PKaw na północno-zachodni kraniec cieśniny, gdzie zajął wioskę Babatngon i skąd miał wgląd w zatokę Carigara, a 1. szwadronu 8 PKaw z plutonem lekkich czołgów do La Paz, gdzie – prawie bez oporu ze strony japońskiej – ustanowiony został przyczółek. W związku z tym, że marsz odbywał się po terenie opanowanym przez nieprzyjaciela, a do pokonania oddział miał wiele błotnistych strumieni, przewidywano, że osiągnie swój cel w ciągu dwóch dni. Jednak dzięki sprawnemu dowodzeniu i determinacji żołnierzy szwadron dotarł do celu jeszcze tego samego dnia o godz. 21.30. Wioska Guintiguain została opanowana. Do tego momentu 1 DKaw straciła 40 zabitych i 199 rannych, natomiast zabiła 739 i wzięła do niewoli 9 nieprzyjaciół.
Tymczasem na lewym skrzydle 24 DP generała Freda Irvinga posuwała się naprzód przy silnym oporze nieprzyjaciela. Dopiero po kilku dniach ciężkich walk i zabiciu około 800 żołnierzy wroga, 19 PP i 34 PP zdołały rozbudować przyczółek i zająć wzgórza, z których żołnierze mieli wgląd w wejście do górnych partii doliny Leyte. 1 listopada, po siedmiu dniach intensywnych bojów z udziałem czołgów i przy wsparciu artylerii, oba pułki przeszły dolinę Leyte i znalazły się w miejscu, skąd było widać północne wybrzeże i port Carigara, w którym gen. Suzuki planował wyładować oddziały posiłkowe z Luzonu. Następnego dnia port zajęła 2 BKaw. W tym marszu przez dolinę Leyte 24 DP wyeliminowała z walki blisko trzy tysiące żołnierzy japońskich (13 wzięła do niewoli), tracąc przy tym 216 zabitych i 859 rannych. W posiadaniu Japończyków został już tylko jeden większy port wyspy – Ormoc – leżący na zachodnim wybrzeżu.
Z przyczółka, gdzie znajdowały się cztery lotniska i duże centrum zaopatrzeniowe – sporadycznie i nieskutecznie atakowane przez lotnictwo nieprzyjacielskie – gen. John Hodge, dowódca XXIV Korpusu, wysłał dwie dywizje na południe doliny Leyte. Aby tam dotrzeć, 96 DP gen. Jamesa Bradleya musiała najpierw opanować 420-metrowe wzgórze „Catmon” panujące nad terenami zajmowanymi przez oba korpusy, a wykorzystywane przez Japończyków zarówno jako punkt obserwacyjny, jak i miejsce, z którego "22 Pułk Artylerii Polowej" ostrzeliwał amerykański desant w "dniu A". W odpowiedzi artyleria okrętowa obłożyła wzgórze ogniem, niszcząc kilka punktów oporu i radiostację, skąd dowódca "16 Dywizji" utrzymywał kontakt z kwaterami głównymi "14 i 35 Armii" (łączność została wkrótce nawiązana ponownie). Wzgórze „Catmon” to w rzeczywistości pasmo wzniesień zaczynających się od wiszącego nad drogą nr 1 wzniesienia „Labiranan” i ciągnących się na północny zachód w kierunku miejscowości Tabontabon kończąc się stromymi pagórkami San Vincente i Pikas. Cały obszar nadbrzeżny, od ujścia rzeki Calbasag na południu po wioskę Tolosa na północy, znajduje się niejako w cieniu tych wzniesień.
21 października, pod osłoną artylerii dywizyjnej i okrętowej, żołnierze 383 PP Bradleya zaczęli przemierzać rozległe bagna na południe i zachód od „Labiranan”, podczas gdy bataliony 381 PP posuwały się wzdłuż przeciwległych stoków „Catmon” oraz wzdłuż wybrzeża na północ, ku Tolosa i Tanauan. Po pięciu dniach ciężkich walk 2 Batalion 383 PP (dalej bat.) zajął 26 października silnie ufortyfikowane "barrio" Tabontabon (ważny ośrodek zaopatrzeniowy japońskiej "16 DP") zabijając około 350 żołnierzy wroga, sam tracąc 34 zabitych i 80 rannych. Równocześnie bataliony 381 i 383 PP wdzierały się krok po kroku na porośnięte wysokimi trawami stoki „Catmon” walcząc z zaciekle broniącymi się elementami "9 i 20 PP" ze składu "16 DP". 27 października, o godz. 21 kilkadziesiąt haubic 75 mm, 105 mm i 150 mm rozpoczęło huraganowy ogień, który trwał do 10.30 następnego dnia (łącznie wystrzelono 3000 pocisków). Podczas tego ostrzału większość obrońców – o czym Amerykanie wówczas nie wiedzieli – wycofało się ze wzgórza. W rezultacie od 30 do 31 października trwała już tylko akcja oczyszczająca, w trakcie której zlikwidowano przy pomocy ładunków wybuchowych 53 punkty oporu w bunkrach, 17 w jaskiniach i w licznych pojedynczych zamaskowanych okopach zwanych „pajęczymi norami” (ang. "spider holes").
Na lewym skrzydle XXIV Korpusu celem 7 DP gen. Archibalda Arnolda były cztery lotniska japońskie usytuowane między miasteczkami Dulag i Burauen. O zwycięstwie w krwawych walkach, jakie się tam wywiązały, zdecydowały zagony amerykańskich czołgów, które otwierały drogę piechocie. Pod Burauen 17 PP kruszył twardy, ale nieskuteczny opór kryjących się w zaroślach i "pajęczych norach" Japończyków, a także zwalczał samobójcze ataki na amerykańskie czołgi polegające na detonacji granatów przyłożonych do pancerza. Żołnierze 32 PP, walczący o lotnisko Buri około półtora kilometra dalej, zabili 24 października ponad 400 Japończyków. Podczas gdy dwa bataliony 184 PP patrolowały przedpola lewego skrzydła korpusu, 17 PP z 2 bat. 184 PP skierował się na północ w stronę Dagami, położonego 10 km za Burauen. Wojska amerykańskie, używając miotaczy ognia przeciwko japońskim bunkrom wykonanym z pni palmowych, zdobyły Dagami 30 października, co zmusiło gen. Makino do ewakuacji swego punktu dowodzenia dalej na zachód. Tymczasem 29 października 2 bat. 32 PP, poprzedzany przez elementy zwiadu 7 PKaw, posunął się 23 km wzdłuż wschodniego wybrzeża na południe i dotarł do Abuyog, skąd przez cztery dni wysyłał przez góry na zachód patrole rozpoznawcze, które nie niepokojone przez nieprzyjaciela dotarły do Baybay, skąd widać było już zatokę Ormoc.
Działania japońskie.
Kwatera główna w Tokio traktowała z początku lekceważąco informacje o możliwości lądowania Amerykanów na wyspie Leyte. Doniesienia – mocno przesadzone – japońskich lotników, biorących udział w walkach powietrzno-morskich na południe od Formozy, mówiące o wielkim zwycięstwie, po którym Amerykanom zostały już tylko resztki floty, przyjęto poważnie, a pełne defetyzmu nastroje spowodowane klęską na Marianach ustąpiły miejsca pewności sukcesu. Wśród sztabowców istniały rozbieżności co do kolejnych posunięć, przeważała jednak opinia, że główną bitwę należy wydać nieprzyjacielowi na Luzonie, w innych zaś miejscach należy prowadzić jedynie działania opóźniające. Nie zgadzało się z tą opinią dowództwo "Armii Południowej", które uważało, że nie można pozwolić Amerykanom na zajęcie centralnie położonych Visayas, ponieważ umożliwi im to wybór miejsca decydującej bitwy. W rezultacie podjęto dwie decyzje: o sformowaniu w Visayas dodatkowej "35 Armii" oraz o nieatakowaniu amerykańskiej floty inwazyjnej w drodze ku Filipinom – dopiero gdy armada znajdzie się w miejscu, skąd ucieczka będzie już niemożliwa, uderzyć z całą mocą i zadać ostateczny cios. Takie rozumowanie umożliwiło Amerykanom przeprowadzenie skutecznego desantu na Leyte.
Przeciwuderzenie japońskie, zgodnie z przyjętym założeniem, nadeszło z powietrza i z morza. Amerykanie spodziewali się tego, choć nie byli przygotowani na tak duży atak: 24 października nad przyczółki i armadę inwazyjną nadleciało z północy 150-200 nieprzyjacielskich samolotów. Z lotnisk na wyspach poderwało się przeciw nim 40 amerykańskich myśliwców (dalsze 8 miało patrolować przyczółek); ich piloci raportowali zestrzelenie 66 i uszkodzenie (lub „prawdopodobne zestrzelenie”) dalszych 18 maszyn. Przez cztery kolejne doby powtarzały się dzienne i nocne naloty zagrażające magazynom zaopatrzenia na lądzie oraz statkom i okrętom na redzie. Jednak 28 października samoloty amerykańskie skutecznie zaatakowały lotniska japońskie na wyspach (nie oszczędzając przy tym statków, także tych, którymi płynęli żołnierze sił posiłkowych na Leyte) dokonując tak dużych zniszczeń, że prowadzenie walki z powietrza przez Japończyków przestało być praktycznie możliwe.
Pierwsze ataki "kamikaze".
Wobec dysproporcji sił i nieskuteczności japońskich ataków lotniczych wiceadm. Takijiro Onishi, dowódca japońskiej 1 Floty Powietrznej stacjonującej na Filipinach, 19 października na odprawie z oficerami 201. jednostki lotniczej zaproponował przeprowadzenie serii samobójczych ataków lotniczych na jednostki floty amerykańskiej. Z 201. jednostki lotniczej 20 października utworzono Specjalne Jednostki Uderzeniowe „Shimpu” (znane jako "kamikaze"), i już 21. kapitan Seki jako pierwszy dokonał w pełni świadomego, udanego ataku samobójczego (przypisano mu zatopienie lotniskowca eskortowego USS „St. Lo”). Główny atak "kamikaze" na statki i okręty w Zatoce Leyte (na cel wybierano też duże statki transportowe) miał miejsce 25 października. W trakcie walk o Leyte piloci „Shimpu” zatopili jeszcze lotniskowiec USS „Princeton” i dwa niszczyciele oraz ciężko uszkodzili pancernik USS „Colorado”, 6 lotniskowców, 3 lotniskowce eskortowe i 3 krążowniki.
Operacja „Sho Ichi Go”.
Największe zagrożenie dla sił amerykańskich nadeszło z morza. Japońskim admirałom wydawało się nie do przyjęcia – uważali to wręcz za niehonorowe – trzymanie pancerników na kotwicy, podczas gdy na lądzie armia ginie w desperackich bojach. W tej sytuacji naczelne dowództwo Cesarskiej Marynarki Wojennej podjęło decyzję zniszczenia sił US Navy, wspierających działania 6 Armii, poprzez doprowadzenie do ostatniej, decydującej bitwy morskiej. Zgodnie z przyjętym planem, ataku miały dokonać trzy oddzielne floty uderzeniowe. Pierwsza, w skład której wchodziły cztery lotniskowce z zaledwie 30 samolotami na pokładach, miała posłużyć za przynętę, odciągając okręty 3 Floty jak najdalej od Leyte. Gdyby pomysł z przynętą się udał, pozostałe dwie floty, składające się głównie z ciężkich okrętów nawodnych, miały wejść do zatoki Leyte od zachodu i uderzyć na flotę inwazyjną Amerykanów.
23 października okręty japońskie zostały namierzone przez okręty podwodne „USS Darter” i „USS Dace”. Wystrzelone przez nie torpedy zatopiły flagowy okręt adm. Kurity – krążownik ciężki „Atago” i jego siostrzaną jednostkę krążownik „Maya”. W wyniku ataku ciężko uszkodzony został także krążownik „Takao”. Po tak znacznych stratach japoński zespół morski utracił swój podstawowy atut, jakim było zaskoczenie. Co więcej, wiadomo już było, że założonego planu nie uda się zrealizować, gdyż główny zespół został dostrzeżony wcześniej niż sama przynęta adm. Ozawy. Uprzedzone o zagrożeniu siły nawodne US Navy ruszyły naprzeciw, w wyniku czego wywiązał się szereg starć znanych jako bitwa w Zatoce Leyte – największa taka bitwa na Pacyfiku i jedna z największych w historii – a pokonana w jej wyniku Japońska Cesarska Marynarka Wojenna przestała od tego momentu odgrywać znaczącą rolę w konflikcie.
Wzmacnianie sił lądowych na Leyte.
Pomimo dużych strat poniesionych przez japońskie konwoje wskutek amerykańskich nalotów, zdołano dostarczyć w okresie od 20 października do 11 grudnia do portu Ormoc na zachodnim wybrzeżu Leyte blisko 45 000 żołnierzy i około 10 000 ton zaopatrzenia. Dwa pierwsze konwoje dotarły do celu bez przeszkód. Trzeci, który wyruszył z Manili 9 listopada, a do zatoki Ormoc dotarł dnia następnego, składający się z pięciu statków transportowych (2000 żołnierzy "26 DP" i około 6600 ton zaopatrzenia) i sześciu okrętów eskorty, został całkowicie zniszczony przez samoloty amerykańskie, i to zanim jeszcze zdołał przystąpić do wyładunku. Czwarty konwój zdołał wyokrętować 11 000 przewożonych żołnierzy, ale zaopatrzenie, wobec akcji Amerykanów, wyładował tylko częściowo. Konwój piąty, z nieznaną liczbą wojska i ładunków, został zniszczony około 25 listopada. Konwój szósty, przed zniszczeniem, wyładował większość z 2500 ton zaopatrzenia. Siódmy konwój stracił jeden niszczyciel eskorty, wyładował nieznaną liczbę żołnierzy i wrócił do Manili. Konwój ósmy, wiozący około 4000 żołnierzy "68 BP", został rozładowany 7 grudnia w małym porcie San Isidro na zachodnim wybrzeżu, ale zaraz potem samoloty zatopiły wszystkie cztery transportowce i ciężko uszkodziły trzy niszczyciele eskorty. Los dziewiątego i ostatniego konwoju jest nieznany; prawdopodobnie zdołał wyładować pewną liczbę ludzi i amunicji w Pilompon.
Dalsze postępy.
Podjęte przez Japończyków działania polegające na zmianie koncentracji swoich wojsk w istotny sposób utrudniły działania Amerykanom. Zamiast łatwej akcji oczyszczającej po zajęciu wschodnich terenów Leyte, 6 Armia musiała przygotować się na długie i uciążliwe walki w górskich bezdrożach na zachodzie, co wymagało dostarczenia na Leyte trzech dywizji rezerwowych. W rezultacie drobiazgowo przygotowany przez MacArthura plan lądowania na Filipinach musiał zostać zmieniony.
Najważniejszym punktem dotychczasowej kampanii było spotkanie 1 PKaw z 24 DP w Carigarze, co miało miejsce 2 listopada. Teraz 6 Armia miała za sobą wszystkie założone wcześniej punkty pierwszej i drugiej fazy operacji, a nawet jeden punkt fazy trzeciej, jakim była miejscowość Abuyog. Co więcej, część 7 DP pokonała bezdroża południowego krańca wyspy i dotarła w pobliże miasteczka Baybay na zachodnim wybrzeżu. Do zdobycia pozostał tylko jeden kluczowy rejon, a mianowicie dolina Ormoc na północnym zachodzie.
Aby zdobyć dolinę Ormoc, gen. Krueger zaplanował potężną operację oskrzydlającą, w której siły X korpusu miały posuwać się na południe przez góry, a XXIV Korpus uderzać na północ wzdłuż zachodniego wybrzeża. Chcąc przezwyciężyć spodziewany opór, zwłaszcza w paśmie górskim na północy, ściągnięto rezerwy w postaci 32 DP i 77 DP, zaś MacArthur dodał 11 Dywizję Powietrznodesantową (dalej DPD). 3 listopada 34 PP ruszył na zachód z Carigary, doszedł do końca północnego wybrzeża i stamtąd ruszył na południe, w góry. Jego 1 Batalion wkrótce stał się celem ataku około 100 żołnierzy japońskich od strony panujących nad drogą wzniesień. Dzięki wsparciu 63 Batalionu Artylerii Polowej szybko oczyszczono wzniesienie po to, aby reszta 34 PP mogła już bez przeszkód zająć nocą miasteczko Pinamopoan, w którym Japończycy zostawili sporo ciężkiej broni. Natarcie zatrzymano w miejscu, gdzie droga nr 2 skręca w prawo, w stronę gór. Amerykanie nie wiedzieli, że droga nr 2 została zablokowana przez żołnierzy "1 DP", którzy niedawno przybyli z Luzonu i szykowali się do odbicia Carigary. Kolumna tej dywizji została podczas marszu ostrzelana przez amerykańskie samoloty, tracąc kilka ciężarówek i czołgów, utrzymała jednak zdolność bojową. Zajętą przez "1 DP" pozycję, poprzeczną względem drogi, żołnierze amerykańscy nazwali „łamaczem karków” ("breakneck"). Z tego miejsca 7 listopada ruszył po raz pierwszy do bitwy 21 PP, wzmocniony dla osłony linii komunikacyjnych, zaprawionym w bojach 3 bat. 19 PP.
Walka z przeszkodami.
Amerykanie walczyli nie tylko z Japończykami. Nieprzyjazna okazała się również pogoda – 8 listopada uderzył tajfun, a towarzyszące mu ulewne deszcze niemal zupełnie zatrzymały wojska 24 DP pod dowództwem gen. Irvinga. Także huraganowy wiatr powalający drzewa i powodujący lawiny błotne, okazał się bardzo na rękę przeciwnikowi. Zaczęły kuleć dostawy, częściowo uzupełniane z pomocą filipińskich tragarzy, ale ciężki sprzęt zostawał z tyłu. W takich warunkach 21 PP albo posuwał się powoli naprzód, albo cofał, by następnie odbić uprzednio zajęte wzgórza. Amerykanie zajęli pozycje wyjściowe do ataku na wzgórze „1525” położone około 3 km od wioski Limon i głównej osi natarcia, co pozwoliło Irvingowi zmusić nieprzyjaciela do rozciągnięcia linii obronnych na „breakneck” o dalsze 6 km. W przebłyskach lepszej pogody lotnictwo amerykańskie skutecznie atakowało japońskie pozycje, udało się nawet zbombardować kwaterę gen. Suzuki w Ormoc. Artyleria z odległego o ponad 20 km Jaro trzymała Japończyków cały czas pod ogniem.
Inną przeszkodą w prowadzeniu walk był fatalny stan dróg. Nawet najlepsze, z betonową lub asfaltową nawierzchnią, okazały się za wąskie dla ruchu dwukierunkowego. Pobocza nigdzie nie były utwardzone i w rezultacie pojazdy, gdy zjechały z twardej nawierzchni, zapadały się natychmiast w grząskim błocie. Ulewne deszcze zamieniły drogi gruntowe w rzeki i tylko dzięki spontanicznej pomocy Filipińczyków uniknięto większych zastojów. Podobnie było z lotniskami – wysłani w teren zaraz po lądowaniu inżynierowie armii stwierdzili, że żadne ze wskazanych przez wywiad i planistów miejsc nie nadaje się do ich budowy. Próbowano prowizorycznie wzmacniać przejęte lotniska japońskie, sypiąc kruszony koral jako podłoże dla ażurowych mat stalowych. Mimo to wracające z walk samoloty często ulegały wypadkom podczas lądowania awaryjnego, np. tylko w jednym dniu 25 października na pasie pod Tacloban dwadzieścia cztery maszyny uległy rozbiciu – jedna z nich uderzyła w zbiornik paliwa wywołując groźny, długotrwały pożar. Jednak pomimo wielu przeciwieństw: japońskich nalotów, ciągłego deszczu i zalegających na poboczach wraków rozbitych podczas lądowania maszyn, 30 października pierwsze lotniska, wyposażone w pasy startowe o długości 1300 metrów, były gotowe.
Gdy pięciodniowe próby przełamania frontalnym uderzeniem pozycji nieustannie kontratakującego nieprzyjaciela okazały się bezowocne, gen. Irving zdecydował się na manewr okrążający. 2 bat. 19 PP obszedł szerokim łukiem wzgórze „1525”, docierając do drogi nr 2 około 5 km na południe od „breakneck”. Chcąc oskrzydlić lewą flankę nieprzyjaciela, przeprawiono przez zatokę Carigara 1 bat. 34 PP ppłk. Thomasa Clifforda, który wylądował na cyplu odległym o 3 km od zakrętu drogi nr 2, po czym ruszył w głąb lądu. Przeprawę umożliwiło osiemnaście amtraków z 727 Batalionu Amfibijnego (dalej ATB). Po przekroczeniu drogi i rzeki Leyte, głodni i zmęczeni żołnierze dotarli do pozycji japońskich na wzgórzu „Kilay”, najwyższym punkcie terenowym całego pola bitwy. Obiecane 11 listopada zrzuty zaopatrzenia nie nastąpiły, ale z pomocą przyszli filipińscy partyzanci, którzy nakarmili Amerykanów bananami, ryżem i kurczakami. Oba oskrzydlające bataliony dotarły na miejsce 13 listopada i około godz. 16 znalazły się 1600 m od siebie po przeciwległych stronach drogi. W ciemnościach i ulewnym deszczu batalion Clifforda uderzył od zachodu na „Kilay”, zaś 2 Batalion zaatakował „1525” od wschodu. Jednak obie próby, mimo wsparcia artylerii, zakończyły się niepowodzeniem.
Deszcz padał bez przerwy, zmieniając stoki wzgórz w rzeki błota. Żołnierze byli zmęczeni, głodni i przemoknięci. Wielu miało gorączkę, biegunkę, owrzodzone stopy. Jeden z ludzi otrzymał postrzał w udo i nie mógł iść, a że grząski szlak i gęste poszycie uniemożliwiały transportowanie go na noszach, ppłk Cliffod taszczył rannego na plecach do odległego o półtora kilometra punktu dowodzenia ścieżką, która miejscami bardziej przypominała rwący strumień. Za ten czyn Clifford otrzymał później Distinguished Service Cross.
W tej fazie walk Amerykanie wciąż borykali się z problemami logistycznymi. Góry i nieprzejezdne drogi zmusiły dowództwo 6 Armii do sięgnięcia po inne środki transportu – zrzuty z powietrza, amfibie gąsienicowe (amtraki), ciągniki artyleryjskie. Do pomocy ruszyły setki filipińskich tragarzy, wykorzystywano nawet bawoły. Pojazdy 727 ATB, wyładowane amunicją i żywnością, codziennie po kilka razy pokonywały trasę pomiędzy miejscowościami Capoocan i Calubian. Z Calubian amtraki płynęły rzeką Naga do wioski Consuegra, skąd przemieszczały się lądem do Agahang. W drodze powrotnej zabierały rannych. Zaangażowanie takich zastępczych środków zaopatrzenia ledwo wystarczało na potrzeby oddziałów, nie poprawiając efektów samego natarcia, szczególnie w górach na północ i wschód od doliny Ormoc.
Wyparcie Japończyków z pozycji obronnych na „Kilay” zajęło batalionowi Clifforda dwa tygodnie zaciętych walk w deszczu i błocie, często niebezpiecznie blisko eksplodujących własnych pocisków. 2 grudnia batalion zdobył wreszcie wzniesienia nad drogą, które natychmiast obsadziły oddziały 32 DP. Wojska Clifforda zabiły ok. 900 żołnierzy nieprzyjacielskich, tracąc 28 zabitych i 101 rannych. W uznaniu wysiłków w walce o „Kilay” i pobliskie wzgórza oba bataliony oskrzydlające otrzymały pismo pochwalne prezydenta. Już po wycofaniu z linii frontu, 241 żołnierzy i oficerów trafiło z powodu chorób do szpitali. Dopiero w dniu 14 grudnia 1 DKaw i 32 DP mogły zameldować, że górski grzbiet rozciągający się z okolic miejsca „breakneck” aż po „Kilay” – najmocniej broniony przyczółek na drodze nr 2 pomiędzy zatoką Carigara a doliną Ormoc – znajduje się w rękach X Korpusu.
W dolinie Ormoc.
Podczas gdy X Korpus przebijał się przez góry na północy, XXIV Korpus próbował skonsolidować swe siły w okolicach Baybay, by ruszyć na północ w kierunku doliny Ormoc. Do listopada korpus miał do dyspozycji wciąż tylko 32 DP i część 7 DP, zajętą ponadto ubezpieczaniem Burauen, gdyż gen. Krueger podejrzewał, że nieprzyjaciel zamierza wtargnąć do doliny Leyte wzdłuż drogi Jaro–Palo–Burauen. Dopiero od połowy listopada, gdy uznano, że zagrożenie minęło, oraz po przybyciu 11 DPD w pełnym składzie, gen. Hodge mógł pchnąć całą 7 DP na zachód. Realizację planu rozpoczęło przesunięcie 2 bat. 32 PP do obrony miasta Abuyog.
Nocą 23 listopada jednostka ta została zaskoczona przez "26 DP" Armii Cesarskiej i 32 PP został zmuszony do wycofania się, ale odzyskał utracony teren jeszcze za dnia. Gen. Arnold kazał swym oddziałom połączyć się z 32 PP i okopaną 1 bat. 184 PP. Do tego doszły posiłki w postaci 49 Batalionu Artylerii Polowej (dalej FAB), 767 Batalionu Czołgów (dalej TB) i batalionu haubic 155 mm marines z odwołanej inwazji wyspy Yap. Japończycy, nie zważając na przewagę ognia, uderzyli 24 listopada i w nocnym boju zdołali wyeliminować z akcji cztery haubice 105 mm. Dopiero następmego dnia z pomocą przyszedł 57 FAB z pięcioma dodatkowymi bateriami. Ta bitwa, znana jako bój o grzbiet nazwany „sznurówka” ("shoestring") trwała trzy dni, w którym to czasie "13 PP" pod dowództwem płk. Saito przypuścił dwa groźne, nocne ataki. Ostatnie starcia miały miejsce w gęstych zagajnikach, które żołnierze nazwali obrazowo „krwawy bambusowy gąszcz” ("bloody bamboo thicket"). Dopiero 27 listopada wojska amerykańskie były w stanie przejąć inicjatywę i pokonać na tym odcinku Japończyków, którzy zostawili w polu około 500 zabitych. W walkach o „Shoestring” (i przyległe doń wzgórza „918” „660” i „380”), które cechowała nietypowa dla wojsk japońskich koncentracja artylerii, Amerykanie stracili wielu ludzi – 21 PP informował o stracie 630 zabitych i rannych oraz 135 „z innych przyczyn”, ale byli już tylko 16 km od Ormoc.
W czasie, gdy oddziały gen. Arnolda zbliżały się do Ormoc, strona japońska 6 grudnia przeprowadziła oczekiwany atak na lotniska pod Burauen. Z gór w środkowej części wyspy uderzyły elementy "16 DP" i "26 DP" siłami o wielkości batalionu, poprzedzone nocnym lądowaniem "3" i "4 Powietrznodesantowego Pułku Uderzeniowego" (dalej "PDPU") z Luzonu, których celem były lotniska San Pablo i Bayug. Całą operacją dowodził gen. Suzuki. Nie była to pierwsza taka próba: w nocy na 27 listopada do brzegów Leyte pomiędzy Rizal a Tarragona zbliżyły się trzy samoloty transportowe. Leciały nisko nad wodą z włączonymi światłami pozycyjnymi. Pierwszy rozbił się 20 m od plaży. Żołnierze ze stacjonującego w pobliżu 728 ATB podeszli przekonani, że to własny samolot, ale zostali obrzuceni granatami. Zastrzelono dwóch Japończyków, a kilkunastu uciekło na pobliskie bagna. Drugi samolot rozbił się na pasie startowym Buri (wszyscy na pokładzie zginęli), a trzeci na brzegu rzeki Bito (zginął jeden Japończyk, reszta uciekła). We wrakach samolotów znaleziono znaczną ilość materiałów wybuchowych, co wskazywało, że była to wyprawa samobójcza mająca na celu zniszczenie lotnisk w Dulag i Burauen.
Obecny atak, choć nieskoordynowany, zakończył się pewnym sukcesem (pomijając samo zamieszanie w sztabie Kruegera): Japończycy zdołali przejąć kilka porzuconych przez wycofującą się załogę lotnisk dział, które wykorzystali przeciw Amerykanom podczas czterodniowych walk. Ściągnięci w trybie alarmowym żołnierze 7 DP zdołali powstrzymać napastników aż do nadejścia posiłków z 11 DPD i 38 DP, które miały dość sił i środków do pokonania przed zmierzchem 11 grudnia spadochroniarzy "PDPU" i oczyszczenia terenu. Poza zniszczeniem kilku samolotów, magazynów zaopatrzenia i opóźnieniem prac budowlanych na lotniskach, atak nie wpłynął w żaden sposób na przebieg kampanii z wyjątkiem tego, że USAAF porzuciła ostatecznie zamiar uczynienia z Leyte ważnej bazy lotniczej – rolę tę przejęła wyspa Mindoro.
Tymczasem na zachodnim wybrzeżu XXIV Korpus otrzymał 7 grudnia posiłki. Stosując taktykę „żabich skoków”, 77 DP gen. Andrew Bruce’a dokonała kilku desantów z morza na południe od miasta Ormoc. 305, 306 i 307 PP wylądowały bez oporu ze strony nieprzyjaciela, choć statki stały się celem nieudanego ataku "kamikaze". Przybycie 77 DP okazało się decydujące, gdyż pozwoliło 7 DP ruszyć na północ i wkrótce japońscy obrońcy znaleźli się w kleszczach obu amerykańskich dywizji. W tej sytuacji gen. Suzuki nakazał oddziałom wyznaczonym do ataku na Burauen powrót i wzięcie udziału w walkach w dolinie Ormoc. Jednak w tym samym kierunku posuwała się także 11 DPD, której zadaniem było odciążenie XXIV Korpusu. Celem idącego przodem 511 PPD była górska wioska Mahonag, 16 km od Burauen. Z każdym przebytym kilometrem opór Japończyków wzrastał i dlatego, 13 grudnia, ruszył ze wsparciem od zachodu 32 PP. Rano 15 grudnia pułk nawiązał kontakt ze szpicą Kompanii G 511 PPD, ale okazało się, że od reszty 511 PPD dzieli żołnierzy 32 PP głęboki i stromy przełom rzeki Talisayan. Zawrócono i spróbowano ponownie przeciwległym brzegiem przełomu. Tymczasem gen. Hodge (XXIV Korpus) uznał, że 32 PP potrzebny jest w dolinie Ormoc i wysłał w góry tylko 2 Batalion. Dopiero 22 grudnia nawiązany został kontakt ze 187 Pułkiem Szybowcowym (dalej PSz). Droga ku zatoce Ormoc została przez Amerykanów otwarta. O wiele gorzej wiodło się Japończykom – tylko nielicznym wyczerpanym, wygłodniałym żołnierzom z wysłanych pod Burauen oddziałów japońskich udało się dotrzeć na wybrzeże i włączyć do walki.
Jednocześnie gen. Yamashita kazał sformować na Luzonie i wysłać do Ormoc oddział wydzielony "Takahashi", składający się z "5 PP" ze składu "8 DP", batalionu artylerii, kompanii saperów, kompanii transportowej i 400 ludzi z 4 lekkimi czołgami i 16 moździerzami ze "Specjalnego Oddziału Piechoty Morskiej" (dalej "SOPM"). Z sił tych wydzielono "Batalion Camotes", którego zadaniem było zneutralizowanie partyzantów działających na wyspach Camotes i kontrolujących stamtąd wejście do zatoki Ormoc. Samoloty amerykańskie bombardowały statki przewożące te siły, skutkiem czego tylko "SOPM" dotarł na miejsce, a oddziały "Takahashi" i "Camotes" musiały zostać wyładowane w małym porcie Palompon na zachodzie Leyte.
77 DP napotkała pewien opór nieprzyjaciela pod wioską Ipil i na terenie „Camp Downes”, przedwojennej bazy szkoleniowej filipińskiej policji. Jednak żołnierze gen. Bruce’a, przy wsparciu 305 i 902 FAB, pokonali nieprzyjaciela w „Camp Downes” i 10 grudnia wkroczyli do zrujnowanego Ormoc. W czasie tej ostatniej akcji wojska amerykańskie zabiły 3046 i wzięły do niewoli 9 żołnierzy nieprzyjaciela, tracąc przy tym 136 zabitych i rannych. XXIV Korpus dzieliło teraz od X Korpusu już tylko 26 kilometrów.
Marsz ku wybrzeżu.
Sulcesy Amerykanów w marszu z północy i południa ku sercu doliny Ormoc zmusiły dowództwo japońskiej "35 Armii" do zmiany planów. Gen. Suzuki ostatecznie porzucił niewykonalny już plan opanowania lotnisk w okolicach Burauen i przeniósł kwaterę dowództwa z Ormoc do Palompon oraz rozkazał pozostałym oddziałom japońskim wycofać się w góry na zachód i północ od doliny. Góry stanowiły niemal nieprzebytą zaporę będąc dla ocalałych resztek "35 Armii" ostatnim punktem oporu lub drogą ucieczki z Leyte. Zaczynające się od niskich wzgórz na północy, wznosiły się stromo ku południowym urwiskom nadmorskim, gdzie pola uprawne i wysokie trawy ustępowały gęstwinie tropikalnego lasu. Stolicą tego regionu jest Palompon – niewielki port wykorzystywany w ostatniej fazie walk przez Japończyków. Z drogą nr 2 łączy go w wiosce Libongao trakt nazwany „drogą palompońską”. Biegnie ona w dół zboczami wzgórz aż do nadbrzeżnej doliny i portu i tam właśnie schroniły się główne siły "35 Armii". Tam też, chcąc zadać ostateczny "coup de grâce", musiała je znaleźć i pobić 6 Armia.
W tym celu utworzona została 4-dywizyjna grupa szturmowa, której punktem wyjścia była droga nr 2, a punktem docelowym morze. Główne zadanie, tj. otwarcie „drogi palompońskiej” i zdobycie miasta, przypadło 77 DP gen. Bruce’a. Partyzanci informowali go, że mosty na tej drodze są nienaruszone, a te uszkodzone są łatwe do naprawienia. Jednak generał wolał to sam sprawdzić wysyłając tam patrol inżynierski i lekki samolot rozpoznawczy Piper Cub. Rozpoznanie doniosło, że stan większości mostów nie pozwala na przemarsz kolumny szturmowej.
Mimo to Bruce rozpoczął 22 grudnia operację przeciw Palompon, rzucając do ataku tą właśnie drogą, 2 i 3 bat. 305 PP wraz z pojazdami pancernymi, przed którymi szedł 302 bat. inż. naprawiając i wzmacniając mosty. Oddziały uderzeniowe posuwały się szybko naprzód przy sporadycznym ostrzale karabinowym aż do miejsca, gdzie napotkały pierwszą poważną przeszkodę około 13 km od Palompon i utknęły. Takiego obrotu sprawy obawiał się gen. Krueger, który zapytał adm. Kinkaida, czy możliwe byłoby dostarczenie środków przeprawowych, amtraków i LCM, w eskorcie niszczycieli w celu przerzucenia z Ormoc do Palompon batalionu piechoty w nocy z 22 na 24 lub z 24 na 25 grudnia. Kinkaid odpowiedział, że ze względu na przygotowania do innej operacji niszczycieli dać nie może, zaproponował natomiast osłonę kutrów PT. To zadowoliło Kruegera, który nakazał dowódcy XXIV Korpusu, gen. Hodge’owi, przygotowanie Bruce’a do takiej operacji. W rezultacie załadowano 1 bat. 305 PP na pojazdy desantowe US Navy i wysłano morzem do Palompon. Akcję poprzedziło bombardowanie z morza i powietrza, po którym, jak donosili lotnicy, „w całym mieście zostały ledwie dwa domy”.
Piechota, wspierana ogniem moździerzy jednostek desantowych i dział 155 mm 531 FAB, była na brzegu o godz. 07.20 25 grudnia. Nigdzie nie napotykano oporu. W cztery godziny później ruiny małego portowego miasta zostały zajęte i obsadzone, w czym dopomógł desant 2 bat. 305 PP w dniu 28 grudnia. Gen. Krueger posłał dowódcy 305 pułku wyrazy uznania. Dowiedziawszy się o zajęciu ostatniego portu będącego w japońskich rękach gen. MacArthur oznajmił, że zorganizowany opór na Leyte ustał. W przemówieniu radiowym wygłoszonym w drugi dzień Bożego Narodzenia powiedział:
Walki nie ustały w tym momencie, ale 26 grudnia kontrolę nad operacjami na Leyte i Samar przejęła 8 Armia pod dowództwem gen. Roberta Eichelbergera. Dalej na północ od Palompon oddziały amerykańskie posuwały się szybciej, napotykając słabnący opór pokonanego nieprzyjaciela. Oddziały 1 DKaw dotarły do wybrzeża 28 grudnia, a jednostki 24 DP zlikwidowały tego samego dnia ostatnie punkty obrony w północno-zachodnim rejonie Leyte, zaś dwa dni później zetknęły się z patrolami 32 DP. Japońscy obrońcy nie zaprzestali walki, chociaż za kres zmagań oficjalnie uznano dzień 31 grudnia. Tymczasem w niedostępnych górach koło miasteczka Villaba, około 15 km na północ od Palompon, trzymały się jeszcze resztki "35 Armii". 18 marca gen. Suzuki, wraz z kilkoma sztabowcami, opuścił wyspę ostatnim statkiem. Po tygodniach kluczenia między wyspami Visayas statek został 16 kwietnia 1945 roku zbombardowany i zatopiony przez amerykańskie samoloty u brzegów Negros, a Suzuki zginął. Kampania na Leyte została zakończona, choć akcja oczyszczająca i wyłapywanie maruderów trwało jeszcze do maja.
Rezultaty.
Walki o Leyte trwały 73 dni. Stanowiły pierwszy etap wyzwolenia Filipin spod okupacji japońskiej przez Stany Zjednoczone. Strona atakująca straciła 15 578 ludzi, w tym 3434 zabitych.
W wyniku działań 6 Armii w ciągu dwóch miesięcy na Leyte zginąć miało 55 000 Japończyków, a sztab przypuszczał, że dalszych 5000 ukryło się w dżungli. W wyniku działań 8 Armii do 8 maja 1945 roku zginęło 24 000. Jednak według danych oficjalnych – tak amerykańskich, jak i japońskich – japońskie wojska lądowe straciły prawdopodobnie 49 000 żołnierzy, a zaledwie 389 dostało się do niewoli.
Niewielka liczba jeńców japońskich to najprawdopodobniej wynik licznych samobójstw oraz zabijania rannych przez żołnierzy Armii Cesarskiej. Dostanie się do niewoli uważane było za objaw „tchórzostwa” lub „niepatriotycznej postawy”. Regulował to "Kodeks Senjin" z 1941, który zawierał sformułowanie: „"nie daj się wziąć przez nieprzyjaciela żywcem"”, co oznaczało obowiązek popełnienia samobójstwa nawet w przypadku dostania się do niewoli.
Straty należy uznać za jeszcze większe, gdy do sił czterech dywizji i kilku niezależnych oddziałów towarzyszących dodamy siły marynarki wojennej, która straciła 26 większych okrętów, 46 dużych transportowców i tysiące marynarzy. Walki zmniejszyły też o ponad 50% potencjał bazujących na Filipinach sił powietrznych Japonii, co zmusiło dowództwo do wprowadzenia do walki "kamikaze". "14 Armia" wciąż jeszcze liczyła 250 000 żołnierzy, ale utrata w czasie walk o Leyte morskiego i powietrznego wsparcia ograniczyła możliwości gen. Yamashity do tego stopnia, że mógł prowadzić już tylko pasywne działania obronne na Luzonie – największej i najważniejszej wyspie archipelagu.
Wraz z przegraną walk o Leyte Japończycy stracili możliwość utrzymania w swym posiadaniu Filipin, oddając aliantom bastion, z którego można było odciąć Japonię od ważnych dla gospodarki surowców, i skąd wkrótce miało nadejść ostateczne, kończące wojnę na Pacyfiku uderzenie na Wyspy Japońskie.

</doc>
<doc id="3136892" url="https://pl.wikipedia.org/wiki?curid=3136892" title="Stara Wieś (Kołaczkowice)">
Stara Wieś (Kołaczkowice)

Stara Wieś – część wsi Kołaczkowice w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Stara Wieś administracyjnie należała do województwa kieleckiego.

</doc>
<doc id="3136893" url="https://pl.wikipedia.org/wiki?curid=3136893" title="Wesoła (Kołaczkowice)">
Wesoła (Kołaczkowice)

Wesoła – część wsi Kołaczkowice w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Wesoła administracyjnie należała do województwa kieleckiego.

</doc>
<doc id="3136894" url="https://pl.wikipedia.org/wiki?curid=3136894" title="Wołyń (Kołaczkowice)">
Wołyń (Kołaczkowice)

Wołyń – część wsi Kołaczkowice w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Wołyń administracyjnie należał do województwa kieleckiego.

</doc>
<doc id="3136897" url="https://pl.wikipedia.org/wiki?curid=3136897" title="Wiethagen">
Wiethagen

Wiethagen - dzielnica miasta Rostock w Niemczech, w kraju związkowym Meklemburgia-Pomorze Przednie. 

</doc>
<doc id="3136898" url="https://pl.wikipedia.org/wiki?curid=3136898" title="Czerwona Róża (osada leśna)">
Czerwona Róża (osada leśna)

Czerwona Róża – osada leśna w Polsce położona w województwie wielkopolskim, w powiecie gostyńskim, w gminie Pępowo. 
W latach 1975–1998 miejscowość położona była w województwie leszczyńskim.

</doc>
<doc id="3136899" url="https://pl.wikipedia.org/wiki?curid=3136899" title="Gartenstadt/Stadtweide">
Gartenstadt/Stadtweide

Gartenstadt/Stadtweide - dzielnica miasta Rostock w Niemczech, w kraju związkowym Meklemburgia-Pomorze Przednie.

</doc>
<doc id="3136900" url="https://pl.wikipedia.org/wiki?curid=3136900" title="Gartenstadt">
Gartenstadt

Niemcy:
Zobacz też:

</doc>
<doc id="3136903" url="https://pl.wikipedia.org/wiki?curid=3136903" title="Mieszanina chłodząca">
Mieszanina chłodząca



</doc>
<doc id="3136904" url="https://pl.wikipedia.org/wiki?curid=3136904" title="Białośnieżka i Różyczka">
Białośnieżka i Różyczka

Białośnieżka i Różyczka (niem. "Schneeweißchen und Rosenrot") – niemiecka baśń ludowa, najbardziej znana z wersji braci Grimm, opublikowanej w 1837 roku w trzecim wydaniu ich zbioru "Baśni" (tom 2, nr 161).
Treść.
Bohaterkami tej baśni są dwie siostry, które wraz z matką, wdową, mieszkały w chatce otoczonej ogrodem z białymi i czerwonymi różami. Od koloru kwiatów matka nadała im imiona Białośnieżka i Różyczka. Obie córki miały dobre serce i bardzo kochały matkę oraz siebie nawzajem. Chętnie pomagały w domu i opiekowały się zwierzętami.
Pewnego dnia, kiedy wraz z matką siedziały przy kominku, ktoś zapukał do drzwi. Okazało się, że za drzwiami stoi ogromny niedźwiedź. Siostry przestraszyły się początkowo wielkiego stwora, ale kiedy miś ludzkim głosem poprosił o schronienie przed zimnem, wpuściły go do domu, by mógł się ogrzać. Miś zaprzyjaźnił się z nimi i zamieszkał w chatce do końca zimy. 
Jakiś czas później po pożegnaniu niedźwiedzia, siostry wybrały się do lasu po drzewo na opał. W lesie spotkały skrzata, którego broda została uwięziona przez kłodę drzewa. Skrzat w ordynarny sposób zażądał od nich pomocy. Pomimo że skrzat nie był uprzejmy, dziewczynki postanowiły mu pomóc, odcinając nożyczkami uwięzioną brodę. Ale zamiast podziękować, uwolniony skrzat zwymyślał je za to, że zniszczyły jego piękną brodę i uciekł w las.
Kiedy parę dni później siostry wybrały się na ryby, znowu spotkały skrzata, który także tam łowił. W pewnej chwili wiatr zaplątał jego brodę w żyłkę rybacką, a ogromna ryba, która się w tym czasie złapała, zaczęła go ciągnąć do wody. Siostry skoczyły mu na pomoc i odcięły kolejny kawałek brody. Skrzat, zamiast wdzięczności za uratowanie życia, był wściekły na nie za ucięcie kolejnego kawałka pięknej w jego mniemaniu brody.
Parę dni później siostry wybrały się na zakupy do miasta. Wtedy usłyszały krzyk znajomego skrzata. Na ich oczach został on porwany przez wielkiego orła. Siostry skoczyły mu na ratunek i uwolniły go ze szponów drapieżnego ptaka. Także i tym razem skrzat był niewdzięczny, zarzucając im, że podarły jego najlepszy płaszcz.
Podczas powrotu do domu, znów spotkały skrzata na wrzosowisku. Zobaczyły jak wysypuje z worka drogie kamienie. Był zły, że dziewczynki przyłapały go na tym. Wtedy z lasu wyszedł wielki niedźwiedź. Przerażony skrzat, zaczął błagać niedźwiedzia, by go nie zjadał - "weź, proszę, te złe dziewczynki, będą dla ciebie smaczniejszymi kąskami" - mówił. Jednak niedźwiedź zabił go uderzeniem łapy. Potem przemówił ludzkim głosem do dziewczynek, które poznały, że to ich znajomy, który spędził z nimi zimę. Wyjaśnił, że jest księciem, zaczarowanym przez złego skrzata, który ukradł też jego skarby. Musiał żyć w ciele niedźwiedzia do czasu, aż skrzat zginie. Teraz na oczach sióstr stał się znowu pięknym księciem. 
Jakiś czas później Białośnieżka poślubiła księcia, a Różyczka jego brata. Podzielili się skarbami skrzata i wraz z matką żyli długo i szczęśliwie.

</doc>
<doc id="3136905" url="https://pl.wikipedia.org/wiki?curid=3136905" title="Groß Klein">
Groß Klein

Groß Klein - dzielnica miasta Rostock w Niemczech, w kraju związkowym Meklemburgia-Pomorze Przednie.

</doc>
<doc id="3136906" url="https://pl.wikipedia.org/wiki?curid=3136906" title="Gross Klein">
Gross Klein



</doc>
<doc id="3136907" url="https://pl.wikipedia.org/wiki?curid=3136907" title="Muzeum Ziemi Słomnickiej w Słomnikach">
Muzeum Ziemi Słomnickiej w Słomnikach

Muzeum Ziemi Słomnickiej w Słomnikach – muzeum położone w Słomnikach. Placówka jest gminną jednostką organizacyjną i mieści się w pomieszczeniach Miejsko-Gminnego Centrum Kultury.
Muzeum powstało w 2002 roku z inicjatywy Stowarzyszenia na Rzecz Rozwoju Gminy Słomniki. W 2009 roku placówkę przejęło MGCK w Słomnikach. Wówczas też muzeum zyskało nowe pomieszczenia w dawnym zakładzie produkcyjnym, przylegającym do budynku Centrum Kultury. Zostały one wyremontowane i wyposażone m.in. dzięki wsparciu finansowemu Urzędu Marszałkowskiego Województwa Małopolskiego.
Aktualnie w muzeum eksponowane są zbiory historyczne, obejmujące dzieje ziemi słomnickiej, w tym pamiątki z okresu międzywojennego, oraz zbiory etnograficzne. Ponadto posiada pomieszczenia przeznaczona na wystawy czasowe.

</doc>
<doc id="3136908" url="https://pl.wikipedia.org/wiki?curid=3136908" title="Górki (Kostki Duże)">
Górki (Kostki Duże)

Górki – część wsi Kostki Duże w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 Górki administracyjnie należały do województwa kieleckiego.

</doc>
<doc id="3136909" url="https://pl.wikipedia.org/wiki?curid=3136909" title="Zbigniew Seweryn">
Zbigniew Seweryn

Zbigniew Seweryn (ur. 5 lutego 1956 w Krakowie) – polski malarz, ilustrator książek dla dzieci.
Życiorys.
Studiował na wydziale form przemysłowych Akademii Sztuk Pięknych w Krakowie. Tworzy w konwencji magicznego realizmu fantastycznego, bazując na precyzyjnej wzorowanej na dawnych mistrzach technice obrazowania Hieronima Boscha, Pietera Bruegla. Preferuje stare techniki malarskie, olej/akryl na płótnie, tempera, tusz. Od roku 1994 współpracuje z wieloma wydawnictwami w kraju i zagranicą. Zilustrował kilkadziesiąt książek dla dzieci i dorosłych dla wielu znaczących wydawnictw, m.in. Zielona Sowa, Skrzat, Wilga, Buchmann, Publicat, SP Kraków i wielu innych.
Ważniejsze wystawy.
Zbigniew Seweryn prezentował swoje prace na wystawach indywidualnych oraz zbiorowych:

</doc>
<doc id="3136913" url="https://pl.wikipedia.org/wiki?curid=3136913" title="Ptaszynka">
Ptaszynka

Ptaszynka (niem. "Fundevogel") – niemiecka baśń ludowa, najbardziej znana z wersji braci Grimm, opublikowanej w ich zbiorze "Baśni" (tom 1, nr 51).
Treść.
Pewien leśniczy, wędrując po lesie, znalazł dziecko, które ptak porwał kiedyś od śpiącej matki i zaniósł do swojego gniazda. Leśniczy usłyszał płacz tego dziecka i wdrapał się na drzewo. Znalazłszy je postanowił zabrać je do domu i wychowywać razem ze swoją córką Leną. Nazwał ją Ptaszynka. Od tego dnia dwie dziewczynki dorastały razem i bardzo się kochały. 
Leśniczy miał w domu służbę, a wśród niej starą kucharkę, która gotowała im posiłki. Pewnego dnia Lena spostrzegła, że kucharka przynosi więcej wody, niż zwykle. Zapytała ją wówczas, po co jej tyle wody. Kucharka obiecała, że odpowie jej jeśli zatrzyma to w sekrecie. Lena przystała na ten warunek, a kucharka oświadczyła, że gdy rano leśniczy pójdzie na polowanie w tej wodzie ugotuje Ptaszynkę. 
Nazajutrz rano, kiedy leśniczy wybrał się na polowanie, Lena obudziła wcześnie siostrę i powiedziała jej: "Jeśli ty mnie nie opuścisz, to i ja cię nie opuszczę", a Ptaszynka odpowiedziała: "Ani teraz cię nie opuszczę, ani nigdy". Wówczas Lena opowiedziała, co usłyszała od kucharki.
Dziewczynki ubrały się szybko i uciekły z domu. Kucharka posłała trzech służących by je odnaleźli. Lena, która umiała czarować, zamieniła Ptaszynkę w łodygę róży, a siebie w kwiat. Służący znaleźli różę, ale nie widząc dziewczynek wrócili do domu i opowiedzieli kucharce co widzieli. Kucharka, posłała ich znowu na poszukiwanie - wtedy Lena zamieniła Ptaszynkę w stary kościół, a siebie w świecznik w tym kościele. Służący znów powrócili z niczym. Kucharka sama udała się więc na poszukiwanie. Na jej widok, Lena zamieniła Ptaszynkę w staw, a siebie w kaczkę pływającą po nim. Kucharka przybywszy na brzeg stawu domyśliła się, że to czary i nachyliła się, by wypić z niego wodę. Wtedy kaczka podpłynęła do niej, chwyciła jej głowę w dziób i utopiła w wodzie. Dziewczynki, po tym wydarzeniu, radośnie wróciły do domu. Zła kucharka już nie żyła.

</doc>
<doc id="3136914" url="https://pl.wikipedia.org/wiki?curid=3136914" title="Klejn">
Klejn

Osoby:
Zobacz też:

</doc>
<doc id="3136915" url="https://pl.wikipedia.org/wiki?curid=3136915" title="Cline">
Cline

Kanada:
Osoby:
Inne:
Zobacz też:

</doc>
<doc id="3136917" url="https://pl.wikipedia.org/wiki?curid=3136917" title="Groß">
Groß



</doc>
<doc id="3136918" url="https://pl.wikipedia.org/wiki?curid=3136918" title="Alfred Józef Sipiński">
Alfred Józef Sipiński



</doc>
<doc id="3136922" url="https://pl.wikipedia.org/wiki?curid=3136922" title="Wiktor Ryżenkow">
Wiktor Ryżenkow

Wiktor Ryżenkow, ros. Виктор Рыженков (ur. 25 sierpnia 1966) – uzbecki lekkoatleta specjalizujący się w skoku o tyczce. W czasie swojej kariery reprezentował również Związek Socjalistycznych Republik Radzieckich.
Największy sukces odniósł w 1991 r. w Sewilli, zdobywając (wynikiem 5,80 m) srebrny medal halowych mistrzostw świata.
Rekordy życiowe:

</doc>
<doc id="3136924" url="https://pl.wikipedia.org/wiki?curid=3136924" title="Aleksiej Spiridionow">
Aleksiej Spiridionow



</doc>
<doc id="3136925" url="https://pl.wikipedia.org/wiki?curid=3136925" title="Szał obrazoburców">
Szał obrazoburców



</doc>
<doc id="3136927" url="https://pl.wikipedia.org/wiki?curid=3136927" title="Piraci z Krzemowej Doliny">
Piraci z Krzemowej Doliny

Piraci z Krzemowej Doliny – amerykański film biograficzny z 1999 roku w reżyserii Martyna Burke. Film zrealizowano na podstawie książki – Paula Freibergera oraz Michaela Swaine "Fire in the Valley".
Obsada.
i inni
Opis fabuły.
Film opowiada o młodzieńczym życiu założycieli dwóch firm komputerowych: Apple`a – Steve Jobsa i Steve Wozniaka, oraz Microsoftu – Billa Gatesa, Paula Allena a później Steve Ballmera.

</doc>
<doc id="3136928" url="https://pl.wikipedia.org/wiki?curid=3136928" title="Twitch Plays Pokémon">
Twitch Plays Pokémon

Twitch Plays Pokémon to „eksperyment społeczny” oraz kanał na Twitchu, stronie transmitującej rozgrywki w grach komputerowych na żywo, polegający na graniu w gry z serii Pokémon poprzez wpisywanie komend w oknie czatu. Mechanizm rozgrywki został stworzony przez anonimowego australijskiego programistę, a następnie ujrzał światło dzienne 12 lutego 2014 roku. Pierwszą grą, w jaką internauci mogli zagrać na tym kanale była Pokémon Red wydana na Gameboya. Niespodziewanie, Twitch Plays Pokémon zyskało ogromną popularność, osiągając średnio ponad 80 tysięcy widzów jednocześnie. Gra została ukończona 1 marca 2014 roku, po nieprzerwanej 16-dniowej rozgrywce. Twitch oszacował, iż ponad 1,16 miliona osób wzięło udział w grze, najwyższa liczba widzów naraz sięgnęła około 121 tysięcy osób, z 36 milionami wszystkich wyświetleń. Eksperyment spotkał się z zainteresowaniem przedstawicieli mediów poświęconych grom komputerowym, oraz pracowników Twitcha. Na jego podstawie powstały nowe memy internetowe. Po ukończeniu Pokémon Red programista postanowił kontynuować kanał, rozpoczynając nową rozgrywkę w sequelu ukończonej wcześniej gry, a mianowicie Pokémon Crystal.

</doc>
<doc id="3136930" url="https://pl.wikipedia.org/wiki?curid=3136930" title="Katedra w Winchester">
Katedra w Winchester



</doc>
<doc id="3136931" url="https://pl.wikipedia.org/wiki?curid=3136931" title="Raymond Pierre">
Raymond Pierre

Raymond Pierre (ur. 19 września 1967) – amerykański lekkoatleta, specjalizujący się w biegach sprinterskich.

</doc>
<doc id="3136934" url="https://pl.wikipedia.org/wiki?curid=3136934" title="NEVS">
NEVS

National Electric Vehicle Sweden AB – szwedzki producent elektrycznych samochodów z siedzibą w Trollhättan działający od 2012 roku. Należy do chińskiego koncernu budowlanego Evergrande Group.
Historia.
Początki.
Powstanie przedsiębiorstwa przypięczętowało nabycie aktywów upadłego szwedzkiego producenta samochodów Saab Automobile AB z pozostałej po nim masy upadłościowej w czerwcu 2012 roku. 2 grudnia 2013 roku w dawnej fabryce Saaba wznowiono małoseryjną i ściśle ograniczoną produkcję modelu 9-3 w wariancie Aero. Wyprodukowane auta otrzymały nadwozie ostatnio produkowanej serii Saaba 9-3, a pod maską turbodoładowany benzynowy silnik.
W maju 2014 roku ze względu na chińskiego inwestora – firmę Qingbo, która zwlekała z płatnościami wstrzymano produkcję modelu 9-3, a w czerwcu tego samego roku indyjski koncern motoryzacyjny Mahindra &amp; Mahindra Limited ujawnił zainteresowanie zakupem marki Saab. W sierpniu 2014 roku dostawca urządzeń do testowania, firma Labo Test zgłosiła do szwedzkiego sądu wniosek o odzyskanie pieniędzy, których winne jest firmie NEVS. We wrześniu 2014 roku koncern zbrojeniowy SAAB AB, do którego do 1990 roku należała marka Saab Automobile wycofał zgodę na używanie nazwy Saab w stosunku do samochodów produkowanych przez NEVS.
NEVS 9-3.
Na początku grudnia 2017 roku NEVS podjęło decyzję o ponownym wznowieniu produkcji dawnego Saaba 9-3, tym razem jednak nie w Szwecji, lecz w chińskiej fabryce w Tiencinie pod własną marką NEVS. W stosunku do pierwowzoru, samochód przeszedł kosmetyczne zmiany wizualne, a także zyskał w pełni elektryczny układ napędowy, wskazując to swoją nazwą - NEVS 9-3EV.. Pierwotnie planowano obszerniejszą modernizację wizualną, a także uwzględnienie w gamie nadwoziowej także odmiany kombi, jednak plany te nie zostały zrealizowane. Samochód trafił do sprzedaży wyłącznie na terenie Chin, za cel obierając głównie nabywców flotowych z miejskich sieci tzw. carsharingu. NEVS zawarło na tym polu współpracę z chińskim gigantem DiDi, jednak druga strona niespodziewanie wycofała się z porozumienia niespełna pół roku później, w kwietniu 2018 roku.
Evergrande Group.
W 2019 roku chiński konglomerat branży budowlanej Evergrande Group nabył pakiet 51% akcji NEVS, by w lipcu 2020 roku przejąć w całości szwedzkie przedsiębiorstwo jako element swojej szeroko zakrojonej taktyki na polu wkroczenia do branży samochodów elektrycznych. Przyszłość NEVS ponownie skomplikowała się rok później, gdy właściciel Evergrande Group znalazł się w dużych długach i zmuszony był zrewidować swoje dotychczasowe założenia. Firma wyraziła chęć sprzedania NEVS nowemu właścicielowi, poszukując nabywcy pakietu akcji, dążąc do ograniczenia swojej obecności w branży motoryzacyjnej jedynie do autorskiego projektu marki samochodów elektrycznych Hengchi.
W marcu 2023 NEVS przeprowadziło masowe zwolnienia, redukując i tak zmniejszoną w 2022 roku do 340 osób kadrę, w której pozostało ostatecznie tylko 20 pracowników. Ponadto firma ogłosiła zamrożenie swojej działalności, bez planów na dalszą produkcję dotychczasowych lub nowych pojazdów, znajdując się w zasięgu postępowania upadłościowego.

</doc>
<doc id="3136937" url="https://pl.wikipedia.org/wiki?curid=3136937" title="Szlak boczny we Wrocławiu">
Szlak boczny we Wrocławiu

Szlak boczny we Wrocławiu – śródlądowa droga wodna prowadząca przez Wrocław, stanowiąca alternatywę dla Wrocławskiego Szlaku Głównego, jako boczne odgałęzienie Odrzańskiej Drogi Wodnej. Szlak boczny jest elementem Wrocławskiego Węzła Wodnego – jednym z trzech szlaków wodnych prowadzących przez miasto, a jedną z dwóch dróg wodnych. Zasadnicza część tego szlaku powstała w latach 1892–1897 w ramach inwestycji z zakresu hydrotechniki, tzw. pierwszej kanalizacji Odry we Wrocławiu. Pozostałe odcinki i elementy drogi wodnej powstały bądź wcześniej, np. przekop z lat 1530-1555, bądź później, np. Kanał Opatowicki wraz ze Śluzą Opatowice z lat 1913-1917 wybudowanych w ramach innej, dużej inwestycji hydrotechnicznej, tzw. drugiej kanalizacji Odry we Wrocławiu. Zgodnie z aktualnie obowiązującymi w Polsce kryteriami ta droga wodna zaliczana jest do II klasy dróg wodnych. Ma 13,10 km długości, z czego 7,1 km to szlak ukształtowany podczas pierwszej kanalizacji rzeki. Zaczyna się w 243,50 km rzeki Odra, a kończy w 10,10 km Wrocławskiego Szlaku Głównego. Swój początek bierze w Bartoszowicko-Opatowickim Węźle Wodnym, gdzie od głównego koryta Odry następuje rozwidlenie Kanału Opatowickiego, w biegu którego położona jest Śluza Opatowicka. Następnie prowadzi przekopem Opatowickim (Przekop Bartoszowicko-Szczytnicki) do Szczytnickiego Węzła Wodnego, gdzie oddziela się od szlaku śródmiejskiego i prowadzi przez Przekop Szczytnicki, ze Śluzą Szczytniki, dalej Starą Odrą i Kanałem Miejskim, przez Śluzę Miejską. Końcowy odcinek prowadzi ponownie Starą Odrą do połączenia tego ramienia rzeki z Kanałem Różanka, będącego elementem głównej drogi wodnej.
Historia.
Wrocławski szlak boczny w zasadniczej części powstał podczas tzw. pierwszej kanalizacji Odry we Wrocławiu w latach 1892-1897, w ramach budowy drogi wodnej omijającej centrum miasta. Jednak oprócz odcinka szlaku ukształtowanego podczas tej inwestycji, obejmuje on także odcinki ukształtowane wcześniej, oraz przekształcone później. 
Przekop Odry.
Pierwszy odcinek tej drogi wodnej powstał w latach 1530-1555 jako przekop Odry. Jego budowa nie wiązała się oczywiście w żaden sposób z budową szlaku omijającego centrum miasta. Wręcz przeciwnie – podjęta inwestycja miała na celu skierowanie wód Odry w kierunku Starego Miasta, z ograniczeniem zasilania w wodę silnie meandrującego ramienia tej rzeki, tzw. Odry Swojczyckiej. Próby takiego ukształtowania koryt rzeki podejmowano kilkukrotnie już wcześniej. Obejmowały budowę następujących przekopów:
Lecz dopiero ostatnia z inwestycji z lat 1530-1555 okazała się skuteczna i nowe koryto do dziś stanowi główną odnogę rzeki ("Odra Miejska"), biegnącą od Bartoszowicko-Opatowickiego Węzła Wodnego do Szczytnickiego Węzła Wodnego (Przekop Bartoszowicko-Szczytnicki, Przekop Opatowicki), gdzie rozdziela się na Odrę Główną (Odrę Górną) i Odrę Starą, choć jego bieg nie jest identyczny z wykonanym przekopem, lecz lekko meandruje, a przed dalszą erozją tereny przyległe zabezpieczone są odpowiednimi budowlami regulacyjnymi, tj. umocnieniami brzegowymi i tamami (ostrogami).
Pierwsza kanalizacja Odry we Wrocławiu.
Przed powstaniem tej drogi wodnej, dzięki wykonaniu wyżej opisanego przekopu, transport wodny w mieście prowadził przez Śródmiejski Węzeł Wodny. Jednak znaczny wzrost potrzeb transportowych, który ujawnił się szczególnie pod koniec XIX w., w tym między innymi węgla z Górnego Śląska, a także potrzeba stosowania jednostek pływających o większych gabarytach i ładowności spowodowały, iż podjęto decyzję o budowie nowej drogi wodnej. Inwestycję tę zrealizowano w latach 1892–1897, a nowa droga wodna wykorzystując w początkowym biegu przekop z lat 1530-1555, a w zasadniczej części nowo ukształtowane cieki wodne, tj. Przekop Szczytnicki, Starą Odrę i Kanał Miejski, stała się główną drogą prowadzącą przez miasto, dzięki której żeglugę transportową wyprowadzono poza centrum miasta. Ówcześnie w odniesieniu do tej drogi wodnej stosowano nazwę "Droga Wielkiej Żeglugi", później "Wrocławski Szlak Miejski". W ramach inwestycji wybudowano w biegu tej drogi wodnej oprócz kanałów żeglugowych, także stopnie wodne: Stopień wodny Szczytniki oraz Stopień Wodny Psie Pole.
Druga kanalizacja Odry we Wrocławiu.
Stosunkowo szybko okazało się jednak, że nowa droga wodna również nie jest w stanie zapewnić właściwej przepustowości, w związku z czym podjęto decyzję i zrealizowano nową inwestycję budując znacznie nowocześniejszą drogę wodną. Nowa inwestycja, tzw. druga kanalizacja Odry we Wrocławiu, przeprowadzona w latach 1913-1917, stworzyła współczesną, główną drogę wodną oraz nowy system zabezpieczenia miasta przed powodzią, a dotychczas eksploatowany szlak wodny stał się szlakiem bocznym, którego znaczenie transportowe znacznie zmalało. Sama zaś dotychczasowa droga wodna wykorzystywana była między innymi jako zimowisko lub miejsce cumowania jednostek podczas wezbrań, w obrębie zabezpieczonego bramami powodziowymi Kanału Miejskiego, oraz jako kanał portowy dla kilku nabrzeży powstałych na jego brzegach. Nowa inwestycja miała także wpływ na obecny kształt szlaku bocznego. W wyniku jej realizacji powstał Bartoszowicko-Opatowicki Węzeł Wodny, w którym od dotychczasowego szlaku wodnego odchodził nowy, obecnie główny szlak transportowy. Natomiast w biegu starej drogi wodnej (obecnego szlaku bocznego) w ramach tej inwestycji zbudowano Kanał Opatowicki wraz ze Śluzą Opatowice w Bartoszowicko-Opatowickim Węźle Wodnym i piętrzący wody razem z Jazem Bartoszowice, Jaz Opatowice zlokalizowany w początkowym biegu dawnego przekopu Odry. Wybudowanie nowych kanałów wodnych na północnym zachodzie Wrocławia spowodowało utworzenie tzw. Wielkiej Wyspy, która od południa i zachodu otoczona jest wodami szlaku bocznego, a od północy i północnego wschodu wodami Kanału Powodziowego. Powierzchnia odciętego obszaru wynosi około 11 km². Budowa zaś Kanału Opatowickiego, będącego kanałem żeglugowym skracającym, spowodowała powstanie Wyspy Opatowickiej, od południa otoczonej wodami tego kanału, a ze wschodu, północy i zachodu, otoczona wodami Odry i jej przekopu z lat 1530-1555. Powierzchnia tak powstałej wyspy wynosi 0,4 km².
Znaczenie szlaku.
Przed powstaniem szlaku żegluga, w tym transport wodny, prowadzony był przez Śródmiejski Węzeł Wodny. Po jego ukończeniu i oddaniu do eksploatacji, szlak ten stał się głównym szlakiem żeglugowym, umożliwiając prowadzenie transportu z pominięciem centrum miasta, przy znacznie lepszych parametrach żeglugowych drogi wodnej. Nowa droga wodna dawała też możliwość eksploatacji większych jednostek wodnych o większej ładowności. Drogę tę zbudowano w okresie intensywnego rozwoju gospodarczego, w tym przemysłowego, a co za tym idzie w okresie o intensywnym rozwoju transportu. Rozwój ten dotyczył także potrzeb w zakresie transportu wodnego. Z tego względu szybko okazało się, że nowa droga przestaje spełniać pokładane w niej oczekiwania. 
W kolejnej inwestycji zbudowano nową drogę wodną o znacznie lepszych parametrach, która stała się główną drogą wodną. Ta nowa inwestycja sprawiła, że dotychczas główny transportowy szlak wodny, o znacznie gorszych parametrach żeglugowych, głównie pod względem wymiarów śluz komorowych, ale też i innych, stał się szlakiem bocznym, o znikomym znaczeniu dla transportu towarowego. Stał się natomiast miejscem budowy nabrzeży przy zakładach przemysłowych oraz miejscem postoju lub zimowania jednostek pływających. Innym sposobem na jego wykorzystanie było także uruchomienie tramwajów wodnych oraz wycieczkowej żeglugi pasażerskiej.
Po zakończeniu wojny, przejęciu Wrocławia przez polską administrację oraz przejęciu w administrowanie samej Odry i to ograniczone znaczenie szlaku wodnego stopniowo zanikało. W początkowym okresie istniały jeszcze i funkcjonowały tramwaje wodne, oraz żegluga białej floty. W kolejnych latach następowała likwidacja zarówno tramwajów wodnych jak i transportu towarowego. Zamykano kolejne nabrzeża położone przy szlaku, zrezygnowano z funkcji zimowiska dla jednostek pływających, ograniczano obsługę śluz i możliwość śluzowania.
Współcześnie znaczenie tego szlaku praktycznie ogranicza się do żeglugi wycieczkowej białej floty oraz wykorzystania rekreacyjnego dla małych jednostek pływających jak np. kajaki. Jedynym wyjątkiem jest dolny, końcowy odcinek szlaku, przy którym położona jest Przeładownia Elektrociepłowni Wrocław. Natomiast rozpoczęte w 2013 r. inwestycje hydrotechniczne ukierunkowane są na wykorzystanie odcinka tego szlaku od przekopu Odry, do przeprowadzenia wód powodziowych, łącznie z Kanałem Miejskim, co praktycznie wyklucza odtworzenie pierwotnej, żeglugowej funkcji kanału, czyniąc istniejącą żeglugową infrastrukturę hydrotechniczną oraz istniejące na kanale bramy powodziowe bezużytecznymi. Część środowiska związanego z hydrotechniką i żeglugą krytykuje ten kierunek działań.
Systematycznie jednak zwiększa się jej znaczenie w zakresie żeglugi turystycznej i rekreacyjnej. Powstają nowe przystanie i wypożyczalnie sprzętu wodnego umożliwiające aktywny wypoczynek. Powstają różnorodne projekty oraz plany i opracowania zmierzające do wykorzystania istniejących akwenów, dotychczas mało dostępnych. Ma to swoje odzwierciedlenie w polityce władz miasta, w szczególności w uchwalanych miejscowych planach zagospodarowania przestrzennego.
Zarówno przekop Odry jak i Stara Odra wykorzystywane są jak trasy wycieczkowe dla statków białej floty. Przystań Zwierzyniecka położona przy Starej Odrze, zlokalizowana w pobliżu Ogrodu Zoologicznego (ul. Zygmunta Wróblewskiego 1), działa od 1963 r. i jest jedną z bardziej popularnych przystani białej floty. W 2005 r. przy brzegu koryta przekopu Odry reaktywowano założoną w 1906 roku przystań ZOO (obok wejścia tylnego do ogrodu, tzw. Brama Japońska).
Współczesność.
Jak wyżej zaznaczono szlak boczny we Wrocławiu nie ma współcześnie znaczenia transportowego. Parametry żeglugowe zarówno cieków wodnych jak i śluz żeglugowych są zdecydowanie zbyt małe, aby ta droga wodna mogła mieć istotne znaczenie dla współczesnego, towarowego transportu wodnego. 
Ulega jednak degradacji istniejąca tu jeszcze infrastruktura związana z transportem wodnym. Poszczególne nabrzeża zostały wyłączone lub są wyłączane z eksploatacji, zamykane i pozostają niewykorzystane. W najlepszym razie traktowane są jako ubezpieczenie brzegu lub zalążek do ewentualnego powstania przyszłych przystani żeglarskich.
Od powstania tego szlaku wodnego obiekty hydrotechniczne i inne, związane z drogą wodną, podlegały zmianom polegającym na remontach i ich przebudowie lub modernizacji, a także odbudowie po katastrofalnych powodziach w wyniku których część z nich ulegała zniszczeniu bądź awarii. W 1979 r. przebudowano Jaz Szczytniki podnosząc poziom piętrzenia o blisko 1 m w stanowisku górnym Śluzy Szczytniki. Zmianie podlegały także między innymi napędy zamknięć w śluzach, np. dla Śluzy Szczytniki wykonano elektryczny napęd zamknięć w latach 70. XX wieku. Powódź tysiąclecia, która miała miejsce w 1997 r. spowodowała uszkodzenia i awarie wielu budowli i urządzeń hydrotechnicznych. Po tym wydarzeniu prowadzono wiele robót naprawczych i remontowych, ale i także budowano nowe elementy infrastruktury. Przykładem przeprowadzonej modernizacji jest natomiast wyposażenie Jazu Szczytniki, który pierwotnie był jazem stałym, w zamknięcia powłokowe umożliwiające regulację przepływu wody i jej rozdziału na Starą Odrę i Odrę Miejską. W latach 70 XX wieku wybudowano nowy Jaz Opatowicki, jaz segmentowy, natomiast stary jaz kozłowo-iglicowy położony nieco powyżej nowego został wyłączony z eksploatacji. Zachowany został natomiast ostatni czynny na Odrze jaz kozłowo-iglicowy, tj. Jaz Psie Pole, który reguluje poziom wody w stanowisku górnym Śluzy Miejskiej. Inne tego typu jazy na rzece w ramach modernizacji były sukcesywnie w drugiej połowie XX wieku przebudowywane na jazy sektorowe.
Zmianom ulegały także przeprawy nad korytami i kanałami, którymi prowadzi szlak boczny. Dotyczy to zarówno istotnej przebudowy części mostów, np. Most Warszawski nad Kanałem Miejskim, którego przęsło przeniesione zostało w 1928 r. nad Oławę – Most Rakowiecki, Most Trzebnicki Południowy, jak i remontów, czy też rozbudowy wybranych mostów, np. Most Szczytnicki. Z nowych mostów powstała jedynie nowa nitka w zespole Mostów Warszawskich.
Podnoszone są również postulaty zachowania dorobku technicznego powstałego między innymi w obrębie szlaku bocznego we Wrocławiu między innymi poprzez objęcie zachowanych do dzisiaj obiektów ochroną, w tym w odniesieniu do Stopnia wodnego Szczytniki, który to zespół obiektów, obejmujący około 30 000 m², zachował do dziś kształt i zasadę działania, nadane mu w okresie budowy, a późniejsze zmiany są stosunkowo niewielkie. Postulaty te obejmują między innymi konieczność zachowania także przy remontach obiektów dotychczasowych kształtów i zasad ich działania, oraz udostępnienia turystycznie budowli hydrotechnicznych i Wyspy Szczytnickiej.
Do obiektów związanych ze szlakiem bocznym, które już zostały objęte taką ochroną, należą:
Obszary otoczone wodami tej drogi wodnej i głównej drogi wodnej, tj. obszary Wielkiej Wyspy, Wyspy Opatowickiej i grobli rozdzielającej Kanał Żeglugowy od Kanału Powodziowego, chronione są w formie zespołu przyrodniczo-krajobrazowego, tj. Szczytnickiego Zespołu Przyrodniczo-Krajobrazowego. Ochrona obejmuje również samą Odrę uznawaną jako główny korytarz ekologiczny.
Współcześnie szlak boczny, podobnie jak i cały Wrocławski Węzeł Wodny, zgodnie z zasięgiem działania, podlega zarządowi Regionalnego Zarządu Gospodarki Wodnej we Wrocławiu.
Cieki wodne.
Ta droga wodna, jako szlak boczny Odrzańskiej Drogi Wodnej, prowadzi ramionami i kanałami Odry, których obecny kształt, jak wynika z powyższego, znacznie odbiega od pierwotnego, współcześnie zatartego wskutek licznych robót hydrotechnicznych. Obejmuje następujące cieki wodne Odry: Kanał Opatowicki, Odrę (przekop), Przekop Szczytnicki, Starą Odrę, równoległy do niej Kanał Miejski i znów Starą Odrę.
Podsumowując szlak boczny prowadzi następującymi odcinkami i ramionami rzeki Odra oraz kanałami wodnymi:
Stanowiska i budowle piętrzące.
Zarówno szlak boczny, jak i cały Wrocławski Węzeł Wodny, znajdują się w obrębie skanalizowanego odcinka Odry. Oznacza to, że każde stanowisko znajduje się w zasięgu oddziaływania określonego stopnia wodnego (lub zespołu stopni wodnych), którego budowa determinuje powstanie zbiornika przepływowego o stałym poziomie piętrzenia (z wyłączeniem stanów ekstremalnych), dzięki zastosowaniu jazów z zamknięciami. Zbiorniki takie obejmują w sposób ciągły koryto rzeki, dzięki czemu dana rzeka nadaje się do żeglugi śródlądowej, a parametry drogi wodnej są znacząco lepsze od rzeki swobodnie płynącej. Poszczególne stopnie wodne składają się z budowli piętrzących i innych niezbędnych obiektów hydrotechnicznych, zapewniając określone parametry dla danej drogi wodnej. W przypadku szlaku bocznego stopnie wodne składają się z jazu zlokalizowanego w korycie rzeki, utrzymującego odpowiedni poziom piętrzenia dla śluzy komorowej, położonej w kanale wodnym. Szlak boczny obejmuje następujące stanowiska, stopnie wodne i wchodzące w ich skład budowle piętrzące, utrzymujące odpowiedni poziom wody dla poszczególnych stanowisk.
Mosty i przeprawy.
Obecnie nad szlakiem bocznym przerzucone są przeprawy mostowe, obejmujące mosty kolejowe, drogowe (w tym drogowo-tramwajowe), oraz kładkę dla pieszych. Oprócz tej grupy przepraw są także przerzuty napowietrznej linii energetycznych oraz sieci gazowej. W przeszłości istniała także przeprawa promowa, w okolicach istniejącej dziś Kładki Zwierzynieckiej, a także most przy Śluzie Opatowice, łączący osiedle z wyspą. Po ciekach szlaku bocznego pływały także regularne połączenia pasażerskie tramwajów wodnych funkcjonujących niegdyś we Wrocławiu.
Współcześnie nad szlakiem bocznym przerzucone są następujące przeprawy mostowe:

</doc>
<doc id="3136938" url="https://pl.wikipedia.org/wiki?curid=3136938" title="EuroMillions">
EuroMillions

EuroMillions – międzynarodowa gra liczbowa założona 7 lutego 2004 roku przez francuskiego organizatora loterii „Française des Jeux”, hiszpańską loterię krajową „Loterías y Apuestas del Estado” i brytyjską firmę Camelot. Pierwsze losowanie EuroMillions odbyło się w piątek 13 lutego 2004 roku w Paryżu. Początkowo w tej loterii brały udział jedynie Francja, Hiszpania i Wielka Brytania, zaś 8 października 2004 roku dołączyły do nich Austria, Belgia, Irlandia, Luksemburg, Portugalia i Szwajcaria.
Losowania EuroMillions odbywają się w Paryżu, w każdy wtorek i piątek wieczorem o godzinie 20:45 CET. Pojedynczy zakład kosztuje €2, £2,5 lub 3 franki szwajcarskie, w zależności od lokalnej waluty. Dodatkowa opcja gry „Plus”, która obecnie jest dostępna jedynie w Irlandii, kosztuje 1 euro. 7 listopada 2009 roku cena kuponów w Wielkiej Brytanii wzrosła z £1,5 na £2, co było spowodowane zmianą kursu walut EUR/GBP, a także faktem, iż od tego dnia każdy kupon EuroMillions automatycznie bierze udział w losowaniu „Millionaire Raffle”.
Wszystkie wygrane z nagrodą główną włącznie są wypłacane w postaci jednorazowej sumy wolnej od podatku (od 2013 roku wyjątek od tej reguły ustanowiły: Szwajcaria, Hiszpania i Portugalia).
Zasady gry.
Celem każdego gracza jest trafienie 5 z 50 numerów oraz 2 z 12 dodatkowych liczb, tak zwanych gwiazdek. Wyniki są publikowane niedługo po losowaniu, zaś na stronach niezależnych około godziny 23:00. Aby wziąć udział w losowaniu EuroMillions, należy kupić kupon w dowolnym licencjonowanym sklepie lub na stronie internetowej. Format gry uległ zmianie 10 maja 2011 roku, kiedy to wprowadzono drugie losowanie w tygodniu, zaś liczbę gwiazdek zwiększono z 9 do 11 numerów. Ponadto wprowadzono także dodatkową kategorię nagród za trafienie jedynie 2 podstawowych numerów, bez konieczności trafienia żadnej gwiazdki.
Kategorie nagród.
Wraz ze zmianą formatu gry EuroMillions z 10 maja 2011 roku, kiedy to zwiększono liczbę dodatkowych numerów z 9 na 11 gwiazdek, zmianie uległ też podział nagród, który przedstawiono poniżej:
7 listopada 2009 roku wprowadzono nowe zasady dotyczące kumulacji w loterii EuroMillions.
Zmiany zasad z 12 stycznia 2012 roku ustabilizowały wartość ograniczenia wysokości kumulacji na poziomie 190 mln euro. Jeśli nikt nie trafi wszystkich wylosowanych numerów w dwóch kolejnych losowaniach, pula na wygrane pierwszego stopnia jest rozdzielana pomiędzy zwycięzców nagród niższych kategorii.
Fundusz EuroMillions.
Każde z dziewięciu państw biorących udział w loterii EuroMillions utworzyło niezależny fundusz tzw. „EuroMillions Trust”, który jest wykorzystywany do rozliczania wszystkich należnych dochodów oraz jako fundusz na przyszłe nagrody. Taki sposób rozliczania chroni uczestniczące kraje przed sytuacją, gdy dojdzie do bankructwa jednego z organizatorów loterii, dzięki czemu zapewnione jest bezpieczeństwo graczy.
Losowania Specjalne i Okolicznościowe EuroMillions.
Losowania Specjalne oraz Losowania Okolicznościowe EuroMillions są to dodatkowe losowania tej loterii, w których gwarantowana pula na wygrane pierwszego stopnia osiąga wartość od 100 do 130 milionów euro), bez względu na wysokość puli nagród w poprzednich losowaniach. Różnica pomiędzy Losowaniem Specjalnym a Losowaniem Okolicznościowym EuroMillions polega na tym, iż jeśli nikt nie trafi nagrody głównej, to:
Pierwsze Losowanie Specjalne 2011 roku odbyło się 10 maja w celu upamiętnienia wprowadzenia drugiego losowania EuroMillions w tygodniu oraz zmiany formatu gry (zwiększono liczbę gwiazdek z 9 na 11 i wdrożono nową kategorię nagród za trafienie 2 podstawowych numerów).
Losowania Specjalne EuroMillions odbyły się:
4 kwietnia 2011 roku wprowadzono zmianę zasad, która umożliwiła organizowanie losowań okolicznościowych, jednak do dziś nie przeprowadzono takiego wydarzenia.
Podział dochodów.
Podział dochodów EuroMillions w Wielkiej Brytanii został przedstawiony poniżej.
EuroMillions Plus (oferta dostępna wyłącznie w Irlandii).
W 2006 roku w Irlandii sprzedano kupony EuroMillions na łączną kwotę w wysokości 145 mln euro. W odpowiedzi na duży sukces tej loterii, w czerwcu 2007 roku Irlandzka Loteria Narodowa utworzyła EuroMillions Plus. Płacąc dodatkowo €1 za zakład, gracze mogą wziąć udział w dodatkowym losowaniu, w którym co tydzień nagroda główna wynosi 500 000 euro.
Brytyjskie „Millionaire Raffle”.
Od listopada 2009 roku wszystkie kupony EuroMillions kupione w Wielkiej Brytanii biorą udział w dodatkowej loterii, która początkowo wyłaniała jednego milionera (zwycięzcę £1 mln) tygodniowo. Następnie, wraz z wprowadzeniem 10 maja 2011 roku dodatkowego wtorkowego losowania EuroMillions, brytyjskie „Millionaire Raffle” losuje dwóch milionerów na tydzień.
Szanse na wygranie loterii Millionaire Raffle we wtorki wynoszą około 1 do 3 500 000, natomiast w piątki szacuje się, że prawdopodobieństwo wygranej wynosi 1 do 9 200 000. Wygrana w pełni zależy od liczby sprzedanych kuponów na dane losowanie. Dlatego też szanse na zwycięstwo w Brytyjskim Millionaire Raffle są mniejsze, gdy większa jest pula na wygrane pierwszego stopnia lub podczas Losowań Specjalnych i Okolicznościowych EuroMillions.
W Wielkiej Brytanii ceny kuponów EuroMillions wzrosły o 50 pensów, do łącznej kwoty w wysokości £2,00. Wzrost cen został wprowadzony w celu uzupełnienia różnic w kursach walut pomiędzy euro a funtem oraz na pokrycie kosztów loterii Millionaire Raffle.

</doc>
<doc id="3136941" url="https://pl.wikipedia.org/wiki?curid=3136941" title="Muzeum Powiatowe w Nysie">
Muzeum Powiatowe w Nysie

Muzeum Powiatowe w Nysie – muzeum położone w Nysie. Placówka jest jednostką organizacyjną powiatu nyskiego, mieści się w gmachu nyskiego Pałacu Biskupiego
Historia.
Pierwsze muzeum w Nysie powstało w 1897 roku z inicjatywy Towarzystwa Sztuki i Starożytności w Nysie ("Kunst- und Altertumsverein in Neisse"). Opiekę nad placówką – działającą jako Muzeum Sztuki i Starożytności – objęli biskupi wrocławscy, a na siedzibę przeznaczono budynek dawnej komendantury garnizonu nyskiego (od 1916 roku muzeum zajmowało cały obiekt). Zbiory przedwojennego muzeum liczyły około 33 tysięcy eksponatów, a od 1932 roku przy placówce działał na Górnym Śląsku warsztat konserwacji zabytków.
Podczas II wojny światowej trudności finansowe i organizacyjne Towarzystwa doprowadziły do przekazania muzeum miastu. Wobec nadciągającej ofensywy radzieckiej część eksponatów zabezpieczono i wywieziono do Domaszowa koło Jesenika (Czechy) oraz do Przełęku. Eksponaty, które pozostały w gmachu muzeum zostały zniszczone w wyniku pożaru w marcu 1945 roku.
Po zakończeniu działań wojennych przystąpiono do ponownej organizacji muzeum. Udało się sprowadzić zbiory z terenów Czechosłowacji, ekspozycję uzupełniono o zabytki z nyskich kościołów. Pierwszą wystawę zorganizowano w 1947 roku, a nową siedzibą placów został budynek dawnej kliniki chirurgicznej przy ul. Marcinkowskiego 1. Opiekę nad muzeum sprawowały: Zarząd Miejski (do 1949 roku), Muzeum Górnośląskie w Bytomiu (1949–1951), Muzeum Śląskie we Wrocławiu (1951–1957) oraz Muzeum Śląska Opolskiego w Opolu (od 1957). w tym okresie zbiory muzeum wzbogaciły się o szereg eksponatów archeologicznych, odkrytych w trakcie odbudowy miasta ze zniszczeń wojennych. W 1984 roku muzeum przeniosło się do swej obecnej siedziby – Pałacu Biskupiego biskupów wrocławskich.
Zbiory.
Aktualnie w muzeum prezentowane są następujące ekspozycje stałe:
W zbiorach muzeum znajduje się rękopiśmienna Biblia nyska pochodząca z 1354 roku.
Muzeum jest obiektem całorocznym, czynnym z wyjątkiem poniedziałków. Wstęp jest płatny, z wyjątkiem śród (wstęp bezpłatny).

</doc>
<doc id="3136943" url="https://pl.wikipedia.org/wiki?curid=3136943" title="Tesa">
Tesa

Tesa – nazwa marki (znana także jako "Tesafilm"), a równocześnie nazwa spółki tesa SE, należącej do koncernu Beiersdorf AG.
Grupa tesa opracowuje, wytwarza i sprzedaje pod wspólną marką taśmy samoprzylepne oraz rozwiązania systemowe do stosowania przez profesjonalistów oraz w przemyśle. W Niemczech tesa jest jedną z najlepiej rozpoznawalnych marek (według International Research 2004: 98%). Słowo Tesafilm weszło w Niemczech do języka potocznego, jako nazwa pospolita przezroczystej taśmy samoprzylepnej i zostało wprowadzone do słownika języka niemieckiego Duden. W Austrii w powszechnym użyciu jest słowo Tixo, które również jest nazwą marki, a prawa do niej posiada koncern Beiersdorf AG.
Historia.
Nazwa „tesa” to słowo wymyślone w roku 1906 przez Elsę Tesmer, która do momentu swojego ślubu w 1908 roku (nazwisko po mężu Karlau) pracowała biurze, a następnie, jako kierownik sekretariatu w firmie Beiersdorf. W roku 1960 napisała w liście: „Jak powstała nazwa tesa? W trakcie pracy w sekretariacie mieliśmy za zadanie tworzyć nazwy.” Elsa Tesmer wykonała to zadanie i stworzyła słowo pochodzące od sylab jej imienia i nazwiska (panieńskiego): Te- oraz -sa.
W tamtym czasie, firma wytwarzała przede wszystkim tubki do pasty do zębów, więc nowo wymyślona nazwa została wykorzystana dla jednej z opracowanych i opatentowanych w tym czasie przez Beiersdorf tubki na pastę Pebeco. Niestety, eksperyment z produkcją tubek nie do końca się powiódł, stąd też w roku 1926 nazwę marki przeniesiono na inny produkt opracowany przez przedsiębiorstwo: substancję do produkcji osłon na kiełbasy. Jednak i tym razem, nie udało się odnieść większego sukcesu.
W roku 1935 firma Beiersdorf AG stworzyła przezroczystą taśmę samoprzylepną, która trafiła do sprzedaży, jako „taśma Beiersdorf z kauczukową masą klejącą”. Sprzedaż produktu niestety nie odpowiadała pierwotnym oczekiwaniom. Z tego powodu jeden z pracowników firmy Beiersdorf, Hugo Kirchberg, wpadł na pomysł, aby nadać temu produktowi prostszą nazwę. Wybór po raz kolejny padł na słowo TESA. W liście napisanym w roku 1936, Kirchberg po raz pierwszy wspomina o taśmie samoprzylepnej tesa. Nie był to jedyny pomysł handlowca, na zwiększenie sprzedaży tego produktu. Stworzył on także dyspenser stacjonarny, który miał ułatwić pracę z taśmą samoprzylepną. Posługując się hasłami reklamowymi, które trafiały w ducha czasu, wspomniany dyspenser, znacznie przyczynił się do sukcesu odniesionego zarówno przez produkt, jak i nazwę.
Wprowadzenie w roku 1941 nazwy tesa jako marki parasolowej dla wszystkich produktów samoprzylepnych, wytwarzanych przez firmę Beiersdorf, znacząco zwiększyło prestiż marki. Aktualnie rodzina produktów tesa obejmuje 6500 rozwiązań przeznaczonych do stosowania przez profesjonalistów i w przemyśle. W roku 2001 spółka tesa SE została wyodrębniona z koncernu Beiersdorf AG jako niezależne przedsiębiorstwo (wówczas w formie spółki akcyjnej). Roczne obroty firmy w 2008 roku wyniosły 860 mln euro, z czego 78% stanowiły samoprzylepne rozwiązania systemowe dla przemysłu poligraficznego, papierniczego, elektronicznego i motoryzacyjnego.
Zakład w Hamburgu produkuje głównie produkty dla przemysłu motoryzacyjnego i elektronicznego. Taśma samoprzylepna i inne produkty dla indywidualnych odbiorców są wytwarzane w zakładzie tesa w Offenburgu.
W Austrii przedsiębiorstwo przejęło od firmy Kores markę TIXO, która cieszy się w Austrii taką samą popularnością jak tesa w Niemczech.
Od 30 marca 2009 roku przedsiębiorstwo działa jako tesa SE, czyli spółka europejska. W roku 2011 firma otrzymała zgodę na sprzedaż plastrów transdermalnych, rozpoczynając w ten sposób działalność na rynku farmaceutycznym.
Liczby i fakty.
tesa SE jest spółką w 100% zależną od koncernu Beiersdorf AG. W roku 1993 ówczesny oddział tesa koncernu Beiersdorf powodowany był kryzysem. Wskaźnik innowacyjności, tzn. udział w obrocie produktów opracowanych w ciągu ostatnich pięciu lat, wynosił jedynie 9,5%. Po zakończonej sukcesem restrukturyzacji i utworzeniu niezależnej spółki tesa SE wartość ta wzrosła do roku 2006 do poziomu 47%. W roku 2008 obroty wyniosły 860 mln Euro (2007: 856 mln Euro; 2006: 805 mln Euro; 2005: 735 mln Euro). W zarządzie firmy zasiadają: Thomas Schlegel (prezes zarządu), Jan Christoph Teetz (członek zarządu ds. finansów) i Robert Gereke (członek zarządu odpowiedzialny za sektor przemysłowy).
Tesa jako nośnik danych.
Przypadkowe odkrycie
Na skutek przypadku dwaj fizycy, Steffen Noehte oraz Matthias Gerspach, ówczesny student piszący pracę dyplomową, odkryli w marcu 1998 roku na Uniwersytecie w Mannheim (tuż przed prezentacją na targach CeBIT), że taśmę samoprzylepną można wykorzystać także jako nośnik danych. Pierwsze wsparcie finansowe dla pary naukowców przyznane zostało przez byłego członka zarządu SAP AG, Klausa Tschirę i założoną przez niego firmę European Media Laboratory (EML).
Firma tesa SE włączyła się w te badania i rozpoczęła współpracę z naukowcami ukierunkowaną na dalszy rozwój. W grudniu 2001 założyli wspólnie firmę tesa scribos GmbH w Heidelbergu, w której naukowcy posiadają 25%, a tesa SE 75% udziałów. Zespół mógł spokojnie kontynuować prace nad rozwojem wynalazku we własnym laboratorium. W pierwszej kolejności skupiono się na systemie identyfikacji produktów i ochronie marek przed fałszowaniem. W roku 2003 wprowadzono na rynek system tesa Holospot. Do tej pory jednak taśma samoprzylepna nie znalazła szerszego zastosowania jako nośniki pamięci masowej.
Zabezpieczenie przed fałszowaniem za pomocą miniaturowych hologramów
Sercem technologii tesa-Holospot jest mała etykieta wykonana ze specjalnego materiału polimerowego z umieszczonym na niej polem danych o rozmiarze tylko 1 mm². Umożliwia ono zapisanie informacji takich jak obrazy, logotypy lub dane tekstowe o wielkości 1 kB. Informacje mogą mieć postać mikrodruku lub przygotowanych komputerowo hologramów cyfrowych, które na życzenie mogą też być szyfrowane i które zapisuje się na naklejce Holospot w sposób zabezpieczony przed fałszowaniem. W zależności od wymaganego poziomu bezpieczeństwa informacje można odczytać za pomocą zwykłej lupy bądź tylko przez autoryzowany personel przy użyciu analogowych lub cyfrowych czytników. Nowa technologia umożliwia indywidualne oznakowanie każdego produktu a tym samym zapewnia jego autentyczność i łatwą rozpoznawalność.
Źródło promieniowania rentgenowskiego.
W roku 2008 naukowcy z University of California w Los Angeles udowodnili, że podczas rozwijania taśmy samoprzylepnej w próżni powstają promienie rentgenowskie. Promieniowanie jest na tyle silne, że umożliwia naświetlenie ogólnie dostępnych w handlu filmów rentgenowskich. Używanie taśmy samoprzylepnej na co dzień nie stwarza jednak zagrożenia dla użytkownika, gdyż ładunek elektrostatyczny niezbędny do wytworzenia promieni rentgenowskich, który powstaje podczas rozwijania taśmy, jest zbyt szybko rozpraszany w powietrzu, aby mogło powstać szkodliwe promieniowanie.

</doc>
<doc id="3136944" url="https://pl.wikipedia.org/wiki?curid=3136944" title="Saab 98">
Saab 98

Saab 98 "(projekt X14)" − samochód koncepcyjny szwedzkiej marki Saab o nadwoziu łączącym cechy coupe oraz kombi opartym na płycie podłogowej modelu 95 zaprezentowany w 1974 roku. W latach 1974 - 1976 zbudowano kilka prototypów pojazdu.
Historia i opis modelu.
Projekt prowadzony był pod przewodnictwem Björna Envalla, a zaprojektował go włoski stylista Sergio Coggiola, który brał udział w projektowaniu trzeciej generacji modelu Sonett. Jedyny zachowany pojazd o szwedzkiej tablicy rejestracyjnej AYX 330 jest wystawiony w Muzeum Saaba w Trollhättan.

</doc>
<doc id="3136945" url="https://pl.wikipedia.org/wiki?curid=3136945" title="Łukasz Licznerski">
Łukasz Licznerski

Łukasz Licznerski (ur. 28 marca 1995 w Bydgoszczy) – polski szachista, mistrz międzynarodowy od 2021 roku.
Kariera szachowa.
W szachy gra od 6. roku życia. Jego pierwszym trenerem był Julian Gralka, współpracował również z Ryszardem Bernardem. Wielokrotnie uczestniczył w finałach mistrzostw Polski juniorów w różnych kategoriach wiekowych, największy sukces odnosząc w 2013 r. w Szczyrku, gdzie zdobył tytuł mistrza Polski w kategorii do 18 lat. W 2013 r. zadebiutował w rozegranym w Chorzowie finale mistrzostw Polski mężczyzn, zajmując 24. miejsce. Oprócz tego, w 2013 r. zdobył w Mariborze złoty medal drużynowych mistrzostwach Europy juniorów do 18 lat, natomiast w Bydgoszczy – brązowy medal drużynowych mistrzostw Polski w szachach błyskawicznych (w barwach klubu "Chemik" Bydgoszcz). Również w 2013 r. zwyciężył w dwóch międzynarodowych turniejach, rozegranych w Krakowie ("IV Międzynarodowe Mistrzostwa Krakowa" – pierwsza norma na tytuł mistrza międzynarodowego) oraz w Czerwonogrodzie ("IX Cup of Chervonograd - 2013 A (IM)" – druga norma na tytuł mistrza międzynarodowego). W 2014 r. wypełnił trzecią normę na tytuł mistrza międzynarodowego, podczas "I Arcymistrzowskiego Turnieju Kołowego o Puchar Burmistrza Nakła nad Notecią" w Nakle nad Notecią.
Najwyższy ranking w dotychczasowej karierze osiągnął 1 czerwca 2022 r., z wynikiem 2450 punktów zajmował wówczas 44. miejsce wśród polskich szachistów.

</doc>
<doc id="3136957" url="https://pl.wikipedia.org/wiki?curid=3136957" title="Liczba binarna">
Liczba binarna



</doc>
<doc id="3136963" url="https://pl.wikipedia.org/wiki?curid=3136963" title="Dzioborogi">
Dzioborogi



</doc>
<doc id="3136964" url="https://pl.wikipedia.org/wiki?curid=3136964" title="Ursaab">
Ursaab

Saab 92001/92002/92003 (popularnie znany jako Ursaab - pol. - Oryginalny/Pierwszy SAAB) − pierwszy samochód koncepcyjny szwedzkiej marki Saab.
Historia i opis modelu.
Powstanie modelu wiąże się z końcem II wojny światowej, kiedy to producent samolotów wojskowych Svenska Aeroplan Aktie Bolaget stanął w obliczu kończącego się popytu na samoloty. W związku z tym kierownictwo koncernu postanowiło stworzyć "dochodowy" dział zajmujący się produkcją samochodów osobowych nazwany Saab Automobile AB. Stworzenie pierwszego w dziejach marki samochodu konkurującego z m.in. Oplem Kadettem, DKW i Adlerem oraz kierownictwo nad tym zadaniem zlecono projektantowi skrzydeł Gunnarowi Ljungströmowi. W pracach uczestniczył również stylista Sixten Sason.
Jesienią 1945 stworzono szkic w skali 1:25, który zawierał ogólną charakterystykę pojazdu (rozstaw osi: 2,75 m, długość: 4,5 m, opory powietrza 50% mniejsze od konkurencji, maksymalna masa 800 kg, silnik dwusuwowy, napęd przedni). Wiosną 1946 roku przy pomocy stolarzy z Motala powstały pierwsze pełnowymiarowe makiety pojazdu z olchowego drewna, które zabarwiono na czarno za pomocą pasty do butów. Latem 1946 roku dzięki pomocy specjalistów z Thorells Kylarfabrik w Linköping stworzono metalowy model, który składał się ze stalowego poszycia i drewnianego szkieletu. Lakierowanie pojazdu na czarno odbyło się w Szwedzkim Zakładzie Kolejowym w Arlöv. 
Samochód wyposażono w zakupiony na złomie dwusuwowy silnik DKW o mocy 18 KM, który zamontowano z przodu, poprzecznie do osi pojazdu.
Pojazd testowany był w całkowitej tajemnicy przemierzając zwykłe, błotniste drogi Szwecji wcześnie rano lub późno w nocy oraz w tunelu aerodynamicznym dzięki czemu współczynnik oporu powietrza wyniósł jedynie 0,32 g. Podczas testów inżynierowie pokonali pojazdem dystans 530 000 km . 
Auto po raz pierwszy pokazano dziennikarzom 10 czerwca 1947 w kantynie ówczesnej siedziby firmy w Linköping. Był to drugi prototyp modelu o numerze 92002. Pojazd od pierwszego prototypu różnił się zastosowaną w nich jednolitą szybą czołową (wcześniejszy prototyp miał szybę dzieloną).
Obecnie pierwszy prototyp marki znajduje się w Muzeum Saaba w Trollhättan.

</doc>
<doc id="3136966" url="https://pl.wikipedia.org/wiki?curid=3136966" title="Saab 92001">
Saab 92001



</doc>
<doc id="3136967" url="https://pl.wikipedia.org/wiki?curid=3136967" title="Saab 92002">
Saab 92002



</doc>
<doc id="3136968" url="https://pl.wikipedia.org/wiki?curid=3136968" title="Saab 92003">
Saab 92003



</doc>
<doc id="3136969" url="https://pl.wikipedia.org/wiki?curid=3136969" title="Pyŏgam Kaksŏng">
Pyŏgam Kaksŏng

Pyŏgam Kaksŏng (ur. 1575, zm. 1660) – koreański mistrz sŏn o silnym nastawieniu doktrynalnym. 
Życiorys.
Pochodził z Poŭn w prowincji Ch’ungbuk. Jego rodzinne nazwisko to Kim.
Nie jest pewne, kiedy został mnichem. Wiadomo, że praktykował w wielu słynnych klasztorach. Został uczniem Puhyu Sŏnsu.
Podczas japońskiej inwazji na Koreę wstąpił do armii za swojego nauczyciela i wyróżnił się w służbie. Awansował podczas pobytu w klasztorze Pongŭn, ale zrezygnował z pozycji i odseparował się od świata. W 1624 roku za panowania króla Injo (pan. 1623–1649) wielu mnichów zaangażowało się w odbudowę twierdzy Namhan. Pyŏgam Kaksŏng został wyznaczony kierownikiem prac i twierdzę odbudowano w ciągu trzech lat. Za tę pracę został obdarzony tytułem "Wielkiego Mistrza Sŏn Wonjo Gugila Szerzącego Nauki w Poŭn". 
Wkrótce nastąpiła kolejna inwazja - tym razem Mandżurów - i Pyŏgam Kaksŏng podjął się zorganizowania armii. Zebrał około 3000 ludzi i ruszył na północ, ale po drodze otrzymał informację o poddaniu się więc odstąpił od planu.
Powrócił do klasztoru Hwaŏm, w którym poświęcił się praktyce i studiom.
Zmarł w 1660 roku.
Pisma mistrza i jego ocena.
Mistrz Pyŏgam Kaksŏng wychował wielu bardzo różnorodnych uczniów. Stali się oni jednymi z najbardziej widocznych mistrzów tego czasu. Mówiło się nawet o "ośmiu sektach" pod Pyŏgamem.
Kładł wielki nacisk na zjednoczenie sŏnu i kyo (doktryny). Szczególnie próbował zharmonizować sŏn i szkołę hwaŏm i czynił to w odmienny od Sŏsana Taesy sposób.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3136971" url="https://pl.wikipedia.org/wiki?curid=3136971" title="Bolesław Geraga">
Bolesław Geraga

Bolesław Geraga (ur. 11 stycznia 1912 w Konstancji, zm. 1986 w Łodzi) – polski działacz polityczny i samorządowy, przewodniczący Prezydium Wojewódzkiej Rady Narodowej w Rzeszowie (1950–1952), przewodniczący Prezydium Wojewódzkiej Rady Narodowej w Gdańsku (1952–1954), przewodniczący Rady Narodowej Miasta Łodzi (1954–1956).
Biografia.
Bolesław Geraga, syn Stanisława i Cecylii, urodził się 11 stycznia 1912 roku w Konstancji. Od 1928 roku był członkiem Komunistycznego Związku Młodzieży Polskiej i Komunistycznej Partii Polski w Ozorkowie oraz Międzynarodowej Organizacji Pomocy Rewolucjonistom. Od 1942 roku był członkiem Polskiej Partii Robotniczej, a także był członkiem Gwardii Ludowej i Armii Ludowej. Podczas wojny był łącznikiem pomiędzy Komitetem Okręgowym w Łodzi i Poznaniu. 
Od 1945 do sierpnia 1948 roku był członkiem Wojewódzkiej Rady Narodowej w Łodzi. 26 maja 1950 roku został wybrany na przewodniczącego Prezydium Wojewódzkiej Rady Narodowej w Rzeszowie (z uprawnieniami wojewody), które to stanowisko zajmował do 26 kwietnia 1952 roku.
Następnie od kwietnia 1952 roku do lutego 1954 roku był przewodniczącym Prezydium Wojewódzkiej Rady Narodowej w Gdańsku, a od 25 lutego 1954 do 22 marca 1956 roku był przewodniczącym Powiatowej Rady Narodowej w Łodzi. Następnie od 28 marca 1956 roku do kwietnia 1957 roku był zastępcą przewodniczącego Wojewódzkiej Rady Narodowej w Katowicach.
Od kwietnia 1957 roku do stycznia 1958 roku był „dyspozycji Prezesa Rady Ministrów”. Następnie od stycznia 1958 roku do grudnia 1960 roku był wiceprezesem Urzędu Rezerw Państwowych, a od grudnia 1960 roku do października 1961 roku był ponownie w „dyspozycji Prezesa Rady Ministrów”. Od października 1961 roku do października 1963 roku był słuchaczem Wyższej Szkoły Nauk Społecznych przy KC PZPR w Warszawie, a następnie od października 1963 roku do października 1964 roku był „w dyspozycji KC PZPR”. W latach 1964–1967 był dyrektorem generalnym Centralnego Urzędu Gospodarki Wodnej. Od grudnia 1957 roku do lipca 1968 był „w dyspozycji Urzędu Rady Ministrów”. W 1968 roku przeszedł na rentę specjalną z tytułu zasług własnych przyznaną przez Prezesa Rady Ministrów. Zmarł w 1986 roku w Łodzi. Pochowany na Cmentarzu Doły w Łodzi.

</doc>
<doc id="3136973" url="https://pl.wikipedia.org/wiki?curid=3136973" title="Ładowarka gąsienicowa 175C">
Ładowarka gąsienicowa 175C

Ładowarka gąsienicowa 175C – ciągnik gąsienicowy, zaliczany do grupy maszyn do robót ziemnych. Produkowana w latach 1973–2004 w Hucie „Stalowa Wola” w województwie podkarpackim.
Maszyna ta przeznaczona jest do wykonywania prac w hutach stali i odlewniach żeliwa, w odkrywkowych kopalniach węgla brunatnego, leśnictwie oraz na składowiskach odpadów komunalnych. Wykorzystywana głównie do załadunku materiałów sypkich i kawałkowych na środki transportowe, przemieszczania urobku na bliskie odległości, niwelacji i oczyszczania terenu, wykonywania wykopów, a także innych prac przy użyciu łyżki, zrywaka i specjalistycznych osprzętów.
Specyfikacja techniczna.
Jednostopniowy, przełożenie dynamiczne 3,33:1.
Przełączalna pod obciążeniem, z wałkiem pośrednim, sterowana hydraulicznie, cztery biegi do przodu i cztery do tyłu.
Jednostopniowy, zmiennik momentu O 305 mm o przełożeniu 3,33:1 napędza skrzynię biegów przez dwuprzegubowy wał.
Jednostopniowa przekładnia planetarna z wielotarczowymi hamulcami typu mokrego umożliwia łagodne skręty i zwroty w miejscu, każda z gąsienic sterowana pedałem nożnym, z użyciem wspomagania hydraulicznego.
Dwustopniowy reduktor typu planetarnego zapewnia największe przełożenie układu przeniesienia napędu przy pracy. Koło łańcuchowe typu pierścieniowego można demontować bez usunięcia ramy trakcyjnej.

</doc>
<doc id="3136974" url="https://pl.wikipedia.org/wiki?curid=3136974" title="Charles Jenkins (sprinter)">
Charles Jenkins (sprinter)

Charles Lamont „Chip” Jenkins (ur. 9 kwietnia 1964 w Nowym Jorku) – amerykański lekkoatleta, specjalizujący się w biegach sprinterskich, uczestnik letnich igrzysk olimpijskich w Barcelonie (1992), złoty medalista w biegu sztafetowym 4 x 400 metrów (startował w biegu eliminacyjnym, w finale nie uczestniczył). Syn sprintera Charlesa Jenkinsa seniora.

</doc>
<doc id="3136975" url="https://pl.wikipedia.org/wiki?curid=3136975" title="Chip Jenkins">
Chip Jenkins



</doc>
<doc id="3136978" url="https://pl.wikipedia.org/wiki?curid=3136978" title="Universidad Nacional de La Plata">
Universidad Nacional de La Plata

Universidad Nacional de La Plata (UNLP) – argentyński uniwersytet w La Placie. Jeden z najważniejszych i największych uniwersytetów w kraju
Historia.
Uniwersytet został założony w 1905 roku przez Joaquína Víctora Gonzáleza.
Program dydaktyczny.
Oferta akademicka zawiera 111 programów licencjackich, 157 programów magisterskich oraz 170 programów studiów podyplomowych (85% z nich jest akredytowanych lub procedura nadawania uprawnień jest w toku, według Krajowej Komisji ds. Oceny i Akredytacji Uniwersytetów - CONEAU).
Uniwersytet posiada również 154 instytutów, ośrodków badań oraz laboratoria, w których działalność naukowo-dydaktyczną prowadzi około 6000 naukowców.

</doc>
<doc id="3136981" url="https://pl.wikipedia.org/wiki?curid=3136981" title="Monitor rezydujący">
Monitor rezydujący



</doc>
<doc id="3136992" url="https://pl.wikipedia.org/wiki?curid=3136992" title="Ptilolaemus tickelli">
Ptilolaemus tickelli



</doc>
<doc id="3136995" url="https://pl.wikipedia.org/wiki?curid=3136995" title="Wilhelm Zimmermann">
Wilhelm Zimmermann

Wilhelm Zimmermann (ur. 16 czerwca 1948 w Gelsenkirchen) – niemiecki duchowny katolicki, biskup pomocniczy Essen od 2014.
Życiorys.
Święcenia kapłańskie przyjął 30 maja 1980 i został inkardynowany do diecezji Essen. Przez kilka lat pracował jako wikariusz w Hattingen, a w kolejnych latach był wikariuszem i proboszczem w parafiach na terenie Essen i Gelsenkirchen. Był także m.in. duszpasterzem młodzieży i sekretarzem biskupim.
14 marca 2014 papież Franciszek mianował go biskupem pomocniczym diecezji Essen ze stolicą tytularną "Benda". Sakry udzielił mu 29 czerwca 2014 biskup Franz-Josef Overbeck.

</doc>
<doc id="3136996" url="https://pl.wikipedia.org/wiki?curid=3136996" title="Stany Zjednoczone na Zimowych Igrzyskach Olimpijskich 1980">
Stany Zjednoczone na Zimowych Igrzyskach Olimpijskich 1980

Stany Zjednoczone na Zimowych Igrzyskach Olimpijskich 1980 reprezentowało 104 zawodników: 78 mężczyzn i 26 kobiet. Był to trzynasty start reprezentacji Stanów Zjednoczonych na zimowych igrzyskach olimpijskich.
Skład kadry.
Biathlon.
Mężczyźni
Biegi narciarskie.
Mężczyźni
Kobiety
Bobsleje.
Mężczyźni
Hokej na lodzie.
Reprezentacja mężczyzn
Reprezentacja Stanów Zjednoczonych brała udział w rozgrywkach grupy „niebieskiej”, w której zajęła 2. miejsce i awansowała do grupy finałowej. Zajmując pierwsze miejsce w grupie finałowej reprezentacja USA zdobyła złoty medal olimpijski.
Grupa Niebieska.
Wyniki
Grupa finałowa.
Do tej fazy rozgrywek zaliczone wyniki meczów z rozgrywek grupowych pomiędzy zainteresowanymi drużynami.
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3136998" url="https://pl.wikipedia.org/wiki?curid=3136998" title="Marco Vaccari">
Marco Vaccari

Marco Vaccari (ur. 17 lipca 1966 w Mediolanie) – włoski lekkoatleta specjalizujący się w biegach sprinterskich, dwukrotny uczestnik letnich igrzysk olimpijskich (Barcelona 1992, Atlanta 1996).

</doc>
<doc id="3137001" url="https://pl.wikipedia.org/wiki?curid=3137001" title="Krzyż z San Domenico w Arezzo">
Krzyż z San Domenico w Arezzo

Krzyż z San Domenico w Arezzo – średniowieczna ikona w kształcie krzyża, autorstwa włoskiego malarza Cimabuego, powstała ok. 1268-1271, przechowywana w Kościele San Domenico w Arezzo.
Pierwsze znane dzieło artysty, w którym widać odejście od stylu typowo bizantyjskiego, przede wszystkim w ekspresji.
Historia.
Dzieło Cimabuego przypomina "Krzyż z bazyliki San Domenico w Bolonii" autorstwa Giunta Pisano. Dominikanie poprosili, by Cimabue skopiował ikonę krzyża, znajdującą się w głównym klasztorze ich zakonu.
Krzyż Cimabuego zawsze znajdował się w kościele dominikanów. Pierwszy raz przeprowadzono jego renowację w 1917, kolejną w 2005. Jako pierwszy opublikował go w 1875 Giovanni Battista Cavalcaselle, który jednak za autora uznał Margaritone d'Arezzo. Jako pierwszy przypisał dzieło Cimabuemu w 1907 Adolfo Venturi, w ślad za nim poszedł w 1927 Pietro Toesca. Datowanie opiera się przede wszystkim na cechach stylu. Kościół i klasztor wzniesiono w 1242. Powiększono go w późniejszym okresie, najprawdopodobniej z polecenia władz rzymskich.
Opis.
Cimabue oparł się na powstających w jego czasach dziełach, przedstawiających Chrystusa cierpiącego, przede wszystkim na krucyfiksach Pisano i Mistrza od św. Franciszka. Twarz cierpiącego jest jednak delikatniejsza. Chrystus jest jednak jakby bardziej cierpiący niż na krucyfiksach wspomnianych autorów, tak jak tego pragnęli przedstawiciele zakonów żebraczych. Nowością było użycie złotych linii w zagłębieniach skóry i szat Chrystusa, tzw. damaskinaż. Zabieg ten stosowali pisarze ikon bizantyjskich, na zachodzie stosował go m.in. Coppo di Marcovaldo.
Wzorując się na bolońskim "Krzyżu" Giunty, Cimabue umieścił na zakończeniach ramion krzyża przedstawienia Maryi i Jana Apostoła. Święci opierają głowy na ręce, spoglądając na obserwatora. Nad napisem z podaniem winy − − umieszczony został obraz Chrystusa błogosławiącego.

</doc>
<doc id="3137004" url="https://pl.wikipedia.org/wiki?curid=3137004" title="Narodowy Uniwersytet w Córdobie">
Narodowy Uniwersytet w Córdobie

Narodowy Uniwersytet w Córdobie (hiszp. "Universidad Nacional de Córdoba" UNC) – argentyński uniwersytet w Córdobie. Jest to najstarszy uniwersytet w kraju.
Historia.
Narodowy Uniwersytet w Córdobie został założony 19 czerwca 1613 przez Towarzystwo Jezusowe na podstawie istniejącej od XVII wieku jezuickiego kolegium. 8 sierpnia 1621 r. papież Grzegorz XV nadał szkole uprawnienia do nadawania stopni naukowych. Jezuici byli za uniwersytecie do 1767 roku, kiedy to zostali wygnani z rozkazu króla Karola III. 1791 roku powstał Wydział Prawa i Nauk Społecznych, przez co Uniwersytet przestał być uczelnią wyłącznie teologiczną. W 1800 nastąpiła zmiana nazwy na "Universidad de San Carlos y de Nuestra Señora de Monserrat".

</doc>
<doc id="3137008" url="https://pl.wikipedia.org/wiki?curid=3137008" title="Strażnica WOP Jasienica Górna">
Strażnica WOP Jasienica Górna

Strażnica Wojsk Ochrony Pogranicza Górna Jasienica/Jasienica Górna – zlikwidowany podstawowy pododdział Wojsk Ochrony Pogranicza pełniący służbę graniczną na granicy polsko-czechosłowackiej.
Strażnica Straży Granicznej w Jasienicy Górnej – zlikwidowana graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Czechosłowacją/Republiką Czeską.
Placówka Straży Granicznej w Jasienicy Górnej – zlikwidowana graniczna jednostka organizacyjna Straży Granicznej realizująca zadania w ochronie granicy państwowej z Republiką Czeską.
Formowanie i zmiany organizacyjne.
Strażnica została sformowana w 1945 roku w strukturze 49 komendy odcinka Paczków jako 227 strażnica WOP (Górna Jasienica) o stanie 56 żołnierzy. Kierownictwo strażnicy stanowili: komendant strażnicy, zastępca komendanta do spraw polityczno-wychowawczych i zastępca do spraw zwiadu. Strażnica składała się z dwóch drużyn strzeleckich, drużyny fizylierów, drużyny łączności i gospodarczej. Etat przewidywał także instruktora do tresury psów służbowych oraz instruktora sanitarnego.
W związku z reorganizacją oddziałów WOP, 24 kwietnia 1948 roku strażnica została włączona w struktury 73 batalionu Ochrony Pogranicza, a 1 stycznia 1951 roku 46 batalionu WOP w Paczkowie, który funkcjonował do 1956 roku.
15 marca 1954 roku wprowadzono nową numerację strażnic, a strażnica WOP Jasienica Górna otrzymała nr 236 w skali kraju.
W 1956 roku rozpoczęto numerowanie strażnic na poziomie brygady. Strażnica II kategorii Górna Jasienica była 26 w 4 Brygadzie Wojsk Ochrony Pogranicza i włączona w struktury 45 batalionu WOP w Prudniku.
1 stycznia 1960 roku była jako 1 strażnica WOP III kategorii Jasienica Górna.
1 stycznia 1964 roku była jako 2 strażnica WOP lądowa IV kategorii Jasienica Górna.
W 1976 roku, w związku z przejściem na dwuszczeblowy system dowodzenia, strażnicę podporządkowano bezpośrednio pod sztab Górnośląskiej Brygady WOP w Gliwicach.
13 grudnia 1981 roku po wprowadzeniu stanu wojennego na terytorium kraju, dowódca GB WOP wewnętrznym rozkazem w miejscu stacjonowania poszczególnych batalionów, utworzył tzw. „wysunięte stanowiska dowodzenia” (zalążek przyszłych batalionów granicznych), którym podporządkował strażnice znajdujące się na odcinkach dawnych batalionów granicznych. Brygada wykonywała zadania ochrony granicy i bezpieczeństwa państwa wynikające z dekretu o wprowadzeniu stanu wojennego.
W 1984 roku Strażnica WOP Jasienica Górna została włączona w struktury utworzonego batalionu granicznego WOP Prudnik, jako Strażnica WOP Lądowa rozwinięta kat. II w Jasienicy Górnej.
1 listopada 1989 roku rozformowano batalion graniczny WOP Prudnik i strażnicę podporządkowano bezpośrednio pod sztab Górnośląskiej Brygady WOP w Gliwicach już jako Strażnica WOP Lądowa kadrowa kat. II w Jasienicy Górnej (na czas „P” kadrowa). Żołnierze służby zasadniczej WOP z ostatnich poborów nadal pełnili służbę w strażnicy.
23 marca 1991 roku strażnica została włączona w struktury Sudeckiego Batalionu WOP w Kłodzku i funkcjonowała do 15 maja 1991 roku.
15 maja 1991 roku po rozwiązaniu Wojsk Ochrony Pogranicza, 16 maja 1991 roku strażnica została przejęta przez Sudecki Oddział Straży Granicznej w Kłodzku i przyjęła nazwę Strażnica Straży Granicznej w Jasienicy Górnej.
12 stycznia 2002 roku Strażnica SG w Jasienicy Górnej została włączona w struktury Śląskiego Oddziału Straży Granicznej w Raciborzu.
Jako Strażnica Straży Granicznej w Jasienicy Górnej funkcjonowała do 23 sierpnia 2005 roku i od 24 sierpnia 2005 roku, Ustawą z 22 kwietnia 2005 roku O zmianie ustawy o Straży Granicznej..., została przekształcona na Placówkę Straży Granicznej w Jasienicy Górnej (PSG w Jasienicy Górnej) w strukturach Śląskiego Oddziału Straży Granicznej.
Realizując przyjętą przez Radę Ministrów 6 czerwca 2000 roku Strategii Zintegrowanego Zarządzania Granicą. W części IV Strategii (dot. Środki Kontroli i Bezpieczeństwa), jako Placówka SG w Jasienicy Górnej funkcjonowała do 14 czerwca 2006 roku, kiedy to zarządzeniem Komendanta Głównego SG została zniesiona. Ochraniany odcinek granicy państwowej, przejęła Placówka Straży Granicznej w Paczkowie. Zgodnie z propozycją Komendanta Śląskiego Oddziału Straży Granicznej obiekt w Jasienicy Górnej był w dalszym ciągu wykorzystywany między innymi przez grupę operacyjno-śledczą oraz pełniona w nim była służba dyżurna przez kierownika zmiany. Następnie obiekt został przekazany gminie i zaadaptowany na mieszkania.
Ochrona granicy.
W październiku 1945 roku w ramach tworzących się Wojsk Ochrony Pogranicza na odcinku strażnicy został utworzony Przejściowy Punkt Kontrolny Otmuchów – kolejowy III kategorii (został zlikwidowany jesienią 1946 roku), którego załoga wykonywała kontrolę graniczną osób, towarów oraz środków transportu:
W 1960 roku 1 strażnica WOP Jasienica Górna III kategorii ochraniała odcinek granicy państwowej o długości 12607 m:
1 stycznia 1964 roku na ochranianym odcinku funkcjonowało przejście graniczne małego ruchu granicznego (mrg) w którym kontrolę graniczną osób, pojazdów, środków transportu i celną realizowali funkcjonariusze strażnicy:
W 1975 roku odcinek strażnicy został wydłużony po przejęciu części odcinka po rozformowanej Strażnicy WOP Jarnołtów, od znaku gran. nr "176/18", włącznie do znaku gran. nr "IV/170".
Strażnica WOP Lądowa rozwinięta kat. II w Jasienicy Górnej do 31 października 1989 roku, a od 1 listopada 1989 roku Strażnica WOP Lądowa kadrowa kat. II w Jasienicy Górnej ochraniała odcinek granicy państwowej
W okresie 16 maja 1991–23 sierpnia 2005 roku terytorialny zasięg działania komendanta Strażnicy SG w Jasienicy Górnej obejmował gminę Otmuchów. Strażnica SG w Jasienicy Górnej ochraniała odcinek granicy państwowej:
19 lutego 1996 roku na odcinku zostały uruchomione przejścia graniczne małego ruchu granicznego (mrg), w których kontrolę graniczną i celną osób, towarów oraz środków transportu wykonywała załoga strażnicy:
W okresie 24 sierpnia 2005–14 czerwca 2006 roku, Placówka SG w Jasienicy Górnej ochraniała odcinek granicy państwowej:
Dowódcy/komendanci strażnicy.
Komendanci strażnicy SG:

</doc>
