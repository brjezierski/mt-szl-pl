<doc id="3167720" url="https://pl.wikipedia.org/wiki?curid=3167720" title="Krążowniki lekkie typu Nagara">
Krążowniki lekkie typu Nagara

 – seria sześciu japońskich krążowników lekkich okresu międzywojennego i II wojny światowej, stanowiących rozwinięcie krążowników typu "Kuma". Okręty wprowadzono do służby w cesarskiej marynarce w latach 1922–1925. Jednostki tego typu wzięły udział w wojnie chińsko-japońskiej, a następnie w walkach II wojny światowej na Pacyfiku. 
Podczas wieloletniej służby były kilkukrotnie przezbrajane, zaś druga jednostka z serii – „Isuzu”, została przebudowana na krążownik przeciwlotniczy w 1943 roku. Wszystkie jednostki zostały zatopione podczas działań w czasie II wojny światowej przez okręty podwodne lub lotnictwo.
Uzbrojenie główne okrętów stanowiło początkowo siedem pojedynczych dział kalibru 140 mm, w późniejszym czasie służby krążowniki (oprócz „Yury”) zyskały podwójne działa uniwersalne kal. 127 mm w miejsce siódmego działa kal. 140 mm oraz liczne stanowiska armat plot. kal. 25 mm. Wyporność standardowa krążowników o długości 162,5 m, wynosiła początkowo 5170 ton. Napęd stanowiły cztery zespoły turbin, zasilane przez dwanaście kotłów parowych. Okręty były w stanie osiągnąć maksymalną prędkość wynoszącą 36 węzłów.
Projekt i budowa.
Historia krążowników lekkich typu "Nagara" rozpoczyna się w 1917 roku, kiedy to dowództwo cesarskiej marynarki wojennej (jap. Dai-Nippon Teikoku Kaigun) zdecydowało o zbudowaniu ośmiu krążowników o wyporności normalnej wynoszącej 5500 ts. Pierwsze pięć powstałych jednostek określono typem "Kuma". Trzy pozostałe krążowniki – „Nagara”, „Isuzu” oraz „Natori” zostały określone typem "Nagara", z uwagi na modyfikacje wprowadzone w pierwotnym projekcie. Fundusze na budowę trzech kolejnych krążowników zarezerwowano w marcu 1918 roku na rok budżetowy 1920. Zamówiona liczba okrętów wzrosła więc do sześciu jednostek.
Krążowniki lekkie typu "Nagara" stanowiły rozwinięcie typu "Kuma", stąd też w nomenklaturze można spotkać określenie "zmodyfikowany typ Kuma", lub serią II tego typu. Rozwinięciem krążowników typoszeregu "Nagara" stanowią krążowniki lekkie typu "Sendai", które z kolei określane są serią III. Wszystkie trzy typy okrętów oparto na tym samym projekcie i układzie kadłuba, przez co są bardzo podobne do siebie. Zgodnie z japońskimi zasadami nazewnictwa okrętów, wszystkie krążowniki lekkie serii pierwszej, drugiej oraz trzeciej otrzymały nazwy od rzek płynących w Japonii. Wszystkie sześć jednostek zwodowano w latach 1921–1923, natomiast do służby wprowadzono je w okresie od 1922 do 1925 roku.
Opis konstrukcji.
Opis ogólny.
Kadłub krążowników miał 162,15 m długości całkowitej, zaś na linii wodnej długość wynosiła 156,65 m. Szerokość jednostki wynosiła 14,17 m, natomiast jej zanurzenie wynosiło 4,85 m. Wyporność standardowa wynosiła 5170 ts, zaś normalna 5690 ts. W wyniku modernizacji z 1944 roku wyporność standardowa wzrosła do 6050 ts. Kadłub zewnętrzny krążowników wykonano z płyt stalowych o grubości 19 do 25,4 mm, a płyty stanowiące wewnętrzne elementy kadłuba miały grubość od 6,4 do 12,7 mm. Płyty grubsze znajdowały się w kluczowych dla żywotności okrętu miejscach. Okręty miały trzy pokłady: pokład główny, ciągnący się przez całą długość jednostki, pokład drugi – znajdujący się przed przedziałem kotłowni w części dziobowej oraz za przedziałem maszynowni w części rufowej. Poniżej znajdował się ostatni pokład pełniący funkcję ładowni. Śródokręcie jednostek było podwyższone oraz przykryte pokładem łodziowym. Na śródokręciu ulokowano kabiny załogi, kambuz, instalacje sanitariatu oraz magazyny. W nadbudówce rufowej znajdowały się kabiny oficerów, umywalnie oraz dalsze pomieszczenia magazynowe. Pomieszczenia załogi znajdowały się na pokładzie głównym przed kotłowniami oraz na śródokręciu, pod pokładem łodziowym. Podoficerowie zajmowali miejsca pod kabinami oficerskimi.
W części dziobowej znajdowała się także wysoka dziobówka. Składała się z czterech poziomów, gdzie na pierwszym z nich ulokowano kabinę radiową, nad którą znajdowało się pomieszczenie nakresowe i operacyjne. Wyżej znajdowała się pokład kompasowy, na którym oprócz kompasów znajdowały się dalmierze, lornety oraz dalocelownik. W części dziobowej nadbudówki, tuż pod pokładem kompasowym było stanowisko dowodzenia. Początkowo w nadbudówce znajdował się hangar dla wodnosamolotu, jednak podczas modernizacji, która w zależności od okrętu odbyła się w latach 1931–1934, został on zlikwidowany i w jego miejsce utworzono kabinę łączności, pomieszczenie sztabu dowództwa flotylli oraz powiększono centrum bojowe.
Załoga jednostek liczyła bazowo 450 osób, w tym 37 oficerów. W przypadku jeśli okręt pełnił funkcję okrętu flagowego, zaokrętowanych było na nim dodatkowych 27 osób, w tym 5 oficerów.
Opancerzenie.
Zastosowany układ opancerzenia kadłuba był praktycznie taki sam jak w przypadku projektu "Kuma". Okręty miały pas pancerny o grubości 63,5 mm, łączący się z pokładem górnym, o długości 73,17 m oraz wysokości 4,87 m, z czego 0,84 m znajdowało się pod wodą. Rozwiązanie to zapewniało ochronę przed ostrzałem z dział kalibru 102 mm. Pas ten znajdował się po obu stronach burt i chronił pomieszczenia kotłowni oraz maszynowni. Wykonany był ze stali o wysokiej odporności na rozciąganie oraz składał się dwóch warstw płyt pancernych: warstwy zewnętrznej liczącej 38,1 mm grubości oraz wewnętrznej, której grubość wynosiła 25,4 mm.
Pokład główny krążowników pokryto płytami pancernymi o grubości 28,5 mm. Zamontowane wcześniej główne działa kal. 140 mm osłonięto maskami pancernymi o grubości 10 mm. Komory amunicyjne dział głównych zostały opancerzone płytami o grubości 32 mm, natomiast opancerzenie podajników amunicyjnych wynosiło 16 mm.
Układ napędowy.
Okręty napędzane były za pośrednictwem czterech zespołów turbin parowych Parsonsa, w których to skład wchodziła turbina wysokociśnieniowa Gihon oraz reakcyjna turbina niskociśnieniowa Mitsubishi-Parsons. Każdy zespół turbin za pośrednictwem własnej przekładni redukcyjnej napędzał swoją linię wału napędowego, zakończoną pojedynczą, trójpłatową śrubą napędową. Turbiny zasilane były za pośrednictwem dwunastu kotłów opalanych paliwem płynnym i węglem. Okręty miały cztery pomieszczenia kotłowni, gdzie w pierwszej od strony dziobu znajdowały się dwa małe kotły opalane paliwem olejowym i węglem, w drugiej kotłowni ulokowano cztery kotły opalane ropą. Pomieszczenie trzeciej kotłowni zajmowane było przez cztery kotły na ropę, a w ostatniej, czwartej kotłowni znajdowały się dwa kotły również opalane paliwem ciekłym. Generowały one parę o ciśnieniu wynoszącym 18,3 kgf/cm². Jednostki zabierały zapas paliwa płynnego o masie 1284 ton oraz 350 ton węgla. Dwa kotły opalane węglem zostały zmodernizowane i od tego czasu opalano je wyłącznie paliwem płynnym. Modernizację siłowni na poszczególnych okrętach przeprowadzono w latach 1934–1938. Spaliny odprowadzane były za pośrednictwem trzech kominów na śródokręciu. Układ napędowy generował maksymalną moc wynoszącą 90 000 KM, co pozwalało osiągnąć krążownikom maksymalną prędkość prawie 36 węzłów. Zasięg wynosił 8500 Mm przy prędkości 10 węzłów, 6000 Mm przy 14 węzłach oraz 1000 Mm przy prędkości wynoszącej 23 węzły.
Energię elektryczną na okrętach zapewniały dwa spalinowe generatory prądu stałego o mocy odpowiednio 66 i 88 kW. Generowały one napięcie 110 V. Zainstalowano je w przedziale maszynowni.
Wyposażenie.
Okręty wyposażono w dalocelowniki, lornety oraz kompasy. Większość tego wyposażenia znajdowała się na pokładzie kompasowym. Okręty miały dwa maszty. Jeden ulokowano za dziobówką, a drugi na śródokręciu w okolicach rufy. Na dziobowym maszcie znajdował się dalocelownik Typu 13 służący do kierowania ogniem artyleryjskim, stanowisko dowodzenia artylerią i dwa reflektory. W latach 1924–1925 w wyniku prac prowadzonych na krążownikach tego typu, okręty zyskał dodatkową platformę obserwacyjną do określania celów. Na rufowym maszcie znajdował się jeden reflektor. Okręty, oprócz zatopionej w 1942 roku „Yury”, otrzymały radar ostrzegania powietrznego Typu 21 oraz nawodnego Typu 22. Radar miał płaską, kwadratową antenę, którą zamontowano na trójnożnym maszcie na dachu pomostu kompasowego. W wypadku krążownika „Isuzu”, po jego przebudowie na krążownik przeciwlotniczy zamontowano dodatkowo radar ostrzegania powietrznego Typu 13. Krążownik dysponował więc trzema stacjami radiolokacyjnymi.
Dodatkowo okręty wyposażone były początkowo w dziobową platformę startową o długości 10 metrów dla samolotu myśliwskiego Mitsubishi 1MF. Platforma ta została usunięta na „Nagarze”, „Isuzu”, „Yurze” oraz „Kinu” w latach 1931–1934, zaś na pozostałych dwóch krążownikach – „Natori” i „Abukumie” w latach 1934–1935. Pomiędzy 1932 a 1934 rokiem okręty zyskały na rufie katapultę obrotową Kure Typ 2 model 3 dla wodnosamolotu Nakajima E4N. Katapulta ta była w stanie przyjąć wodnosamolot o maksymalnej masie startowej wynoszącej trzy tony. Od roku 1934 krążowniki eksploatowały dwa typy wodnosamolotów – dwumiejscowe Nakajima E8N lub trzymiejscowe Kawanishi E7K. Ostatni typ maszyn używany był, gdy okręt pełnił rolę jednostki flagowej floty.
Uzbrojenie.
Przez większość służby okręty miały praktycznie tę samą konfigurację uzbrojenia. W momencie wejścia do linii, krążowniki uzbrojono w siedem głównych dział okrętowych L/50 Typ 3 kalibru 140 mm. Każde działo umiejscowiono na pojedynczym stanowisku ogniowym, osłonięte przez maski przeciwodłamkowe. Dwa działa umiejscowione były na dziobie, w układzie tandemu, jednak lufy były skierowane w inne strony. Lufa działa numer jeden skierowana była w kierunku dziobu, zaś lufę działa numer dwa skierowano na nadbudówkę. Po bokach nadbudówki ulokowano po jednym dziale (jedno na każdą burtę). Pozostałe trzy działa zamontowano wzdłuż płaszczyzny symetrii kadłuba – dwa stanowiska umiejscowiono za ostatnim kominem na śródokręciu, a ostatnie działo ulokowane było na rufie. Działa te zapewniały szybkostrzelność wynoszącą 6 strzałów na minutę oraz maksymalną donośność 17 500 m. Maksymalny kąt podniesienia lufy wynosił 25°. Dla pięciu dział przewidziano zapas pocisków wynoszący po 120 sztuk, zaś dla dwóch bocznych dział zapas ten wynosił po 105 sztuk. Pociski ważyły 38 kg i wystrzeliwano je za pomocą ładunków miotających. Dodatkowo okręty dysponowały dwiema armatami salutacyjnymi. „Nagara” oraz „Yura” dysponowały armatami kalibru 47 mm, natomiast pozostałe krążowniki miały zamontowane armaty o kalibrze 57 mm.
Uzbrojenie przeciwlotnicze okrętów było wielokrotnie przezbrajane. W momencie wejścia do służby składało się ono z dwóch pojedynczych armat przeciwlotniczych kal. 76,2 mm. Armaty te zamontowano po bokach pierwszego komina. Zapas amunicji dla każdej z armat wynosił 240 sztuk, była ona rozdzielnego ładowania. Były one w stanie zwalczać cele na maksymalnej odległości wynoszącej 6500 m oraz osiągać szybkostrzelność między 13 a 18 strzałów na minutę. Uzbrojenie to uzupełniały dwa karabiny maszynowe Typu 3 kalibru 6,5 mm. Karabiny te umiejscowiono pomiędzy drugim a trzecim kominem. W toku dalszej eksploatacji i dynamicznego rozwoju lotnictwa uzbrojenie to szybko okazało się być niewystarczające.
Na „Nagarze”, „Isuzu”, „Yurze” oraz „Kinu” w latach 1931–1934 zamontowano stanowisko poczwórnych wielkokalibrowych karabinów maszynowych Hotchkiss kalibru 13,2 mm na platformie przed dziobówką. Natori” i „Abukuma” poczwórny zespół karabinów Hotchkissa kal. 13,2 mm zyskały w latach 1934–1935. Dwie armaty plot. kal. 76,2 mm zastąpiono dwoma podwójnymi stanowiskami karabinów maszynowych Typu 93 kal. 13,2 mm, które z kolei zastąpiono w późniejszym czasie stanowiskami kal. 25 mm. Dwa karabiny kal. 6,5 mm zastąpiono karabinami maszynowymi Lewis kal. 7,7 mm. W roku 1944 uzbrojenie artyleryjskie krążowników stanowiło 5 lub 6 dział głównych kalibru 140 mm, jedno podwójne działo uniwersalne kal. 127 mm Typu 89, 8 pojedynczych wkm kal. 13,2 mm oraz 22 działa przeciwlotnicze Typu 96 kal. 25 mm w układzie 2 × III, 6 × II i 14 × I. W przypadku „Isuzu”, po przebudowie na okręt przeciwlotniczy uzbrojenie artyleryjskie składało się z trzech dział uniwersalnych Typu 89 i łącznie 50 dział kalibru 25 mm w różnej konfiguracji.
Krążowniki dysponowały czterema podwójnymi wyrzutniami torped kalibru 610 mm. Wyrzutnie te poruszane były w zakresie 360° przez silnik elektryczny o mocy 5 KM. Długość pojedynczej wyrzutni wynosiła 8,8 m i ważyła 8,45 tony. Używano wówczas torped Typu 8 o długości 8,42 m i masie głowicy bojowej 346 kg. Napędzane były czterocylindrowym silnikiem spalinowym, który pozwalał na osiągnięcie torpedom maksymalnej prędkości wynoszącej 38 węzłów. Maksymalny ich zasięg wynosił 20 000 m przy prędkości 27 węzłów. W późniejszym czasie cztery podwójne wyrzutnie torped zastąpiono dwiema poczwórnymi kal. 610 mm Typu 92 dla torped Typ 93. Łącznie krążowniki zabierały zapas 16 torped. Dodatkowo krążowniki wyposażono w zrzutnie bomb głębinowych oraz tory minowe dla 48 min morskich.
Przebieg służby okrętów.
Nagara.
Stępkę położono 9 września 1920 roku w stoczni Sasebo, kadłub zwodowano 25 kwietnia 1921 roku. Wcielenie do służby miało miejsce 21 kwietnia 1922 roku. Okręt brał udział w wojnie chińsko-japońskiej, a następnie w walkach II wojny światowej na Pacyfiku, w tym w bitwie pod Midway i bitwach pod Guadalcanalem. Wielokrotnie pełnił funkcję okrętu flagowego. W okresie międzywojennym okręt operował głownie na wodach Morza Południowochińskiego. Odbywał on wiele rejsów ćwiczebnych, będąc kilkukrotnie kierowany do rezerwy i modernizowany. Od lipca 1937 roku podczas konfliktu chińsko-japońskiego okręt wraz z grupą niszczycieli patrolował na Morzu Południowochińskim oraz wspierał desant w okolicach miasta Kanton. W listopadzie 1939 roku okręt powrócił do portu w Sasebo. W kwietniu 1940 roku okręt został przekierowany do rezerwy w Maizuru. Od czerwca do września 1941 roku jednostka operowała w składzie Sentai 15. Od listopada okręt bazował na Palau, gdzie został wydzielony do grupy okrętów mającej zaatakować Filipiny. 8 grudnia 1941 roku okręt wyruszył w grupie składającej się z czterech niszczycieli oraz siedmiu statków transportowych. W dniach 12–13 listopada 1942 roku krążownik osłaniał pancerniki „Hiei” oraz „Kirishima” podczas I bitwy pod Guadalcanalem. Podczas nocnego starcia z krążownikiem USS „San Francisco” (CA-38) japoński okręt doznał lekkich uszkodzeń. Podczas II bitwy pod Guadalcanalem, okręt wraz z dwoma niszczycielami walczył z grupą pancerników i niszczycieli kadm. Willisa Augustusa Lee. W 1943 roku okręt operował u wybrzeży Nowej Irlandii, gdzie został uszkodzony. „Nagara” została zatopiony przez amerykański okręt podwodny 7 sierpnia 1944 roku.
Isuzu.
Stępkę położono 10 sierpnia 1920 w stoczni Uraga Dock Co., kadłub zwodowano 29 października 1921 roku. Wprowadzenie do służby miało miejsce 15 sierpnia 1923 roku. W okresie międzywojennym operował między innymi u wybrzeży Chin, gdzie pełnił funkcje okrętu flagowego oraz szkolnego. W latach 1931–1935 przechodził kilka modernizacji. W grudniu 1941 roku i styczniu 1942 roku okręt stacjonował w Hongkongu. W kwietniu 1942 roku okręt prowadził patrole na Morzu Jawajskim. Od 25 września 1941 roku okręt bazował na atolu Truk. 13 i 14 października „Isuzu” wraz z siedmioma niszczycielami osłaniał pancerniki „Kongō” oraz „Haruna”, a 15 i 16 października okręt osłaniał bombardowanie lotniska Henderson Field na Guadalcanalu przez ciężkie krążowniki „Maya” i „Myōkō”. Okręt wziął udział w Bitwie koło wysp Santa Cruz. Przez pierwszą połowę 1943 roku „Isuzu” przeszedł pierwszą, głębszą modernizację od początku wojny, polegającej m.in. na montażu podwójnej armaty Typu 89 kal. 127 mm oraz wzmocnieniu obrony przeciwlotniczej. Pomiędzy majem a wrześniem 1944 roku, „Isuzu” został przebudowany na krążownik przeciwlotniczy. Został zatopiony w wyniku ataku torpedowego amerykańskich okrętów podwodnych 7 kwietnia 1945 roku u wybrzeży wyspy Sumbawy.
Natori.
Położenie stępki odbyło się 14 grudnia 1920 roku w stoczni Mitsubishi-Nagasaki. Krążownik zwodowano 16 kwietnia 1922 roku, wszedł do służby w Dai-Nippon Teikoku Kaigun 15 września 1922 roku. Okręt brał udział w wojnie chińsko-japońskiej, natomiast przez resztę okresu międzywojennego jednostka pełniła wielokrotnie funkcję jednostki flagowej oraz odbywała rejsy po wodach chińskich. Jednostka była w tym czasie wielokrotnie modernizowana. W czerwcu 1937 roku okręt wraz z Sentai 8 operował w rejonie Szanghaju. W listopadzie tego samego roku krążownik wspierał desant w okolicach Hangzhou. W styczniu oraz lutym 1941 roku okręt bazował w Sajgonie (obecnym Ho Chi Minh). W kwietniu tego samego roku okręt wraz z siłami 5. FN wszedł w skład Trzeciej Floty bazującej na Tajwanie. W lipcu i sierpniu 1941 roku okręt uczestniczył w zajęciu Indochin Francuskich. W nocy 1 marca 1942 roku eskortujący jednostki inwazyjne okręt stoczył walkę z dwoma alianckimi krążownikami USS „Houston” (CA-30) oraz HMAS „Perth”. W styczniu 1943 roku krążownik został zaatakowany przez amerykański okręt podwodny USS „Tautog” (SS-199). Dwie wystrzelone torpedy trafiły w rufę krążownika. Eksplozja spowodowała oderwanie się od reszty kadłuba 20-metrowej części rufy. Krytycznie uszkodzona jednostka z trudem dotarła do zatoki Ambon. Na przełomie 1943 i 1944 roku okręt przeszedł głęboką modernizację. Został zatopiony 18 sierpnia 1944 roku w wyniku ataku torpedowego amerykańskiego okrętu podwodnego w pobliżu ujścia cieśniny San Bernardino.
Yura.
Stępkę położono 21 maja 1921 roku w stoczni Sasebo. Wodowany 15 lutego 1922 roku, wszedł do służby w Dai-Nippon Teikoku Kaigun 20 marca 1923 roku. W okresie międzywojennym jednostka pełniła wielokrotnie funkcję jednostki flagowej oraz odbywała rejsy po wodach chińskich. Podczas incydentu szanghajskiego, okręt od lutego do 20 marca 1932 roku wspierał ostrzałem artyleryjskim działania na lądzie. Podczas wojny japońsko-chińskiej patrolował rejon Qingdao. Dodatkowo w okresie międzywojennym okręt był wielokrotnie modernizowany. Od 1 maja 1940 roku „Yura” była okrętem flagowym 5. Flotylli Okrętów Podwodnych, operując w rejonie Karolinów, Wysp Marshalla i Marianów w miesiącach od maja do września. W styczniu 1942 roku krążownik wraz z ciężkimi krążownikami „Kumano” i „Suzuya” osłaniał lądowanie w Endau. Okręt w październiku 1942 roku skierowano do wsparcia walk o lotnisko Henderson Field na Guadalcanalu i 24 października w składzie grupy uderzeniowej numer 2 opuścił Shortland. 25 października grupa została zaatakowana przez bombowce horyzontalne i nurkujące. „Yura” została trafiona dwiema bombami w okolice rufy. Około godziny 15:00 nastąpił drugi atak, podczas którego „Yura” została trafiona kolejnymi trzema bombami, co spowodowało liczne pożary. Załoga opuściła pokład i przeszła na pokład niszczyciela „Murasame”, zaś pozostałe niszczyciele: „Yūdachi” oraz „Harusame” dobiły opuszczony krążownik.
Kinu.
Stępkę położono 17 stycznia 1921 roku w stoczni Mitsubishi-Nagasaki. Zwodowany 29 maja 1922 roku, wszedł do służby w Dai-Nippon Teikoku Kaigun 10 listopada 1922 roku. W okresie międzywojennym okręt operował głównie po wodach chińskich, dodatkowo w tym okresie był kilkukrotnie modernizowany. Brał udział w wojnie chińsko-japońskiej. W 1941 roku „Kinu” osłaniał desant na Malaje. Od 17 grudnia jednostka wspierała lądowanie na Miri na Sarawaku, zaś 23 i 24 grudnia okręt osłaniał desant na Kuching. We wrześniu 1942 roku „Kinu” wraz z bliźniaczym „Isuzu” osłaniał statki z desantem na Wyspy Salomona. 22 września wysadził desant na wyspie Shortland, zaś w październiku i listopadzie operował w pobliżu Moluków. W 1943 roku okręt przeszedł głęboką, wojenną modernizacje podobnie jak pozostałe jednostki z serii, oprócz zatopionej wcześniej „Yury”. Krążownik brał udział w bitwie w zatoce Leyte. Został zatopiony 26 października 1944 roku w wyniku ataku lotnictwa amerykańskiego w pobliżu zatoki Ormoc.
Abukuma.
Stępka pod budowę jednostki została położona 8 grudnia 1921 roku w stoczni Uraga Dock Co. Zwodowany 16 marca 1923 roku, wszedł do służby w cesarskiej marynarce wojennej 26 maja 1925 roku. Budowa jednostki uległa opóźnieniu z powodu zniszczeń jednostki i stoczni podczas trzęsienia ziemi, które miało miejsce 1 września 1922 roku. Ostatecznie okręt budowano 3,5 roku. Podczas okresu międzywojennego okręt operował głównie po wodach chińskich, brał udział w wojnie japońsko-chińskiej. W tamtym okresie okręt kilkukrotnie modernizowano i kilkukrotnie pełnił funkcję okrętu flagowego. 26 listopada 1941 roku krążownik wraz ze swoją Flotyllą Niszczycieli, wyszedł z flotą admirała Nagumo do ataku na Pearl Harbor. Podczas inwazji na Jawę na przełomie lutego i marca 1942 roku, „Abukuma” wraz z ośmioma innymi niszczycielami przechwytywał statki płynące między Jawą a Australią. W połowie 1942 roku okręt włączono wraz z 1. FN do Zespołu Regionu Północnego, który miał za zadanie przejąć Aleuty. 27 maja okręt wyruszył jako część eskorty do ataku wyspy Adak. W trakcie rejsu odwołano operację z powodu niepowodzenia ataku na Midway. Krążownik skierowano na Attu, gdzie wylądowała 7 czerwca. Okręty pozostawały w tym rejonie, patrolując go do połowy czerwca. W 1943 roku okręt operował w rejonie wyspy Kiska. Także w 1943 oraz 1944 roku jednostkę zmodernizowano na wzór pozostałych okrętów typu "Nagara". „Abukuma” uczestniczyła w bitwie w zatoce Leyte, podczas to której 26 października 1944 roku została zatopiona.

</doc>
<doc id="3167722" url="https://pl.wikipedia.org/wiki?curid=3167722" title="Maxwell Reed">
Maxwell Reed

Maxwell Reed (ur. 2 kwietnia 1919 w Larne, zm. 16 sierpnia 1974 w Londynie) – północnoirlandzki aktor telewizyjny, teatralny i filmowy.
Życiorys.
Przez krótki czas pracował jako marynarz, a następnie wystąpił w kilku spektaklach na scenie i przeniósł się do Londynu, gdzie podpisał kontrakt z Rank Organisation. W 1946 zadebiutował na ekranie w adaptacji sztuki Daphne du Maurier "Lata międzywojenne" ("The Years Between") u boku Michaela Redgrave’a jako Amerykanin i musicalu "Wesoły Jerzy" ("Gaiety George") z udziałem Petera Gravesa jako książę na scenie. W latach 50. XX wieku przeniósł się do Stanów Zjednoczonych. W filmie "Helena Trojańska" ("Helen of Troy", 1956) wystąpił jako Ajas (syn Telamona).
Grał tytułową postać w serialu przygodowym "Kapitan David Grief" ("Captain David Grief", 1957–1960), nakręconym w Meksyku, który został oparty na opowiadaniach Jacka Londona”. Pojawił się w serialach telewizyjnych, takich jak "Bonanza" (1961) jako Clarence „The Duke of London” Simpson, "Perry Mason" (1964), "Daniel Boone" (1965) i "Sherlock Holmes" (1968) jako Hilton Cubitt. W komedii kryminalnej Richarda Quine’a "Urocza gospodyni" ("The Notorious Landlady", 1962) jako Miles Hardwicke był ofiarą „morderstwa”.
Był pierwszym mężem aktorki Joan Collins, którą poślubił 24 maja 1952. Małżeństwo zakończyło się rozwodem 8 lipca 1956.
Zmarł na nowotwór złośliwy, w wieku 55 lat, w Londynie.

</doc>
<doc id="3167723" url="https://pl.wikipedia.org/wiki?curid=3167723" title="Joop Alberda">
Joop Alberda

Jogchum Theo (Joop) Alberda (ur. 25 października 1951 w Oosterwolde) – holenderski działacz sportowy, w latach 1994-1996 selekcjoner reprezentacji Holandii.
Życiorys.
Joop Alberda w czasie studiów na Akademii Wychowania Fizycznego, czynnie grał w piłkę nożną, gimnastykę i siatkówę.
Joop Alberda z czasem zauważył, że ma poczucie aspektu szkolenia w sporcie, szczególnie w siatkówce. W 1985 roku poznał Douga Beala - trenera reprezentacji Stanów Zjednoczonych, który doprowadził ją do złota olimpijskiego na olimpiadzie 1984 w Los Angeles i którego metody szkoleniowe inspirowały Alberdę.
W 1994 roku został trenerem reprezentacji Holandii, z którą zdobywał medale na zawodach międzynarodowych: złoto olimpijskie (1996), zwycięstwo w Lidze Światowej (1996) oraz srebrne medale mistrzostw świata (1994) Mistrzostw Europy (1995) i Pucharu Świata (1995). W 1996 roku Alberda został ogłoszony "Trenerem Roku".
W 1997 roku został dyrektorem technicznym w Holenderskim Komitecie Olimpijskim, był w składzie delegacji na igrzyska olimpijskie 2000 w Sydney. Funkcję sprawował do 2004 roku.
Życie prywatne.
Joop Alberda obecnie mieszka wraz z dwójką dzieci w Vinkeveen.

</doc>
<doc id="3167724" url="https://pl.wikipedia.org/wiki?curid=3167724" title="E.A. Goeldi">
E.A. Goeldi



</doc>
<doc id="3167726" url="https://pl.wikipedia.org/wiki?curid=3167726" title="Rudolf E. A. Havenstein">
Rudolf E. A. Havenstein



</doc>
<doc id="3167727" url="https://pl.wikipedia.org/wiki?curid=3167727" title="Hemis">
Hemis

Hemis - wieś w północnych Indiach, w Dżammu i Kaszmirze, w Ladakhu. W 2011 roku liczyła 313 mieszkańców. Leży na wysokości 3629 m n.p.m. Słynie z klasztoru buddyjskiego.

</doc>
<doc id="3167728" url="https://pl.wikipedia.org/wiki?curid=3167728" title="Frances Ha">
Frances Ha

Frances Ha – amerykański komediodramat z 2012 roku w reżyserii Noaha Baumbacha, wyprodukowany przez IFC Films.
Premiera filmu miała miejsce 1 września 2012 roku podczas Festiwalu Filmowego w Telluride w Colorado. Osiem miesięcy później premiera filmu odbyła 17 maja 2013 roku w Stanach Zjednoczonych oraz 19 lipca w Polsce.
Opis fabuły.
Akcja filmu rozgrywa się w Nowym Jorku. Pełna entuzjazmu 27-letnia Frances (Greta Gerwig) mieszka z przyjaciółką o imieniu Sophie (Mickey Summer). Żyje marzeniami o byciu tancerką, nie zważając na swój brak talentu. Pewnego dnia jej współlokatorka oznajmia, że wyprowadza się do chłopaka. Zdruzgotana Frances nie wie, co zrobić ze swoim życiem.
Obsada.
Źródło: Filmweb
i inni

</doc>
<doc id="3167729" url="https://pl.wikipedia.org/wiki?curid=3167729" title="Jak minął dzień (singel)">
Jak minął dzień (singel)

Jak minął dzień – piosenka Krzysztofa Krawczyka z albumu o tym samym tytule, wydana w 1977 roku. Ukazała się w singlu wraz z utworem pt. "Pamiętam ciebie z tamtych lat".
Opis.
Utwór ten jest uznawany za jeden z największych przebojów Krzysztofa Krawczyka. W 1978 roku został on nagrodzony III Nagrodą za aranżację na 16. Krajowym Festiwalu Piosenki Polskiej w Opolu, a także wykonany na Międzynarodowym Festiwalu Interwizji w Sopocie. Utwór ma również bułgarską wersję pt.: "Как Премина Денят".
W 2013 roku został on użyty w reklamie sieci telefonii komórkowej – Heyah.
Utwór ukazał się również na płytach oraz kasetach takich jak m.in.: "Międzynarodowa Wiosna Estradowa – Poznań '78" (1978), "Przeboje '78" (1979), Plebiscyt Studia Gama 2, "Zostań z nami melodio", "Przeboje 40-lecia Vol. 4" (1984), "Złote przeboje" (1987), "Krzysztof Krawczyk" (1987), "Największe przeboje" (1993), "The Singles Album" (1993), "Moje Przeboje" (1994), "Złote przeboje Wojciecha Trzcińskiego" (1995), "Złote przeboje" (1996), ' (1997), "Jak przeżyć wszystko jeszcze raz" (1998), "Gold" (1999), ' (1999), "Złote przeboje" (1999), "Największe przeboje" (2000), "Jestem sobą" (2004), ' (2004), ' (2005), "Single" (2007), "The Very Best of" (2015), "Pamiętam ciebie z tamtych lat" (2015), "Największe przeboje" (2016), ' (2018), ' (2019), "Krzysztof Krawczyk" oraz w ścieżce dźwiękowej filmu pt. "Murmurando."

</doc>
<doc id="3167730" url="https://pl.wikipedia.org/wiki?curid=3167730" title="Porsche Supercup – Grand Prix Hiszpanii 2014">
Porsche Supercup – Grand Prix Hiszpanii 2014

Grand Prix Hiszpanii 2014 − pierwsza runda mistrzostw serii Porsche Supercup w sezonie 2014.
Wyniki.
Sesja treningowa.
Źródło: porschesupercup.pmlp.pl, racecam.de
Kwalifikacje.
Źródło: porschesupercup.pmlp.pl, racecam.de
Wyścig.
Źródło: porschesupercup.pmlp.pl, racecam.de, f1wm.pl
Najszybsze okrążenie.
Źródło: porschesupercup.racecam.de

</doc>
<doc id="3167731" url="https://pl.wikipedia.org/wiki?curid=3167731" title="Infinite Crisis (gra komputerowa)">
Infinite Crisis (gra komputerowa)

Infinite Crisis – darmowa, sieciowa gra komputerowa z gatunku multiplayer online battle arena (MOBA) wydana 26 marca 2015. Gra oparta jest na fikcyjnym uniwersum DC Comics (DC Universe). Została opracowana przez studio Turbine i wydana przez Warner Bros. Interactive Entertainment.
Jest to pierwszy tytuł studia Turbine wydany od zakupu spółki przez Warner Brothers w 2010 roku. Serwery gry zostały zamknięte 14 sierpnia 2015.
Fabuła.
Akcja gry rozgrywa się w uniwersum, które składa się z wielu planet zamieszkiwanych przez różne wcielenia znanych bohaterów z DC Multiverse.
Rozgrywka.
Podobnie jak w innych grach z gatunku MOBA (np. League of Legends), rozgrywka opiera się na starach dwóch drużyn złożonych z kilku graczy. W trakcie zabawy mają miejsce losowe zdarzenia, zazwyczaj związane z różnego rodzaju kataklizmami. Wówczas zmieniają one wygląd mapy i wpływają na taktykę drużyn, zmuszając je do obrania nowej strategii. Stoczone bitwy wpływają na miejsce zajmowane w światowych rankingach.
Rozwój gry.
Produkcja weszła w fazę zamkniętych beta testów 8 maja 2013 roku, zaś otwarta beta rozpoczęła się 14 marca 2014 roku. Zespół tworzący grę dodawał nowe mapy oraz bohaterów i czarne charaktery z uniwersum zarówno przed jak i po premierze.

</doc>
<doc id="3167732" url="https://pl.wikipedia.org/wiki?curid=3167732" title="PZInż 302">
PZInż 302



</doc>
<doc id="3167733" url="https://pl.wikipedia.org/wiki?curid=3167733" title="Stadion NK Inter">
Stadion NK Inter



</doc>
<doc id="3167734" url="https://pl.wikipedia.org/wiki?curid=3167734" title="GOT PTTK">
GOT PTTK



</doc>
<doc id="3167735" url="https://pl.wikipedia.org/wiki?curid=3167735" title="Ditmir Bushati">
Ditmir Bushati

Ditmir Sulejman Bushati (ur. 24 marca 1977 w Szkodrze) – albański polityk, minister spraw zagranicznych Albanii (2013-2019).
Życiorys.
Syn Sulejmana Hamzy Bushatiego, w przeszłości sekretarza komitetu okręgowego Albańskiej Partii Pracy w okręgu Kukës i Lety. W 1999 ukończył z wyróżnieniem studia prawnicze na Uniwersytecie Tirańskim. Studia podyplomowe z zakresu prawa międzynarodowego publicznego odbywał na Uniwersytecie w Lejdzie. W 2000 prowadził badania naukowe na uniwersytecie ateńskim. W latach 2007–2008 pracował jako analityk dla Freedom House.
W wyborach 2009 zdobył mandat deputowanego do parlamentu w okręgu Tirana, ponownie odniósł sukces w wyborach 2013. W latach 2011–2013 kierował komisją parlamentarną d.s. integracji europejskiej i zasiadał w komisji międzyparlamentarnej Albanii i Unii Europejskiej. Od 2011 zasiada we władzach Socjalistycznej Partii Albanii.
We wrześniu 2013 objął stanowisko ministra spraw zagranicznych Albanii. 7 maja 2014 odwiedził Polskę, na zaproszenie ministra spraw zagranicznych Radosława Sikorskiego.
W życiu prywatnym jest żonaty (żona Aida z d. Gugu), ma dwoje dzieci (Hera i Martin).

</doc>
<doc id="3167737" url="https://pl.wikipedia.org/wiki?curid=3167737" title="Limnantesowate">
Limnantesowate

Limnantesowate ("Limnanthaceae") – rodzina roślin jednorocznych z rzędu kapustowców ("Brassicales"). Obejmuje dwa rodzaje z 8 gatunkami występującymi w Ameryce Północnej. Związane na ogół z siedliskami wilgotnymi. 
Limnantes Douglasa jest rozpowszechniony jako roślina ozdobna. Ze względu na nasiona zasobne w oleje, białka i woski o właściwościach podobnych do tych pozyskiwanych z jojoby jest potencjalnie ważną rośliną użytkową.
Systematyka.
W dawniejszych systemach rośliny tu zaliczane postrzegano często jako blisko spokrewnione z bodziszkowatymi "Geranicaeae".
Jedna z rodzin w obrębie rzędu kapustowców.

</doc>
<doc id="3167739" url="https://pl.wikipedia.org/wiki?curid=3167739" title="Obusier de 520 modèle 1916">
Obusier de 520 modèle 1916



</doc>
<doc id="3167740" url="https://pl.wikipedia.org/wiki?curid=3167740" title="Mistrzostwa Polski w Skokach Narciarskich 2003">
Mistrzostwa Polski w Skokach Narciarskich 2003

78. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 2 marca-26 grudnia 2003 roku na skoczni Skalite w Szczyrku i Wielkiej Krokwi w Zakopanem.
W konkursie indywidualnym na skoczni normalnej zwyciężył Adam Małysz, srebrny medal zdobył Łukasz Kruczek, a brązowy – Marcin Bachleda. Na dużym obiekcie najlepszy okazał się Małysz przed Wojciechem Tajnerem i Mateuszem Rutkowskim.
Konkurs drużynowy na normalnej skoczni wygrał zespół WKS Zakopane w składzie: Wojciech Skupień, Grzegorz Sobczyk i Marcin Bachleda.
Wyniki.
Konkurs indywidualny na normalnej skoczni (Szczyrk, 02.03.2003).
W konkursie wzięło udział 81 zawodników.
Konkurs drużynowy na normalnej skoczni (Szczyrk, 03.03.2003).
W konkursie wzięło udział 19 zespołów.
Konkurs indywidualny na dużej skoczni (Zakopane, 26.12.2003).
W konkursie wzięło udział 60 zawodników. W nawiasach podano miejsce zajęte w zawodach z uwzględnieniem zagranicznych zawodników.
Siódme miejsce w międzynarodowych zawodach zajął Słowak Martin Mesík.

</doc>
<doc id="3167741" url="https://pl.wikipedia.org/wiki?curid=3167741" title="Seria GP3 – Catalunya 2014">
Seria GP3 – Catalunya 2014

Runda GP3 na torze Circuit de Barcelona-Catalunya – pierwsza runda mistrzostw serii GP3 w sezonie 2014.
Wyniki.
Kwalifikacje.
Źródło: Autosport
Wyścig 1.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma
Wyścig 2.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="3167743" url="https://pl.wikipedia.org/wiki?curid=3167743" title="U Sigetu">
U Sigetu



</doc>
<doc id="3167744" url="https://pl.wikipedia.org/wiki?curid=3167744" title="TS Entertainment">
TS Entertainment

TS Entertainment () – południowokoreańska wytwórnia płytowa i agencja talentu założona w 2008 roku przez Kim Tae-songa. Firma była odpowiedzialna za zarządzanie zespołami muzycznymi jak m.in. B.A.P, Secret, Untouchable, Sonamoo i TRCNG.
Historia.
TS Entertainment została założona przez Kim Tae-song w październiku 2008 roku. Firma podpisała kontrakt z ich pierwszym artystą Untouchable i wydała ich debiutancki singel "It's Okay" tego samego miesiąca.
W październiku 2009 roku pod wytwórnią TS Entertainment oficjalnie zadebiutował zespół Secret. Grupa została przedstawiona publiczności w programie reality show "Secret Story" na kanale Mnet, a 13 września ukazał się ich debiutancki singel "I Want You Back".
W lipcu 2011 roku TS Entertainment ugruntowało się poza Koreą Południową poprzez utworzenie TS Japan w Tokio, w Japonii.
W styczniu 2012 roku pod wytwórnią zadebiutował boys band B.A.P. Grupa została przedstawiona w programie dokumentalnym "Ta-Dah, It's B.A.P", który został wyemitowany na SBS MTV Korea 8 stycznia 2012 roku.
26 listopada 2014 roku sześciu członków grupy B.A.P wspólnie złożyło pozew przeciwko TS Entertainment w celu unieważnienia ich umów. 
29 grudnia 2014 roku pod skrzydłami wytwórni zadebiutowała żeńska grupa Sonamoo, składająca się z siedmiu członkiń. 1 sierpnia 2015 roku B.A.P oficjalnie wrócili do wytwórni. 10 października 2017 roku zadebiutowała męska grupa TRCNG.
27 kwietnia 2018 roku zmarł założyciel TS Entertainment – Kim Tae-song.
Firma zakończyła działalność 31 stycznia 2021 roku.

</doc>
<doc id="3167745" url="https://pl.wikipedia.org/wiki?curid=3167745" title="Schleyer">
Schleyer



</doc>
<doc id="3167746" url="https://pl.wikipedia.org/wiki?curid=3167746" title="USS S-20 (SS-125)">
USS S-20 (SS-125)

USS S-20 (SS-125) – amerykański okręt podwodny serii "S-1" typu S. Zwodowany 9 czerwca 1920 roku w stoczni Fore River, wszedł do służby w marynarce amerykańskiej 22 listopada 1922 roku. Okręt pełnił służbę na obu oceanach do lipca 1945 roku, gdy został wycofany ze służby. Jednymi z dowódców okrętu byli późniejsi kawalerowie Medalu Honoru Samuel Dealey oraz John Cromwell.
Konstrukcja.
USS S-20 (SS-125) był przedstawicielem pierwszej serii okrętów podwodnych typu S, opracowanego przez stocznię Electric Boat (EB) w konkursie amerykańskiej marynarki na jednostki typu "S". Zgodnie z projektem EB, w odróżnieniu od jednostek typu S serii opracowanych przez Simone'a Lake'a oraz samą marynarkę, S-20 miał konstrukcję jednokadłubową ze zbiornikami balastowymi umieszczonymi wewnątrz kadłuba.
Kadłub miał zaokrąglony wrzecionowaty kształt z wąską nadbudówką umieszczoną w około ¾ długości w kierunku rufy opadający później ostro w dół do sterów. Same stery umieszczone zostały na samym końcu kadłuba w linii jego osi za bliźniaczymi śrubami. S-20 wyposażony został w dwie symetrycznie ułożone pary wyrzutni torpedowych kalibru 533 mm na dziobie oraz kotwicę na sterburcie. Cechą tego okrętu był jeden z pierwszych przypadków zastosowania składających się do wnętrza kadłuba dziobowych sterów głębokości, których trzon osłaniany był kanciastą obudową. W okręcie zastosowano charakterystyczny w tym czasie dla projektów stoczni Electric Boat podział baterii akumulatorowych na dwie części, z jedną połową umieszczoną przed centrum kontroli okrętu, drugą zaś zaraz za nim. Na szczytowej krawędzi dziobu umieszczona była rura umożliwiająca zaczep do holowania okrętu, co stanowiło unikatowe rozwiązanie konstrukcyjne Electric Boat. Układ napędowy okrętu składał się dwóch silników Diesla New London Ship and Engine Company (NELSECO) o mocy 600 SHP (448 kW) każdy oraz dwóch silników elektrycznych Ridgway o mocy 750 KM (560 kW) każdy. W zanurzeniu, silniki elektryczne czerpały energię ze 120 ogniw akumulatorowych, napędzając dwa wały napędowe przenoszące napęd na dwie śruby. Jak wszystkie okręty typu "S", S-20 uzbrojony był 12 torped Mark X Mod 3 – po jednej w każdej z czterech umieszczonych na dziobie wyrzutni torpedowych oraz osiem torped zapasu umieszczonych w rakach przedziału torpedowego. Uzbrojenie okrętu uzupełniało jedno działo kalibru 102 mm. Zespół sensorów okrętu stanowiły natomiast peryskop oraz sonary SC i pasywny MV. S-20 wyposażony był w układ chłodzenia zimnego magazynu, co w czasie projektowania tego typu okrętów było nowością w amerykańskiej flocie podwodnej, a wkrótce po zakończeniu drugiej wojny światowej urządzenia umożliwiające przechowywanie świeżej żywności stały się standardem w okrętach tej klasy.
Budowa.
S-20 należał do pierwszej wybudowanej w stoczni Fore River w Quincy w stanie Massachusetts grupy okrętów typu S-1 (od S-18 do S-29), najbardziej zbliżonej konstrukcyjnie do oryginalnej konstrukcji prototypu USS S-1 (SS-105). Stępkę pod jednostkę położono 15 sierpnia 1918 roku, zwodowano zaś ją 9 czerwca 1920 roku, po czym 9 lipca 1923 roku została przyjęta do służby jako USS S-20 (SS-125).
Służba.
W okresie międzywojennym, okręt operował na wschodnim wybrzeżu z bazy New London, a następnie został skierowany na Pacyfik, gdzie operował z Pearl Harbor.
Początek wojny na Pacyfiku zastał okręt ponownie na Atlantyku, gdzie operował aż do wycofania ze służby w lipcu 1945 roku.
Jednymi z dowódców okrętu byli późniejsi kawalerowie Medalu Honoru: Samuel Dealey oraz John Cromwell.

</doc>
<doc id="3167747" url="https://pl.wikipedia.org/wiki?curid=3167747" title="Abramów (gromada)">
Abramów (gromada)

Abramów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Abramów z siedzibą GRN w Abramowie utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Abramów, Marcinów, Ciotcza i Sosnówka ze zniesionej gminy Abramów w tymże powiecie. Dla gromady ustalono 19 członków gromadzkiej rady narodowej.
1 stycznia 1960 do gromady Abramów włączono obszar zniesionej gromady Wielkie w tymże powiecie.
1 stycznia 1962 do gromady Abramów włączono obszar zniesionej gromady Wielkolas w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lubartowskim reaktywowano gminę Abramów.

</doc>
<doc id="3167749" url="https://pl.wikipedia.org/wiki?curid=3167749" title="Firlej (gromada)">
Firlej (gromada)

Firlej – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Firlej z siedzibą GRN w Firleju utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Firlej, Łukowiec, Zagrody Łukowieckie, Serock, Kunów, Przypisówka i Czerwonka-Gozdów ze zniesionej gminy Firlej w tymże powiecie. Dla gromady ustalono 27 członków gromadzkiej rady narodowej.
29 lutego 1956 do gromady Firlej włączono kolonię Czerwonka Mała z gromady Sobolew w tymże powiecie.
1 stycznia 1960 do gromady Firlej włączono wieś i kolonię Sobolew, kolonię Majdan Sobolewski, leśniczówkę Rawityn, kolonię Baran, kolonię Czerwonka Podleśna, kolonię Mieczysławka i kolonię Huta ze zniesionej gromady Sobolew w tymże powiecie.
1 stycznia 1969 do gromady Firlej włączono obszar zniesionej gromady Wola Skromowska w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lubartowskim reaktywowano gminę Firlej.

</doc>
<doc id="3167750" url="https://pl.wikipedia.org/wiki?curid=3167750" title="Kamionka (gromada w powiecie lubartowskim)">
Kamionka (gromada w powiecie lubartowskim)

Kamionka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kamionka z siedzibą GRN w Kamionce utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Kamionka, Ciemno i Kierzkówka wieś ze zniesionej gminy Kamionka w tymże powiecie. Dla gromady ustalono 24 członków gromadzkiej rady narodowej.
1 stycznia 1960 do gromady Kamionka włączono obszar zniesionej gromady Kozłówka w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lubartowskim reaktywowano gminę Kamionka.

</doc>
<doc id="3167751" url="https://pl.wikipedia.org/wiki?curid=3167751" title="Wyższe Seminarium Duchowne Diecezji Sosnowieckiej w Krakowie">
Wyższe Seminarium Duchowne Diecezji Sosnowieckiej w Krakowie



</doc>
<doc id="3167753" url="https://pl.wikipedia.org/wiki?curid=3167753" title="Niedźwiada (gromada w powiecie lubartowskim)">
Niedźwiada (gromada w powiecie lubartowskim)

Niedźwiada – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niedźwiada z siedzibą GRN w Niedźwiadzie utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Niedźwiada wieś, Niedźwiada kol., Brzeźnica Leśna, Brzeźnica Książęca wieś i Brzeźnica Książęca kol. ze zniesionej gminy Tarło w tymże powiecie. Dla gromady ustalono 19 członków gromadzkiej rady narodowej.
1 stycznia 1962 do gromady Niedźwiada włączono obszar zniesionej gromady Brzeźnica Bychawska w tymże powiecie.
1 stycznia 1969 do gromady Niedźwiada włączono obszar zniesionej gromady Tarło w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lubartowskim utworzono gminę Niedźwiada.

</doc>
<doc id="3167754" url="https://pl.wikipedia.org/wiki?curid=3167754" title="Lista stadionów piłkarskich w Chorwacji">
Lista stadionów piłkarskich w Chorwacji

Lista stadionów piłkarskich w Chorwacji składa się z obiektów drużyn znajdujących się w 1. HNL (I poziomie ligowym Chorwacji) oraz 2. HNL (II poziomie ligowym Chorwacji). Na najwyższym poziomie rozgrywkowym znajduje się 10 drużyn, oraz na drugim poziomie 12 drużyn, których stadiony zostały przedstawione w poniższej tabeli według kryterium pojemności, od największej do najmniejszej. Tabela uwzględnia również miejsce położenia stadionu (miasto oraz region), klub do którego obiekt należy oraz rok jego otwarcia lub renowacji.
Do listy dodano również stadiony o pojemności powyżej 5 tys. widzów, które są areną domową drużyn z niższych lig lub obecnie w ogóle nie rozgrywano mecze piłkarskie.
Na jednym stadionie z listy: Maksimir w Zagrzebiu razem z serbskim stadionem Crvena zvezda w Belgradzie zostały rozegrane Mistrzostwa Europy w Piłce Nożnej 1976, które organizowała Jugosławia. Na stadionie Crvena zvezda został rozegrany finał tych mistrzostw.
Legenda:
 – stadiony IV kategorii UEFA
 – stadiony w budowie lub przebudowie
 – stadiony zamknięte lub zburzone

</doc>
<doc id="3167755" url="https://pl.wikipedia.org/wiki?curid=3167755" title="Biłyćkie">
Biłyćkie



</doc>
<doc id="3167756" url="https://pl.wikipedia.org/wiki?curid=3167756" title="Amwrosijewka">
Amwrosijewka



</doc>
<doc id="3167757" url="https://pl.wikipedia.org/wiki?curid=3167757" title="Otwór ślepy (język)">
Otwór ślepy (język)

Otwór ślepy (łac. "foramen cecum") – w anatomii człowieka, zagłębienie położone w linii pośrodkowej ciała na granicy trzonu i nasady języka.
Otwór ślepy leży ku tyłowi, tuż za pośrodkową brodawką okoloną, będąc elementem bruzdy granicznej – dobrze widocznej w życiu zarodkowym, a z wiekiem coraz słabiej zaznaczonej. Późniejszy otwór ślepy jest pierwotnie ujściem przewodu tarczowo-językowego.

</doc>
<doc id="3167758" url="https://pl.wikipedia.org/wiki?curid=3167758" title="Horst Herold">
Horst Herold

Horst Herold (ur. 21 października 1923 w Sonnebergu, zm. 14 grudnia 2018) − niemiecki prawnik i policjant.
Życiorys.
Horst Herold urodził się 21 października 1923 roku w Sonnebergu, ale dorastał w Pößneck. W 1930 roku rodzina przeniosła się do Norymbergi. W wieku osiemnastu lat jako żołnierz wojsk pancernych walczył na froncie wschodnim, był kilkukrotnie ranny. W 1942 roku jego czołg otrzymał bezpośrednie trafienie, a on sam dostał się do radzieckiej niewoli. W 1945 roku zbiegł z niewoli i dotarł do Norymbergi, wojnę zakończył w stopniu porucznika. W tym samym roku rozpoczął w Erlangen studia prawnicze, a w 1951 roku obronił doktorat. W 1952 roku został asesorem sądowym, a rok później pracownikiem prokuratury. Kilka lat później został kierownikiem norymberskiej policji kryminalnej, a w 1964 roku całej tamtejszej policji.
Z powodu pasji do komputeryzacji podwładni nazywali go „Komisarzem Komputerem”. Herold zbudował na potrzeby podległej mu jednostki wielkie archiwum komputerowe, w którym w kilka lat zgromadzono dane blisko 30 000 przestępców i ich ofiar oraz informacje dotyczących prowadzonych śledztw. Do 1969 roku przestępczość w Norymberdze spadła o 25%, a komputerowe bazy danych zaczęły pracować w innych miastach. W listopadzie tego samego roku norymberską policję wizytował minister spraw wewnętrznych Hans-Dietrich Genscher, który będąc pod wrażeniem jej skuteczności dwa lata później zaproponował Heroldowi kierowanie Federalnym Urzędem Kryminalnym (BKA). Ten, po krótkim wahaniu, przyjął propozycję.
Służba, którą przejął, nie posiadała wówczas systemu komputerowego i miała duże braki kadrowe. Herold wywalczył poszerzenie kompetencji agencji i zwiększył zatrudnienie, by w ciągu kilku lat przekształcić BKA w najskuteczniejszą policję w zachodniej Europie.
Większość kariery w BKA spędził na walce przeciw terrorystycznej Frakcji Czerwonej Armii (RAF). Prowadzone przez BKA śledztwa doprowadziły do aresztowania większości przywódców organizacji, jednak zostali oni zastąpieni przez kolejną tzw. "generację" przywódców, a fala ataków terrorystycznych nie ustała. W połowie lat siedemdziesiątych Herold uruchomił w BKA kilka systemów informatycznych, które gromadziły wszelkie informacje powiązane z RAF. Jego kariera załamała się po porwaniu i zamordowaniu przez RAF Hannsa Martina Schleyera. W 1981 roku minister spraw wewnętrznych Gerhart Baum zwolnił go ze stanowiska szefa BKA.
Z powodu nadal istniejącego RAF, nawet po zakończeniu pracy wymagał ciągłej ochrony. Początkowo chciał osiedlić się w USA, gdzie mógł skorzystać z pomocy FBI przy zmianie tożsamości, ale niemiecki rząd odmówił wkładu finansowego w to przedsięwzięcie. Ostatecznie niemieckie MSW zaproponowało, by osiedlił się w strzeżonej bazie straży granicznej w Rosenheim, gdzie zakupił od państwa działkę ziemi i postawił na niej dom.
Od czasu przejścia na emeryturę rzadko udzielał wywiadów.

</doc>
<doc id="3167759" url="https://pl.wikipedia.org/wiki?curid=3167759" title="Otwór ślepy">
Otwór ślepy



</doc>
<doc id="3167761" url="https://pl.wikipedia.org/wiki?curid=3167761" title="Charcyzk">
Charcyzk



</doc>
<doc id="3167762" url="https://pl.wikipedia.org/wiki?curid=3167762" title="Iłowajsk">
Iłowajsk



</doc>
<doc id="3167763" url="https://pl.wikipedia.org/wiki?curid=3167763" title="Junokomunariwsk">
Junokomunariwsk



</doc>
<doc id="3167764" url="https://pl.wikipedia.org/wiki?curid=3167764" title="Nadleśnictwo Grodziec">
Nadleśnictwo Grodziec

Nadleśnictwo Grodziec – jednostka organizacyjna Lasów Państwowych podległa Regionalnej Dyrekcji Lasów Państwowych w Poznaniu.
Nadleśnictwo w całości położone jest w zasięgu województwa wielkopolskiego na terenie 5 powiatów: konińskim, kaliskim, pleszewskim, słupeckim i wrzesińskim.

</doc>
<doc id="3167765" url="https://pl.wikipedia.org/wiki?curid=3167765" title="Krasnoarmijsk">
Krasnoarmijsk



</doc>
<doc id="3167767" url="https://pl.wikipedia.org/wiki?curid=3167767" title="Kurachowo">
Kurachowo



</doc>
<doc id="3167768" url="https://pl.wikipedia.org/wiki?curid=3167768" title="Marinka">
Marinka



</doc>
<doc id="3167769" url="https://pl.wikipedia.org/wiki?curid=3167769" title="Rodyńskie">
Rodyńskie



</doc>
<doc id="3167770" url="https://pl.wikipedia.org/wiki?curid=3167770" title="Switłodarsk">
Switłodarsk



</doc>
<doc id="3167771" url="https://pl.wikipedia.org/wiki?curid=3167771" title="Sełydowo">
Sełydowo



</doc>
<doc id="3167773" url="https://pl.wikipedia.org/wiki?curid=3167773" title="Ukraińsk">
Ukraińsk



</doc>
<doc id="3167774" url="https://pl.wikipedia.org/wiki?curid=3167774" title="Wuhłehirsk">
Wuhłehirsk



</doc>
<doc id="3167777" url="https://pl.wikipedia.org/wiki?curid=3167777" title="Otwór ślepy (pień mózgu)">
Otwór ślepy (pień mózgu)

Otwór ślepy (łac. "foramen caecum") – w anatomii człowieka, zagłębienie w linii pośrodkowej ciała na granicy powierzchni brzusznej mostu i rdzenia przedłużonego.
Szczelina pośrodkowa przednia powyżej skrzyżowania piramid stopniowo staje się coraz głębsza, a przy górnym końcu rozszerza się tworząc otwór ślepy – trójkątny w kształcie, leżący tuż poniżej dolnego brzegu mostu.

</doc>
<doc id="3167778" url="https://pl.wikipedia.org/wiki?curid=3167778" title="Sobór Trójcy Świętej w Sybinie">
Sobór Trójcy Świętej w Sybinie

Sobór Trójcy Świętej (rum. "Hram Sfânta Treime") – prawosławny sobór w Sybinie, katedra archieparchii Sybinu oraz metropolii siedmiogrodzkiej Rumuńskiego Kościoła Prawosławnego.
Historia.
Jako pierwszy z koncepcją budowy rumuńskiej katedry prawosławnej w Sybinie wystąpił metropolita siedmiogrodzki Andrzej. On też rozpoczął zbiórkę funduszy na jej budowę, w której wziął udział cesarz Franciszek Józef, przekazując na ten cel 1000 guldenów. W zamyśle metropolity Andrzeja wznoszona cerkiew miała być „matką wszystkich cerkwi w metropolii [siedmiogrodzkiej]”. Zbiórka funduszy nie postępowała jednak dostatecznie szybko i inicjator przedsięwzięcia nie dożył jego ukończenia. Budowę cerkwi podjęto dopiero w okresie sprawowania urzędu metropolity siedmiogrodzkiego przez Jana (Meţianu), w 1902.
Projekt świątyni został wybrany w drodze konkursu, w którym brali udział architekci węgierscy, austriaccy i czterech autorów narodowości rumuńskiej. Zwycięstwo odniósł plan przedstawiony przez Virgila Nagy, profesora Politechniki Budapeszteńskiej, i Josifa Kommera, następnie nieznacznie zmodyfikowany. Autorzy projektu przyjęli za wzorzec konstantynopolitańską świątynię Mądrości Bożej, inspirowali się także lokalną architekturą siedmiogrodzką, w szczególności okresu baroku. Obiekt wzniesiono na miejscu starszej prawosławnej świątyni użytkowanej przez miejscową społeczność grecką, z której wyniesiono wcześniej cztery ikony, umieszczone w prezbiterium nowego soboru.
Ceremonia położenia kamienia węgielnego miała miejsce w dniu urodzin Franciszka Józefa 18 sierpnia 1902. Pracami budowlanymi kierował Josif Schussing, inżynier miejski. Bryłę budynku ukończono już w 1904, w tym też roku do soboru przekazano cztery dzwony odlane w Sopronie przez zakład Friederica Seltenhofera. Freski w kopule cerkwi (Chrystus w otoczeniu czterech Ewangelistów, w oryginalnym stylu neobizantyjskim z elementami lokalnymi) wykonał Octavian Smigelschi. Malowidła w pomieszczeniu ołtarzowym wykonał Anastasie Demian, zaś w innych częściach cerkwi – Iosif Keber. Mozaiki na elewacji budowli wykonano według rysunków Ludovica Kandlera. Ikonostas i tron biskupi na górnym miejscu powstały w pracowni Babica w Bukareszcie. Gotową budowlę poświęcił 13 maja 1906 metropolita siedmiogrodzki Jan w asyście biskupa Aradu Jana i innych przedstawicieli duchowieństwa parafialnego i zakonnego.
Wymiary świątyni to 53,1 metrów długości, 25,4 szerokości, 34,7 wysokości kopuły oraz 43 i 45 metrów wysokości wież.

</doc>
<doc id="3167779" url="https://pl.wikipedia.org/wiki?curid=3167779" title="Teofil Jerzy Karoli">
Teofil Jerzy Karoli

Teofil Jerzy Karoli, inna forma nazwiska: "Caroli", krypt.: "T. C. S. P.", (ur. 26 marca 1739 w Warszawie, zm. 1825 w Drohiczynie) – polski tłumacz, pisarz religijny, poeta i kaznodzieja.
Życiorys.
Urodził się 26 marca 1739, w jednej z rodzin warszawskich mieszczan. Tam też pobierał pierwsze nauki. W wieku 14 lat (1 września 1753) wstąpił do zakonu pijarów, gdzie przyjął imię: Teofil od św. Konstancjusza (imię chrzestne: Jerzy). Po trwającym 2 lata nowicjacie (Podoliniec, rozpoczął studia: najpierw humanistyczne (Rzeszów: rok akademicki 1755/1756), następnie zaś filozoficzne (Międzyrzecz Korecki: lata 1756/1757-1757/1758). Po ich zakończeniu pracę nauczyciela: najpierw we wspomnianym Międzyrzeczu (1758/1759), a następnie w Złoczowie (lata: 1759/1760-1760/1761). Przez 2 lata (1761/1762-1762/1763) studiował teologię w Krakowie. Następnie trafił na kilka lat do nowicjatu w Podolińcu, pełniąc tam funkcję profesora retoryki. Pod koniec swej bytności (rok szkolny: 1768/1769) piastował jednocześnie obowiązki "magistra spiritualis".

</doc>
<doc id="3167783" url="https://pl.wikipedia.org/wiki?curid=3167783" title="Tadeusz Żyborski">
Tadeusz Żyborski

Tadeusz Żyborski (ur. 24 lipca 1894 w Rudkach, zm. 2 marca 1978 w Opolu) – podpułkownik dyplomowany artylerii Wojska Polskiego.
Życiorys.
Tadeusz Żyborski urodził się 24 lipca 1894 roku w Rudkach. W latach 1922–1924 był słuchaczem III Kursu Normalnego Wyższej Szkoły Wojennej w Warszawie. Z dniem 1 października 1924 roku, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Oddziału II Sztabu Generalnego. 1 grudnia 1924 roku został awansowany na majora ze starszeństwem z dniem 15 sierpnia 1924 roku i 93. lokatą w korpusie oficerów artylerii. 31 października 1927 roku został przeniesiony z 3 pułku artylerii ciężkiej w Wilnie do kadry oficerów artylerii z równoczesnym przydziałem do dowództwa 9 Dywizji Piechoty w Siedlcach na stanowisko szefa sztabu. 23 grudnia 1929 roku otrzymał przeniesienie do Dowództwa Okręgu Korpusu Nr X w Przemyślu na stanowisko szefa Oddziału Organizacyjnego. 23 października 1931 roku otrzymał przeniesienie z DOK X do 22 pułku artylerii lekkiej w Przemyślu na stanowisko dowódcy dywizjonu. W 1934 roku został przeniesiony do Sztabu Głównego na stanowisko delegata Sztabu Głównego przy Dyrekcji Okręgowej Kolei Państwowych w Radomiu. Na podpułkownika awansował ze starszeństwem z dniem 1 stycznia 1936 roku i 6. lokatą w korpusie oficerów artylerii. 28 czerwca 1938 roku objął dowództwo 14 dywizjonu artylerii konnej w Białymstoku. Na czele tego dywizjonu walczył w kampanii wrześniowej, a w jej trakcie wziął udział w bitwie pod Kockiem. W latach 1939–1945 przebywał w niemieckiej niewoli, w Oflagu VII A Murnau.
Po II wojnie światowej mieszkał w Opolu przy ulicy Armii Ludowej 20. W 1921 roku zawarł związek małżeński z Heleną z Witkiewiczów, z którą miał dwie córki: Barbarę i Annę.

</doc>
<doc id="3167785" url="https://pl.wikipedia.org/wiki?curid=3167785" title="Biłozerskie">
Biłozerskie



</doc>
<doc id="3167786" url="https://pl.wikipedia.org/wiki?curid=3167786" title="Artemowo">
Artemowo



</doc>
<doc id="3167787" url="https://pl.wikipedia.org/wiki?curid=3167787" title="Unkei Tōsui">
Unkei Tōsui

Unkei Tōsui (zm. 1683; 桃水雲渓) – japoński mistrz zen szkoły sōtō, żebrak i poeta.
Życiorys.
Wczesne lata (do 1657).
Urodził się w Yanagawie, obecnie w prefekturze Saga, a w XVII wieku w prowincji Chikugo na Kiusiu, najbardziej południowej z pięciu głównych wysp Japonii. Nie wiadomo, kiedy się urodził, jednak ponieważ zmarł w wieku około 80 lat, zapewne urodził się w okresie "keichō" (1596-1614). Pochodził z rodziny kupieckiej, oddanej praktykom szkoły Jōdo-shin. We wszystkich biografiach zanotowano, iż w dzieciństwie był tępym i powolnym chłopcem. Prawdopodobnie to spowodowało, że rodzice oddali go do klasztoru jako nowicjusza. Nie wiadomo czy Tōsui wykazywał wcześniej jakieś religijne zainteresowania, chociaż niektórzy wcześni biografowie informowali o jego spontanicznym zainteresowaniu się buddyjskimi wyobrażeniami, jednak wygląda to bardziej na hagiograficzne klisze, według których konstruowano większość biografii.
Pierwszym jego klasztorem była świątynia szkoły zen sōtō En'ō, która znajdowała się w sąsiedniej prowincji Hizen. Opatem był Igan Sōtetsu (bd), spadkobierca linii nauczania związanej z klasztorem Sōji. Nie wiadomo dlaczego rodzice zdecydowali się oddać syna do klasztoru sōtō, skoro byli wyznawcami Czystej Krainy, jednak prawdopodobnie wpłynęły na to osiągnięcia duchowe samego Igana jak i wyróżniająca się linia przekazu zen. Według jego biografa Menzana Zuihō, Tōsui zaczął wykazywać swoją wrodzoną inteligencję i zwyciężał w dyskusjach.
Jego trening zen rozpoczął się w wieku 15 lub 16 lat. Zawierał on różnorodne praktyki: długie okresy śpiewów, głodówek i siedzącej medytacji, w większości ustalonych przez samego Tōsui. Mistrz Igan określił go epitetem "fūtenkan" - szaleniec, co było klasycznym wyrażeniem oceniającym mnichów zen, zwłaszcza poświęcającym się różnym praktykom ascetycznym.
W wieku 20 lat rozpoczął okres pielgrzymek ("angya") po innych klasztorach w celu słuchania nauk innych mistrzów zen. Odwiedził wielu wiodących mistrzów zen tego okresu, chociaż nie ma żadnych informacji o jego doświadczeniach z tymi słynnymi mistrzami, jak i wrażeniach jakie oni mieli po spotkaniach z tym uczniem. Spotkał takich mistrzów z Myōshin-ji jak Daigu Sōchiku (1584-1669), Gudō Tōshoku (1579-1676) i Ungo Kiyō (1583-1659), kapłana sōtō Shōshana i mistrza z Daitoku-ji - Takuana Sōhō (1573-1645). Wiadomo, że Takuan w nauczaniu używał kōanów, więc można przyjąć, że wprowadził w to Tōsuia. Spędził on także jakiś czas w klasztorze Kichijō. Nie wiadomo jak długo trwał okres "angyi", jednak w pewnym jej momencie dowiedział się, że jego nauczyciel Igan został opatem klasztoru Ryūchō w Kumamoto. Tōsui powrócił do mistrza Igana i został jego służącym przez ponad dziesięć lat.
Nie był to jednak okres, w którym Tōsui porzucił ideę studiowania u innych mistrzów, gdyż właśnie wtedy udał się w podróż z pragnieniem spotkania chińskiego mistrza szkoły Ōbaku - Yinyuana Longqi (1592-1673). Do ich spotkania doszło w Nagasaki, więc musiał to być rok przybycia mistrza do tego miasta (1654) lub okres przed jego wyjazdem do Settsu (1655). Tōsui był jednym z wielu japońskich adeptów zen, którzy tłumnie przybywali z całej Japonii, aby spotkać się z Yinyuanem. Chociaż nie wiadomo jak wyglądało ich spotkanie, bliskie relacje ze szkołą Ōbaku, które utrzymywał Tōsui przez całe życie, świadczą, że Yinyuan wywarł na nim olbrzymie wrażenie.
W tym czasie Tōsui był w średnim wieku, był znakomicie zaznajomiony z dyscypliną klasztorną, a w rezultacie pielgrzymki zen miał szerokie rozeznanie w praktykach japońskiego zenu, zarówno w tradycji szkoły sōtō jak i rinzai. Był starszym uczniem Igana i wkrótce został wyznaczony na głównego mnicha (jap. "banjū") w klasztorze sōtō Dainei w Chōshū (obecnie w prefekturze Yamaguchi). Pełnienie takiej funkcji było często wstępem do otrzymania wyższej rangi w szkole.
Środkowe lata życia (po 1657).
11 dnia 7 miesiąca trzeciego roku "meireki" za cesarza Go-Sai, czyli w roku 1657, Tōsui został spadkobiercą Dharmy Igana. Była to kulminacja studiów zen Tōsuia. Ceremonia potwierdzała zarówno jego urzeczywistnienie zen jak również uznawała go za następcę w linii przekazu wiodącej wstecz do założyciela tradycji sōtō - Dōgena, a tym samym do Buddy Śakjamuniego. Tōsui stał się mistrzem zen na swoich własnych prawach, w pełni zdolnym do objęcia opactw w klasztorach jego linii, do przyjmowania uczniów i do wyznaczania nowych spadkobierców Dharmy.
W 1657 roku wzorem swojego nauczyciela udał się do klasztoru Sōji, gdzie wziął udział w ceremonii nadania mu "cesarskiego opactwa" w tym klasztorze. Ze względu jednak na system panujący w okresie Tokugawa i wymagający od opata m.in. sporych finansowych dotacji, Tōsui zapewne nie przebywał w klasztorze zbyt długo. Powrócił do Higo i przyjął opactwo w klasztorze linii Igana - Jōsui-ji (Seisui-ji). Był to klasztor w mieście Hisakino w prefekturze Kumamoto.
Wkrótce przyjął funkcję opata w klasztorze sōtō w Osace - Hōgan na prośbę jednego z jego patronów. Tōsui swój pobyt w klasztorze traktował jako zupełnie przypadkowy i rozdrażniał patronów i wspierających świątynię nie pojawiając się przez długie okresy czasu. Spowodował także sytuację kryzysową, gdyż pozwolił na przebywanie w klasztorze niezatrudnionemu samurajowi z kobietami i uzbrojonymi służącymi. Siogunat żądał rejestrowania takich grup, jednak Tōsui nie uczynił tego. Spowodowało to śledztwo z rozkazu władz miasta, które dotknęło całą hierarchię szkoły sōtō w Osace. Tōsui wybronił się czarując magistrat swoją szczerością i naiwnością.
Jego dziecięca otwartość i bezpośredniość oraz całkowity brak przebiegłości czy pretensji wpędzały go co jakiś czas w kłopoty.
Od czasu do czasu opuszczał klasztor ze swoim służącym aby żebrać, a następnie rozprowadzał wszystko, co wyżebrał, wśród biedoty miejskiej i ich dzieci. Nawet kupcy byli pod takim wrażeniem, że chętnie ofiarowywali mistrzowi datki i rzeczy dla biednych.
Po ponad dwóch latach prowadzenia klasztoru Tōsui powrócił do Yanagawy. Społeczność buddyjska jego rodzinnego miasta poprosiła go o zostanie. Wygłosił szereg wykładów na temat "Sutry Ostatecznych Nauk", krótkiego i popularnego wówczas tekstu, uważanego za ostatnie nauki dane przez Buddę uczniom przed swoją śmiercią. Otrzymywał duże dotacje, ale przeznaczał wszystkie dary klasztorowi, którego był gościem. Był także proszony o zostanie na stałe w Yanagawie, ale odmówił i został opatem klasztoru Seiun w Shimabarze w prowincji Hizen. Tam przyciągnął uwagę Kōriki Takanagi (1605-1676) - miejscowego pana feudalnego ("daimyō"), który zaoferował mistrzowi funkcję opata w innym miejscowym klasztorze - Zenrin.
Tōsui pozostał na stanowisku opata Zenrin-ji przez pięć lat. Wiadomo, iż w czasie dwu corocznych 90-dnowych odosobnień w lecie (jap. "geango") i zimie (jap. "tōango") prowadził wykłady na temat tekstu z okresu dynastii Yuan "Hołd dla autentycznej szkoły Pięciu Domów", który był zbiorem biografii mnichów i popularną pracą w klasztorach zen okresu Tokugawy. Jego rosnąca sława jako nauczyciela zen przyciągała uczniów (w zimowym odosobnieniu wzięło udział 120 mnichów) i wybitnych mistrzów zen, takich jak Gyōgan Unpo (brat dharmiczny mistrza w czasie studiów u Igana) oraz Kengan Zen’etsu (1623-1701) i Unzan Gūhaku.
Okres wędrówek.
Po pięciu latach prowadzenia Zenrin-ji, u szczytu swojej dotychczasowej kariery, mistrz Tōsui nagle znikł z klasztoru. Od tej pory, przez około dziesięć lat będzie prowadził "życie wśród zwyczajnych ludzi tego świata", "pojawiając się i znikając". Jak napisał w jednym ze swoich wierszy: 
Tōsui udał się najpierw na grób swoich rodziców w Yanagawie, a potem przedostał się na Honsiu. Tam wędrował przez południowo-zachodnie prowincje znane jako Chūgoku. Przybył do jednego z tłocznych portów i łodzią dostał się do Osaki, tylko około 60 kilometrów od Kioto, do którego prawdopodobnie zmierzał. W poszukiwaniu swojego nauczyciela wyruszyło dwóch jego uczniów; Chinshū (zm. 1706) i Chiden (zm. 1709). Po jakimś czasie Chinshū znalazł mistrz wśród grupy żebraków. Poprosił go o zgodę na towarzyszenie mu, na co mistrz w końcu się zgodził. Jednak wkrótce młody mnich wycofał się ze swojej chęci życia wśród żebraków. Tōsui posłał obu mnichów do mistrza szkoły Ōbaku - Gaoquana Xingdonga (1633–1695) nauczającego w klasztorze Bukkoku w dystrykcie Kioto - Fushimi.
W historii tej są pewne nieścisłości. Odejście Tōsui z Zenrin-ji wydarzyło się jeszcze przed zesłaniem Takanagi do Sendai na początku 1668 roku. Klasztor Bukkoku został założony dopiero w 1678 roku. Tworzy to sporą lukę, którą Tanaka Shigeru rozwiązuje twierdząc, iż Tōsui spędził jakiś czas w klasztorze Manpuku, który od 1661 roku był główną kwaterą mistrza Yinyuana Longqi - znajomego mu jeszcze z Nagasaki. Być może Tōsui spędził w tym klasztorze 7 lub 8 lat. Poznał tam dwóch imigrantów, mistrzów Mu’ana Xingtao (1611–1684) i Gaoquana Xingdonga. W 1664 roku Yinyuan odszedł na emeryturę, a jego następcą został Mu’an. Tōsui najbliższy i najmocniejszy związek nawiązał z Gaoquanem. Jego pobyt w Manpuku-ji zakończył relacje ze szkołą sōtō, chociaż nie zmienił szkoły, ani nie został kapłanem ōbaku. Wyraźnie jednak preferował tę tradycję, posyłając swoich uczniów do Gaoquana oraz swojego bratanka (lub siostrzeńca) Kōhō, będącego kapłanem sōtō do Manpuku-ji.
Tak jak nie zadowoliła go tradycja szkoły sōtō, tak nie czuł się także w pełni usatysfakcjonowany szkołą ōbaku. W rezultacie Tōsui wybrał życie żebracze i zasadniczo zniknął w tłumie żebraków. Rzadko przebywał dłużej w jednym miejscu. Gdy bywał rozpoznawany, opuszczał miejsce i czasem zmieniał także imię. Mimo swojego wieku (około 70.) i trudów żebraczego i wędrownego życia miał poczucie wolności i wyzwolenia od instytucji, patronów, irytujących czasami wyznawców, od pożądania sławy i kariery - przed czym ostrzegał go jeszcze jego nauczyciel.
Jeszcze ze swoim uczniem Chinshū żebrał i wędrował na wschodzie od Kioto, w prowincji Ōmi, od jeziora Biwa do miasta Ōtsu - stolicy prowincji. Wtedy odsyła Chinshū do Gaoquana, a sam kontynuuje wędrówkę do Ise (w prefekturze Mie), gdzie dołącza do żebraków zgromadzonych w słynnej świątyni shintō. Później dotarł do Nagoi w prefekturze Aichi i stolicy prowincji Owari w odległości około 100 km od Kioto. Z reguły nie oddalał się od Kioto na więcej niż trzydzieści pięć kilometrów, a więc zapewne miasto to służyło mu jako baza. Oprócz żebrania podejmował się także podrzędnych prac. Był zamiataczem przy posągu Wielkiego Buddy w Narze, w Kusatsu (w prefekturze Shiga) był służącym. Przez jakiś czas pracował w transporcie będąc tragarzem palankinu itp. Wytwarzał także podkowy końskie ze słomy w Ōtsu. W ciągu dwu lat jego wysokiej jakości podkowy cieszyły się takim wzięciem, że otworzył sklep, w którym przyjmował zamówienia oraz jadł i spał. Pewnego dnia jego brat dharmiczny Unpo spotkał go podczas zbierania zamówień na podkowy, wyskoczył ze swojego palankinu (był wtedy znanym opatem klasztoru) i przywitał się z Tōsuim, który wyjaśnił mu, że jest teraz żebrakiem. To spotkanie znanego opata z żebrakiem nie przebiegło niezauważone i wkrótce bogaci kupcy zaczęli go nachodzić, więc aby uniknąć niechcianej popularności szybko zniknął z Ōtsu.
W Kioto został po trzymiesięcznych poszukiwaniach odnaleziony podczas opieki nad trędowatym pod mostem Gojō, przez jego uczennicę, mniszkę Chihō, która przybyła w tym celu do Kioto aż z Shimabary. Chihō, która była matką bogatego kupca, zaoferowała swojemu nauczycielowi kupno odosobnionego miejsca w dystrykcie Kioto Higashiyama wraz z zaopatrzeniem. Jednak Tōsui zdecydowanie odrzucił to, godząc się na zakup nowego łóżka, pod warunkiem, że będzie mógł wydać jej dotacje w sposób, który uzna za stosowny. Łóżko ofiarował trędowatemu a pieniądze rozdał żebrakom pod mostem.
Drugie i ostatnie spotkanie Unpo z Tōsuim odbyło się w Arimie, gdzie Unpo zatrzymał się wracając z Edo, aby zażywać kąpieli w słynnych gorących źródłach. Tōsui na kiju opartym na barku nosił dzban z sosem sojowym i kilka wiązek porów. Powiedział on Unpowi, że cierpi na problemy z kręgosłupem, więc Unpo zaprosił go do leczniczych kąpieli. Spędzili razem dziesięć dni relaksując się w kurorcie. Tōsui występował w tym okresie pod imieniem Yūan (Owładnięty przez pokój), co było formą jego gry ze słynną frazą z "Sutry Lotosu" "sangai muan" (W trzech światach nie ma pokoju). Nowe imię Tōsuia sugerowało, iż odnalazł on prawdziwy spokój i radość opuszczając "regulowane bezpieczeństwo" klasztoru i zamieszkując wśród płomieni świeckiego świata. Dziesiątego dnia Tōsui nagle zniknął, opuszczając Arimę i udając się do Kioto.
Końcowe lata.
W tym czasie Tōsui zaczął poważnie odczuwać problemy zdrowotne związane z wiekiem, co powodowało trudności w jego wędrówkach i ręcznej pracy. Mimo wszystko opuścił ponownie Kioto i udał się do miasta Ikeda, znajdującego się ponad 30 km na zachód od Kioto (dziś w rejonie miejskim Osaki). O jego pobycie w Ikedzie dowiedział się Unzan Gūhaku, opat klasztoru w prowincji Izumi, tuż na południu od Ikedy. Unzan wybrał się z uczniami do mistrza z darami i nową szatą, jednak nie zastali go w chatce. Ponieważ była to mroźna zima postanowili poczekać w chatce. Gdy pojawił się Tōsui w postrzępionej szacie, z długimi włosami i nieogolony, odrzucił wszystkie dary. Unzan zostawił je jednak i powrócił z uczniami do swojego klasztoru.
Po dwóch latach spędzonych w Ikedzie Tōsui powrócił do swojej chatki w Higashiyamie w Kioto. Tōsui miał tam spore grono wielbicieli, którzy opracowali strategię zatrzymania mistrza na stałe w Kioto. Jednym z nich był bogaty kupiec Suminokura, świecki uczeń mistrza Gaoquana. Postanowił od zatrzymać mistrza oferując mu szansę produkowania wina ryżowego z resztek pochodzących z dużego domu kupca i sprzedawania go, co pozwoli mu pozostać niezależnym. Zaofiarował mu także dom w Takagamine. Tōsui zdając sobie sprawę, że stan jego zdrowia nie pozwoli mu na kontynuowanie wędrówek, żebrania i pracy fizycznej, wyraził zgodę. Zaczął sprzedawać wino w Tagakamine pod dwoma przybranymi imionami: Winiarza Tsūnena (Spełnione Życzenie) i Winiarza Dōsena (Doskonalącego Drogę). Ten okres trwał nie więcej niż rok lub dwa lata.
Tōsui zmarł 19 dnia 9 miesiąca w trzecim roku okresu "tenna" za panowania cesarza Reigena, czyli w 1683 roku. Mistrz odszedł spokojnie, siedząc w pozycji medytacyjnej, zostawiając wiersz 
Kupiec Suminokura zawiadomił byłych uczniów mistrza Chinshū i Chidena, którzy zabrali ciało mistrza do Bukkoku-ji, gdzie Gaoquan poprowadził ceremonię pogrzebową. Popioły mistrza zostały ukryte w obłej stupie (jap. "nuhōtō"), na której wyryto napis "Stupa Czcigodnego Mnicha Unkei [Tō]sui".
Uwagi końcowe.
Tōsui należał do całego szeregu japońskich mnichów zen, którzy wybrali drogę wędrowca-żebraka. Najczęściej jest porównywany do późniejszego Ryōkana Taigu. Tōsui nie porzucił kariery klasztornej aby wieść życie poświęcone medytacji w pustelni, tylko po to, aby żyć w zgiełku miasta razem z jego najbiedniejszymi mieszkańcami. Nigdy nie chciał niczego dla siebie, szukał wolności od sławy i bogactwa i był w tym niezwykle uparty i zdeterminowany.
Nie pozostawił po sobie żadnych tekstów, chociażby z okresu, gdy wykładał w klasztorach sutry, jedynie osiem krótkich wierszy.
Z punktu widzenia mistrza zen szkoły sōtō, można by uznać jego życie za całkowicie nieudane. Posiadanie spadkobiercy Dharmy było jedną z najważniejszych rzeczy w japońskim zenie, tak ważną, że Manzan Dohaku, jego biograf i reformator szkoły sōtō, nalegał nawet na przekazywanie Dharmy nieoświeconym uczniom. A jednak byli w tradycji japońskiego zenu wielcy mistrzowie, którzy nie zostawili po sobie spadkobierców. Takimi byli np. opat Daitoku-ji Takuan Sōhō, Ikkyū Sōjun oraz Tetsugen Dōkō.
Kształtując swoje życie Tōsui nie nawiązał do przykładów mnichów japońskich, ale wzorował się na legendarnym mnichu chińskim, znanym jako Budai (zm. 916?, jap. "Hotei").
Linia przekazu Dharmy.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w Japonii.

</doc>
<doc id="3167788" url="https://pl.wikipedia.org/wiki?curid=3167788" title="Konkurs Piosenki Eurowizji 2015">
Konkurs Piosenki Eurowizji 2015

60. Konkurs Piosenki Eurowizji został rozegrany 19, 21 i 23 maja 2015 w Hali Miejskiej w Wiedniu przez austriackiego nadawcę publicznego Österreichischer Rundfunk (ORF), dzięki wygranej Conchity Wurst, austriackiego reprezentanta podczas konkursu w 2014. Był to drugi konkurs organizowany przez Austrię.
Koncert finałowy, który prowadziły Alice Tumler, Arabella Kiesbauer i Mirjam Weichselbraun, wygrał Måns Zelmerlöw, reprezentant Szwecji z utworem „Heroes”, za który zdobył łącznie 365 punktów.
Lokalizacja.
Miejsce organizacji konkursu.
Dzięki wygranej austriackiej drag queen Conchity Wurst w finale konkursu w 2014 telewizja Österreichischer Rundfunk (ORF) otrzymała prawa do organizacji kolejnego konkursu. 8 sierpnia 2014 stacja w porozumieniu z Europejską Unią Nadawców (EBU) ogłosiła, że miastem-gospodarzem 60. Konkursu Piosenki Eurowizji będzie Wiedeń. Potwierdzono też, że wszystkie trzy koncerty odbędą się w Hali Miejskiej (Stadthalle).
Reprezentant nadawcy oświadczył tego samego dnia, że na odrestaurowanie terenu oraz dekorację miasta zostanie przeznaczone 15 mln euro. Telewizja otrzymała także kolejne 11,7 mln euro od władz miasta.
Na początku maja władze miasta umieściły na terenie hali miejskiej ok. 50 sygnalizatorów świetlnych, na których zamiast pojedynczej figury człowieka wyświetlane są pary hetero- i homoseksualne. Instalacja miała promować „tolerancję wobec różnej orientacji seksualnej”. Koszt całej inwestycji wyniósł ok. 63 tys. euro. Specjalne sygnalizatory pozostały w Wiedniu do czerwca.
Proces wyboru miejsca organizacji.
Przed konkursem w 2013 kierownik wykonawczy z ramienia EBU, Jon Ola Sand, stwierdził, że Eurowizja 2015 odbędzie się w trzech najwyżej ocenionych krajach podczas finału konkursu w 2014. Następnie oświadczył, że był to jedynie żart prima aprilisowy.
Po zwycięstwie Austrii w finale Eurowizji 2014 krajowa delegacja poinformowała, że kolejny konkurs odbędzie się albo w Wiedniu, albo w Salzburgu – ten drugi zrezygnował jednak z przetargu na organizację wydarzenia z powodów finansowych. Prawem do organizacji konkursu zainteresowane były także władze innych miast kraju: Klagenfurtu, Innsbrucku, Grazu, Linzu, Burgenlandu, Vorarlbergu i Welsu.
29 maja 2014 austriacki publiczny nadawca ORF ujawnił pewne wymagania i szczegóły dotyczące miejsca organizacji:
Zgłoszenia od kandydatów do tytułu gospodarza konkursu przyjmowane były do 13 czerwca. Tydzień później krajowy ORF poinformował, że lista kandydatów do organizacji została skrócona do trzech miast: Grazu, Wiednia i Innsbrucku.
 Kandydatura zwycięska
6 sierpnia poinformowano, że konkurs odbędzie się w Hali Miejskiej w Wiedniu. Chociaż początkowo ogłoszono, że konkurs odbędzie się 12, 14 i 16 maja, w informacji dla potencjalnych gospodarzy telewizja ORF zasugerowała, że koncerty odbędą się tydzień później, tj. 19, 21 i 23 maja, co w lipcu potwierdził dyrektor generalny stacji, Alexander Wrabetz.
Przebieg konkursu.
W grudniu 2013 Jon Ola Sand zapowiedział, że będzie to „swoisty hołd dla konkursu”.
Pod koniec 2011 EBU zaczęła próbę archiwizacji wszystkich konkursów począwszy od pierwszego, rozegranego w 1956. Organizacja ogłosiła, że zamierza zakończyć archiwizację przed konkursem w 2015. W czerwcu 2014 poinformowano, że archiwum jest gotowe i zostanie udostępnione publicznie za pośrednictwem oficjalnej strony konkursu. Premiera domeny "60th.eurovision.tv" odbyła się na początku lutego 2015.
We wrześniu 2014 EBU zapowiedziała rozpoczęcie sprzedaży biletów przed okresem bożonarodzeniowym. Organizator przeznaczył łącznie ok. 100 tys. biletów na dziewięć biletowanych koncertów (tj. na trzy koncerty główne oraz, ostatnią próbę generalną oraz próbę ocenianą przez komisje jurorskie ze wszystkich krajów uczestniczących w widowisku), ich ceny wahały się od ok. 14 do 390 euro. Sprzedaż pierwszej transzy biletów na wszystkie koncerty organizowane w ramach 60. Konkursu Piosenki Eurowizji ruszyła w drugim tygodniu grudnia 2014 roku. Pierwsza pula biletów na finał została wyprzedana w ciągu 20 minut po rozpoczęciu sprzedaży. Druga transza biletów została udostępniona do sprzedaży pod koniec stycznia, natomiast trzecia, ostatnia – pod koniec lutego.
Piosenki konkursowe musiały zostać wyłonione do 20 marca 2015 roku. Oficjalna dwupłytowa składanka zawierająca wszystkie 40 utworów trafiła do sprzedaży 20 kwietnia, natomiast płyta zawierająca zapis filmowy wszystkich koncertów konkursowych oraz materiały bonusowe ukazała się 22 czerwca. EBU kolejny raz z rzędu przygotowała dla fanów także gadżety eurowizyjne, które można było kupić bezpośrednio w Hali Miejskiej lub za pośrednictwem strony internetowej poświęconej konkursowi.
15 marca 2015 w Wiedniu rozpoczęło się trzydniowe spotkanie EBU z przedstawicielami wszystkich krajowych nadawców uczestniczących w konkursie. Podczas spotkania delegacje odwiedziły Halę Miejską, w której rozegrane zostanie widowisko, a także "Euroclub" będący miejscem okolicznych imprez dla uczestników. W tych dniach odbyły się także wybory do kolejnej, dwuletniej kadencji Grupy Referencyjnej EBU.
Oficjalnym sponsorem konkursu została austriacka firma pocztowa Austrian Post, której usługi zostały wykorzystane jako motyw przewodni wszystkich konkursowych pocztówek. Oprócz tego, linie lotnicze Austrian Airlines zostały oficjalną linią lotniczą wspierającą widowisko. W kwietniu sieć Microsoft została ogłoszona partnerem technologicznym imprezy, a przedsiębiorstwo Osram produkujące sprzęt i akcesoria oświetleniowe – partnerem ds. oświetlenia.
Projekt grafiki i sceny.
Pod koniec lipca Europejska Unia Nadawców (EBU) zaprezentowała nowy logotyp Konkursu Piosenki Eurowizji, będący unowocześnioną wersją logo wprowadzonego przed widowiskiem w 2004 roku. W listopadzie telewizja ORF opublikowała oficjalne logo 60. Konkursu Piosenki Eurowizji składające się z kuli zamieszczonej na środku fali ułożonej z mniejszych kulek, co miało symbolizować „bycie zjednoczonym i różnorodnym jednocześnie”; różnokolorowe elementy zawarte w logotypie podkreślać mają „indywidualizm, a zarazem budowanie muzycznego mostu dzięki różnorodności artystów i piosenek, a także zjednoczonej publiczności”.
W połowie września 2014 nadawca ORF opublikował oficjalny slogan konkursu – "Building Bridges" (pol. "Budujemy mosty"), którego autorem była firma PKP BBDO. Hasło symbolizowało „zjednoczenie się krajów europejskich poprzez muzykę”, a także tolerancję, „otwarcie się na inność i wspólne działania ponad granicami i barierami”. Jak dodał Jon Ola Sand, slogan miał „odzwierciedlać to, co Konkurs Piosenki Eurowizji tworzy od samego początku, od 1956 – jedność między krajami i kulturami”.
W styczniu 2015 zaprezentowano projekt sceny konkursowej, który stworzyli Florian Wieder Kathrin Zechner, Al Gurdon i Kurt Pongratz. Scena została zaprojektowana na kształt oka, a jego symbolikę wyjaśnił dyrektor telewizji ORF, Kathrin Zechner: "Wizją Konkursu Piosenki Eurowizji 2015 jest most łączący przeszłość z teraźniejszością i przyszłością. Oko jest symbolem tego mostu – wspólnego poszanowania między kulturami, krajami i ludźmi".
Przed występem każdego z reprezentantów zaprezentowano krótki filmik (tzw. "pocztówkę"), którego motywem przewodnim także było hasło "Building Bridges". Pocztówki rozpoczynały się wręczeniem poszczególnemu reprezentantowi paczki od oficjalnego sponsora widowiska, Austrian Post. Nagrania filmików trwały od marca do kwietnia.
Prowadzący.
Podczas konferencji prasowej zorganizowanej w grudniu przez stację ORF potwierdzono nazwiska prowadzących wszystkie koncerty jubileuszowego konkursu. Oba półfinały i finał widowiska poprowadziły trzy znane w kraju prezenterki telewizyjne: Mirjam Weichselbraun, Alice Tumler i Arabella Kiesbauer. Był to pierwszy konkurs w historii, który poprowadziły wyłącznie kobiety. Rozmowy zakulisowe w tzw. "green roomie" przeprowadziła Conchita Wurst, zwycięzca konkursu w 2014.
Losowanie półfinałów i kolejność występów.
Wszystkie kraje uczestniczące, poza tzw. „Wielką Piątką” (czyli Francją, Hiszpanią, Niemcami, Wielką Brytanią i Włochami), gospodarzem (Austrią) oraz zaproszoną do świętowania 60-lecia Australią, podzielono na 5 koszyków, biorąc przy tym pod uwagę, jak mieszkańcy tych państw głosowali w poprzednich dziesięciu konkursach. Losowanie przydzielające poszczególne kraje do półfinałów odbyło się 26 stycznia.
Podobnie jak w 2013 i 2014 roku, kolejność startowa wszystkich uczestników ustalana była przez producentów widowiska w celu zaprezentowania wszystkich koncertów w ciekawszy, bardziej interesujący i różnorodny muzycznie sposób. EBU zaprezentowała kolejność występów w półfinałach 23 marca 2015 roku. Podczas konferencji prasowej przed finałem uczestnicy, którzy pomyślnie przeszli przez rundy półfinałowe, rozlosowali, w której części koncertu finałowego wystąpią. Losowanie dla reprezentantów krajów tzw. „Wielkiej Piątki” odbyło się w maju. Austria, jako organizator, wylosowała 14. numer startowy podczas specjalnego spotkania szefów delegacji, które odbyło się 15 marca.
Kontrowersje.
Po finale mołdawskich eliminacji zwycięski utwór „I Want Your Love” Eduarda Romaniuty został posądzony o plagiat, porównywano go do „It’s Like That” Mariah Carey, „Rude Boy” Rihanny i „Just A Little” zespołu Liberty X. Piosenkarz zdementował doniesienia. Mołdawski reprezentant został również posądzony o kupowanie głosów.
W trakcie trwania szwedzkich eliminacji "Melodifestivalen" pojawiły się doniesienia, jakoby zwycięska piosenka „Heroes” Månsa Zelmerlöwa była plagiatem „Lovers on the Sun” Davida Guetty. Artysta zaprzeczył jednak podejrzeniom. Twórcy prezentacji scenicznej oraz wizualizacji do utworu, Fredrikowi „Benke” Rydanowi, zarzucano także inspiracje teledyskiem do piosenki „The Alchemy of Light” reżysera i artysty multimedialnego A DandyPunka. W rozmowie z publicznym nadawcą Sveriges Radio Rydan przyznał, że inspirował się pracą innych twórców, jednak zaprzeczył popełnieniu plagiatu. EBU jednak zleciła reprezentantowi zmianę oprawy scenicznej podczas występu.
Utwór „De la capăt” zespołu Voltaj reprezentującego Rumunię został oskarżony o plagiat piosenki „I Could Sing of Your Love Forever” grupy Delirious.
Przedstawiciel Niemiec podczas konkursu wybierany był za pośrednictwem lokalnych eliminacji "Unser Song für Österreich", których finał odbył się na początku marca. Chociaż koncert finałowy widowiska wygrał Andreas Kümmert z utworem „Heart of Stone”, piosenkarz zrezygnował z tytułu reprezentanta kraju podczas finału Konkursu Piosenki Eurowizji, tłumacząc swoją decyzję chęcią „grania spontanicznych koncertów w niemieckich klubach”. Decyzja wywołała oburzenie wśród publiczności, sam artysta oddał wówczas swoje zwycięstwo Ann Sophie, zdobywczyni drugiego miejsca w finale z numerem „Black Smoke”.
Podczas finału węgierskich eliminacji "A Dal", Boggie zawarła w wizualizacjach swojej zwycięskiej piosenki „Wars for Nothing” kilka zwrotów dotyczących liczby ofiar rozgrywających się na świecie konfliktów i tragedii. Kontrowersje wzbudziło jedno ze zdań zawartych na ekranie – "2014. Gaza. Dwie trzecie ofiar to cywile, w tym ponad 500 dzieci", które nawiązywało do konfliktu izraelsko-palestyńskiego i operacji wojskowej, którą Izrael przeprowadził przeciwko Hamasowi latem 2014 roku. Swoje oburzenie wobec prezentacji wyraził Ilan Mor, ambasador Izraela na Węgrzech, który domagał się wycofania węgierskiej propozycji ze stawki konkursowej. Jak podał francuski dziennik "Le Figaro", jeden z przedstawicieli węgierskich władz miał zapewnić izraelskiego ambasadora, że w piosence nie ma odniesień do wydarzeń w Strefie Gazy. Sama Boggie odparła zarzuty mówiąc, że „to piosenka nie tylko o pokoju, ale także naszej zdolności do brania odpowiedzialności za nasze działania”.
W trakcie wykonania utworu „This Time” reprezentantów Litwy, Moniki Linkytė i Vaidasa Baumili, na scenie pocałowały się trzy pary, w tym sami wykonawcy, a także chórzyści: para mężczyzn i kobiet. Jak przyznali sami artyści podczas konferencji prasowej dla zwycięzców drugiego półfinału konkursu, „pocałunkiem chcieli przekazać wiadomość, że Litwa integruje się z Europą i chce równych praw dla wszystkich”. Po występie pojawiło się wiele pozytywnych komentarzy od internautów, którzy swoje zdanie wypowiedzieli na portalu Twitter oraz uznali, że reprezentanci „dokładnie wiedzą, jak przypodobać się sporej grupie homoseksualnych fanów Eurowizji”.
Ormiański nadawca publiczny zdecydował się na utworzenie formacji Genealogy złożonej z wokalistów reprezentujących diasporę ormiańską rozsianą po całym świecie, co było efektem ludobójstwa Ormian w latach 1915–1916. Zespół powstał z okazji setnej rocznicy wydarzeń, jego symbolem był kwiat niezapominajki. Formacja reprezentowała Armenię z utworem „Face the Shadow”, który miał symbolicznie zjednoczyć Ormian i przekazać światu przesłanie jedności, tolerancji oraz pokoju. W skład grupy weszli: Essaï Altounian (reprezentujący Europę), Tamar Kaprelian (Amerykę), Vahe Tilbian (Afrykę), Stephanie Topalian (Azję), Mary-Jean O’Doherty Basmadjian (Oceanię) oraz Inga Arszakian (Armenię).
Podczas występów w półfinale i finale konkursu członkowie zespołu byli ubrani w fioletowe stroje, co miało symbolizować „nadzieję ormiańskiej kultury (...) Jest to kolor korzeni i przyszłości”.
Przekaz utworów.
Reprezentantką Polski podczas konkursu została Monika Kuszyńska, wokalistka poruszająca się na wózku inwalidzkim po tragicznym wypadku samochodowym, któremu uległa w 2006 roku. W trakcie widowiska wykonała utwór „In the Name of Love” nawiązujący do oficjalnego hasła imprezy: "Building Bridges". Jak sama przyznała, „poprzez swoją działalność artystyczną stara się promować ideę łączenia dwóch światów, które do niedawna zdawały się być niemożliwe do połączenia. Świata osób sprawnych i niepełnosprawnych. Most porozumienia między nimi z każdym rokiem się umacnia”. Jak dodała, piosenka jest utworem o „tolerancji, nadziei i miłości”.
Zespół Voltaj reprezentował Rumunię z utworem „De la capăt”, który poruszał problem dzieci pozostawianych przez swoich rodziców z powodu ich wyjazdów za granicę w celach zarobkowych. Jak przyznali muzycy, piosenka jest „manifestem, którym chcemy wesprzeć dzieci pozostawiane samymi, kiedy ich rodzice są daleko, poza granicami, co tworzy różnego rodzaje traumy”. Podczas występu na scenie pojawiły się puste walizki, a na wizualizacjach pojawiły się czarno-białe obrazki przedstawiające samotne dzieci.
Utwór „Wars for Nothing” Boggie reprezentującej Węgry opowiadał o „pokoju na świecie, bezsensowności prowadzenia wojen zbrojnych”. Jak podkreślała Boggie, „to piosenka nie tylko o pokoju, ale także naszej zdolności do brania odpowiedzialności za nasze działania”.
Podobne przesłanie niosła za sobą propozycja „N’oubliez pas”, którą wykonała reprezentantka Francji, Lisa Angell. Jak przyznała sama artystka, numer opowiadał o „nadziei, pokoju, odwadze i solidarności”. W swojej piosence chciała przypomnieć widzom o tragediach związanych z I wojną światową, o „tych strasznych latach pełnych ruin śmierci i krzyków”. Premiera utworu odbyła się podczas koncertu upamiętniającego okres I wojny światowej. Podczas prezentacji scenicznej w finale konkursu wokalistka chciała przedstawić „historię kobiety powracającej do swojej rodzinnej miejscowości, która jest zrujnowana po atakach zbrojnych”. Na wizualizacjach można było zobaczyć ruiny mieszkań, szare niebo oraz sylwetki żołnierzy. Pod koniec występu na ekranach pojawiły się drzewa, kwiaty oraz białe gołębie symbolizujące pokój.
Kraje uczestniczące.
W konkursie w 2015 wzięło udział 40 nadawców publicznych, w tym m.in. powracające do stawki telewizje z Cypru, Serbii i Czech. Z udziału w konkursie wycofała się za to stacja z Ukrainy, która tłumaczyła decyzję problemami finansowymi związanymi z konfliktem ukraińsko-rosyjskim i skierowaniem głównych środków publicznych na armię, służbę zdrowia oraz walkę z prorosyjskimi separatystami. Początkowo chęć udziału wyraziła telewizja z Bułgarii, jednak ostatecznie wycofała się z uczestnictwa z powodu problemów finansowych. Pod koniec października Jon Ola Sand poinformował, że w konkursie wystąpi 39 krajów.
10 lutego EBU poinformowała, że nadawca publiczny z Australii pojawi się gościnnie w stawce konkursowej z okazji 60-lecia wydarzenia. Kraj jednorazowo wystąpił w konkursie dzięki ponad 30-letniej współpracy stacji Special Broadcasting Service (SBS) z EBU, natomiast jej reprezentant miał zapewnione miejsce w finale. Zgodnie z zapowiedziami, w przypadku ewentualnej wygranej Australii kolejny konkurs miałby być zorganizowany przez nadawcę we współpracy z jedną z europejskich stacji publicznych.
Powracający artyści.
W stawce konkursowej 60. Konkursu Piosenki Eurowizji znaleźli się wykonawcy, którzy wystąpili na eurowizyjnej scenie w poprzednich latach. Elnur Hüseynov z Azerbejdżanu reprezentował kraj podczas 53. Konkursu Piosenki Eurowizji w 2008. Inga Arszakian, członkini ormiańskiego zespołu Genealogy, reprezentowała Armenię podczas konkursu w 2009 razem ze swoją siostrą Anusz. Reprezentanci San Marino – Michele Perniola i Anita Simoncini – wzięli wcześniej udział w Konkurs Piosenki Eurowizji dla Dzieci; Perniola reprezentował kraj w 2013, a Simoncini w 2014 (jako wokalistka zespołu The Peppermints), zostając pierwszą uczestniczką w historii, która wystąpiła w dwóch różnych konkursach organizowanych przez EBU w ciągu jednego roku.
Reprezentantka Malty, Amber Bondin, wystąpiła jako wokal wspierający maltańskiego przedstawiciela podczas konkursu w 2012, natomiast Uzari Nawrocki z Białorusi zaśpiewał w chórkach białoruskiego reprezentanta podczas 56. Konkursu Piosenki Eurowizji w 2011.
W chórkach reprezentantki Polski zaśpiewał m.in. Jan Radwan, który był chórzystą także podczas występu Lidii Kopani, reprezentantki Polski podczas konkursu w 2009. Wokalem wspierającym przedstawicielkę Serbii, Bojanę Stamenov, była natomiast m.in. Saška Janković, która wcześniej była chórzystką podczas występów dwóch poprzednich krajowych reprezentantów – Milana Stankovicia (w 2010) i Niny Radojčić (w 2011 roku).
W chórkach Maríi Ólafs z Islandii wystąpiła Hera Björk, reprezentantka kraju na Eurowizji 2010. Jednym z chórzystów Loïca Notteta z Belgii był Nicolas Dorian, członek zespołu Witloof Bay reprezentującego kraj w konkursie w 2011.
Wyniki.
Pierwszy półfinał.
Pierwszy półfinał odbył się 19 maja, wzięło w nim udział 16 reprezentantów. Prawo do głosowania miały państwa uczestniczące w koncercie oraz cztery kraje mające zagwarantowany udział w finale: Australia, Austria, Francja i Hiszpania.
Legenda:
Drugi półfinał.
Drugi półfinał odbył się 21 maja, wzięło w nim udział 17 reprezentantów. Prawo do głosowania miały państwa uczestniczące w koncercie oraz cztery kraje mające zagwarantowany udział w finale: Australia, Niemcy, Wielka Brytania i Włochy.
Legenda:
Finał.
Finał odbył się w nocy z 23 na 24 maja, wzięła w nim udział rekordowa liczba 27 reprezentantów.
Pozostałe nagrody.
Nagrody im. Marcela Bezençona.
W 2015 roku po raz kolejny postanowiono przyznać tzw. Nagrody im. Marcela Bezençona, czyli wyróżnienia przyznawane od 2002 roku dla najlepszych piosenek biorących udział w koncercie finałowym, sygnowane nazwiskiem twórcy konkursu – Marcela Bezençona. Pomysłodawcami statuetek zostali: szef szwedzkiej delegacji konkursowej Christer Björkman oraz członek zespołu Herreys – Richard Herrey.
Nagrody podzielone są na trzy kategorie:
W 2015 roku nagrody w trzech kategoriach otrzymali:
Faworyt OGAE.
Stowarzyszenie Miłośników Konkursu Piosenki Eurowizji (OGAE) to pozarządowa, pozapolityczna organizacja non profit zrzeszająca 37 krajowych fanklubów Konkursu Piosenki Eurowizji, założona przez Jari-Pekka Koikkalainena w 1984 roku w fińskim Savonlinna. Pozostałe państwa na świecie są zjednoczone w oddział OGAE Reszta Świata, które powstało w 2004 roku.
Od 2007 roku corocznie, przed każdym Konkursem Piosenki Eurowizji, większość oddziałów przeprowadza głosowanie, w którym głosuje na wszystkie piosenki zgłoszone do danego konkursu (z wyłączeniem propozycji krajowej), przy użyciu tzw. "systemu eurowizyjnego" (tj. 1-8, 10 i 12 punktów dla 10 ulubionych utworów).
W 2015 roku pięcioma głównymi faworytami klubów do zwycięstwa zostali:
Nagroda im. Barbary Dex.
W 2015 roku po raz kolejny przyznana została Nagroda im. Barbary Dex, nieoficjalny tytuł przyznawany corocznie przez fanów konkursu za pośrednictwem holenderskiej strony "House of Eurovision" (eurovisionhouse.nl) najgorzej ubranemu artyście w Konkursie Piosenki Eurowizji w danym roku.
W 2015 roku w głosowaniu na najgorzej ubranego artystę 60. Konkursu Piosenki Eurowizji wzięła udział rekordowa liczba 4 163 internautów, z czego 1 324 oddało swój głos na reprezentantkę Holandii, Trijntje Oosterhuis, która wystąpiła w czarnym kombinezonie, a na twarzy miała czarną woalkę. Podczas pierwszych prób do konkursu artystka ubrana była natomiast w czarną suknię z głęboko wyciętym dekoltem, który (podobnie jak kombinezon) wzbudził poruszenie wśród internautów. Drugie miejsce w głosowaniu zajęła kreacja przedstawicielki Serbii, Bojany Stamenov, a trzecie – stroje duetu Electro Velvet reprezentującego Wielką Brytanię.
Oglądalność.
60. Konkurs Piosenki Eurowizji transmitowany był w 45 krajach przez nadawcę telewizyjnego oraz w 20 krajach przez nadawcę radiowego. Wszystkie trzy koncerty konkursowe obejrzało łącznie ponad 197 milionów telewidzów na całym świecie. Finał widowiska obejrzało m.in. 1,7 miliona ludzi w Austrii (co dało stacji 59,9% udziałów na rynku), 95,5% w Islandii, 85,6% w Szwecji, 5,7 mln w Australii, 6,1 mln w Polsce.
Międzynarodowi nadawcy oraz głosowanie.
Sekretarze.
Poniżej przedstawione zostały nazwiska wszystkich sekretarzy, którzy ogłaszali wyniki głosowania w poszczególnych krajach. Państwa zostały uporządkowane w kolejności przyznawania punktów:
Nadawcy publiczni i komentatorzy.
Poniżej przedstawione zostały nazwiska wszystkich komentatorów poszczególnych nadawców publicznych transmitujących widowisko:

</doc>
<doc id="3167790" url="https://pl.wikipedia.org/wiki?curid=3167790" title="Atom (edytor tekstu)">
Atom (edytor tekstu)

Atom – desktopowy edytor kodu źródłowego z 
kolorowaniem składni dla wielu języków. Można w nim też edytować wszystkie pliki tekstowe. Dystrybuowany na otwartej licencji MIT. Program bazuje na zmodyfikowanej przeglądarce Chromium oraz rozszerzeniu do niej pozwalającym na edytowanie dokumentów i korzystanie z systemu kontroli wersji GIT. Dzięki temu rozwiązaniu program jest wieloplatformowy i każdy znający JavaScript może go łatwo rozszerzyć o potrzebne mu funkcje. Umożliwia też integrację z niektórymi kompilatorami.
Twórcy zapowiedzieli zakończenie rozwoju oprogramowania na grudzień 2022.
Pakiety.
Tak jak większość konfigurowalnych edytorów tekstu, Atom pozwala użytkownikom na instalację zewnętrznych pakietów i stylów graficznych w celu dostosowywania możliwości i wyglądu edytora. Pakiety można instalować, publikować i zarządzać nimi poprzez wbudowany system zarządzania pakietami apm.
Wspierane języki programowania.
Domyślne pakiety Atoma pozwalają na kolorowanie składni następujących języków programowania i rozszerzeń plików:
Licencja.
Początkowo pakiety rozszerzeń do Atoma i wszystko, co nie było częścią silnika aplikacji, publikowane było na licencji wolnego oprogramowania. 6 Maja 2014 całość aplikacji, włączając w to silnik aplikacji, menedżer pakietów oraz framework Electron, została opublikowana jako darmowe i wolne oprogramowanie na licencji MIT.

</doc>
<doc id="3167791" url="https://pl.wikipedia.org/wiki?curid=3167791" title="Bitwa pod Birch Coulee">
Bitwa pod Birch Coulee



</doc>
<doc id="3167793" url="https://pl.wikipedia.org/wiki?curid=3167793" title="Bitwy o Nowy Ulm">
Bitwy o Nowy Ulm



</doc>
<doc id="3167798" url="https://pl.wikipedia.org/wiki?curid=3167798" title="Cristopher Toselli">
Cristopher Toselli

Cristopher Benjamín Toselli Ríos (ur. 15 czerwca 1988 w Antofagaście) – chilijski piłkarz pochodzenia włoskiego występujący na pozycji bramkarza, obecnie zawodnik Universidadu Católica.
Kariera klubowa.
Toselli jest wychowankiem akademii juniorskiej klubu Universidad Católica z siedzibą w stołecznym mieście Santiago, do której zaczął uczęszczać na treningi jako trzynastolatek. Do seniorskiej drużyny został włączony w wieku osiemnastu lat przez szkoleniowca Jorge Pellicera po odejściu z zespołu rezerwowego bramkarza Rainera Wirtha. W wiosennym sezonie Apertura 2007 zdobył z Universidadem wicemistrzostwo kraju, jednak nie rozegrał wówczas ani jednego spotkania, pozostając wyłącznie rezerwowym dla starszego o siedemnaście lat José Maríi Buljubasicha, a w chilijskiej Primera División zadebiutował dopiero 25 listopada 2007 w wygranym 3:0 spotkaniu z Coquimbo Unido. W lutym 2009, po odejściu z klubu Buljubasicha, został pierwszym bramkarzem ekipy, lecz w czerwcu podczas jednego ze spotkań młodzieżowej reprezentacji doznał kontuzji, wskutek czego musiał pauzować przez pół roku. W tym czasie miejsce między słupkami Universidadu przejął Paulo Garcés, z którym w składzie zespół zdobył tytuł wicemistrzowski w jesiennych rozgrywkach Clausura 2009.
Miejsce w wyjściowej jedenastce Toselli odzyskał dopiero w listopadzie 2010, wskutek słabej formy Garcésa. W tym samym sezonie 2010 wywalczył z Universidadem swój premierowy tytuł mistrza Chile i szybko został kluczowym zawodnikiem zespołu prowadzonego przez hiszpańskiego trenera Juana Antonio Pizziego. W sezonie Apertura 2011 zanotował ze swoją drużyną trzecie wicemistrzostwo kraju i w tym samym roku zdobył także krajowy puchar – Copa Chile. W 2012 roku dotarł do półfinału rozgrywek Copa Sudamericana, w której jego zespół uległ w dwumeczu brazylijskiemu São Paulo FC, a jego świetne występy zostały publicznie pochwalone przez golkipera rywali Rogério Ceniego. Podczas rozgrywek Transición 2013 osiągnął kolejny tytuł wicemistrzowski i sukces ten powtórzył również pół roku później, podczas sezonu Apertura 2013. Wówczas także doszedł do finału krajowego pucharu, a dzięki udanej formie magazyn El Gráfico wybrał go na najlepszego bramkarza ligi chilijskiej 2013 roku. Stowarzyszenie dziennikarzy sportowych (CPD) w plebiscycie uznało go za najlepszego chilijskiego piłkarza tego roku. W wiosennym sezonie Clausura 2014 trzeci raz z rzędu wywalczył wicemistrzostwo Chile.
Kariera reprezentacyjna.
W 2005 roku Toselli został powołany przez szkoleniowca Jorge Aravenę do reprezentacji Chile U-17 na Młodzieżowe Mistrzostwa Ameryki Południowej. Na wenezuelskich boiskach był podstawowym golkiperem swojej drużyny i wystąpił we wszystkich możliwych czterech meczach, wpuszczając w nich siedem bramek. Jego kadra odpadła natomiast już w pierwszej rundzie, gdzie zanotowała bilans dwóch zwycięstw i dwóch porażek, wskutek czego nie zdołała zakwalifikować się na rozgrywane kilka miesięcy późnej Mistrzostwa Świata U-17 w Peru.
W 2007 roku Toselli znalazł się w ogłoszonym przez trenera José Sulantaya składzie reprezentacji Chile U-20 na Młodzieżowe Mistrzostwa Ameryki Południowej, gdzie początkowo pozostawał rezerwowym dla Richarda Leytona, lecz już po dwóch meczach wywalczył sobie miejsce w pierwszym składzie i do końca turnieju rozegrał siedem spotkań. Jego kadra zdołała awansować z trzeciego miejsca do rundy finałowej, gdzie z kolei zajęła czwartą lokatę i zakwalifikowała się na Mistrzostwa Świata U-20 w Kanadzie. Tam młody golkiper miał niepodważalną pozycję między słupkami i wystąpił we wszystkich siedmiu meczach, w aż sześciu z nich zachowując czyste konto. Tym samym pobił należący dotychczas do Cláudio Taffarela rekord tych rozgrywek pod względem liczby minut bez wpuszczonej bramki, zatrzymując się na 492 minutach (cztery lata później to osiągnięcie zostało poprawione przez Mikę). Chilijczycy, w których barwach występowali wówczas gracze tacy jak Alexis Sánchez, Arturo Vidal czy Gary Medel, okazali się rewelacją turnieju, docierając aż do półfinału i zajmując trzecie miejsce, a świetne występy Tosellego zaowocowało jego wyborem przez FIFA do najlepszej drużyny turnieju i licznymi nagrodami w ojczyźnie.
W 2008 roku Toselli wziął udział w prestiżowym towarzyskim Turnieju w Tulonie jako zawodnik reprezentacji Chile U-23 prowadzonej przez argentyńskiego szkoleniowca Marcelo Bielsę. Tam był kluczowym zawodnikiem swojej drużyny i wystąpił we wszystkich pięciu meczach, zaś jego kadra narodowa zanotowała bardzo udany występ i dotarła aż do finału, gdzie przegrała ostatecznie z Włochami (0:1). Rok później ponownie został powołany do młodzieżowej reprezentacji na Turniej w Tulonie, gdzie podobnie jak poprzednio miał pewne miejsce między słupkami – rozegrał wszystkie pięć meczów i został wybrany najlepszym golkiperem rozgrywek, a jego zespół, tym razem prowadzony przez Ivo Basaya, triumfował w tych rozgrywkach, pokonując w finale Francję (1:0).
W seniorskiej reprezentacji Chile Toselli zadebiutował za kadencji selekcjonera Marcelo Bielsy, 19 stycznia 2010 w wygranym 2:1 meczu towarzyskim z Panamą.

</doc>
<doc id="3167799" url="https://pl.wikipedia.org/wiki?curid=3167799" title="USS Reuben James (DD-245)">
USS Reuben James (DD-245)

USS Reuben James (DD-245) – amerykański niszczyciel typu "Clemson", pierwszy amerykański okręt zatopiony podczas II wojny światowej. 30 października 1941 roku – miesiąc przed japońskim atakiem na Pearl Harbor i przystąpieniem USA do wojny – niemiecki okręt podwodny U-552 storpedował USS „Reuben James” (DD-245), płynący w eskorcie konwoju HX-156. Wtórny wybuch bomb głębinowych na pokładzie okrętu zabił większość rozbitków znajdujących się wodzie. W 1940 roku, na okręcie służył m.in. Samuel Dealey późniejszy – odznaczony pośmiertnie Medalem Honoru – dowódca okrętu podwodnego USS „Harder” (SS-257).

</doc>
<doc id="3167807" url="https://pl.wikipedia.org/wiki?curid=3167807" title="Porsche Supercup – Grand Prix Monako 2014">
Porsche Supercup – Grand Prix Monako 2014

Grand Prix Monako 2014 − druga runda mistrzostw serii Porsche Supercup w sezonie 2014.
Wyniki.
Sesja treningowa.
Źródło: racecam.de
Kwalifikacje.
Źródło: racecam.de
Wyścig.
Źródło: porschesupercup.pmlp.pl, racecam.de, f1wm.pl
Najszybsze okrążenie.
Źródło: porschesupercup.racecam.de

</doc>
<doc id="3167808" url="https://pl.wikipedia.org/wiki?curid=3167808" title="Maurycy Franciszek Karp">
Maurycy Franciszek Karp

Maurycy Franciszek (Franciszek Maurycy) Karp, krypt.: "M. F. K.; M. F. K. P. Ż.; W. J. P. M. F. K**** tłumacz "Arysta, czyli powabów poćciwości"", (ur. 1749, zm. 22 października 1817 w Rykijowie) – polski tłumacz, publicysta i poeta, starosta jodajcki w 1794 roku.
Życiorys.
Urodził się w roku 1749, w starym rodzie szlachty żmudzkiej, jako syn ciwuna ejragolskiego Józefa i Barbary Nagurskiej. Kształcił się w Akademii Krakowskiej, a nieco później (lata 70. XVIII w.) podróżował po Europie, odwiedzając m.in.: Anglię, Francję i Włochy. W młodzieńczych latach przygotowywany do stanu duchownego (nigdy się nie ożenił). Po śmierci rodziców odziedziczył dobra Rykijów, położone w pobliżu miasteczka Szawle. W roku 1790 posłował na Sejm Czteroletni reprezentując Księstwo Żmudzkie. Podczas jego obrad należał do aktywnych stronników reformy majowej. W okresie insurekcji kościuszkowskiej (15 maja 1794) przybył do Wilna, jako delegat powiatu szawelskiego do Rady Narodowej Litewskiej. Niespełna miesiąc później (10 czerwca 1794), po zmianie Rady w Deputację Centralną, otrzymał powołanie do Wydziału Instrukcji Narodowej. Po upadku powstania, aby uniknąć sekwestru swego majątku, złożył przysięgę homagialną. W roku 1797 wszedł w skład wileńskiej Komisji Edukacyjnej. Pięć lat później (1802) sprzedał rodzinny Rykijów swemu kuzynowi Benedyktowi (przy zachowaniu tzw. dożywocia). Był jednym z wykonawców testamentu Ignacego Karpia, wyzwalającego swych poddanych. Zmarł w Rykijowie w wieku 68 lat (22 października 1817).
Twórczość.
Ważniejsze dzieła i mowy.
Ponadto A. Meysztowicz wymienia szereg rękopiśmiennych prac Karpia, m.in.
Tadeusz Korzon przypisywał Karpiowi autorstwo broszur J. Pawlikowskiego: "O poddanych polskich" (Kraków) 1788; "Myśli polityczne dla Polski", Warszawa 1789.

</doc>
<doc id="3167809" url="https://pl.wikipedia.org/wiki?curid=3167809" title="Sworzyce (osada leśna w województwie wielkopolskim)">
Sworzyce (osada leśna w województwie wielkopolskim)

Sworzyce – osada leśna w Polsce, położona w województwie wielkopolskim, w powiecie grodziskim, w gminie Grodzisk Wielkopolski.
W latach 1975–1998 miejscowość administracyjnie należała do województwia poznańskiego.

</doc>
<doc id="3167816" url="https://pl.wikipedia.org/wiki?curid=3167816" title="Mistrzostwa Świata w Podnoszeniu Ciężarów 1986">
Mistrzostwa Świata w Podnoszeniu Ciężarów 1986

Wyniki podnoszenia ciężarów na 60. Mistrzostwach Świata w Podnoszeniu Ciężarów w 1986 roku w Sofii w Bułgarii. Startowali tylko mężczyźni w 10 kategoriach wagowych.

</doc>
<doc id="3167818" url="https://pl.wikipedia.org/wiki?curid=3167818" title="Terana">
Terana

Terana Adans. (pięknoskórnik) – rodzaj grzybów z rodziny korownicowatych ("Phanerochaetaceae"). 
Systematyka i nazewnictwo.
Pozycja w klasyfikacji według Index Fungorum: "Phanerochaetaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Polską nazwę nadał Władysław Wojewoda w 2003 r. W polskim piśmiennictwie mykologicznym należące do tego rodzaju gatunki opisywane były także jako nalotek, powłocznik lub korak. 
Index Fungorum wymienia 189 nazw gatunkowych "Terana", jednakże większość to obecnie synonimy innych gatunków, pozostałe to taksony niepewne, niezweryfikowane. Pozostał tylko jeden pewny gatunek – "Terana coerulea" (stan na 11 maja 2014 r.).

</doc>
<doc id="3167819" url="https://pl.wikipedia.org/wiki?curid=3167819" title="Pieknoskórnik">
Pieknoskórnik



</doc>
<doc id="3167820" url="https://pl.wikipedia.org/wiki?curid=3167820" title="Norowirusy">
Norowirusy

Norowirusy, NoV – grupa wirusów ssRNA z rodziny kaliciwirusów ("Caliciviridae"). NoV może być przyczyną wirusowego zakażenia przewodu pokarmowego. W Wielkiej Brytanii stosowane jest określenie "winter vomiting disease" (zimowa choroba żołądka), ponieważ największa liczba infekcji zdarza się zimą. Do zakażenia może jednak dojść o dowolnej porze roku.
Epidemiologia.
Zakażenia norowirusami są powszechne na całym świecie, dlatego większość ludzi dorosłych posiada przeciwciała przeciw tym wirusom. W klimacie umiarkowanym obserwuje się wyraźny wzrost zachorowań w okresie zimowym. Norowirusy mogą być najczęstszymi czynnikami etiologicznymi łagodnych biegunek w społecznościach lokalnych. Na infekcje podatne są wszystkie grupy wiekowe. Norowirus jest drugim pod względem częstości występowania czynnikiem etiologicznym wirusowych biegunek u dzieci. W tej klasyfikacji przodują rotawirusy. U starszych dzieci i dorosłych jest jednak najczęstszym powodem zachorowań. Norowirusy uznawane są za wiodącą przyczynę epidemii biegunek na świecie. Na świecie ta grupa wirusów wywołuje ponad 90% epidemii niebakteryjnych chorób z biegunką. Epidemie występują przez cały rok we wszystkich grupach wiekowych, a ich okoliczności są różnorodne.
Oporność wirusa.
Norowirusy są pozbawione osłonki lipoproteinowej, dzięki czemu są oporne na rozpuszczalniki lipidowe i łagodne detergenty. Do zwalczenia wirusa może być stosowany nadtlenek wodoru. Funkcję odkażającą spełnia także podchloryn sodu (wymagane stężenie domowego środka dezynfekującego wynosi 5000 ppm). Wirusom tym szkodzi także wysoka temperatura – przy 60 °C (według innych źródeł 100 °C) te struktury organiczne ulegają inaktywacji.

</doc>
<doc id="3167822" url="https://pl.wikipedia.org/wiki?curid=3167822" title="Żyborski">
Żyborski

Żyborski (forma żeńska: Żyborska, liczba mnoga: Żyborscy) – polskie nazwisko.
Etymologia nazwiska.
Od niemieckiej nazwy osobowej "Siber, Sieber", te od imienia złożonego Siegbert.
Demografia.
Na początku lat 90. XX wieku w Polsce mieszkało 9 osób o tym nazwisku, najwięcej w dawnym województwie: wrocławskim – 5, gdańskim – 3 i krakowskim – 1. W 2016 roku mieszkało w Polsce 9 osób o nazwisku Żyborski, najwięcej we Wrocławiu.

</doc>
<doc id="3167824" url="https://pl.wikipedia.org/wiki?curid=3167824" title="Peter Holm">
Peter Holm

Peter Holm, właściwie Peter Sjöholm (ur. 13 czerwca 1947 w Szwecji) – szwedzki piosenkarz pop i producent filmowy.
Karierę rozpoczął w latach 60., śpiewając piosenki euro-pop. Jego najbardziej znany przebój to „Monja” (w wersji francuskiej „Monia”). Inne utwory: „Syster Jane” (szwedzki cover New World „Siostra Jane”) i „Will You Be Mine”.
6 listopada 1985 poślubił aktorkę Joan Collins. Holm stał się jej menadżerem i współproducentem dwóch miniseriali telewizyjnych CBS z jej udziałem – ekranizacji powieści Judith Gould "Grzechy" ("Sins", 1986), gdzie pojawił się jako reporter telewizyjny, i "Monte Carlo" (1986) na podstawie powieści Stephena Shepparda, gdzie zagrał także postać męża Katriny Petrownej (w tej roli Joan Collins).
Miał romans z 22–letnią Suzanne Anderson, którą poznał w sklepie komputerowym w Los Angeles i używał pieniędzy Collins, by zapłacić jej 1000 funtów na miesięczny czynsz i dawał jej kieszonkowe. Collins wniosła o stwierdzenie nieważności zawarcia związku małżeńskiego w grudniu 1986 i otrzymała ostatecznie rozwód 24 sierpnia 1987. Jedna z późniejszych dziewczyn Holma, Kathy Wardlow, powiedziała w 1988, że Holm wyjawił jej, że ożenił się z Joan tylko dla jej pieniędzy i że był niewierny przez całe małżeństwo, „ponieważ była stara i pomarszczona”.

</doc>
<doc id="3167828" url="https://pl.wikipedia.org/wiki?curid=3167828" title="Ratíškovice">
Ratíškovice

Ratíškovice – miejscowość w Czechach, w kraju południowomorawskim w powiecie Hodonin.

</doc>
<doc id="3167832" url="https://pl.wikipedia.org/wiki?curid=3167832" title="Rise Like a Phoenix">
Rise Like a Phoenix

Rise Like a Phoenix – singel Conchity Wurst, wydany 18 marca 2014 roku nakładem wytwórni fonograficznej ORF-Enterprise. Po raz pierwszy został na żywo zaprezentowany 21 marca 2014 roku w austriackim telewizyjnym show "Dancing Stars". 
Singiel wygrał 59. Konkurs Piosenki Eurowizji w 2014 roku i został pierwszą zwycięską propozycją austriackiego wykonawcy w konkursie od 1966 roku. Piosenka otrzymała także Nagrodę Prasową im. Marcela Bezençona, przyznawaną corocznie przez akredytowanych dziennikarzy uczestniczących w imprezie.

</doc>
<doc id="3167835" url="https://pl.wikipedia.org/wiki?curid=3167835" title="Wietse Venema">
Wietse Venema

Wietse Zweitze Venema (ur. 1951) – holenderski programista i fizyk, znany przede wszystkim z napisania serwera poczty elektronicznej Postfix. Współpracował również między innymi z Danem Farmerem przy projekcie SATAN.
Życiorys.
Studiował fizykę na Uniwersytecie w Groningen, gdzie uzyskał stopień doktora. Przez dwanaście lat pracował na Uniwersytecie w Eindhoven jako architekt systemów na Wydziale Matematyki i Informatyki. W 1986 roku wyemigrował do Stanów Zjednoczonych, gdzie pracował w IBM.
Nagrody.
Laureat wielu prestiżowych nagród, między innymi:

</doc>
<doc id="3167836" url="https://pl.wikipedia.org/wiki?curid=3167836" title="Achtung - Panzer!">
Achtung - Panzer!



</doc>
<doc id="3167838" url="https://pl.wikipedia.org/wiki?curid=3167838" title="Jessie Pavelka">
Jessie Pavelka

Jessie Pavelka (ur. 26 września 1982 w Corpus Christi, w stanie Teksas) – amerykański ekspert fitness, prezenter telewizyjny, model i aktor pochodzenia czeskiego.

</doc>
<doc id="3167840" url="https://pl.wikipedia.org/wiki?curid=3167840" title="Baramulla">
Baramulla

Baramulla – miasto w północnych Indiach, w Dżammu i Kaszmirze.
Liczy 101 066 mieszkańców, w tym 94% muzułmanów, 5% hinduistów i mniejszość sikhów, innych oraz buddystów.
Leży nad rzeką Dźhelam.

</doc>
<doc id="3167841" url="https://pl.wikipedia.org/wiki?curid=3167841" title="Trifluoperazyna">
Trifluoperazyna

Trifluoperazyna – organiczny związek chemiczny, piperazynowa pochodna fenotiazyny, stosowana jako lek przeciwpsychotyczny (neuroleptyk). Jest jednym z najwcześniej wprowadzonych neuroleptyków, pierwsze badania kliniczne przeprowadzono w 1957 roku.
Mechanizm działania.
Trifluoperazyna jest klasycznym neuroleptykiem, blokującym receptory dopaminergiczne D2.
Profil receptorowy trifluoperazyny (stała dysocjacji Ki dla ludzkich receptorów):
Badania na zwierzęcych receptorach sugerują również słaby antagonizm wobec receptorów sigma (Ki = 345 nM).
Wskazania.
FDA zarejestrowała trifluoperazynę w leczeniu objawów schizofrenii i jako lek drugiego rzutu w niepsychotycznych zaburzeniach lękowych. Z przeglądu systematycznego badań klinicznych Cochrane Collaboration z roku 2004 wynika, że trifluoperazyna wykazuje podobną skuteczność w leczeniu objawów schizofrenii jak inne neuroleptyki, i ma podobny profil działań niepożądanych.
Działania niepożądane.
Do istotnych działań niepożądanych leku należą akatyzja, poneuroleptyczny zespół ubytkowy, wysypka, priapizm, objawy pozapiramidowe, w tym późne dyskinezy, hiperprolaktynemia. Rzadko występuje złośliwy zespół neuroleptyczny, żółtaczka, napady drgawkowe. W porównaniu z innymi fenotiazynami rzadziej powoduje sedację i ortostatyczne spadki ciśnienia, natomiast częściej wywołuje objawy pozapiramidowe.
Dawkowanie.
W leczeniu psychoz najczęściej stosuje się dzienne dawki 15–20 mg. Ze względu na długi czas półtrwania wielu pacjentów może wymagać podawania leku w pojedynczej dawce.
Preparaty.
Lek dostępny jest w postaci tabletek, płynu i iniekcji domięśniowych. Dawniej produkowano preparaty zawierające trifluoperazynę i tranylcyprominę ("Jatrosom N", "Parmodalin") oraz trifluoperazynę i amobarbital ("Jalonac").

</doc>
<doc id="3167843" url="https://pl.wikipedia.org/wiki?curid=3167843" title="Piotr Ożga (zm. 1671)">
Piotr Ożga (zm. 1671)

Piotr Ożga herbu Rawicz (zm. 1671) – podkomorzy lwowski w 1654 roku, pisarz ziemski lwowski w latach 1622 -1653, starosta trembowelski.
Jako poseł na sejm konwokacyjny 1648 roku z województwa ruskiego był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy z województwa ruskiego. W 1649 roku brał udział w układach z kozakami. W 1666 roku był deputatem województwa ruskiego na Trybunał Główny Koronny w Lublinie.
Był marszałkiem sejmików województwa ruskiego w: 1634, 1640, 1648, 1651, 1653, 1656, 1657, 1664, 1667, 1668 roku.
Poseł na sejm nadzwyczajny 1626 roku z ziemi lwowskiej. Sędzia kapturowy ziemi lwowskiej w 1632 roku. Poseł sejmiku wiszeńskiego na sejmy ekstraordynaryjne 1635 i 1637 roku. Poseł na sejm zwyczajny 1637 roku, sejm 1639 roku, sejm 1640 roku, sejm 1641 roku, sejm 1643 roku.
Sędzia kapturowy województwa ruskiego w 1648 roku. Poseł na sejm 1649/1650 roku z sejmiku wiszeńskiego województwa ruskiego. Poseł ziemi halickiej na drugi sejm 1652 roku. Poseł na sejm 1653 roku z ziemi lwowskiej. Poseł na sejm konwokacyjny 1668 roku z ziemi lwowskiej. Był członkiem konfederacji generalnej zawiązanej 5 listopada 1668 roku na tym sejmie.

</doc>
<doc id="3167845" url="https://pl.wikipedia.org/wiki?curid=3167845" title="ESC 2015">
ESC 2015



</doc>
<doc id="3167847" url="https://pl.wikipedia.org/wiki?curid=3167847" title="Kopanie">
Kopanie

Miejscowości w Polsce:
Miejscowości na Ukrainie

</doc>
<doc id="3167848" url="https://pl.wikipedia.org/wiki?curid=3167848" title="Mistrzostwa Polski w Skokach Narciarskich 2004">
Mistrzostwa Polski w Skokach Narciarskich 2004

79. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 28-31 stycznia 2004 roku na skoczni Orlinek w Karpaczu i Wielkiej Krokwi w Zakopanem.
W konkursie indywidualnym na skoczni normalnej zwyciężył Adam Małysz, srebrny medal zdobył Mateusz Rutkowski, a brązowy – Dawid Kowal. Na dużym obiekcie najlepszy okazał się Małysz przed Rutkowskim i Robertem Mateją.
Konkurs drużynowy na normalnej skoczni wygrał zespół AZS AWF Katowice w składzie: Krystian Długopolski, Maciej Maciusiak, Tomasz Pochwała i Tomisław Tajner.
Wyniki.
Konkurs drużynowy na normalnej skoczni (Karpacz, 28.01.2004).
W konkursie wzięło udział 13 zespołów.
Konkurs indywidualny na normalnej skoczni (Karpacz, 29.01.2004).
W konkursie wzięło udział 70 zawodników.
Konkurs indywidualny na dużej skoczni (Zakopane, 31.01.2004).
W konkursie wzięło udział 60 zawodników. W nawiasach podano miejsce zajęte w zawodach z uwzględnieniem zagranicznych zawodników.
Piąte miejsce w międzynarodowych zawodach zajął Słowak Martin Mesík.

</doc>
<doc id="3167849" url="https://pl.wikipedia.org/wiki?curid=3167849" title="Saghghez">
Saghghez

Saghghez () – miasto w zachodnim Iranie, w Kurdystanie. W 2006 roku miasto liczyło 131 349 mieszkańców w 31 336 rodzinach.

</doc>
<doc id="3167850" url="https://pl.wikipedia.org/wiki?curid=3167850" title="Lista hrabstw w stanie Indiana">
Lista hrabstw w stanie Indiana

Lista hrabstw w stanie Indiana obejmuje 92 jednostki administracyjne.

</doc>
<doc id="3167855" url="https://pl.wikipedia.org/wiki?curid=3167855" title="Stanisław Zabiełło">
Stanisław Zabiełło

Stanisław Zabiełło (ur. 20 lutego 1902, zm. 3 czerwca 1970) – polski dyplomata i historyk.
Życiorys.
Wywodził się ze środowiska kresowego ziemiaństwa Mińszczyzny. Dzieciństwo i młodość spędził w Nowym Dworze na Wileńszczyźnie, następnie przeniósł się do Warszawy, gdzie w 1920 ukończył szkołę średnią. Wykształcenie prawnicze uzyskał w Poznaniu. Do służby zagranicznej wstąpił w listopadzie 1925. Krótko przebywał w polskim poselstwie w Belgradzie, a następnie przez pięć lat był w Moskwie (1929–1934). Od 1934 kierował referatem sowieckim w Wydziale Wschodnim polskiego Ministerstwa Spraw Zagranicznych. Wiosną 1939 awansował na zastępcę wicedyrektora Departamentu Politycznego MSZ. 
Po agresji ZSRR na Polskę 17 września 1939 wraz z personelem MSZ przekroczył granicę polsko-rumuńską. Z Rumunii przedostał się do Paryża, gdzie kontynuował służbę w MSZ w Rządzie RP na uchodźstwie. Po klęsce Francji pełnił funkcję zakonspirowanego przedstawiciela dyplomatycznego Rzeczypospolitej Polskiej przy władzach Państwa Francuskiego (Vichy) (1940–1943). W grudniu 1942 został aresztowany przez Gestapo i w styczniu 1944 zesłany do obozu koncentracyjnego KL Buchenwald. Następnie przebywał w obozach koncentracyjnych KL Dora i KL Bergen-Belsen (do kwietnia 1945). Po wojnie, po krótkim pobycie w Londynie, powrócił w 1947 do Polski i pracował w Polskim Instytucie Spraw Międzynarodowych. Został pochowany na cmentarzu Powązkowskim w Warszawie (kwatera 284a wprost-5-21).

</doc>
<doc id="3167865" url="https://pl.wikipedia.org/wiki?curid=3167865" title="Julian Rafalski">
Julian Rafalski

Julian Bogumił Witold Rafalski (ur. 23 maja 1879 w Warszawie, zm. 23 listopada 1949 w Poznaniu) – polski leśnik–dendrolog, profesor Uniwersytetu Poznańskiego.
Życiorys.
Syn Józefa (kolejarz) i Wandy z domu Koźmińska. W rodzinnym mieście uczęszczał do szkoły średniej. Od 1899 do 1902 roku był studentem na Wydziale Przyrodniczym Cesarskiego Uniwersytetu Warszawskiego i następnie w Petersburgu w Cesarskim Instytucie Leśnictwa, kończąc go w 1907 roku i otrzymując tytuł inżyniera leśnictwa I stopnia. Pracował w rosyjskiej administracji leśnej w latach 1908–1920 i odbywając szereg zagranicznych podróży naukowych, żeby poznać gospodarkę leśną w Europie Środkowej.
Do Polski powrócił w marcu 1920, pracując w Gdańsku i Poznaniu jako inspektor lasów państwowych. Na Uniwersytecie Poznańskim na Wydziale Rolniczo–Leśnym był od października 1921 roku kierownikiem Zakładu Inżynierii Leśnej i Budownictwa Leśnego, prowadząc zajęcia dydaktyczne i prace naukowo–badawcze nad mechanicznymi własnościami i użytkowaniem drewna. Profesorem nadzwyczajnym został w 1922, a dziekanem Wydziału Rolniczo–Leśnego w roku akademickim 1930/31. Odbył podróże badawcze w 1924 roku po lasach Wielkiej Brytanii i Stanów Zjednoczonych, w 1926 roku po lasach Afryki i Brazylii oraz w 1923 i 1930 roku Francji.
Jako jeden z pierwszych zabiegał o budowę polskiego portu handlowego w Gdyni. Prowadził również akcje na rzecz organizacji leśnictwa i ochrony przyrody. W pracy "Lasy i leśnictwo Wielkopolski i Pomorza" przedstawiał potrzeby polskiego leśnictwa. Na UP stworzył wielką kolekcję ksylologiczną, która składała się z około 10 tysięcy próbek drewna i była trzecią co do wielkości w świecie. W Warszawie spędził okres okupacji, pracując w Ogrodach Miejskich jako robotnik.
W 1945 roku powrócił do Poznania i zajął się odbudową Zakładu, którym przed wojną kierował. W 1948 roku otrzymał nominację na profesora zwyczajnego. Ponad 40 rozpraw i publikacji ogłosił drukiem, a 14 dalszych przygotował w latach okupacji, ale w czasie powstania warszawskiego zaginęły. Zmarł w Poznaniu 23 listopada 1949 roku.
Od 1907 był żonaty z Jadwigą (z domu Kirjacką), z którą miał dwóch synów: Jana (1909–1995), profesora zoologii na UAM i Józefa (1911–1971), doktora inżyniera leśnictwa.

</doc>
<doc id="3167866" url="https://pl.wikipedia.org/wiki?curid=3167866" title="Stocznia Pomerania">
Stocznia Pomerania

Stocznia Pomerania – stocznia w Szczecinie, położona na wyspie Zaleskie Łęgi, na południowym brzegu kanału Parnica.
Historia.
Stocznia powstała na bazie Stoczni Remontowej Parnica, która w 1999 roku ogłosiła upadłość.
W 2008 roku majątek został kupiony przez Grupę Makrum, w ramach której przekształcono i rozszerzono działalność.
Obecnie na terenie zakładu świadczone są usługi stoczniowe, a także funkcjonuje park technologiczny i przemysłowy.

</doc>
<doc id="3167867" url="https://pl.wikipedia.org/wiki?curid=3167867" title="Ciche wody">
Ciche wody



</doc>
<doc id="3167869" url="https://pl.wikipedia.org/wiki?curid=3167869" title="Stocznia Parnica">
Stocznia Parnica



</doc>
<doc id="3167870" url="https://pl.wikipedia.org/wiki?curid=3167870" title="Stocznia Remontowa Parnica">
Stocznia Remontowa Parnica



</doc>
<doc id="3167872" url="https://pl.wikipedia.org/wiki?curid=3167872" title="Christopher Toselli">
Christopher Toselli



</doc>
<doc id="3167873" url="https://pl.wikipedia.org/wiki?curid=3167873" title="Oms">
Oms



</doc>
<doc id="3167876" url="https://pl.wikipedia.org/wiki?curid=3167876" title="Church Mission Society">
Church Mission Society

Church Mission Society – protestanckie towarzystwo misyjne założone 14 kwietnia 1799 roku, w wyniku połączenia dwóch organizacji anglikańskich: "Society for Promoting Christian Knowledge" (założonej w 1698 roku) i "Society for the Propagation of the Gospel in Foreign Parts" (założonej w 1701 roku). Celem utworzenia towarzystwa była ewangelizacja narodów niechrześcijańskich bądź reewangelizacja osłabłych w wierze diecezji Kościoła anglikańskiego w obrębie całego Imperium Brytyjskiego i jego strefie wpływów.
Większość najbardziej aktywnych członków nowego towarzystwa wywodziła się z kręgów zagranicznych, przede wszystkim z obszarów niemieckojęzycznych księstw i Szwajcarii. Pośród protestanckich organizacji wspierających Church Missionary Society w historii zapisały się wyjątkowo dwa towarzystwa: "Ba-selermissionsgesellschaft" (założone w 1815 roku) i "Berlinermissionschule" (powstała na skutek działalności Johana Jänicke w 1800 roku). Ta anglikańska organizacja zdominowana była przez Niemców, pośród których szczególnie wybijali się Melchior Renner i Peter Hartwig. Najbardziej znanym misjonarzem Church Missionary Society był anglikanin Henry Martyn (1781–1812). Ten prekursor protestanckich misji pośród hindusów i muzułmanów był tłumaczem Biblii na języki perski i arabski.

</doc>
<doc id="3167888" url="https://pl.wikipedia.org/wiki?curid=3167888" title="Konstanty Romanow (1858–1915)">
Konstanty Romanow (1858–1915)

Konstanty Konstantynowicz Romanow (ros. Константи́н Константи́нович Романов; ur. 10 sierpnia (22 sierpnia) 1858 w Strelna; zm. 2 lipca (15 lipca) 1915 w Pawłowsku) – wielki książę rosyjski, erudyta, muzyk, poeta i aktor.
Życiorys.
Konstanty był drugim synem wielkiego księcia Konstantego Mikołajewicza Romanowa i jego żony wielkiej księżnej Aleksandry Józefównej. Był siostrzeńcem królowej Marii Hanowerskiej i wnukiem cara Mikołaja I. Od młodości przejawiał zainteresowanie literaturą, sztuką i muzyką. Został wysłany do szkoły Marynarki Wojennej Imperium Rosyjskiego.
W latach 1874 i 1876 odbył podróż morską na pokładzie fregaty "Swietłana" po Oceanie Atlantyckim i Morzu Śródziemnym. W 1876 roku zdał egzamin do Morskiego Korpusu Kadeckiego, uczelni morskiej w Sankt Petersburgu i został awansowany do stopnia chorążego marynarki. Brał udział w wojnie rosyjsko tureckiej (1877–1878). Został odznaczony Orderem Świętego Jerzego 4 klasy 17 października 1877 roku. W maju 1878 roku został awansowany do stopnia porucznika.
Był wielkim mecenasem sztuki rosyjskiej. Przewodził Rosyjskiemu Towarzystwu Muzycznemu. Jego talent muzyczny spotkał się z uznaniem. Należał do grona przyjaciół między innymi Piotra Czajkowskiego. Dużo pisał. Publikował wiersze pod pseudonimem K.R. Należał do kilku klubów literackich. Tłumaczył na język rosyjski Schillera i Goethego. Zdaniem wielkiego księcia Aleksandra Michałowicza Romanowa, był autorem najlepszego przekładu szekspirowskiego "Hamleta". W Pułku Izmaiłowskim Lejbgwardii organizował "Izmaiłowskie spotkania" poświęcone literaturze rosyjskiej. Artystów i poetów przyjmował również w swojej rezydencji w Pałacu Marmurowym w Petersburgu. 
Kochał teatr. Sam pisał sztuki teatralne i grał główne role w amatorskich spektaklach w Teatrze Ermitażu Pałacu Zimowego. Pełnił obowiązki prezesa Cesarskiej Akademii Nauk. Nie odgrywał większej roli politycznej, ale poprzez swoje działania i przedsięwzięcia artystyczne wpływał na łagodzenie wojskowych metod wychowawczych.
Małżeństwo i potomstwo.
27 kwietnia 1884 Konstanty poślubił w Sankt Petersburgu Elżbietę Sachsen-Altenburg (1865–1927), córkę księcia Maurycego (Moritza) Sachsen-Altenburg (1829–1907), i jego żony, księżniczki Augusty Luizy Adelajdy Sachsen-Meiningen (1843–1919). Konstanty i Elżbieta mieli dziewięcioro dzieci:

</doc>
<doc id="3167891" url="https://pl.wikipedia.org/wiki?curid=3167891" title="Beniamin Repphan">
Beniamin Repphan

Beniamin Repphan (ur. w 1769, zm. 4 sierpnia 1831 w Sieradzu) – polski fabrykant, sukiennik.
Życiorys.
Do 1816 prowadził wraz z bratem Janem fabryki sukna w Międzychodzie i Międzyrzeczu. W tym samym roku osiadł w Kaliszu, gdzie początkowo dzierżawił niewykończony jeszcze budynek instytutu położniczego oraz inne nieruchomości na Warszawskim Przedmieściu, zakładając tam manufaktury sukienne. Bracia dysponowali kapitałem początkowym w wysokości 300.000 złotych polskich (w 1832 wartość przedsiębiorstwa wynosiła 2,8 mln złotych polskich). 
W 1824 Beniamin Repphan został jedynym właścicielem przedsiębiorstwa, które jednak nadal funkcjonowało pod nazwą „Bracia Repphanowie”. W Kaliszu życie przemysłowe skupiło się wokół manufaktury Repphana, nastawionej na wykańczanie tkanin. Górowała nad pozostałymi fabrykami sukna w mieście, ponieważ posiadała liczne kosztowne urządzenia. Pomimo braku maszyny parowej, firma rozwijała się dynamicznie. W 1828 posiadała 80 warsztatów tkackich, zatrudniając w latach 1828–1830 od 800 do 1000 osób. Wytwarzała sukno w trzech gatunkach w liczbie 181.256 łokci w 1829. Produkcja była głównie przeznaczona na eksport do Rosji. Beniamin Repphan od 1828 do 1830 wysyłał na wschód ponad 4000 postawów sukna rocznie, przeznaczając około 100 postawów na lokalny rynek i sprzedając we własnym domu. Będąc członkiem Izby Handlowej i Rękodzielniczej przy Komisji Województwa Kaliskiego w 1829, posiadał w sprawach przemysłu znaczny wpływ na podejmowanie decyzji administracyjnych. W Kaliszu stanął na czele antypolskiego buntu niemieckich rękodzielników w ostatnich miesiącach powstania listopadowego. Po stłumieniu buntu został osadzony w więzieniu w Sieradzu, w którym zmarł 4 sierpnia 1831.
Życie prywatne.
Był żonaty z Fryderyką Wilhelminą z Voigtów, która zmarła w Kaliszu w 1835. Miał z nią trzech synów: Jana, Augusta i Wilhelma oraz trzy córki: Fryderykę (zamężna z Carlem Scholtzem), Dorotę i Wilhelminę. Manufaktura pozostawała w rękach rodziny Repphanów do 1910. Wnukiem Beniamina był Emil Repphan (syn Augusta), zaś prawnukiem Stefan Szolc-Rogoziński, podróżnik.

</doc>
<doc id="3167892" url="https://pl.wikipedia.org/wiki?curid=3167892" title="Nadleśnictwo Karczma Borowa">
Nadleśnictwo Karczma Borowa

Nadleśnictwo Karczma Borowa – jednostka organizacyjna Lasów Państwowych podległa Regionalnej Dyrekcji Lasów Państwowych w Poznaniu.
Nadleśnictwo w całości położone jest w zasięgu województwa wielkopolskiego na terenie 3 powiatów: leszczyńskiego, gostyńskiego i rawickiego.
Jego powierzchnia wynosi 12 698,24 ha.

</doc>
<doc id="3167894" url="https://pl.wikipedia.org/wiki?curid=3167894" title="Andrzej Ignacy Niemojewski">
Andrzej Ignacy Niemojewski

Andrzej Ignacy Niemojewski herbu Rola (zm. 1701) – kasztelan bydgoski.
Rodzina.
Syn Dadźboga i Anny Jemielskiej, wnuk Macieja Feliksa (zm. 1625), wojewody pomorskiego. Siostra Andrzeja, poślubiła Pawła Jana Sierakowskiego, kasztelana dobrzyńskiego
Dwukrotnie żonaty. Poślubił córkę kasztelana gnieźnieńskiego Annę Tuczyńską von Wedel. Z małżeństwa urodziło się 4 synów: Andrzej, Jakub, Jan i Józef.
Pełnione urzędy.
Od 1669 miecznik inowrocławski, cześnik inowrocławski w latach 1676-1685, burgrabia kcyński, następnie podczaszy bydgoski 1685.
W latach 1686–1701 pełnił urząd kasztelana bydgoskiego, po śmierci Andrzeja Gąsiorowskiego.
Poseł województw kujawskich do króla w 1683 roku. 
Poseł sejmiku radziejowskiego na sejm 1685 roku.
5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej.

</doc>
<doc id="3167895" url="https://pl.wikipedia.org/wiki?curid=3167895" title="Budynek parlamentu w Wiedniu">
Budynek parlamentu w Wiedniu

Budynek parlamentu w Wiedniu – budynek w centrum Wiednia przy Ringstraße, w którym prowadzone są obrady dwóch izb parlamentu Austrii – Rady Narodowej i Rady Federalnej. Budynek został zaprojektowany przez duńskiego architekta Theophila Hansena i wybudowany w latach 1874–1883.
Budynek powstał w latach 1874–1883 jako siedziba obrad Rady Państwa, parlamentu austriackiej części monarchii austro-węgierskiej (Przedlitawii). Rada Państwa obradowała w budynku do 1918 roku. Następnie stał się on siedzibą kolejno Prowizorycznego Zgromadzenia Narodowego i Konstytucyjnego Zgromadzenia Narodowego, a od 1920 roku obradują w nim obie izby austriackiego parlamentu, Rada Narodowa i Rada Federalna. Po rozwiązaniu parlamentu w 1933 roku do Anschlussu Austrii w roku 1938 w budynku obradował austriacki Bundestag. W trakcie II wojny światowej budynek dotkliwie ucierpiał wskutek bombardowań. Po wojnie ponownie przywrócono obrady obu izb parlamentu, odbudowano także obiekt ze zniszczeń (prace trwały do 1956 roku).
Autorem projektu budynku parlamentu był duński architekt Theophil Hansen. Obiekt powstał w nurcie historyzmu, naśladując sztukę starożytnej Grecji. Budynek wykazuje bezpośrednie podobieństwo do ateńskiego Zappeionu, którego projektantem również był Theophil Hansen. Przed głównym wejściem do budynku znajduje się fontanna Pallas Ateny, ukończona w 1902 roku. Parlament jest jednym z ciekawszych obiektów turystycznych Wiednia, wpisany jest do rejestru zabytków.

</doc>
<doc id="3167896" url="https://pl.wikipedia.org/wiki?curid=3167896" title="Gino Cervi">
Gino Cervi

Gino Cervi; "właściwie Luigi Cervi" (ur. 3 maja 1901 w Bolonii; zm. 3 stycznia 1974 w Castiglione della Pescaia) – włoski aktor.
Aktor znany m.in. z popularnych przed laty, również w Polsce komedii o przygodach wiejskiego proboszcza Don Camillo (w tej roli wystąpił francuski komik Fernandel). W 5 filmach z tej serii Cervi wcielał się w postać komunistycznego wójta Giuseppe Bottazziego, zwanego Peppone; który toczy nieprzerwany spór z miejscowym proboszczem, tytułowym Don Camillem.
W sumie w ciągu swojej aktorskiej kariery zagrał przeszło 100 filmowych ról.
Był ojcem reżysera i producenta Tonino Cerviego (1929-2002). Jego wnuczka Valentina (ur. 1976) również jest aktorką.

</doc>
<doc id="3167897" url="https://pl.wikipedia.org/wiki?curid=3167897" title="Park Narodowy South Downs">
Park Narodowy South Downs

Park Narodowy South Downs – park narodowy znajdujący się w południowo-wschodniej Anglii i będący jej najmłodszym parkiem narodowym, powołanym w 2010 roku. Zajmuje on obszar około 1600 km² i rozciąga się na długości 140 km pomiędzy miastem Winchester na zachodzie i Eastbourne na wschodzie, zajmując tym samym tereny w trzech hrabstwach: Hampshire, West Sussex oraz East Sussex. 
Park obejmuje swoim obszarem pasmo kredowych wzgórz South Downs, które zakończone są kredowym urwiskiem klifowym Beachy Head w Eastbourne oraz znaczną część oddzielnego regionu fizjograficznego zachodniego Weald, który charakteryzuje się silnie zalesionymi piaskowcowymi i gliniastymi wzgórzami oraz dolinami. Przez teren parku biegnie South Downs Way o długości 160 km, będący jednym z piętnastu długodystansowych szlaków National Trails w Wielkiej Brytanii i równocześnie jedynym, który leży w całości na terenie parku narodowego.

</doc>
<doc id="3167900" url="https://pl.wikipedia.org/wiki?curid=3167900" title="Motocyklowe Grand Prix Francji">
Motocyklowe Grand Prix Francji

 Motocyklowe Grand Prix Francji – eliminacja Mistrzostw Świata Motocyklowych Mistrzostw Świata rozgrywana od 1950. Wyścig najczęściej jest rozgrywany na torze Bugatti Circuit w Le Mans.
Wyniki wyścigów w MMŚ.
Różowym kolorem zaznaczone wyścigi, które nie były zaliczane do MMŚ.
Liczba zwycięstw zawodników wliczanych do MMŚ.
7 - Giacomo Agostini, 
6 - Jorge Lorenzo,
4 - Phil Read, Ángel Nieto, Freddie Spencer, Michael Doohan, Valentino Rossi, Dani Pedrosa, Thomas Lüthi, Marc Márquez
3 - Geoff Duke, John Surtees, Hugh Anderson, Kent Andersson, Barry Sheene, Eddie Lawson, Àlex Crivillé, Maverick Viñales, 
2 - Pierre Monneret, Gary Hocking, Tom Phillips, Mike Hailwood, Bill Ivy, Jarno Saarinen, Johnny Cecotto, Walter Villa, Pier Paolo Bianchi, Gregg Hansford, Kork Ballington, Jon Ekerold, Kenny Roberts, Anton Mang, Jorge Martínez, Carlos Cardus, Loris Capirossi, Loris Reggiani, Wayne Rainey, Ezio Gianola, Tetsuya Harada, Tōru Ukawa, Max Biaggi, Toni Elías, Sete Gibernau
1 - Bruno Ruffo, Alfredo Milani, Fergus Anderson, Werner Haas, Carlo Ubbiani, Duilio Agostini, Jan Huberts, Kunimitsu Takahashi, Jim Redman, Hans-Georg Anschiedt, Luigi Taveri, Ralph Bryans, Yoshimi Katayama, Aalt Toersen, Jean Aureal, Santiago Herrero, Ángel Nieto, Dieter Braun, Rodney Gould, Gilberto Parlotti, Henk van Kessel, Herbert Rittberger, Takazumi Katayama, Eugenio Lazzarini, Guy Bertin, Patrick Fernandez, Marco Lucchinelli, Jean-Claude Selini, Jean-Louis Tournadre, Jean-Francois Balde, Michel Frutschi, Stefan Dorflinger, Ricardo Tormo, Alan Carter, Luca Cadalora, Carlos Lavado, Fausto Gresini, Reinhold Rogh, Randy Mamola, Jacques Cornu, Kevin Schwantz, Noboru Ueda, Haruchika Aoki, Ralf Waldmann, Stefano Perugini, Kazuto Sakata, Roberto Locatelli, Youichi Ui, Daijirō Katō, Lucio Cecchinello, Fonsi Nieto, Andrea Dovizioso, Yūki Takahashi, Marco Melandri, Sergio Gadea, Chris Vermeulen, Mike di Meglio, Alex Debon, Julián Simón, Marco Simoncelli, Pol Espargaró, Casey Stoner, Louis Rossi, Scott Redding, Jack Miller, Mika Kallio, Romano Fenati, Brad Binder, Álex Rins, Joan Mir, Franco Morbidelli, Albert Arenas, Francesco Bagnaia, John McPhee, Álex Márquez

</doc>
<doc id="3167901" url="https://pl.wikipedia.org/wiki?curid=3167901" title="Stanisław Kowalski (1910–2022)">
Stanisław Kowalski (1910–2022)

Stanisław Kowalski (ur. 14 kwietnia 1910 w Rogówku, zm. 5 kwietnia 2022 w Świdnicy) – polski pracownik kolejowy, lekkoatleta amator, superstulatek, najdłużej żyjący w historii mężczyzna w Polsce. 
Życiorys.
Stanisław Kowalski urodził się 14 kwietnia 1910 w powiecie Końskie. Pracował zawodowo jako kolejarz i odlewnik. Nie uprawiał zawodowo sportu, jego podstawową aktywnością były codzienne dojazdy rowerem do pracy. Do końca lat trzydziestych XX wieku mieszkał w Rogówku (w obecnym województwie świętokrzyskim). Następnie przeprowadził się do położonej w pobliżu Brzeźnicy, gdzie przebywał do 1952, po czym osiedlił się w miejscowości Krzydlina Wielka na Dolnym Śląsku. Utrzymywał się z działalności rolniczej (prowadził niewielkie gospodarstwo rolne) oraz pracy na kolei (był dróżnikiem). Od 17 maja 1979 mieszkał w Świdnicy.
Zaczął biegać w wieku 104 lat. Jest najstarszą osobą w Europie, która ukończyła bieg na 100 metrów. 10 maja 2014 roku ustanowił rekord Europy w biegu na 100 m w swojej kategorii wiekowej z czasem 32,79 sekundy. Na Drużynowych Halowych Mistrzostwach Polski Województw Weteranów w Toruniu w grudniu 2014 ustanowił w kategorii wiekowej powyżej 100 lat rekordy świata w biegu na 60 m (19,72 sek.) i w pchnięciu kulą (5,08 m), a na halowych mistrzostwach Europy w 2015 zdobył w swojej kategorii wiekowej złoty medal w biegu na 60 metrów z czasem 20,27 sekundy i złoty medal w pchnięciu kulą z wynikiem 5,07 m.
W wieku 104 lat ustanowił rekord Europy w biegu na 100 metrów w swojej kategorii wiekowej. Po śmierci Józefa Żurka 19 marca 2018 został najstarszym żyjącym mężczyzną w Polsce. Od 13 kwietnia 2021 był drugim pod względem wieku żyjącym człowiekiem w Polsce i najstarszym mieszkańcem województwa dolnośląskiego. Złoty medalista halowych mistrzostw Europy weteranów w swojej kategorii wiekowej. 
Honorowy ambasador World Games. 18 stycznia 2022, po śmierci Saturnino de la Fuente García został najstarszym żyjącym mężczyzną w Europie.
Zmarł 5 kwietnia 2022, 9 dni przed swoimi 112. urodzinami. 12 kwietnia został pochowany na Cmentarzu Komunalnym przy ul. Waleriana Łukasińskiego w Świdnicy obok zmarłej w 2003 żony Władysławy. 17 marca zmarła córka Regina, z którą mieszkał.
Nagrody i wyróżnienia.
15 kwietnia 2015 roku został uhonorowany przez Prezydenta Rzeczypospolitej Polskiej Bronisława Komorowskiego Złotym Krzyżem Zasługi „za zasługi w propagowaniu i upowszechnianiu sportu oraz zdrowego trybu życia”.

</doc>
<doc id="3167905" url="https://pl.wikipedia.org/wiki?curid=3167905" title="Proces beatyfikacyjny Pawła VI">
Proces beatyfikacyjny Pawła VI

Proces beatyfikacyjny Pawła VI – rozpoczął się 11 maja 1993, a zakończył w 20 grudnia 2012 wydaniem dekretu o heroiczności cnót.
Cud za wstawiennictwem Pawła VI.
U młodej kobiety w ciąży lekarze stwierdzili poważne problemy z dzieckiem i ze względu na skutki dla mózgu, jakie w takich wypadkach występują, zaproponowali jej jako jedyne rozwiązanie terminację ciąży. Matka sprzeciwiła się jednak i postanowiła donosić poczęte dziecko do jego narodzin, ufając przy tym – jak sama przyznała – wstawiennictwu Pawła VI, który m.in. w 1968 r. ogłosił encyklikę „Humanae vitae”.
Dziecko urodziło się bez problemów, ale z ujawnieniem całej sprawy czekano kilkanaście lat, aż podrośnie, aby stwierdzić ostatecznie brak jakichkolwiek następstw problemów z okresu ciąży i tym samym móc potwierdzić cudowne wyzdrowienie.
Beatyfikacja.
Beatyfikacja Pawła VI odbyła się 19 października 2014, w dniu zakończenia III Nadzwyczajnego Zgromadzenia Synodu Biskupów poświęconego rodzinie. Mszy beatyfikacyjnej na Placu Świętego Piotra w Watykanie przewodniczył papież Franciszek przy koncelebrze emerytowanego papieża Benedykta XVI.
Przebieg uroczystości.
Uroczysta msza beatyfikacyjna papieża Pawła VI rozpoczęła się o godz. 10:30 na Placu św. Piotra procesją kardynałów i biskupów przy śpiewie hymnu na cześć Pawła VI – „In nomine Domini”. Po procesji papież Franciszek podszedł do emerytowanego papieża Benedykta XVI, z którym przywitał się, a wierni odpowiedzieli oklaskami.
Biskup Brescii Luciano Monari poprosił o dokonanie beatyfikacji Sługi Bożego Pawła VI słowami: "„Ojcze Święty, ja biskup Brescii pokornie proszę Waszą Świątobliwość o wpisanie w poczet błogosławionych czcigodnego Sługi Bożego Pawła VI, papieża”". Następnie postulator procesu beatyfikacyjnego ks. Antonio Marrazzo odczytał biografię kandydata na ołtarze.
Po jej wysłuchaniu papież Franciszek orzekł: "„Przyjmując pragnienie naszego brata, biskupa Luciana Monariego, ordynariusza Brescii, a także wielu innych współbraci w biskupstwie i wiernych, po zasięgnięciu opinii Kongregacji Spraw Kanonizacyjnych, naszą władzą apostolską zezwalamy, by czcigodny Sługa Boży Paweł VI, papież, od tej pory nazywany był błogosławionym, a jego święto niech będzie obchodzone zgodnie z zasadami prawa 26 września każdego roku”."
Po wygłoszeniu tej formuły na fasadzie Bazyliki Świętego Piotra odsłonięty został, wśród oklasków wiernych, portret papieża Montiniego z otwartymi ramionami na tle błękitnego nieba. Następnie wniesiono relikwie błogosławionego w postaci krwi na ubraniu, które papież miał w chwili zamachu na niego, w Manili na Filipinach w 1970 r. Odśpiewano przy tym słowa Psalmu 33 – „Radośnie wołajcie i śpiewajcie na cześć Pana”.
Po liturgii słowa papież wygłosił homilię, w której przypomniał, że nowy błogosławiony ustanowił instytucję synodu i podziękował mu następującymi słowami: „W" odniesieniu do tego wielkiego Papieża, odważnego chrześcijanina, niestrudzonego apostoła, przed Bogiem możemy dziś tylko wypowiedzieć słowo tak proste, a jednocześnie szczere i ważne: dziękuję! Dziękujemy nasz drogi i umiłowany papieżu Pawle VI! Dziękujemy za Twoje pokorne i prorocze świadectwo miłości do Chrystusa i Jego Kościoła! "Wierni zgromadzeni na placu zareagowali brawami wyrażając swoje podziękowania. Franciszek dodał, że w pokorze Pawła VI jaśnieje jego wielkość: "„Kiedy zarysowywało się społeczeństwo zlaicyzowane i wrogie, potrafił kierować z dalekowzroczną mądrością, a czasem w samotności, sterem łodzi Piotrowej, nigdy nie tracąc radości i ufności w Panu”". Papież podkreślił też, cytując Homilię z Rytu Koronacji: "Insegnamenti "I z 1963 r., że błogosławiony Paweł VI poświęcił całe swoje życie „zadaniu świętemu, uroczystemu i niezwykle poważnemu: temu, aby kontynuować w czasie i krzewić na ziemi misję Chrystusa”, miłując Kościół i prowadząc go, aby był równocześnie „oddaną dla całej społeczności ludzkiej matką i rozdawcą zbawienia"”", cytując słowa błogosławionego ze wstępu do encykliki "Ecclesiam suam".
Mszę świętą wraz z papieżem koncelebrowali ojcowie III Nadzwyczajnego Zgromadzenia Ogólnego Synodu Biskupów. Wśród zgromadzonych na Placu św. Piotra było ok. 5 tys. wiernych z Brescii – rodzinnej diecezji papieża Montiniego.

</doc>
<doc id="3167910" url="https://pl.wikipedia.org/wiki?curid=3167910" title="Nocna zmiana (serial telewizyjny)">
Nocna zmiana (serial telewizyjny)

Nocna zmiana (ang. The Night Shift) – amerykański, dramatyczny serial telewizyjny o tematyce medycznej wyprodukowany przez Sachs-Judah Productions oraz Sony Pictures Television. Serial był emitowany od 27 maja 2014 roku do 31 sierpnia 2017 roku przez stację. Pomysłodawcami serialu są Gabe Sachs i Jeff Judah.
13 października 2017 roku, stacja NBC ogłosiła zakończenie serialu po czterech sezonach.
W Polsce serial jest emitowany od 14 maja 2019 roku przez AXN.
Fabuła.
Serial opowiada o grupie byłych lekarzy wojskowych, którzy wracają po misji wojskowej w Afganistanie. Rozpoczynają stałą pracę na nocnej zmianie w szpitalu w San Antonio Memorial.
Produkcja.
2 lipca 2014 roku stacja NBC zamówiła 2 sezon serialu
9 maja 2015 roku, stacja NBC zamówiła trzeci sezon serialu.
17 listopada 2016 roku, stacja NBC przedłużyła serial o czwartą serię

</doc>
<doc id="3167913" url="https://pl.wikipedia.org/wiki?curid=3167913" title="Jerzy Chłopecki">
Jerzy Chłopecki

Jerzy Chłopecki (ur. 28 grudnia 1936 w Lidzie, zm. 21 stycznia 2014 w Lublinie) – polski socjolog i politolog, intelektualista, profesor w Wyższej Szkole Informatyki i Zarządzania w Rzeszowie, wieloletni Prorektor ds. Nauki na tej uczelni. Specjalista z zakresu socjologii ogólnej, socjologii mediów i socjologii polityki.
Był absolwentem studiów magisterskich i doktoranckich na Uniwersytecie Warszawskim, gdzie się habilitował. Jego wielką pasją było dziennikarstwo. Pełnił funkcję redaktora naczelnego wielu ogólnopolskich mediów, między innymi zlikwidowanego w stanie wojennym warszawskiego tygodnika „Ekran”. W połowie lat 90. był dyrektorem programowym Polskiego Radia Rzeszów. Jest autorem wielu książek m.in. „Rewolucja i postęp”, „Czas, świadomość, historia. Uwarunkowania potocznej świadomości czasu”, ”Przestrzeń polityczna Polski. Konflikt i zmiana”, „Ciągłość, zmiana i powrót. Szkice z socjologii wychowania”. Jest autorem kilkudziesięciu artykułów naukowych, rozdziałów w monografiach oraz wielu tekstów publicystycznych. Był recenzentem wielu prac doktorskich i habilitacyjnych.
Został nagrodzony m.in. Srebrnym i Złotym Krzyżem Zasługi, Krzyżem Kawalerskim Orderu Odrodzenia Polski, Nagrodą Ministra Edukacji Narodowej, odznaką „Zasłużony Działacz Kultury” oraz Medalem Komisji Edukacji Narodowej. Prof. Chłopecki był znany ze swojej wielkiej miłości do muzyki i zwierząt (szczególnie koni i psów).

</doc>
<doc id="3167914" url="https://pl.wikipedia.org/wiki?curid=3167914" title="Królewna Śnieżka (film 2001)">
Królewna Śnieżka (film 2001)

Królewna Śnieżka (ang. "Snow White: The Fairest of Them All") – amerykański film przygodowy z 2001 roku oparty na baśni braci Grimm pod tym samym tytułem.
Fabuła.
John po śmierci żony nie ma czym wykarmić swojej maleńkiej córeczki Śnieżki. Wędruje więc z małą w poszukiwaniu mleka. W czasie podróży, przez przypadek uwalnia czarownika, który zobowiązuje się spełnić jego trzy życzenia – mała Śnieżka nie umiera z głodu, John zostaje królem, a jego żoną piękna, lecz zła, królowa Elspeth.

</doc>
<doc id="3167916" url="https://pl.wikipedia.org/wiki?curid=3167916" title="Adam Barszczewski">
Adam Barszczewski

Adam Barszczewski (ur. 2 stycznia 1933 w Warszawie) – pułkownik, funkcjonariusz służby bezpieczeństwa, kierownik Grupy Operacyjnej "Praga" MSW.
Życiorys.
Syn Józefa i Elżbiety. Absolwent Szkoły Oficerskiej Centrum Wyszkolenia Ministerstwa Bezpieczeństwa Publicznego w Legionowie (1950–1952). Funkcjonariusz resortu kolejno zajmując funkcje: mł. referenta Departamentu IV MBP (1952–1953), mł. referenta/referenta Departamentu IX MBP (1953–1954), referenta Departamentu IV MBP (1954–1955), referenta/oficera operacyjnego Departamentu IV KdsBP (1955–1957), oficera operacyjnego/st. oficera operacyjnego/inspektora/z-cy nacz./nacz./st. insp. Departamentu III MSW (1957–1970), prac. Grupy Operacyjnej "Karpaty" MSW w Berlinie zs. w Hagemwerder, Boxbergu i Bersdorfie (1970–1973), st. insp./z-ca nacz./nacz./z-ca dyr. Departamentu III MSW (1974–1979), z-ca dyr. Departamentu IIIA MSW (1979–1981), kier. Grupy Operacyjnej "Praga" MSW (1981–1986), z-cy dyr. Departamentu V MSW (1986–1987). 

</doc>
<doc id="3167920" url="https://pl.wikipedia.org/wiki?curid=3167920" title="OTP PTTK">
OTP PTTK



</doc>
<doc id="3167921" url="https://pl.wikipedia.org/wiki?curid=3167921" title="Państwo Francuskie">
Państwo Francuskie



</doc>
<doc id="3167922" url="https://pl.wikipedia.org/wiki?curid=3167922" title="Kościół Wniebowzięcia Najświętszej Maryi Panny w Filipowie">
Kościół Wniebowzięcia Najświętszej Maryi Panny w Filipowie

Kościół Wniebowzięcia Najświętszej Maryi Panny w Filipowie – rzymskokatolicki kościół parafialny znajdujący się w dawnym mieście, obecnie wsi Filipów, w województwie podlaskim. Należy do dekanatu Filipów diecezji ełckiej.
Historia.
Obecna świątynia murowana została wzniesiona na podstawie planów Chrystiana Piotra Aignera dzięki staraniom księdza J. Myszkiewicza w 1841 roku i rozbudowana w 1884 roku podczas urzędowania księdza W. Sienkiewicza. Jest trzecim kościołem wybudowanym w tym miejscu. Podczas I wojny światowej w 1915 roku budowla została częściowo zniszczona, w latach 1923-1926 została odbudowana dzięki staraniom księdza proboszcza St. Dąbrowskiego. Ponownie zniszczona w 1944 roku, odbudowywali ją księża proboszczowie A. Kowalczyk i H. Pogorzelski. Dzięki staraniom księdza proboszcza K. Uszyńskiego w 1978 roku zostały przedłużone nawy boczne i tym samym powiększone: kaplice i zakrystie. Ostatnio świątynia została odrestaurowana na zewnątrz i wewnątrz oraz otrzymała nowe elementy wyposażenia (m.in. ołtarz, chrzcielnicę, ławki, żyrandole).
Wyposażenie.
Budowla posiada trzy nawy i reprezentuje styl dorycko-klasycystyczny, jej mury są pokryte blachą. Posadzka wewnątrz kościoła została wykonana z marmuru. W nastawie ołtarza głównego jest umieszczany obraz (zależnie od okresu liturgicznego wymienia się go). Ołtarz soborowy razem z podium pochodzi z katedry św. Wojciecha w Ełku i został zainstalowany w 1999 roku.

</doc>
<doc id="3167924" url="https://pl.wikipedia.org/wiki?curid=3167924" title="Nierandkowalni">
Nierandkowalni

Undateable – komediowy amerykański serial telewizyjny wyprodukowany przez Warner Bros. Television oraz Doozer Productions. 11 maja 2013 roku NBC zamówiła serial na sezon telewizyjny 2013/14.. Pomysłodawcami serialu są Adam Sztykiel – który opracował serial na podstawie "Undateable: 311 Things Guys Do That Guarantee They Won't Be Dating Or Having Sex" autorstwa Ellen Rakieten – i Anne Coyle. Serial jest emitowany od 29 maja 2014 roku przez stację NBC. 
1 sierpnia 2014 roku stacja NBC zamówiła 2 sezon serialu. W Polsce serial jest emitowany od 4 stycznia 2015 roku przez Comedy Central. 13 maja 2016 roku stacja NBC postanowiła zakończyć produkcję serialu po trzecim sezonie.
Fabuła.
Serial opowiada o kumplach Dannym i Justinie. Justin i jego ekipa nie potrafią sobie znaleźć dziewczyn, Danny chce im w tym pomóc.

</doc>
<doc id="3167928" url="https://pl.wikipedia.org/wiki?curid=3167928" title="Mutěnice (kraj południowomorawski)">
Mutěnice (kraj południowomorawski)

Mutěnice – miejscowość w Czechach, w kraju południowomorawskim w powiecie Hodonin.

</doc>
<doc id="3167931" url="https://pl.wikipedia.org/wiki?curid=3167931" title="Tarnówka (osada w powiecie złotowskim)">
Tarnówka (osada w powiecie złotowskim)

Tarnówka – osada w Polsce położona w województwie wielkopolskim, w powiecie złotowskim, w gminie Tarnówka
Wieś leży na trasie nieistniejącej już linii kolejowej Złotów-Płytnica.
W latach 1975–1998 miejscowość należała administracyjnie do województwa pilskiego.

</doc>
<doc id="3167932" url="https://pl.wikipedia.org/wiki?curid=3167932" title="Rob Cavestany">
Rob Cavestany

Rob Cavestany (ur. 29 października 1968 w San Francisco) – amerykański muzyk, kompozytor i wokalista, instrumentalista. Rob Cavestany znany jest przede wszystkim z występów w thrashmetalowym zespole Death Angel, którego był założycielem. Prowadzi również solową działalność artystyczną. Był także członkiem zespołów Smokestack, Swarm, The Organization oraz The Past.
Muzyk jest endorserem instrumentów firmy Jackson i przetworników EMG. Cavestany używa ponadto, m.in. wzmacniaczy i kolumn głośnikowych firmy Engl.

</doc>
<doc id="3167933" url="https://pl.wikipedia.org/wiki?curid=3167933" title="Mistrzostwa Polski w Skokach Narciarskich 2005">
Mistrzostwa Polski w Skokach Narciarskich 2005

80. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 25 stycznia-8 lutego 2005 roku na skoczni Skalite w Szczyrku i Wielkiej Krokwi w Zakopanem.
W konkursie indywidualnym na skoczni normalnej zwyciężył Adam Małysz, srebrny medal zdobył Krystian Długopolski, a brązowy – Kamil Stoch. Na dużym obiekcie najlepszy okazał się Małysz przed Stochem i Wojciechem Skupieniem.
Konkurs drużynowy na normalnej skoczni wygrał zespół KS Wisła Ustronianka w składzie: Piotr Żyła, Rafał Śliż, Wojciech Tajner i Adam Małysz.
Wyniki.
Konkurs drużynowy na normalnej skoczni (Szczyrk, 25.01.2005).
W konkursie wzięło udział 18 zespołów.
Konkurs indywidualny na normalnej skoczni (Szczyrk, 26.01.2005).
Rozegrano tylko jedną serię konkursową.
W konkursie wzięło udział 52 zawodników.
Konkurs indywidualny na dużej skoczni (Zakopane, 08.02.2005).
W konkursie wzięło udział 52 zawodników. 

</doc>
<doc id="3167934" url="https://pl.wikipedia.org/wiki?curid=3167934" title="Georgette Heyer">
Georgette Heyer

Georgette Heyer (ur. 16 sierpnia 1902, zm. 4 lipca 1974) – angielska pisarka romansów historycznych i powieści kryminalnych.
Jej karierę rozpoczęła w 1921 powieść "Czarna ćma (The Black Moth)", w której umieściła historię swojego młodszego brata.
W 1925 Heyer poślubiła Georga Ronalda Rougiera, inżyniera górnictwa. Przed powrotem do Anglii w 1929 roku para spędziła kilka lat w Tanganice i Macedonii. Pisarka stała się popularna, pomimo premiery podczas strajku generalnego, po opublikowaniu w 1926 powieści "Te stare odcienie (These Old Shades)". Heyer stwierdziła, że dla dobrej sprzedaży nie była potrzebna reklama. Do końca życia nie chciała udzielać wywiadów, opowiadając znajomym: „Moje życie prywatne nie dotyczy nikogo prócz mnie i mojej rodziny”.
Heyer głównie tworzyła romanse historyczne i ich podgatunek "regency romans". Jej romanse regency były inspirowane przez Jane Austen, ale w przeciwieństwie do Austen, która pisała na temat i o czasach, w których żyła, Heyer była zmuszona dodawać dużą ilość informacji na temat okresu, w którym rozgrywała się akcja, tak aby jej czytelnicy wszystko zrozumieli. W celu zapewnienia dokładności, Heyer gromadziła prace źródłowe na temat wszystkich aspektów życia w okresie regencji. Zdaniem niektórych krytyków jej powieści były zbyt szczegółowe, inni zaś uważali, poziom szczegółowości jest największym atutem Heyer. Jej drobiazgowy charakter był również widoczny w jej powieściach historycznych; Heyer nawet odtworzyła przeprawę Wilhelma Zdobywcy do Anglii w powieści "Conqueror".
Począwszy od 1932 roku Heyer corocznie wydawała jeden romans i jeden thriller. Jej mąż często dostarczał podstawowe zarysy fabuły jej thrillerów, pozostawiając Georgette Heyer rozwinięcie relacji postaci i dialogów, tak aby ożywić historię. Mimo że wielu krytyków opisuje powieści detektywistyczne Heyer jako banalne, inni, jak Nancy Wingate chwalą je za dowcip i komedię, a także za ich misterne splecenie fabuły.
Jej sukces był czasem zmącony problemami z inspektorami podatkowymi i rzekomymi plagiatorami. Heyer nie zdecydowała się złożyć pozwów przeciwko podejrzanym złodziejom literackim, ale próbowała wielu sposobów minimalizowania zobowiązań podatkowych. Zmuszona odłożyć prace nad swoim "magnum opus", trylogią opisującą Lancastrów, aby napisać bardziej komercyjne dzieła przynoszące zyski. W końcu do administrowania prawami do jej powieści założyła spółkę z ograniczoną odpowiedzialnością. Została oskarżona kilkakrotnie o zapewnienie sobie zbyt dużego wynagrodzenia. W 1966 roku sprzedała firmę i prawa do siedemnastu powieści na rzecz Booker-McConnell. Heyer kontynuowała pisanie aż do śmierci w lipcu 1974. W tym czasie 48 z jej powieści było nadal wydawane. Jej ostatnia książka, "My Lord John", została opublikowana pośmiertnie.

</doc>
<doc id="3167935" url="https://pl.wikipedia.org/wiki?curid=3167935" title="Josif Hurko">
Josif Hurko



</doc>
<doc id="3167937" url="https://pl.wikipedia.org/wiki?curid=3167937" title="Josif Kobzon">
Josif Kobzon



</doc>
<doc id="3167939" url="https://pl.wikipedia.org/wiki?curid=3167939" title="Josif Chejfic">
Josif Chejfic



</doc>
<doc id="3167941" url="https://pl.wikipedia.org/wiki?curid=3167941" title="Mark Osegueda">
Mark Osegueda

Mark Osegueda (ur. 9 lutego 1969 w San Francisco) – amerykański wokalista i autor tekstów. Mark Osegueda znany jest przede wszystkim z występów w thrashmetalowym zespole Death Angel. Muzyk był także członkiem zespołów Silver Circus, Swarm i The Past.

</doc>
<doc id="3167943" url="https://pl.wikipedia.org/wiki?curid=3167943" title="Pagoda Botahtaung">
Pagoda Botahtaung

Pagoda Botahtaung (birm. ဗိုလ်တထောင်ဘုရား //; ) – pagoda położona w dzielnicy Botahtaung w Rangunie nad brzegiem rzeki Yangon.
Legendy.
Jak w przypadku wielu innych birmańskich pagód, istnieją bardzo liczne, pochodzące z różnych okresów, wielowątkowe i wielowarstwowe, często sprzeczne wersje legend wyjaśniających powstanie pagody Botahtaung. Łączy je jedynie datowanie powstania pagody na I tysiąclecie przed Chr.
Obecna wersja.
Najnowsza wersja legendy powstała już po odbudowaniu pagody w roku 1953 jako element budowanego przez nowe, niepodległe państwo birmańskie mitu założycielskiego wiążącego powstanie jego stolicy z relikwiami Buddy. Mit ten obejmuje też pagody Sule i Szwedagon czyniąc z nich w ten sposób najważniejsze buddyjskie obiekty sakralne Rangunu.
Pagoda miała zostać wybudowana w miejscu, gdzie król Okkalapa powitał przybywających z Indii dwóch braci-kupców – Tapussę i Bllikę – wiozących relikwie Buddy w postaci jego sześciu włosów. W trakcie podróży byli oni eskortowani przez tysiąc wojowników będących dowódcami – stanowi to wyjaśnienie nazwy pagody. Włosy Buddy miały być przechowywane w pagodzie Botahtaung przez sześć miesięcy, do czasu ukończenia budowy pagody Szwedagon mającej być ostatecznym miejscem przechowywania relikwii. Jeden z włosów król Okkalapa miał podarować Pagodzie na zawsze, była więc ona pierwszym miejscem w Rangunie przechowującym relikwię włosa Buddy – głoszący ten fakt napis znajduje się nad wejściem na jej teren.
Według jednej z odmian legendy, tysiąc dowódców miało towarzyszyć nie braciom-kupcom, a ośmiu indyjskim mnichom wiozącym do Birmy relikwie w postaci włosa i fragmentów kości pozostałych po kremacji ciała Buddy. Relikwie te miały zostać złożone w miejscu, gdzie wybudowano stupę
Starsze wersje.
Do połowy lat 50. XX w. legendy wiązały znajdujące się w pagodzie relikwie Buddy z królem Pada (w pobliżu Thanlyin) – Bawgatheną. Miał on panować jeszcze za życia Buddy bądź też kilkaset lat po jego śmierci, za czasów króla Aśoki. Przypisywano mu obdarowanie otrzymanymi z Cejlonu relikwiami Buddy kilku pagód w rejonie Rangunu, w tym Sule i Botahtaung. Istnienie tych legend potwierdzają kroniki z XIX w., jednak powstały one prawdopodobnie w wieku wcześniejszym. Córka króla Bawgatheny miała stać się obiektem zalotów syna króla Okkalapy. Podczas jednej ze schadzek miał on utonąć. Jego ciało skremowano, a na miejscu stosu wybudowano stupę Botahtaung. W budowie tej miało uczestniczyć tysiąc dowódców, co wyjaśniało nazwę stupy. Historia nieszczęśliwego księcia została całkowicie zapomniana, a jedynym jej elementem, który został przyswojony przez współczesną wersję legendy jest udział tysiąca wojowników w jej powstaniu.
Historia.
Dokładna data wybudowania pagody nie jest znana. Według legend miała powstać jeszcze za życia Buddy, a więc ponad 2 500 lat temu. Badania znajdowanych na terenie pagody artefaktów wskazują jednak na I tysiąclecie po Chr. Była jedną z wielu podobnych stup wybudowanych na obszarze dzisiejszego Rangunu. Jej znaczenie wzrosło prawdopodobnie w XVIII w. po uczynieniu przez króla Alaungpayę z Rangunu głównego ośrodka handlu morskiego w miejsce Pegu. Stupa przedstawiona jest na pochodzącej z 1850 r. birmańskiej mapie, co oznacza że należała do ważniejszych obiektów i nie popadła w ruinę, jak wiele innych obiektów sakralnych w tym okresie. Jeszcze w latach 30. XX w. pagoda znana była jedynie jako obiekt upamiętniający miejsce kremacji zwłok syna króla Okkalapy. 
8 listopada 1943 stupa została całkowicie zniszczona podczas bombardowania Rangunu przez Brytyjczyków. Za radą astrologów odbudowę pagody rozpoczęto 8 stycznia 1948 (dzień odzyskania niepodległości przez Birmę) o godzinie 08:45 rano ceremonią jednoczesnego wbicia w grunt pięciu złotych kołków. Po oznaczeniu w ten sposób miejsca budowy rozpoczęto uprzątanie terenu z gruzu. W trakcie tych prac odzyskano wiele srebrnych i brązowych wizerunków, monet i ornamentów, które były wystawione na widok publiczny w pagodzie przed jej zniszczeniem. Podczas wykonywania wykopu pod fundamenty budynku, na głębokości ok. metra odkryto komorę o wymiarach podstawy ok. 6 x 6 m i wysokości 1,82 m, zwężającą się ku górze. Wewnątrz znaleziono szkatułę z relikwiarzem. Odkrycie relikwii miało doniosłe znaczenie, gdyż zostało potraktowane jako potwierdzenie prawdziwości birmańskich legend podważanej przez brytyjskich historyków ery kolonialnej. Odbudowa pagody zajęła 6 lat.
Obecnie pagoda Botahtaung należy do najważniejszych obiektów religijnych Rangunu. W 1994 wystawiono w niej pożyczoną z Chin relikwię zęba Buddy. 
Konstrukcja pagody i teren wokół niej.
Stupę odbudowano w oryginalnej formie – w stylu mońskim, na planie ośmiokąta. Mierząca 40,18 m konstrukcja ze zbrojonego betonu stanęła na kwadratowej platformie o boku 29,26 m. W odróżnieniu od innych budowli tego rodzaju stupa zawiera wewnątrz wolną przestrzeń, do której mają dostęp wierni. W jej centrum pozostawiono szyb prowadzący do oryginalnej komory relikwiarza. Same relikwie umieszczono w ołtarzu. Pozostałe znalezione przy odbudowie pagody przedmioty umieszczono wewnątrz niej za szklanymi ścianami.
Cały teren zajmowany przez pagodę i otaczające ją obiekty zajmuje 2,63 ha. W rozrzuconych wokół niej budynkach znajdują się naturalnej wielkości wizerunki natów (w tym Thagyamina i Bo Bo Gyi), ważnych osobistości z historii birmańskiego buddyzmu i buddyjskich legend. Przechowywane jest w nich też "hti" umieszczone uroczyście na kilka dni w grudniu 1953 na szczycie pagody z udziałem premiera U Nu. Na terenie wokół pagody znajduje się też staw, w którym żyją żółwie – ich dokarmianie pozwala wiernym na uzyskanie zasługi religijnej.
W oddzielnym budynku umieszczono też wizerunek bogini Mya Nan Mwe (). Należy ona do klasy birmańskich bogiń określanych jako "ussa-saung" () – mają one strzec ukrytych pod nimi w głębi ziemi skarbów, a ich moc ma zależeć od wartości pilnowanych kosztowności. Wierni zwracają się do nich z prośbami o pomyślność finansową i uchronienie przed ruiną. Boginie te przedstawiane są jako młode kobiety ubrane zawsze w zielone (szmaragdowe) szaty. Mya Nan Mwe miała wcześniej swoje pomieszczenie na platformie pagody, jednak jej wizerunek cieszył się taką popularnością, że zaczął przyćmiewać samą stupę. Z tego powodu w 1990 przeniesiono jej wizerunek do nowo wzniesionego budynku po drugiej stronie ulicy. 
Relikwie.
Paradoksalnie, zburzenie pagody przyczyniło się do wzrostu jej znaczenia – w zgliszczach odnaleziono komorę relikwiarza, a w niej kamienną szkatułę w kształcie stupy o średnicy 54 cm i wysokości 99 cm. Wokół niej rozmieszczone były laterytowe posążki natów. Ponadto w komorze relikwiarza znaleziono jeszcze około siedmiuset cennych przedmiotów, w tym terakotowe płytki wotywne, drogie kamienie i ozdoby z metali szlachetnych i brązu. Po zasięgnięciu opinii piętnastu starszych rangą duchownych buddyjskich zdecydowano się na otwarcie szkatuły relikwiarza. Otwarcie to miało charakter publicznej ceremonii odbywającej się w obecności tłumów wiernych przybyłych z całego kraju. Relikwiarz zawierał mniejszą, kamienną, pozłacaną stupę, a ta z kolei jeszcze mniejszą pagodę wykonaną ze złota i stojącą na srebrnej tacy oraz bardzo stary kamienny posążek. Wewnątrz złotej stupy znaleziono mały (ok. 2 x 1 cm), złoty, cylindryczny pojemnik zawierający włos oraz dwa kawałki kości wielkości ziarna gorczycy.

</doc>
<doc id="3167945" url="https://pl.wikipedia.org/wiki?curid=3167945" title="Josif Bieły">
Josif Bieły



</doc>
<doc id="3167946" url="https://pl.wikipedia.org/wiki?curid=3167946" title="Marian Czarnek">
Marian Czarnek

Marian Czarnek, właśc. Czesław Marian Czarnek (ur. 8 września 1898 w Nowej Grobli, zm. 7 czerwca 1967 w Rzeszowie) – legionista, doktor praw, sędzia, polityk, poseł na Sejm RP V kadencji (1938–1939), działacz społeczny.
Życiorys.
Syn Bronisława i Wandy, z domu Bartoszyńska. Urodził się jako Czesław Marian Czarnek, jednak w późniejszych latach nie używał pierwszego imienia. Uczęszczał trzy lata do gimnazjum w Rzeszowie (1911-1913), następnie do gimnazjów w Dębicy i Tarnowie. Podczas I wojny światowej przystąpił do szeregów Legionów Polskich, po czym został zwolniony z uwagi na wiek małoletni. W lutym 1916 zgłosił się do batalionu uzupełniającego Legionów Polskich w Kozienicach, lecz został zwolniony ze względu na stan zdrowia. W czerwcu 1916 został aresztowany w Tarnowie, po czym przez dwa miesiące był osadzony w więzieniu Montelupich w Krakowie. Od lutego 1917 służył w 2 pułku piechoty Legionów, w czerwcu 1917 został zwolniony na roczny urlop zdrowotny. Po wybuchu wojny polsko-bolszewickiej zgłosił się ochotniczo do Wojska Polskiego, lecz otrzymał odmowę przyjęcia z powodu stanu zdrowia. Zdał maturę w 1917. W 1918 rozpoczął studia na Wydziale Prawa Uniwersytetu Jagiellońskiego, które ukończył w niepodległej II Rzeczypospolitej w 1924 z tytułem doktora praw. W latach 1924–1927 odbył aplikację sądową w Rzeszowie. Pracował jako sędzia i naczelnik Sądu Grodzkiego w Sokołowie Małopolskim. Został radnym i otrzymał tytuł honorowego obywatela tego miasta. Od 1932 do 1939 był naczelnikiem Sądu Grodzkiego w Krośnie. Od 1934 był radnym miasta Krosna i przewodniczącym Urzędu Rozjemczego dla Spraw Finansowo-Rolnych w tym mieście. Pełnił funkcje wiceprezesa Związku Strzeleckiego i prezesa Towarzystwa Szkoły Ludowej w Sokołowie Małopolskim i Krośnie. Od 1938 był członkiem zarządu głównego Towarzystwa Szkoły Ludowej w Krakowie.
Należał do Obozu Zjednoczenia Narodowego. Jesienią 1938 z jego list został wybrany posłem Sejmu RP V kadencji (1938–1939) z okręgu wyborczego 77 w Sanoku (powiaty: sanocki, krośnieński, leski i brzozowski) (otrzymał 15209 głosów). W parlamencie był członkiem Komisji Prawniczej. Został przewodniczącym Koła Parlamentarnego Posłów Ziem Górskich.
Po wybuchu II wojny światowej i agresji ZSRR na Polskę został aresztowany przez NKWD i był osadzony w Mościskach, następnie zwolniony. Po wojnie prowadził kancelarię adwokacką w Rozwadowie nad Sanem oraz pracował jako adwokat w Krakowie i Rzeszowie.

</doc>
<doc id="3167948" url="https://pl.wikipedia.org/wiki?curid=3167948" title="Trzebiechów (osada leśna w powiecie zielonogórskim)">
Trzebiechów (osada leśna w powiecie zielonogórskim)

Trzebiechów – osada leśna w Polsce położona w województwie lubuskim, w powiecie zielonogórskim, w gminie Trzebiechów.
Położona w pradolinie Odry (Kotlina Kargowska) 40 km na wschód od Zielonej Góry.
W latach 1975–1998 należała administracyjnie do województwa zielonogórskiego.

</doc>
<doc id="3167949" url="https://pl.wikipedia.org/wiki?curid=3167949" title="Saghez">
Saghez



</doc>
<doc id="3167950" url="https://pl.wikipedia.org/wiki?curid=3167950" title="Will Carroll">
Will Carroll

Will Carroll (ur. 13 maja 1973 w San Francisco) – amerykański perkusista. Członek zespołów Death Angel, Scarecrow, The Past oraz Warning S.F.. Wcześniej występował w grupach Machine Head, MindZone, Old Grandad, Serpent Crown, Ulysses Siren, Vicious Rumors oraz Warfare D.C..
Muzyk jest endorserem instrumentów firm Pearl, Silverfox Percussion, Remo oraz Meinl.

</doc>
<doc id="3167951" url="https://pl.wikipedia.org/wiki?curid=3167951" title="Mistrzostwa Świata w Podnoszeniu Ciężarów 1920">
Mistrzostwa Świata w Podnoszeniu Ciężarów 1920

20. Mistrzostwa Świata w Podnoszeniu Ciężarów, które odbyły się w Wiedniu w dniach 4 - 8 września 1920. W tabeli medalowej tryumfowali Niemcy. Udział wzięło 74 zawodników. 

</doc>
<doc id="3167953" url="https://pl.wikipedia.org/wiki?curid=3167953" title="Józef Juzowski">
Józef Juzowski



</doc>
<doc id="3167955" url="https://pl.wikipedia.org/wiki?curid=3167955" title="Thomas Neuwirth">
Thomas Neuwirth



</doc>
<doc id="3167956" url="https://pl.wikipedia.org/wiki?curid=3167956" title="Mistrzostwa Świata w Podnoszeniu Ciężarów 1922">
Mistrzostwa Świata w Podnoszeniu Ciężarów 1922

21. Mistrzostwa Świata w Podnoszeniu Ciężarów, które odbyły się w Tallinie w dniach 29 - 30 kwietnia 1922. W tabeli medalowej tryumfowali Estończycy. Udział wzięło 33 zawodników. 

</doc>
<doc id="3167960" url="https://pl.wikipedia.org/wiki?curid=3167960" title="Herb piratów">
Herb piratów

Herb piratów () – dramatyczny amerykański serial telewizyjny wyprodukowany przez Sachs-Judah Productions oraz Sony Pictures Television. Pomysłodawcą serialu jest Neil Cross, który jednocześnie napisał scenariusz na podstawie "The Republic of Pirates" Colina Woodard. Premierowy odcinek serial został wyemitowany 30 maja 2014 przez NBC. 25 lipca 2014 stacja NBC ogłosiła anulowanie serialu po jednym sezonie . W Polsce emitowany od 2 stycznia 2015 do 27 lutego 2015 przez TVP1.
Fabuła.
Akcja serialu dzieje się w latach 1715-1725, który był erą piratów. Fabuła serialu opowiada o najważniejszych piratach, którzy stworzyli państwo New Providence.

</doc>
<doc id="3167963" url="https://pl.wikipedia.org/wiki?curid=3167963" title="Stade Olimpique de Colombes">
Stade Olimpique de Colombes



</doc>
<doc id="3167964" url="https://pl.wikipedia.org/wiki?curid=3167964" title="Stade Chapou">
Stade Chapou



</doc>
<doc id="3167965" url="https://pl.wikipedia.org/wiki?curid=3167965" title="Maciej Rybiński (duchowny)">
Maciej Rybiński (duchowny)

Maciej Rybiński (ur. w 1566, zm. 20 maja 1612 w Poznaniu) – senior Jednoty braci czeskich.
Życiorys.
Syn Jana Ryby, Czecha, a urodzony zapewne w Barcinie. Uczęszczał w 1581 roku do gimnazjum gdańskiego, a później wrocławskiego. Przebywał w Heidelbergu w 1584 roku na tamtejszym uniwersytecie. W Wieruszowie w 1589 roku został ministrem zboru, a następnie pełnił tę funkcję w Poznaniu oraz w Baranowie Sandomierskim w latach 1596–1608. W 1608 roku został obrany seniorem Jednoty i osiedlił się w Ostrorogu. Wsławił się przekładem psałterza opublikowanego w drukarni Sebastiana Sternackiego w roku 1605. Psalmy dostosowane były do melodii kalwińskiego psałterza francuskiego. Psałterz ten był wielokrotnie wydawany i przerabiany. Zmarł 20 maja 1612 roku w Poznaniu. Miał syna Jana.
O przekładach Macieja Rybińskiego w 1619 r. pisał Jakub Gembicki:

</doc>
<doc id="3167968" url="https://pl.wikipedia.org/wiki?curid=3167968" title="Thanatephorus">
Thanatephorus

Thanatephorus Donk (strzępniczek) – rodzaj grzybów z rodziny podstawkorożkowatych ("Ceratobasidiaceae"). W Polsce występuje 5 gatunków.
W 2022 roku jest to już takson nieaktualny. Gatunki do niego zaliczane zostały przeniesione do rodzaju "Rhizoctonia"
Systematyka i nazewnictwo.
Pozycja w klasyfikacji według Index Fungorum: "Ceratobasidiaceae, Cantharellales, Incertae sedis, Agaricomycetes, Agaricomycotina, Basidiomycota, Fungi".
Synonimy nazwy naukowej: "Aquathanatephorus" C.C. Tu &amp; Kimbr., "Cejpomyces" Svrček &amp; Pouzar, "Oncobasidium" P.H.B. Talbot &amp; Keane, "Tofispora" G. Langer, "Uthatobasidium" Donk, "Ypsilonidium" Donk.
"Thanatephorus" jest teleomorfą wielu gatunków z rodzaju "Rhizoctonia". Polską nazwę rodzaju nadał Władysław Wojewoda w 2003 r., wcześniej używał nazwy krótkopodstawkowiec. Nadał też nazwy kilku gatunkom, ponieważ jednak za nazwę naukową przyjęto nazwę ich anamorf, nazwy przez niego nadane są niespójne z nazwami naukowymi.

</doc>
<doc id="3167969" url="https://pl.wikipedia.org/wiki?curid=3167969" title="Burmistrzowie Miasta Gdańska">
Burmistrzowie Miasta Gdańska



</doc>
<doc id="3167971" url="https://pl.wikipedia.org/wiki?curid=3167971" title="Strzępniczek">
Strzępniczek



</doc>
<doc id="3167973" url="https://pl.wikipedia.org/wiki?curid=3167973" title="Eyravallen">
Eyravallen



</doc>
<doc id="3167975" url="https://pl.wikipedia.org/wiki?curid=3167975" title="Ilam (Iran)">
Ilam (Iran)

Ilam – miasto w zachodnim Iranie, w ostanie Ilam, w Kurdystanie. W 2006 roku miasto liczyło 155 289 mieszkańców w 34 549 rodzinach. Jest stolicą ostanu Ilam. W mieście znajduje się port lotniczy Ilam.

</doc>
<doc id="3167977" url="https://pl.wikipedia.org/wiki?curid=3167977" title="Reprezentacja NRD w piłce siatkowej mężczyzn">
Reprezentacja NRD w piłce siatkowej mężczyzn



</doc>
<doc id="3167978" url="https://pl.wikipedia.org/wiki?curid=3167978" title="Reprezentacja NRD w hokeju na lodzie mężczyzn">
Reprezentacja NRD w hokeju na lodzie mężczyzn



</doc>
<doc id="3167980" url="https://pl.wikipedia.org/wiki?curid=3167980" title="Reprezentacja NRD w koszykówce mężczyzn">
Reprezentacja NRD w koszykówce mężczyzn



</doc>
<doc id="3167981" url="https://pl.wikipedia.org/wiki?curid=3167981" title="Reprezentacja NRD w skokach narciarskich">
Reprezentacja NRD w skokach narciarskich



</doc>
<doc id="3167982" url="https://pl.wikipedia.org/wiki?curid=3167982" title="Reprezentacja NRD w rugby union mężczyzn">
Reprezentacja NRD w rugby union mężczyzn



</doc>
<doc id="3167983" url="https://pl.wikipedia.org/wiki?curid=3167983" title="Blok (zabieg medyczny)">
Blok (zabieg medyczny)



</doc>
<doc id="3167984" url="https://pl.wikipedia.org/wiki?curid=3167984" title="Reprezentacja NRD w piłce siatkowej kobiet">
Reprezentacja NRD w piłce siatkowej kobiet



</doc>
<doc id="3167985" url="https://pl.wikipedia.org/wiki?curid=3167985" title="Reprezentacja NRD w piłce ręcznej mężczyzn">
Reprezentacja NRD w piłce ręcznej mężczyzn



</doc>
<doc id="3167986" url="https://pl.wikipedia.org/wiki?curid=3167986" title="Reprezentacja NRD w piłce ręcznej kobiet">
Reprezentacja NRD w piłce ręcznej kobiet



</doc>
<doc id="3167987" url="https://pl.wikipedia.org/wiki?curid=3167987" title="Ghasr-e Szirin">
Ghasr-e Szirin

Ghasr-e Szirin (perski: قصرشيرين, قەسر) – miasto w zachodnim Iranie, w ostanie Kermanszah. W 2006 roku miasto liczyło 15 437 mieszkańców w 3 893 rodzinach. Większość z nich to Kurdowie, będący szyitami i jarsanitami.

</doc>
<doc id="3167988" url="https://pl.wikipedia.org/wiki?curid=3167988" title="Michów (gromada)">
Michów (gromada)

Michów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Michów z siedzibą GRN w Michowie utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Michów, Rudzienko wieś, Rudzienko kol. i Natalin ze zniesionej gminy Michów oraz obszar dotychczasowej gromady Trzciniec ze zniesionej gminy Abramów w powiecie lubartowskim, a także obszar dotychczasowej gromady Miastkówek ze zniesionej gminy Baranów w powiecie puławskim w tymże województwie. Dla gromady ustalono 27 członków gromadzkiej rady narodowej.
1 stycznia 1959 do gromady Michów włączono kolonie Meszno i Kruszyna ze znoszonej gromady Zagóźdź w powiecie puławskim w tymże województwie.
1 stycznia 1960 do gromady Michów włączono obszar zniesionej gromady Katarzyn, a także wieś i kolonię Ostrów, kolonię Szczuchnia i kolonię Wymysłów ze zniesionej gromady Krupy w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lubartowskim reaktywowano gminę Michów.

</doc>
<doc id="3167989" url="https://pl.wikipedia.org/wiki?curid=3167989" title="Serniki (gromada)">
Serniki (gromada)

Serniki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Serniki z siedzibą GRN w Sernikach utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Wola Sernicka i Serniki ze zniesionej gminy Serniki oraz obszar dotychczasowej gromady Chlewiska ze zniesionej gminy Tarło w tymże powiecie. Dla gromady ustalono 21 członków gromadzkiej rady narodowej.
1 stycznia 1960 do gromady Serniki włączono obszar zniesionej gromady Nowawola oraz wieś i kolonię Wólka Zabłocka ze zniesionej gromady Wólka Zabłocka w tymże powiecie.
1 stycznia 1962 do gromady Serniki włączono wieś i kolonię Nowa Wieś ze zniesionej gromady Brzostówka w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lubartowskim reaktywowano gminę Serniki.

</doc>
<doc id="3167991" url="https://pl.wikipedia.org/wiki?curid=3167991" title="Niemce (gromada)">
Niemce (gromada)

Niemce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niemce z siedzibą GRN w Niemcach utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Niemce i Wola Niemiecka ze zniesionej gminy Niemce w tymże powiecie. Dla gromady ustalono 23 członków gromadzkiej rady narodowej.
1 stycznia 1960 do gromady Niemce włączono obszar zniesionej gromady Nasutów (wieś i kolonię Nasutów, gajówkę Podnasutów, wieś leśniczówkę Nowy Staw, gajówkę Gańcze, osadę Stary Tartak, wieś Rudka Kozłowiecka i gajówkę Dąbrowa) w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 obszar zniesionej gromady Niemce włączono do powiatu lubelskiego, gdzie tego samego dnia reaktywowano gminę Niemce.

</doc>
<doc id="3167992" url="https://pl.wikipedia.org/wiki?curid=3167992" title="Krzysztof Lausch">
Krzysztof Lausch

Krzysztof Lausch (ur. 1954, zm. 28 kwietnia 2014 w Poznaniu) – polski pedagog specjalny, współtwórca programu nauczania religii w polskich szkołach specjalnych.
Przez 22 lata był dyrektorem Zespołu Szkół Specjalnych nr 103 w Poznaniu przy ul. Rycerskiej. Inicjator powstania w 1995 szkolnego oddziału dla dzieci niepełnosprawnych przy ul. św. Floriana w Poznaniu. Wprowadził w tych placówkach wielospecjalistyczną diagnozę indywidualnego przypadku na podstawie której układano spersonifikowane programy terapii i nauczania dzieci. Był współtwórcą programu nauczania religii w szkołach specjalnych. Twórca znaków pomagających dzieciom niepełnosprawnym intelektualne przeżywanie katolickiej mszy, a także systemu wspomagającego zrozumienie istoty Pierwszej Komunii Świętej. W latach 2000-2004 był członkiem Rady Osiedla Św. Łazarz w Poznaniu. Zmarł po ciężkiej chorobie. Pochowany 2 maja 2014 na cmentarzu Górczyńskim w Poznaniu.

</doc>
<doc id="3167995" url="https://pl.wikipedia.org/wiki?curid=3167995" title="Ludwin (gromada)">
Ludwin (gromada)

Ludwin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ludwin z siedzibą GRN w Ludwinie utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Ludwin wieś, Ludwin kol., Zezulin Dalszy, Grądy, Godziembów i Dratów ze zniesionej gminy Ludwin w tymże powiecie. Dla gromady ustalono 15 członków gromadzkiej rady narodowej.
1 stycznia 1960 do gromady Ludwin włączono wieś Krzczeń oraz kolonie Dratów, Dąbrowa i Krzczeń ze zniesionej gromady Rogóźno w tymże powiecie.
1 stycznia 1962 do gromady Ludwin włączono wieś Zezulin, kolonię Zezulin Niższy, kolonię Przymuszew, kolonię Kocia Góra i kolonię Radzic Stary ze zniesionej gromady Zezulin w tymże powiecie.
1 stycznia 1969 do gromady Ludwin włączono obszar zniesionej gromady Piaseczno w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lubartowskim reaktywowano gminę Ludwin (od 1999 gmina Ludwin znajduje się w powiecie łęczyńskim w woj. lubelskim).

</doc>
<doc id="3167996" url="https://pl.wikipedia.org/wiki?curid=3167996" title="Spiczyn (gromada)">
Spiczyn (gromada)

Spiczyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Spiczyn z siedzibą GRN w Spiczynie utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Spiczyn, Charlęż, Jawidz, Ludwików, Kijany, Kijany Kościelne i Stawek ze zniesionej gminy Spiczyn w tymże powiecie. Dla gromady ustalono 27 członków gromadzkiej rady narodowej.
1 stycznia 1962 do gromady Spiczyn włączono obszar zniesionej gromady Zawieprzyce oraz kolonię Ziółków i kolonię Ziółków nr 1 ze zniesionej gromady Zezulin w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie lubartowskim reaktywowano gminę Spiczyn (od 1999 gmina Spiczyn znajduje się w powiecie łęczyńskim w woj. lubelskim).

</doc>
<doc id="3167998" url="https://pl.wikipedia.org/wiki?curid=3167998" title="Sherman Hall">
Sherman Hall

Sherman Hall (ur. 11 maja 1885 w Cambridge, zm. 20 lipca 1954 w Poughkeepsie) – amerykański szermierz.
W 1912 wystartował na igrzyskach olimpijskich w szpadzie indywidualnie i drużynowo oraz florecie indywidualnie. W szpadzie indywidualnie odpadł w pierwszej rundzie, we florecie indywidualnie odpadł w półfinale, natomiast amerykańska drużyna szpady z Hallem w składzie zajęła 9. miejsce. Czterokrotny mistrz USA we florecie (1912, 1917, 1919, 1920) i trzykrotny w szabli (1915, 1916, 1920). Reprezentował klub NYAC Nowy Jork.

</doc>
<doc id="3167999" url="https://pl.wikipedia.org/wiki?curid=3167999" title="Ostrówek (gromada w powiecie lubartowskim, 1954–1959)">
Ostrówek (gromada w powiecie lubartowskim, 1954–1959)

Ostrówek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ostrówek z siedzibą GRN w Ostrówku utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Ostrówek wieś, Ostrówek kol., Antoniówka, Cegielnia, Kamienowola i Luszawa ze zniesionej gminy Leszkowice oraz obszary dotychczasowych gromad Dębica kol. i Jeleń ze zniesionej gminy Czemierniki w tymże powiecie. Dla gromady ustalono 21 członków gromadzkiej rady narodowej.
1 stycznia 1960 gromadę zniesiono, włączając jej obszar do nowo utworzonej gromady Kamiennowola w tymże powiecie.
Uwaga: Gromada Ostrówek (o zupełnie innym zasięgu terytorialnym) istniała w powiecie lubartowskim również w latach 1969–1972.

</doc>
<doc id="3168000" url="https://pl.wikipedia.org/wiki?curid=3168000" title="Dworek Opartowo">
Dworek Opartowo

Dworek Opartowo – zabytkowy dwór w Rajgrodzie. Mieści się w Opartowie nad Jeziorem Rajgrodzkim.
Został zbudowany pod koniec XIX wieku. W 1986 zespół dworski wraz z parkiem, czworakiem, stodołą i oborą został wpisany do rejestru zabytków.

</doc>
<doc id="3168003" url="https://pl.wikipedia.org/wiki?curid=3168003" title="Łucka (gromada)">
Łucka (gromada)

Łucka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łucka z siedzibą GRN w Łucce utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Łucka kol., Łucka wieś, Trzciniec, Annobór i Wandzin ze zniesionej gminy Łucka oraz obszar dotychczasowej gromady Majdan Kozłowiecki ze zniesionej gminy Niemce w tymże powiecie. Dla gromady ustalono 24 członków gromadzkiej rady narodowej.
1 stycznia 1960 do gromady Łucka włączono obszar zniesionej gromady Wólka Rokicka w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3168006" url="https://pl.wikipedia.org/wiki?curid=3168006" title="Rudno (gromada w powiecie lubartowskim)">
Rudno (gromada w powiecie lubartowskim)

Rudno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rudno z siedzibą GRN w Rudnie utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Rudno, Zofianówka, Elżbietów, Rawa, Młyniska, Podlodówek, Gołąb wieś i Aleksandrówka ze zniesionej gminy Rudno w tymże powiecie. Dla gromady ustalono 24 członków gromadzkiej rady narodowej.
1 stycznia 1960 do gromady Rudno włączono wieś Gawłówka, kolonię Grabów i kolonie Stasin ze zniesionej gromady Sobolew, wieś Krupy, wieś i leśniczówkę Lipniak, wieś i kolonię Giżyce oraz wieś Wólka Michowska ze zniesionej gromady Krupy oraz wieś Wypnicha i kolonię Gołąb ze zniesionej gromady Wypnicha w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3168008" url="https://pl.wikipedia.org/wiki?curid=3168008" title="Samoklęski (gromada w powiecie lubartowskim)">
Samoklęski (gromada w powiecie lubartowskim)

Samoklęski – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łucka z siedzibą GRN w Samoklęskach utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Samoklęski, Samoklęski Ośrodek, Samoklęski kol., Amelin, Bratnik, Rudka Gołębska i Syry ze zniesionej gminy Samoklęski oraz obszar dotychczasowej gromady Kierzkówka kol. ze zniesionej gminy Kamionka w tymże powiecie. Dla gromady ustalono 20 członków gromadzkiej rady narodowej.
1 stycznia 1960 do gromady Samoklęski włączono obszar zniesionej gromady Starościn (wieś Starościn, kolonie Starościn, Milin i Okrągłe oraz wsie Kruk, Zofia, Biadaczka, Wólka Krasienińska i Dąbrówka) oraz wieś Stanisławów Duży, kolonię Justynów, wieś Michałówka i kolonię Stanisławów Mały ze zniesionej gromady Wypnicha w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3168010" url="https://pl.wikipedia.org/wiki?curid=3168010" title="Rozkopaczew (gromada)">
Rozkopaczew (gromada)

Rozkopaczew – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rozkopaczew z siedzibą GRN w Rozkopaczewie utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Rozkopaczew, Rudka Kijańska, Wólka Stara i Radzic Nowy ze zniesionej gminy Ludwin w tymże powiecie. Dla gromady ustalono 23 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3168014" url="https://pl.wikipedia.org/wiki?curid=3168014" title="Rejon gurjewski">
Rejon gurjewski



</doc>
<doc id="3168015" url="https://pl.wikipedia.org/wiki?curid=3168015" title="Lubartów (gromada)">
Lubartów (gromada)

Lubartów (od 29 II 1956 "Lisów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lubartów z siedzibą GRN w mieście Lubartowie (nie wchodzącym w jej skład) utworzono – jako jedną z 8759 gromad na obszarze Polski – w powiecie lubartowskim w woj. lubelskim na mocy uchwały nr 11 WRN w Lublinie z dnia 5 października 1954. W skład jednostki weszły obszary dotychczasowych gromad Lisów, Brzeziny, Szczekarków, Wincentów, Wola Lisowska, Wola Mieczysławska i Mieczysławka ze zniesionej gminy Łucka oraz obszar dotychczasowej gromady Trójnia ze zniesionej gminy Firlej w tymże powiecie. Dla gromady ustalono 27 członków gromadzkiej rady narodowej.
Gromadę Lubartów zniesiono 29 lutego 1956 w związku z przeniesieniem siedziby siedziby GRN z Lubartowa do Lisowa i zmianą nazwy jednostki na "gromada Lisów".

</doc>
<doc id="3168016" url="https://pl.wikipedia.org/wiki?curid=3168016" title="The Sacrament (film)">
The Sacrament (film)

The Sacrament to amerykański film fabularny z 2013 roku, napisany, wyreżyserowany i zmontowany przez Ti Westa. Obraz, stanowiąc połączenie horroru i thrillera, przynależy do nurtu filmowego o nazwie „found footage”. Fabuła filmu odwołuje się do tragicznych wydarzeń z listopada 1978 roku, kiedy mieszkańcy gujańskiej osady Jonestown, pod naciskiem kaznodziei Jima Jonesa, popełnili masowe samobójstwo. Światowa premiera "The Sacrament" odbyła się we wrześniu 2013 podczas Międzynarodowego Festiwal Filmowego w Wenecji.

</doc>
<doc id="3168017" url="https://pl.wikipedia.org/wiki?curid=3168017" title="Erik Harling">
Erik Harling

Knut Erik Morgan Harling (ur. 11 maja 1910 w Sztokholmie, zm. 16 listopada 1978 w Nacka) – szwedzki pływak.
Siedmiokrotny mistrz Szwecji na 200 m stylem klasycznym z lat 1927-1932 i 1935.
W 1928 wystartował na igrzyskach olimpijskich, na których zajął 5. miejsce na 200 m stylem klasycznym z czasem finałowym 2:56,8 s.

</doc>
<doc id="3168020" url="https://pl.wikipedia.org/wiki?curid=3168020" title="Tomentella">
Tomentella

Tomentella Pers. ex Pat. (kutnerka) – rodzaj grzybów z rodziny chropiatkowatych ("Thelephoraceae").
Charakterystyka.
Nadrzewne grzyby saprotroficzne. Owocniki jednoroczne, rozpostarte (resupinatowe), rozpostarto-odgięte, strzępiaste, pajęczynowate, czasami inkrustowane. Warstwa płodna ciągła lub nieciągła, czerwona, żelazista, żółta, beżowa, brązowa, zielona, oliwkowa, szara lub czarna. Brzeg pajęczynowaty, strzępiasty, włochaty, lub włókienkowaty, zwykle bledszy niż warstwa płodna. Powierzchnia hymenialna gładka, ziarnista, brodawkowata lub ząbkowana. Pod działaniem KOH owocnik często ciemnieje.
System strzępkowy monomityczny lub dimityczny. Strzępki generatywne subikulum często więcej niż jednego rodzaju, cienkościenne lub grubościenne, z przegrodami, licznymi sprzążkami, zazwyczaj pigmentowane. Podstawki maczugowate, często z przegrodami poprzecznymi, 4-sterygmowe. Cystydy nieobecne lub obecne, jeśli są to spiczaste, maczugowate lub główkowate. Bazydiospory zwykle pigmentowane w odcieniach brązu, zieleni lub czerwieni i zwykle w odcieniach brązu w KOH. U różnych gatunków mają różnorodny kształt i ornamentację.
Systematyka i nazewnictwo.
Pozycja w klasyfikacji według Index Fungorum: "Thelephoraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Synonimy: "Acrotamnium" Nees,
"Caldesiella" Sacc.,
"Cyphellina" Rick,
"Hydnopsis" (J. Schröt.) Rea,
"Hypochnus" Fr.,
"Karstenia" Britzelm.,
"Odontium" Raf.,
"Phaeodon" subgen. "Hydnopsis" J. Schröt.,
"Prillieuxia" Sacc. &amp; P. Syd.,
"Tomentella" Johan-Olsen,
"Tomentellastrum" Svrček,
"Tomentellina" Höhn. &amp; Litsch.
Polską nazwę nadał Franciszek Błoński w 1890 r.

</doc>
<doc id="3168021" url="https://pl.wikipedia.org/wiki?curid=3168021" title="Mistrzostwa Świata w Podnoszeniu Ciężarów 1923">
Mistrzostwa Świata w Podnoszeniu Ciężarów 1923

22. Mistrzostwa Świata w Podnoszeniu Ciężarów, które odbyły się w Wiedniu w dniach 8 - 9 września 1923. W tabeli medalowej tryumfowali Austriacy. Udział wzięło 76 zawodników. 

</doc>
<doc id="3168022" url="https://pl.wikipedia.org/wiki?curid=3168022" title="Kutnerka">
Kutnerka



</doc>
<doc id="3168023" url="https://pl.wikipedia.org/wiki?curid=3168023" title="Dom grozy (serial telewizyjny)">
Dom grozy (serial telewizyjny)

Dom grozy (ang. "Penny Dreadful") – amerykańsko-brytyjski serial telewizyjny (dramat, horror) wyprodukowany przez "Neal Street Productions" oraz "Desert Wolf Productions". Pomysłodawcą serialu jest John Logan. Serial był emitowany od 11 maja 2014 do 19 czerwca 2016 roku przez stację Showtime.
W Polsce serial jest emitowany od 10 listopada 2014 przez stację HBO Polska.
Fabuła.
Akcja serialu toczy się w epoce wiktoriańskiej w Londynie, wokół znanych postaci z powieści grozy, takich jak potwór Frankensteina, Dorian Gray i Dracula.
Odcinki.
&lt;onlyinclude&gt;&lt;/onlyinclude&gt;

</doc>
<doc id="3168024" url="https://pl.wikipedia.org/wiki?curid=3168024" title="Brendan Williams">
Brendan Williams

Brendan Williams (ur. 21 maja 1978 w Urbenville) – australijski rugbysta podczas kariery występujący na pozycji , wieloletni zawodnik klubu Benetton Rugby Treviso, reprezentant kraju w odmianie rugby 7, medalista Pucharu Świata 2001 i Igrzysk Wspólnoty Narodów 1998, mistrz świata U-21 z 1998, sześciokrotny mistrz Włoch.
Kariera klubowa.
W młodości uprawiał boks, futbol australijski oraz rugby league, z rugby union zaczął grać w wieku szesnastu lat. Na poziomie klubowym był związany z Randwick DRUFC – w sezonie 1998 otrzymał nagrodę dla debiutanta roku, a w roku 2000 triumfował w rozgrywkach Shute Shield. Otrzymał także kontrakt w zespole Waratahs. W jego barwach zadebiutował w 1998 roku w meczu ze Szkocją, w 2001 roku ośmiokrotnie wystąpił w rozgrywkach Super 12, łącznie zaliczając dziesięć spotkań i dwa przyłożenia.
Problemy osobiste oraz związane z alkoholem i narkotykami spowodowały, iż został zerwany z nim kontrakt, przeniósł się zatem za granicę. Wyjechał do Włoch, gdzie na sezon 2001/2002 związał się z Petrarca Rugby, w którym grał także w sezonie 1999/2000. W obu tych okresach zagrał łącznie w 39 spotkaniach.
W lipcu 2002 roku przeniósł się do Benetton Rugby Treviso zostając trzydziestym trzecim obcokrajowcem i drugim Australijczykiem w historii tego klubu (pierwszym był Michael Lynagh). W listopadzie 2011 roku w trakcie dziesiątego sezonu gry w barwach Benettonu przekroczył barierę dwustu spotkań jako szesnasty zawodnik w historii klubu. Zakończył karierę sportową 2 maja 2014 roku dwieście pięćdziesiątym występem, a w trakcie jego pobytu zespół z Treviso zdobył sześć tytułów mistrza Włoch oraz po dwa puchary i superpuchary kraju. Indywidualnie zaś kilkukrotnie zdobywał wyróżnienie dla najlepszego gracza rozgrywek oraz triumfował w klasyfikacji przyłożeń.
Kariera reprezentacyjna.
W 1996 roku reprezentował stan w kategorii U-18, otrzymał również powołanie do kadry "Australian Schoolboys". Z kadrą U-21 wystąpił w 1998 roku na mistrzostwach świata, gdzie zdobył dające końcowy triumf przyłożenie.
Z seniorską reprezentacją dwukrotnie wystąpił w turniejach rugby 7 na Igrzyskach Wspólnoty Narodów – w 1998 zdobywając brązowy medal i plasując się na czwartej pozycji osiem lat później.
Był częścią zespołu, który zajął trzecie miejsce w IRB Sevens World Series w sezonie 1999/2000. Znalazł się również w składzie na Puchar Świata 2001, w którym Australijczycy ulegli w finale Nowozelandczykom, a sam Williams został zwycięzcą zarówno w kategorii przyłożeń, jak i punktowej.

</doc>
<doc id="3168026" url="https://pl.wikipedia.org/wiki?curid=3168026" title="Protestantyzm w Indiach">
Protestantyzm w Indiach

Protestantyzm w Indiach – bierze swoje początki w XVII wieku, od misjonarzy holenderskich. Obecnie w Indiach żyje ok. 19 milionów (59% wszystkich chrześcijan) protestantów różnych denominacji. Jednak przy ponad miliardzie mieszkańców Indii, to zaledwie 1,5%. 
Zgodnie z "Operation World" największe wyznania i grupy to: Kościoły ewangelicko-unijne (ok. 6 mln), zielonoświątkowcy (5,2 mln), baptyści (4-5 mln), adwentyści dnia siódmego (2,7 mln), luteranie (ok. 2 mln), prezbiterianie (1-2 mln) i metodyści (1-2 mln).
Historia.
W XVII wieku do Indii dotarli holenderscy protestanci, którzy, w przeciwieństwie do pierwszych misjonarzy katolickich, nie ingerowali zanadto w chrześcijańskie i niechrześcijańskie tradycje malankarskie. 
Pod koniec XVIII w. działania misyjne rozpoczęli także anglikanie. Pod wpływem misjonarzy anglikańskich w Syriackim Kościele Prawosławnym Malankaru postanowiono przeprowadzić reformy. Przyczyniły się do tego sytuacja polityczna, społeczna i eklezjalna. Zwłaszcza ta ostatnia - brak sprawnego kierownictwa Kościoła, znikoma wiedza biblijna, narzucony duchowieństwu celibat - sprawiła, że oferta misjonarzy protestanckich stała się bardzo atrakcyjna. Próba reformy skończyła się schizmą i ekskomuniką "reformatorów", którzy pod koniec XIX w. utworzyli własny Syriacki Kościół Mar Tomasza z Malabaru (Mar Thoma Church). Zachowali dotychczasowy obrządek antiocheński w ogólnych zarysach, ale zgodnie z tradycją protestancką usunęli wszystkie wezwania do Marii, świętych, modlitwy za zmarłych itp. Kościół ten pozostaje w komunii z Kościołem Anglikańskim. W 1961 r. grupa wiernych Syriackiego Kościoła Mar Tomasza z Malabaru o poglądach radykalnie protestanckich utworzyła własny Ewangeliczny Kościół Świętego Tomasza (St. Thomas Evangelical Church).
W Indiach od XVIII w. działały także inne misje protestanckie, m.in. luterańskie (niemieckie i duńskie), baptystyczne, prezbiteriańskie (szkockie i amerykańskie), metodystyczne (amerykańskie). W wieku XIX można było spotkać misjonarzy reprezentujących większość europejskich i amerykańskich odłamów protestantyzmu. Protestanci przyczynili się m.in. do przełożenia Biblii na różne dialekty indyjskie. Izolacja, a przede wszystkim nieefektywność działań, prowadzonych przez małe grupy protestanckie, spowodowała konieczność współpracy tych społeczności i konsultowania najważniejszych kwestii związanych z propagowaniem chrześcijaństwa reformowanego. Zaowocowało to powstawaniem różnych ekumenicznych i wielonarodowościowych wspólnot (np. Federacji Kościołów Ewangelikalnych i Luterańskich w Indiach - 1901, czy Zjednoczonego Kościoła Indii Południowych - 1924). W 1947 r. większość wyznań protestanckich utworzyła Kościół Południowych Indii (The Church of South India). W skład tego Kościoła weszła również grupa chrześcijan obrządku antiocheńskiego. W r. 1970 powstał podobny Kościół Indii Północnych (The Church of North India).
Znaczną część protestantów w Indiach stanowią baptyści. Pierwsi misjonarze baptystyczni dotarli do północno-wschodnich Indii w 1836 roku. Początkowo ewangelizacja polegała na edukacji i rozpowszechnianiu fragmentów Pisma Świętego poprzez wykorzystanie prasy drukarskiej pośród ludów Shan i Khamti. W 1984 roku stowarzyszenie baptystyczne CBCNEI obejmowało 400.000 ochrzczonych członków w 3627 kościołach. W 2011 roku CBCNEI składa się z sześciu konwencji członkowskich: Konwencja Baptystów Assam, Rada Kościołów Baptystów Arunachal, Konwencja Baptystów Garo, Konwencja Baptystów Karbi Anglong, Konwencja Baptystów Manipur i Rada Kościołów Baptystów Nagaland. Obejmują one rodzinę baptystyczną, z 94 stowarzyszeń w 7804 kościołach i 1.045.455 ochrzczonych członków.
Obecnie.
Nieoficjalnie mówi się, że chrześcijanie to już 6,5% populacji. Rozwija się szeroko ruch kościołów domowych, szczególnie w Indiach Północnych. Religijni, przeciwni chrześcijaństwu fanatycy wciąż są wielkim zagrożeniem w niektórych regionach.
Statystyki.
Ważniejsze kościoły w kraju, w 2010 roku, według "Operation World":

</doc>
<doc id="3168030" url="https://pl.wikipedia.org/wiki?curid=3168030" title="Alastair McCorquodale">
Alastair McCorquodale

Alastair McCorquodale (ur. 5 grudnia 1925 w Hillhead, dzielnicy Glasgow, zm. 27 lutego 2009 w Grantham) – szkocki lekkoatleta (sprinter), wicemistrz olimpijski z 1948.
Ukończył Harrow School, gdzie w wolnym czasie głównie nie trenował lekkoatletyki, lecz grał w krykieta. Trenowaniem sprintu zajął się dopiero w 1947.
Na igrzyskach olimpijskich w 1948 w Londynie zdobył srebrny medal w sztafecie 4 × 100 metrów (sztafeta brytyjska biegła w składzie: John Archer, Jack Gregory, McCorquodale i Kenneth Jones). Zajął również 4. miejsce w biegu na 100 metrów, a w biegu na 200 metrów odpadł w półfinale.
Po sezonie 1948 nie uprawiał już lekkoatletyki, lecz z powodzeniem grał w krykieta. Reprezentował Marylebone Cricket Club w 1948, a Middlesex County Cricket Club w 1951.
McCorquodale był mistrzem Wielkiej Brytanii (AAA) w biegu na 220 jardów w 1948.
Jego syn Neil poślubił w 1980 lady Sarah Spencer, starszą siostrę Diany, księżnej Walii.

</doc>
<doc id="3168033" url="https://pl.wikipedia.org/wiki?curid=3168033" title="José Rojas">
José Rojas

José Manuel „Pepe” Rojas Bahamondes (ur. 23 czerwca 1983 w Talagante) – chilijski piłkarz występujący na pozycji środkowego obrońcy, obecnie zawodnik Universidadu de Chile.
Kariera klubowa.
Rojas jest wychowankiem akademii juniorskiej klubu Universidad de Chile z siedzibą w stołecznym mieście Santiago. Do seniorskiej drużyny został włączony jako dziewiętnastolatek przez szkoleniowca Víctora Hugo Castañedę i w chilijskiej Primera División zadebiutował 23 lutego 2003 w zremisowanym 1:1 meczu z Puerto Montt. Premierowego gola w najwyższej klasie rozgrywkowej strzelił natomiast 20 września tego samego roku w wygranej 3:0 konfrontacji z Audax Italiano. Początkowo pełnił głównie rolę rezerwowego, lecz już po upływie kilku miesięcy wywalczył sobie pewne miejsce w linii obrony i w wiosennym sezonie Apertura 2004 jako podstawowy piłkarz wywalczył z Universidadem pierwsze w swojej karierze mistrzostwo Chile. W jesiennych rozgrywkach Clausura 2005 zanotował natomiast ze swoją ekipą tytuł wicemistrzowski i sukces ten powtórzył również pół roku później, w sezonie Apertura 2006.
Wiosną 2006 Rojas został wypożyczony do argentyńskiej drużyny CA Independiente z miasta Avellaneda. W tamtejszej Primera División zadebiutował 18 lutego 2006 w przegranym 0:2 meczu z Gimnasią La Plata, a ogółem barwy tego zespołu reprezentował przez sześć miesięcy bez większych sukcesów i wyłącznie jako rezerwowy. Po powrocie do Universidadu powrócił do wyjściowej jedenastki i podczas wiosennych rozgrywek Apertura 2009 zdobył z nim swój drugi tytuł mistrza Chile. W styczniu 2011 został wybrany przez klubowych kolegów na nowego kapitana zespołu, po odejściu z drużyny dotychczasowego lidera Miguela Pinto. W ciągu kilkunastu następnych miesięcy był kluczowym zawodnikiem ekipy prowadzonej przez argentyńskiego trenera Jorge Sampaolego, uznawanej za jedną z najlepszych w historii klubu, tworząc podstawowy duet stoperów z Marcosem Gonzálezem.
W sezonie Apertura 2011 Rojas zanotował z Universidadem swoje trzecie mistrzostwo Chile, osiągnięcie to powtarzając także sześć miesięcy później, podczas sezonu Clausura 2011. Wówczas także triumfował również ze swoją drużyną w rozgrywkach Copa Sudamericana, zdobywając jedyny międzynarodowy tytuł zarówno w swojej karierze, jak i w historii klubu. Został tym samym pierwszym kapitanem w historii Universidadu, który wzniósł trofeum za wygranie międzynarodowego pucharu. Dzięki świetnej formie prezentowanej zarówno na arenie krajowej, jak i międzynarodowej, razem ze swoim partnerem ze środka obrony Gonzálezem otrzymał kilka wyróżnień indywidualnych – znalazł się w najlepszej jedenastce ligi chilijskiej 2011 roku wybranej przez magazyn El Gráfico, a także w identycznej klasyfikacji prowadzonej przez ANFP. W styczniu 2012 był bliski podpisania trzyletniej umowy z brazylijskim Botafogo FR, jednak nie przeszedł pomyślnie testów medycznych i ostatecznie pozostał w Universidadzie. W wiosennych rozgrywkach Apertura 2012 zdobył piąte w karierze, a trzecie z rzędu mistrzostwo kraju, tym razem występując na środku obrony z Osvaldo Gonzálezem.
W 2012 roku Rojas został wybrany przez krajowe stowarzyszenie dziennikarzy sportowych (SIFUP) na najlepszego stopera sezonu ligi chilijskiej. Tą samą nagrodę dostał również w plebiscycie ANFP, a ponadto wybrano go najlepszym piłkarzem sezonu 2012. Wówczas także znalazł się w najlepszej drużynie Primera División wybranej przez El Gráfico i został wybrany do najlepszej jedenastki Copa Libertadores. W 2013 roku triumfował z Universidadem w rozgrywkach krajowego pucharu – Copa Chile i drugi raz z rzędu otrzymał od SIFUP nagrodę dla najlepszego środkowego obrońcy ligi.
Kariera reprezentacyjna.
W 2003 roku Rojas został powołany przez szkoleniowca Césara Vaccię do reprezentacji Chile U-20 na Młodzieżowe Mistrzostwa Ameryki Południowej. Na urugwajskich boiskach pełnił jednak głównie rolę rezerwowego gracza swojej drużyny, rozgrywając dwa z czterech możliwych spotkań i ani razu nie wpisując się na listę strzelców. Jego kadra zanotowała natomiast bilans zwycięstwa i trzech porażek, odpadąc z turnieju już w pierwszej rundzie, wskutek czego nie zdołała się zakwalifikować na rozgrywane kilka miesięcy później Mistrzostwa Świata U-20 w Zjednoczonych Emiratach Arabskich.
W seniorskiej reprezentacji Chile Rojas zadebiutował za kadencji selekcjonera Nelsona Acosty, 9 maja 2007 w wygranym 3:0 meczu towarzyskim z Kubą, w którym strzelił również swojego premierowego gola w kadrze narodowej. W późniejszym czasie występował w udanych ostatecznie dla jego drużyny eliminacjach do Mistrzostw Świata 2014, podczas których rozegrał siedem spotkań.

</doc>
<doc id="3168034" url="https://pl.wikipedia.org/wiki?curid=3168034" title="Vittorio Morelli di Popolo">
Vittorio Morelli di Popolo

Vittorio Morelli dei Conti di Popolo dei Marchesi di Ticineto (ur. 11 maja 1888 w Turynie, zm. 10 kwietnia 1963 tamże) – włoski piłkarz, grający na pozycji obrońcy i trener piłkarski.
Kariera klubowa.
Całą karierę spędził w Torino FC, w którym grał w latach 1907-1915.
Kariera reprezentacyjna.
W reprezentacji Włoch rozegrał 1 mecz. Miał on miejsce podczas igrzysk olimpijskich w 1912.
Kariera trenerska.
W sezonie 1930/1931 był trenerem Torino FC.

</doc>
<doc id="3168041" url="https://pl.wikipedia.org/wiki?curid=3168041" title="Politechnika Petersburska">
Politechnika Petersburska



</doc>
<doc id="3168045" url="https://pl.wikipedia.org/wiki?curid=3168045" title="Kill switch">
Kill switch



</doc>
<doc id="3168046" url="https://pl.wikipedia.org/wiki?curid=3168046" title="Jan Niemojewski (kasztelan chełmiński)">
Jan Niemojewski (kasztelan chełmiński)

Jan Niemojewski herbu Rola (ur. 1531, zm. 1618) – kasztelan chełmiński.
Rodzina.
Syn Mateusza (zm. 1554). Poślubił Katarzynę Kostkę (1538–1604), córkę Stanisława (zm. 1555). Z małżeństwa urodziło się 3 synów i 6 córek. Synowie: Stanisław (zm. 1620), kasztelan chełmiński, Macieja Feliksa (zm. 1625), wojewoda pomorski, Jerzy (zm. 1615), kasztelan chełmiński. Córki: Elżbieta, późniejsza żona Macieja Orzelskiego, sędziego grodzkiego nakielskiego, Małgorzatę Rozdrażewską - żonę kasztelana śremskiego Kacpra Rozdrażewskiego (zm. 1611), Zofię - kasztelanową ciechanowską, żonę Franciszka Krasińskiego (zm. 1603), Kaczkowską, Grabską - starościnę kruszwicką i Kliczewską.
Pełnione urzędy.
Pełnił stanowisko sędziego grodzkiego inowrocławskiego od 1589 roku. Był deputatem na Trybunał Główny Koronny w 1594 roku. Od 1615 podkomorzym inowrocławskim. W latach 1611-1618 piastował urząd kasztelana chełmińskiego.

</doc>
<doc id="3168047" url="https://pl.wikipedia.org/wiki?curid=3168047" title="Włodzimierz Żuchowski">
Włodzimierz Żuchowski



</doc>
<doc id="3168049" url="https://pl.wikipedia.org/wiki?curid=3168049" title="Mistrzostwa Polski w Skokach Narciarskich 2006">
Mistrzostwa Polski w Skokach Narciarskich 2006

81. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 25-26 lutego 2006 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Adam Małysz, srebrny medal zdobył Kamil Stoch, a brązowy – Stefan Hula. Na dużym obiekcie najlepszy okazał się Robert Mateja przed Małyszem i Stochem.
Konkurs drużynowy, rozegrany po siedemnastu latach przerwy na dużej skoczni, wygrał zespół KS Wisła Ustronianka w składzie: Rafał Śliż, Wojciech Tajner, Piotr Żyła i Adam Małysz.
Wyniki.
Konkurs drużynowy na dużej skoczni (25.02.2006).
W konkursie wzięło udział 8 zespołów.
Konkurs indywidualny na dużej skoczni (25.02.2006).
W konkursie wzięło udział 54 zawodników.
Konkurs indywidualny na normalnej skoczni (26.02.2006).
W konkursie wzięło udział 71 zawodników. 

</doc>
<doc id="3168057" url="https://pl.wikipedia.org/wiki?curid=3168057" title="Håkan Pettersson">
Håkan Pettersson

Ture Håkan Pettersson (ur. 11 maja 1949 w Sundsvall, zm. 10 maja 2008 tamże) – szwedzki hokeista.
Jego brat Stefan (ur. 1950) oraz kuzyn Mats Näslund (ur. 1958) także byli hokeistami.
Kariera klubowa.
Był wychowankiem klubu Tunadal IF Hockey w rodzinnym mieście. Całą karierę seniorską spędził jednak w Timrå IK, gdzie grał w latach 1967-1982 w rozgrywkach Division 1 (ówczesnej pierwszej klasie rozgrywkowej). W barwach tego klubu rozegrał 446 spotkań i strzelił 185 goli. Pod względem liczby meczów jest rekordzistą klubu.
Kariera reprezentacyjna.
W reprezentacji Szwecji rozegrał 65 spotkań i strzelił 8 goli. Wraz z kadrą brał udział w mistrzostwach świata w latach 1971-1972 i 1974-1975, za każdym razem zdobywając brązowy medal. Wystąpił także na igrzyskach olimpijskich w 1972, na których zagrał w 6 meczach i strzelił 1 gola, a Szwedzi zajęli 4. miejsce.
Kariera trenerska.
Po zakończeniu kariery pracował jako trener w Timrå IK. Początkowo był szkoleniowcem drużyny młodzieżowej, a następnie w latach 1984-1986 prowadził pierwszy zespół tego klubu.
Zmarł 10 maja 2008 w Sundsvall po długiej chorobie.

</doc>
<doc id="3168060" url="https://pl.wikipedia.org/wiki?curid=3168060" title="Mistrzostwa Świata w Podnoszeniu Ciężarów 1937">
Mistrzostwa Świata w Podnoszeniu Ciężarów 1937

23. Mistrzostwa Świata w Podnoszeniu Ciężarów, które odbyły się w Paryżu w dniach 10 – 12 września 1937. W tabeli medalowej tryumfowali reprezentanci III Rzeszy. Udział wzięło 50 zawodników.

</doc>
<doc id="3168064" url="https://pl.wikipedia.org/wiki?curid=3168064" title="Frank Chiesurin">
Frank Chiesurin

Francois „Frank” Chiesurin (ur. 26 listopada 1973 w Montreal, w prowincji Quebec) – kanadyjski aktor telewizyjny i filmowy.

</doc>
<doc id="3168065" url="https://pl.wikipedia.org/wiki?curid=3168065" title="Jerzy Niemojewski">
Jerzy Niemojewski

Jerzy Niemojewski herbu Rola (zm. 1615) – kasztelan chełmiński.
Syn Jana (zm. 1618), kasztelana chełmińskiego i Katarzyny Kostki. Brat Macieja Feliksa i Stanisława.
Poślubił Dorotę, córkę Jana Karnkowskiego, kasztelana lędzkiego . Miał z nią potomstwo, lecz dzieci Jerzego zmarły wcześnie.
W latach 1611–1615 pełnił urząd kasztelana chełmińskiego. Posłował do Turcji.

</doc>
<doc id="3168067" url="https://pl.wikipedia.org/wiki?curid=3168067" title="Tygrys (okręt)">
Tygrys (okręt)



</doc>
<doc id="3168070" url="https://pl.wikipedia.org/wiki?curid=3168070" title="Święty Jerzy (okręt)">
Święty Jerzy (okręt)



</doc>
<doc id="3168072" url="https://pl.wikipedia.org/wiki?curid=3168072" title="Mistrzostwa Świata w Podnoszeniu Ciężarów 1938">
Mistrzostwa Świata w Podnoszeniu Ciężarów 1938

24. Mistrzostwa Świata w Podnoszeniu Ciężarów, które odbyły się w Wiedniu w dniach 21 - 23 października 1938 (już po anszlusie). W tabeli medalowej tryumfowali reprezentanci III Rzeszy. Udział wzięło 38 zawodników. 

</doc>
<doc id="3168073" url="https://pl.wikipedia.org/wiki?curid=3168073" title="Nestor (Vornicescu)">
Nestor (Vornicescu)

Nestor, nazwisko świeckie Nicolae Vornicescu (ur. 1 października 1927 w Lozovej-Vornicesti, zm. 17 maja 2000) – rumuński biskup prawosławny.
Życiorys.
Urodził się w rodziny chłopów, Vasile'a i Very Vornicescu, jako najstarsze z pięciorga dzieci. Przed ukończeniem dziewięciu lat stracił matkę. W 1943 wstąpił jako posłusznik do skitu Nechita, filii monasteru Neamț. W 1946 został mnichem riasofornym. Od 1946 do 1948 uczył się w seminarium muzyki cerkiewnej dla mnichów. Następnie kontynuował naukę w wyższym seminarium duchownym dla mnichów, które ukończył w 1951 jako najlepszy absolwent. Wieczyste śluby mnisze złożył 10 marca 1951, przyjmując imię zakonne Nestor. 21 października tego samego roku został wyświęcony na hierodiakona przez biskupa Pawła (Serpe). W latach 1951–1955 studiował teologię na Uniwersytecie w Bukareszcie. Pracę licencjacką poświęcił chrześcijańskiej koncepcji życia. Naukę kontynuował na studiach doktoranckich, specjalizując się w patrologii. Pracę doktorską obronił w 1983.
18 lipca 1956 został hieromnichem, wyświęcony na kapłana przez biskupa Teofila (Herineanu). Od 1958 służył w soborze metropolitalnym w Jassach i pełnił funkcję bibliotekarza metropolii Mołdawii i Suczawy. Cztery lata później został przełożonym monasteru św. Jana Nowego w Suczawie. W 1966 otrzymał godność archimandryty. W tym samym roku stanął na czele wspólnoty monastycznej w Neamţ. Od 1969 do 1970 przebywał na stypendium w Instytucie Ekumenicznym w Bossey, słuchał również wykładów na wydziale teologii protestanckiej w Genewie.
W 1970 został biskupem pomocniczym archieparchii Krajowej z tytułem biskupa seweryńskiego. Osiem lat później został wybrany przez Kolegium Elektorskie Rumuńskiego Kościoła Prawosławnego na arcybiskupa Krajowej i metropolitę Oltenii. Jego intronizacja odbyła się 23 kwietnia 1978 w soborze św. Dymitra w Krajowej. Od 1992 kierował synodalną komisją kanonizacyjną. W tym samym roku został członkiem honorowym Akademii Rumuńskiej.
Uczestnik ruchu ekumenicznego. Reprezentował Rumuński Kościół Prawosławny na uroczystościach kanonizacji metropolity kijowskiego Piotra Mohyły w Kijowie.
Zmarł w 2000. Jego pogrzeb poprowadził patriarcha Rumunii Teoktyst w asyście innych biskupów rumuńskich. Został pochowany w soborze metropolitalnym w Krajowej. Pośmiertnie został honorowym obywatelem Krajowej, w 2004 w mieście został odsłonięty jego pomnik.

</doc>
<doc id="3168075" url="https://pl.wikipedia.org/wiki?curid=3168075" title="Budynek Rady Narodowej w Bratysławie">
Budynek Rady Narodowej w Bratysławie

Budynek Rady Narodowej w Bratysławie – budynek w centrum Bratysławy na Słowacji, położony obok bratysławskiego zamku. W budynku prowadzone są obrady Rady Narodowej, jednoizbowego parlamentu Słowacji. Obiekt powstał w latach 1986–1993 i został uroczyście zainaugurowany 25 maja 1994 roku.
Budowę budynku, pierwotnie przewidzianego jako siedzibę obrad Słowackiej Rady Narodowej (parlamentu Słowackiej Republiki Socjalistycznej), rozpoczęto w 1986 roku. Autorami projektu byli Ľudovít Jendreják, Peter Puškár i Ján Šilinger. Po aksamitnej rewolucji niedokończony jeszcze wówczas budynek chciano wyburzyć, zarzucając mu totalitarny styl. Ostatecznie usunięto z niego jedynie rzeźby przedstawiające Klementa Gottwalda, a budowa ukończona została w 1993 roku, już po rozpadzie Czechosłowacji. Uroczysta inauguracyjna sesja Rady Narodowej w nowym budynku miała miejsce 25 maja 1994 roku (wcześniej Rada Narodowa obradowała w budynku na placu Župné námestie 12 – tzw. Dom župný).

</doc>
<doc id="3168077" url="https://pl.wikipedia.org/wiki?curid=3168077" title="Szeryf Kaja na Dzikim Zachodzie">
Szeryf Kaja na Dzikim Zachodzie

Szeryf Kaja na Dzikim Zachodzie (ang. "Sheriff Callie's Wild West", od 2014) – amerykański serial animowany stworzony przez George’a Evelyna, Holly Huckins i Denisa Morella. Wyprodukowany przez DHX Media (producenta seriali "" i "Littlest Pet Shop") oraz Wildbrain (producenta serialu "Opowieści z Kręciołkowa"). Serial wykonany techniką trójwymiarową CGI.
Premiera serialu miała miejsce 20 stycznia 2014 roku na amerykańskim Disney Junior. W Polsce premiera serialu zadebiutowała 10 maja 2014 roku na antenie Disney Junior.
Fabuła.
Serial opisuje perypetie kotki imieniem Kaja, która za sprawą swojego magicznego lassa sprawia, że wszystko wokół niej staje się bardziej przyjazne. Wraz ze swoimi przyjaciółmi – dzięciołem Peckiem i kaktusem Tobym przeżywa niesamowite przygody.
Wersja polska.
Wersja polska: SDI Media Polska
Reżyseria: Artur Kaczmarski
Dialogi: 
Teksty piosenek: Róża Maczek, Marek Robaczewski
Kierownictwo muzyczne: Juliusz Kamil Kuźnik
Kierownictwo produkcji: Beata Jankowska
Dźwięk: Łukasz Fober
Montaż: Magdalena Waliszewska 
W wersji polskiej udział wzięli:
oraz:
Lektor: Artur Kaczmarski

</doc>
<doc id="3168079" url="https://pl.wikipedia.org/wiki?curid=3168079" title="Maciej Feliks Niemojewski">
Maciej Feliks Niemojewski

Maciej Feliks Niemojewski herbu Rola (zm. 1625) – był w latach 1602-1615 dworzaninem królewskim, starostą starogardzkim 1625-1635, poseł na sejmy z lat 1615, 1616, 1618, podkomorzy malborski 1616, kasztelan chełmiński 1620, starosta rogoziński 1621, ekonom malborski 1624, podskarbi ziemski pruski 1624 wojewoda pomorski 1625.
Rodzina.
Syn Jana vel Janusza (zm. 1618), kasztelana chełmińskiego i Katarzyny Kostka (zm. 1618), córki Stanisława (zm. 1555), wojewody chełmińskiego. Brat: Jerzego, kasztelana chełmińskiego i Stanisława, kasztelana chełmińskiego.
Żonaty z Katarzyną Grabianką, wdową po Plemieckim, staroście kowalskim pozostawił po sobie 3 synów: Andrzeja, Dadźboga i Stanisława.
Pełnione urzędy.
Od 1602 roku dworzanin królewski. Był podkomorzym (1616) i ekonomem Malborka (1624). W latach (1620-1625) piastował urząd kasztelana chełmińskiego po śmierci brata Stanisława. W latach 1616-1625 był wojewodą pomorskim. Zasłużony dla miasta Rogoźna, był jego starostą. W roku 1616 był deputatem na Trybunał Skarbowy Koronny w Radomiu. W 1618 posłował na sejm.
Miejsce pochówku.
Został pochowany w Starogardzie Gdańskim.

</doc>
<doc id="3168082" url="https://pl.wikipedia.org/wiki?curid=3168082" title="Stara Wieś (Bąkowa)">
Stara Wieś (Bąkowa)

Stara Wieś – część wsi Bąkowa położona w województwie mazowieckim w powiecie lipskim w gminie Ciepielów.
W latach 1975–1998 miejscowość administracyjnie należała do województwa radomskiego.

</doc>
<doc id="3168084" url="https://pl.wikipedia.org/wiki?curid=3168084" title="Naprawdę straszna śmierć">
Naprawdę straszna śmierć

Naprawdę straszna śmierć (tytuł oryg. "A Horrible Way to Die") − amerykański film fabularny z 2010 roku, napisany przez Simona Barretta oraz wyreżyserowany przez Adama Wingarda. Fabuła filmu skupia się na losach seryjnego mordercy, podróżującego przez Missouri w poszukiwaniu swojej byłej dziewczyny. Światowa premiera obrazu odbyła się we wrześniu 2010 podczas Międzynarodowego Festiwalu Filmowego w Toronto. W Polsce, w listopadzie 2011 film został zaprezentowany widzom American Film Festival.

</doc>
<doc id="3168085" url="https://pl.wikipedia.org/wiki?curid=3168085" title="Mistrzostwa Świata w Podnoszeniu Ciężarów 1946">
Mistrzostwa Świata w Podnoszeniu Ciężarów 1946

25. Mistrzostwa Świata w Podnoszeniu Ciężarów, które odbyły się w Paryżu w dniach 18 - 19 października 1946. W tabeli medalowej tryumfowali reprezentanci USA. Udział wzięło 79 zawodników. 

</doc>
<doc id="3168088" url="https://pl.wikipedia.org/wiki?curid=3168088" title="Mistrzostwa Świata w Podnoszeniu Ciężarów 1947">
Mistrzostwa Świata w Podnoszeniu Ciężarów 1947

26. Mistrzostwa Świata w Podnoszeniu Ciężarów, które odbyły się w Filadelfii w dniach 26 - 27 września 1947. W tabeli medalowej tryumfowali reprezentanci USA. Udział wzięło 39 zawodników. 

</doc>
<doc id="3168089" url="https://pl.wikipedia.org/wiki?curid=3168089" title="Józef Sariusz Jakliński">
Józef Sariusz Jakliński

Józef Andrzej Sariusz Jakliński herbu Jelita (zm. 1775) – kasztelan oświęcimski w latach 1758–1775, podstarości i sędzia grodzki krakowski w latach 1772–1775, podczaszy zatorsko-oświęcimki w latach 1737–1758.
Poseł na sejm 1754 roku z księstw oświęcimskiego i zatorskiego. W 1764 roku był elektorem Stanisława Augusta Poniatowskiego z województwa poznańskiego, jako delegowany do "pacta conventa" od Rzeczypospolitej, podpisał je. W 1787 odznaczony Orderem Świętego Stanisława

</doc>
<doc id="3168093" url="https://pl.wikipedia.org/wiki?curid=3168093" title="Mistrzostwa Świata w Podnoszeniu Ciężarów 1949">
Mistrzostwa Świata w Podnoszeniu Ciężarów 1949

27. Mistrzostwa Świata w Podnoszeniu Ciężarów, które odbyły się w Scheveningen w dniach 4 - 6 września 1949. W tabeli medalowej tryumfowali Egipcjanie. Udział wzięło 38 zawodników. 

</doc>
<doc id="3168094" url="https://pl.wikipedia.org/wiki?curid=3168094" title="Zielonoświątkowe Zbory Boże Ugandy">
Zielonoświątkowe Zbory Boże Ugandy

Zielonoświątkowe Zbory Boże Ugandy (ang. "Pentecostal Assemblies of God Uganda" lub "PAG") – jeden z największych protestanckich kościołów ewangelicznych w Ugandzie. Założony w mieście Mbale, w 1930 roku i w kilka lat rozprzestrzenił się na cały kraj. PAG ma 505 tysięcy wiernych w 7214 kościołach rozproszonych po całej Ugandzie.

</doc>
<doc id="3168095" url="https://pl.wikipedia.org/wiki?curid=3168095" title="A Matter of Life and Death Tour">
A Matter of Life and Death Tour

A Matter of Life and Death Tour to trasa koncertowa heavymetalowego zespołu Iron Maiden, promująca czternasty album studyjny "A Matter of Life and Death". Etap pierwszy składał się z koncertów w wybranych miastach Ameryki Północnej, Japonii oraz Europy. Grupa wykonywała podczas koncertów w całości program albumu "A Matter of Life and Death". Kontrowersyjne, bezprecedensowe przedsięwzięcie w historii grupy, spotkało się z mieszanymi reakcjami odbiorców. Drugi etap trasy przypadał na rok 2007, zespół po raz pierwszy odwiedził Indie oraz Zjednoczone Emiraty Arabskie, zagrał również wielki koncert halowy w Serbii. Koncerty mające miejsce głównie na stadionach sportowych oraz ogromnych festiwalach, przypadały na 25 lecie premiery albumu "The Number of the Beast". Zespół wykonywał na żywo pięć najpopularniejszych kompozycji pochodzących z legendarnego albumu. Trasa objęła ostatecznie 62 koncerty w 26 krajach i przyciągnęła około 1,7 mln widzów&lt;ref name = "Tour 2006/2007"&gt;&lt;/ref&gt;.
Przebieg trasy.
Od września 2006 roku muzycy ruszyli w trasę „A Matter of Life and Death World Tour 2006/07”, grając wyprzedane koncerty w wielkich arenach Azji, Ameryki Północnej i Europy. Zamiast wielu evergreenów muzycy postanowili zaprezentować zawartość albumu w całości, nawiązując do tradycji wielkich legend art. rocka lat 70. W Szwecji 60 tys. biletów na cztery koncerty halowe sprzedano w 45 min, nie inaczej było w przypadku trasy po Wielkiej Brytanii (dziewięć koncertów dla 140 tys. widzów). Druga część trasy przypadła na rok 2007 i była powiązana z obchodami ćwierćwiecza wydania najpopularniejszego albumu grupy, "The Number of the Beast". Zespół występował na stadionach w Bułgarii (40 tys.), Czechach, Serbii, Słowenii, Niemczech oraz Włoszech (Stadion Olimpijski w Rzymie). 
Po raz kolejny europejska publiczność mogła podziwiać grupę w roli headlinerów wielkich festiwali, m.in. „Graspop Metal Meeting”, „Fields of Rock”, „Heineken Jamming Festival” gdzie pojawiło się 130 tys. widzów, w końcu po raz czwarty w karierze, w Donington Park na „Download Festival” 2007 przed niemal 80 tys. widzów.
Do historii przeszły również pierwsze koncerty Iron Maiden w Indiach oraz w Zjednoczonych Emiratach Arabskich – odpowiednio przed 50 tys. widzów na Bangalore Palace Grounds w Bombaju oraz jako headliner „Dubai Desert Rock Festival” dla 25 tys. widzów. Bilety wyprzedano w błyskawicznym tempie, był to pierwszy tak znaczący sukces światowej sławy grupy metalowej w tym rejonie globu.
Trasę promującą album zakończono 24 czerwca 2007 roku występem w londyńskiej Brixton Academy, z którego dochód po raz trzeci i ostatni miał zasilić konto fundacji The Clive Burr MS Trust. Stan byłego perkusisty Iron Maiden był już bardzo poważny i niestety nie uległ zmianie aż do jego śmierci w 2013 roku.
Setlista.
Etap pierwszy.
Bisy:
Uwagi:
Etap drugi.
Bisy:
Uwagi:
Oprawa trasy.
Charakter oprawy poszczególnych koncertów trasy pozostawał w ścisłej korelacji z tematyką tekstów oraz ilustracją okładkową zdobiącą album "A Matter of Life and Death". Estrada przypominała ogromne fortyfikacje znane z pola bitwy obu wojen światowych. Podium i boczne wybiegi sceny udekorowano tworzywem z reprodukcjami wizerunków barykad, transzei, okopów, miejsc strzelniczych. Część z nich pokryto tkaniną przypominającą siatkę maskującą, na przedzie sceny ułożono autentyczne worki wypełnione piaskiem, po bokach estrady ustawiono zasieki owinięte drutem kolczastym. Deski sceny pokryto tworzywem z reprodukcją pola bitwy, m.in. kałuż wypełnionych błotem i krwią oraz połaciami rozerwanej darniny. W głębi sceny zawieszono siatkę maskującą oraz tkaninę typu khaki, która została również rozciągnięta wzdłuż ramp świateł. Z górnej rampy przedniej, obejmującej cały front estrady po każdej z jej stron zwisały fantomy spadochroniarzy, wraz z materiałowymi czaszami osprzętu. Na przedzie obu wybiegów znajdowały się potężne reflektory typu ‘szperacz’, takie jakich używali żołnierze artylerii przeciwlotniczej podczas Drugiej Wojny Światowej.
Backdropy widoczne w głębi estrady przedstawiały malowidła związane z tematyką poszczególnych utworów płyty. Ze względu na unikatowy, stricte konceptualny charakter koncertów i zwarty repertuar, występy zabookowane na rok 2006 odbywały się wyłącznie w wyselekcjonowanych arenach sportowych. W ten sposób, podobnie jak miało to miejsce w przypadku trasy „Dance of Death World Tour” muzycy pragnęli wyeksponować jej ekskluzywny charakter.
Maskotka grupy, Eddie pojawiła się dwukrotnie podczas każdego z koncertów. W wersji mobilnej, jako umundurowany żołnierz (podczas „The Evil That Men Do”), zaś kiedy centralne podium estrady zamieniało się w korpus ogromnego czołgu (podczas „Iron Maiden”), maskotka wyłaniała się z jego wieżyczki, spoglądając na zgromadzonych widzów przez lornetkę wyposażoną w reflektory LED.
W 2007, kiedy grupa wróciła do bardziej konwencjonalnego repertuaru koncertów, podczas „The Number of the Beast” pojawiła się mechatroniczna lalka Bafometa znana z koncertów 2005 roku. Bruce Dickinson podczas wszystkich koncertów występował w swego rodzaju zuniformizowanym ciemnozielonym przebraniu. System oświetleniowy przygotowany z myślą o trasie, tym razem otaczał częściowo również boczne wybiegi estrady. Cztery mobilne rampy mogły przybierać różne kształty nie tylko unosząc się, ale również załamując się czy wręcz składając nad sceną. Efekty świetlne zdominowały widowisko do tego stopnia, iż kompletnie zrezygnowano z pirotechniki. Na wielu koncertach grupa wykorzystywała telebimy zawieszone po obu bokach sceny.
Linki zewnętrzne.
Iron Maiden

</doc>
<doc id="3168097" url="https://pl.wikipedia.org/wiki?curid=3168097" title="Mistrzostwa Polski w Skokach Narciarskich 2007">
Mistrzostwa Polski w Skokach Narciarskich 2007

82. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 16 lutego-26 grudnia 2007 roku na skoczni Skalite w Szczyrku i Wielkiej Krokwi w Zakopanem.
W konkursie indywidualnym na skoczni normalnej zwyciężył Adam Małysz, srebrny medal zdobył Kamil Stoch, a brązowy – Piotr Żyła. Na dużym obiekcie najlepszy okazał się Stoch przed Klemensem Murańką i Krzysztofem Miętusem.
Konkurs drużynowy na normalnej skoczni wygrał zespół KS Wisła Ustronianka w składzie: Artur Broda, Rafał Śliż, Piotr Żyła i Adam Małysz.
Wyniki.
Konkurs drużynowy na dużej skoczni (Szczyrk, 16.02.2007).
W konkursie wzięło udział 12 zespołów.
Konkurs indywidualny na normalnej skoczni (Szczyrk, 17.02.2007).
W konkursie wzięło udział 45 zawodników.
Konkurs indywidualny na dużej skoczni (Zakopane, 26.12.2007).
W konkursie wzięło udział 49 zawodników. 

</doc>
<doc id="3168100" url="https://pl.wikipedia.org/wiki?curid=3168100" title="Ivan Tasovac">
Ivan Tasovac

Ivan Tasovac, cyr. Иван Тасовац (ur. 21 czerwca 1966 w Belgradzie, zm. 29 września 2021 tamże) – serbski pianista i polityk, od 2013 do 2016 minister kultury i informacji Republiki Serbii.
Życiorys.
Był synem aktora Predraga Tasovaca i pianistki Mariji Tasovac. W 1978, mając 12 lat, występował jako pianista wraz z orkiestrami Filharmonii Belgradzkiej i Filharmonii Zagrzebskiej. Ukończył studia w Konserwatorium Moskiewskim im. Piotra Czajkowskiego w klasie fortepianu prowadzonej przez Siergieja Dorienskiego. W marcu 2001 został powołany na dyrektora orkiestry Filharmonii Belgradzkiej. Z jego inicjatywy orkiestra udała się na pierwsze w swojej historii tournée po Europie, które zakończyło się sukcesem. Od 2009 zasiadał w jury programu "Ja imam talenat!" (serbskiej edycji programu "Got Talent").
We wrześniu 2013 objął stanowisko ministra kultury i informacji w rządzie Ivicy Dačicia, tekę ministerialną zachował także w powołanym w kwietniu 2014 gabinecie Aleksandara Vučicia (jako bezpartyjny rekomendowany przez SNS). Zakończył urzędowanie w sierpniu 2016. W 2020 otrzymał mandatowe miejsce na liście skupionej wokół Serbskiej Partii Postępowej, uzyskując wybór na posła do Zgromadzenia Narodowego.

</doc>
<doc id="3168101" url="https://pl.wikipedia.org/wiki?curid=3168101" title="Turno (osada w województwie lubelskim)">
Turno (osada w województwie lubelskim)

Turno – osada w Polsce położona w województwie lubelskim, w powiecie parczewskim, w gminie Sosnowica.
W latach 1975–1998 miejscowość administracyjnie należała do województwa chełmskiego.
Wierni Kościoła rzymskokatolickiego należą do parafii Trójcy Świętej w Sosnowicy.

</doc>
<doc id="3168102" url="https://pl.wikipedia.org/wiki?curid=3168102" title="Dan Farmer">
Dan Farmer

Dan Farmer (ur. 5 kwietnia 1962) – amerykański programista, specjalista w zakresie bezpieczeństwa teleinformatycznego. Znany przede wszystkim z prac nad systemem SATAN, który współtworzył z holenderskim programistą Wietse Venema.
Życiorys.
COPS (Computer Oracle and Password System) – pierwszy pakiet programów analizujących bezpieczeństwo systemów informatycznych, Farmer napisał jeszcze na studiach w Purdue University w 1989.
W 1995 roku, będąc pracownikiem Silicon Graphics stworzył wraz z Wietse Venema SATAN (Security Administrator Tool for Analyzing Networks), kolejny pakiet programów do sprawdzania i testowania bezpieczeństwa systemów komputerowych. Wobec szeregu kontrowersji jakie wywołał program (cześć osób uważała, że będzie służył nie tylko do testowania ale również do przełamywania zabezpieczeń), SATAN kosztował Farmera utratę pracy.
W 1999 roku Farmer i Venema zaczęli współpracować ponownie, tym razem nad The Coroner's Toolkit – zestawem programów dla informatyki śledczej. W 2005 roku obaj programiści wydali książkę "Forensic Discovery" traktującą o tej gałęzi informatyki.

</doc>
<doc id="3168103" url="https://pl.wikipedia.org/wiki?curid=3168103" title="Słup graniczny w Boguszach">
Słup graniczny w Boguszach

Słup graniczny w Boguszach – zabytkowy słup graniczny koło wsi Bogusze w powiecie ełckim (województwo warmińsko-mazurskie).
Historia.
Powstał w 1545 na trójstyku Prus Książęcych, Korony Królestwa Polskiego i Wielkiego Księstwa Litewskiego jako pamiątka po wytyczeniu granic między państwami. Jest wykonany z cegły, otynkowany i pokryty czerwoną dachówką. Ma wysokość około 6 metrów. Na wschodniej ścianie umieszczono marmurową tablicę z godłami państwowymi Wielkiego Księstwa Litewskiego i Prus Książęcych oraz inskrypcją w łacinie. Tablica została zdemontowana w 1907 i zastąpiona kopią z piaskowca. Oryginał po zdemontowaniu przewieziono do muzeum w Królewcu.
 Tłumaczenie napisu z łaciny:
"„Kiedy Zygmunt August sprawował rządy w państwie ojca a (jednocześnie) margrabia Albrecht I panował, ów nad Jagiełły dwojga imion starodawnymi grodami, ten nad krajem Prusów w pokoju piastował władzę, wzniesiony został ten słup, który miał oznaczać linię graniczną kraju oraz rozgraniczać tereny obu władców roku 1545 miesiąca sierpnia.”"
Słup przestał wyznaczać trójstyk już 24 lata po ustawieniu, gdyż w wyniku unii lubelskiej województwo podlaskie zostało odłączone od Litwy i włączone do Korony. W latach 1569-1795 w okolicy słupa biegła granica polsko-pruska. Na skutek III rozbioru Polski przygraniczne tereny Polski z Grajewem i Rajgrodem zostały przyłączone do Królestwa Prus. Granicę w okolicy słupa przywrócono w 1807, powołując z większości ziem zaboru pruskiego Księstwo Warszawskie. Od 1815 w okolicy biegła granica prusko-rosyjska, od 1871 niemiecko-rosyjska, a po I wojnie światowej niemiecko-polska. W czterechsetną rocznicę ustawienia słupa Mazury zostały przyłączone do Polski, przez co w okolicy definitywnie przestała biec granica państwowa.

</doc>
<doc id="3168105" url="https://pl.wikipedia.org/wiki?curid=3168105" title="Jesa Klinga">
Jesa Klinga



</doc>
<doc id="3168107" url="https://pl.wikipedia.org/wiki?curid=3168107" title="Rano Kau">
Rano Kau

Rano Kau – krater wulkaniczny o średnicy ok. 1,5 km, położony na południowym zachodzie Wyspy Wielkanocnej, którego dno zajmuje zarastające kraterowe jezioro wulkaniczne o średnicy ok. 1 km. W sąsiedztwie krateru znajdują się pozostałości historycznej osady Orongo z kamiennymi domami-łodziami i licznymi petroglifami.

</doc>
<doc id="3168109" url="https://pl.wikipedia.org/wiki?curid=3168109" title="Anna Pietrzak (piosenkarka)">
Anna Pietrzak (piosenkarka)

Anna Pietrzak (ur. 16 czerwca 1952 w Inowrocławiu) – polska piosenkarka.
Absolwentka Szkoły Muzycznej II stopnia w klasie fortepianu i śpiewu solowego przy Społecznym Ognisku Muzycznym w Inowrocławiu (1967) oraz Wydziału Filologii (Języki Obce) Uniwersytetu Warszawskiego (1976). Złożyła egzamin przed Państwową Komisją Weryfikacyjną Ministerstwa Kultury i Sztuki pod przewodnictwem Kazimierza Rudzkiego jako piosenkarka solistka (1972)
Była laureatką Festiwalu Piosenki Radzieckiej w Zielonej Górze w 1966 r. oraz – w tym samym roku – Ogólnopolskiego Festiwalu Amatorów-Wykonawców Piosenki Polskiej w Rybniku. W 1968 r. zajęła I miejsce w plebiscycie telewidzów w programie telewizyjnym "Proszę dzwonić" jako podopieczna Sławy Przybylskiej. W roku 1969 wystąpiła w Opolu w koncercie premier. Dwukrotnie wyjeżdżała na tournée artystyczne po Związku Radzieckim (w 1969 i 1970 r.), między innymi z Krzysztofem Sadowskim, Edwardem Hulewiczem i zespołem Heliosi oraz Alicją Majewską. Pod koniec 1970 r. związała się z zespołem wokalnym Partita, z którym występowała do 1976 r., biorąc udział w Festiwalach piosenki w Opolu, Sopocie, Rostoku (NRD), Słonecznym Brzegu (Bułgaria).
W 1977 r. już jako solistka wzięła udział w Międzynarodowym Festiwalu Piosenki w Dreźnie. W okresie tym współpracowała z Bałtycką Agencją Artystyczną w Sopocie i występowała w firmowanych przez Agencję koncertach wraz z Andrzejem Dąbrowskim i Bogusławem Mecem. Koniec 1979 r. to okres pracy z zespołem Perfect w klubach polonijnych w Stanach Zjednoczonych. W latach 80. jako solistka występowała w klubach dyskotekowych w Europie i w krajach Bliskiego Wschodu. 
Po reaktywowaniu grupy Partita w 1993 wystąpiła wraz z zespołem na XXX Festiwalu Polskiej Piosenki w Opolu (z zespołem tym współpracuje do chwili obecnej). 
W 2003 r. wraz z członkami zespołu Partita otrzymała od Polskich Nagrań Złotą Płytę za krążek pt. „Pytasz mnie co ci dam”. .
Obecnie mieszka w Łodzi, współpracuje z Krzysztofem Cwynarem w ramach Studia Integracji, pomagając osobom niepełnosprawnym uzdolnionym artystycznie. Prowadzi też działalność prospołeczną w dziedzinie profilaktyki i leczenia uzależnień; była pełnomocnikiem wojewody łódzkiego ds. uzależnień, propaguje ruchy trzeźwościowe działające na rzecz młodzieży i dorosłych, jest też współzałożycielką Profilaktyczno-Rozwojowego Ośrodka Młodzieży i Dzieci PROM w Łodzi, który zajmuje się problemami wychowawczymi i zaburzeniami zachowania wśród dzieci i młodzieży.
Dyskografia – solo.
Pocztówki dźwiękowe:
Dyskografia – z zespołem Partita.
Składanki: 

</doc>
<doc id="3168110" url="https://pl.wikipedia.org/wiki?curid=3168110" title="Trifluoperazinum">
Trifluoperazinum



</doc>
<doc id="3168111" url="https://pl.wikipedia.org/wiki?curid=3168111" title="Bitwa pod Dan-no-Ura">
Bitwa pod Dan-no-Ura



</doc>
<doc id="3168113" url="https://pl.wikipedia.org/wiki?curid=3168113" title="Jamkówka różnokształtna">
Jamkówka różnokształtna

Jamkówka różnokształtna ("Antrodia heteromorpha " (Fr.) Donk) – gatunek grzybów z rodziny pniarkowatych ("Fomitopsidaceae"). 
Systematyka i nazewnictwo.
Pozycja w klasyfikacji: "Antrodia, Fomitopsidaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy gatunek ten zdiagnozował w 1815 r. Elias Fries jako "Daedalea heteromorpha", do rodzaju "Antrodia" przeniósł go Marinus Anton Donk w 1966 r.
Niektóre synonimy nazwy naukowej:
Nazwę polską podał Władysław Wojewoda w 2003 r. Synonimy polskie: jamkówka biała, podskórnik heteromorficzny, jamkówka biaława, podskórnik białawy, podskórnik płożący. 
Morfologia.
Jednoroczny, rozpostarty, rozpostarto-odgięty lub siedzący. Gdy rośnie na poziomym podłożu często tworzy płaty o dużej powierzchni, rosnąc na podłożu pionowym zwykle tworzy liczne odstające owocniki. Pojedynczy owocnik osiąga szerokość i wysokość do 3 cm, a długość do 10 cm. Powierzchnia górna ma barwę od białej do kremowej, a u starszych owocników jasnobrązową. Początkowo jest nieco owłosiona, później naga i pomarszczona 
Rurkowy, barwy od białej do kremowej. Rurki tworzą jedną warstwę o grubości około 3 mm, ale na podłożu pionowym długość rurek dochodzi nawet do 1,5 cm. Pory kanciaste, lub faliste, o średnicy 0,5–2 mm. Na podłożu pionowym lub pochyłym pory są zazwyczaj wydłużone w pionie. Otwory porów z czasem stają się ząbkowane.
Cienki, biały, korkowaty. 
Strzępki ze sprzążkami, bezbarwne, grubościenne, cienkie (2–4 μm). Są kręte i rzadko dychotomicznie rozgałęziające się. Cystyd brak, ale w pomiędzy podstawkami sporadycznie występują cystydiole o rozmiarach 20–26 × 7–8 um. Podstawki 4–zarodnikowe, ze sprzążkami. Mają rozmiar 30–43 × 8–11 um. 
Bazydiospory cylindryczne, wydłużone lub elipsoidalne, czasami lekko zakrzywione, bezbarwne, gładkie nieamyloidalne. Mają rozmiary 10–13 × 5–7 um.
Występowanie i siedlisko.
Występuje na półkuli północnej: w Ameryce Północnej Europie i Azji. 
Rozwija się na pniach, pniakach i gałęziach martwych drzew przez cały rok. Rośnie głównie na drzewach iglastych, szczególnie na świerku, rzadziej na jodłach i sosnach. Często można go spotkać w miejscach świetlistych, na pniach z dużą ilością porostów. Toleruje długie okresy suszy i duże zmiany temperatury.
Znaczenie.
Grzyb niejadalny, saprotrof powodujący brunatną zgniliznę drewna.
Gatunki podobne.
Na drzewach iglastych występuje kilka podobnych gatunek jamkówek, z częściej spotykanych są to: jamkówka pogięta ("Antrodia sinuosa") i jamkówka rzędowa ("Antrodia serialis"). Charakterystycznymi cechami jamkówki różnokształtnej są duże pory o zróżnicowanym kształcie; koliste, kanciaste, labiryntowate, a nawet blaszkowate.

</doc>
<doc id="3168114" url="https://pl.wikipedia.org/wiki?curid=3168114" title="Grupa „Budapeszt” MSW">
Grupa „Budapeszt” MSW

Grupa „Budapeszt” MSW, Grupa Operacyjna nr 1 MSW „Budapeszt”, GO „Budapeszt” – działająca w latach osiemdziesiątych, do 1990 na Węgrzech, kontrwywiadowcza jednostka operacyjna Ministerstwa Spraw Wewnętrznych PRL.
Grupa pełniła też funkcję łącznikową MSW PRL z Ministerstwem Spraw Wewnętrznych WRL ("Belügyminisztérium"). W materiałach źródłowych była też określana Punktem Operacyjnym. Jej kierownik oficjalnie przebywał na Węgrzech na statusie dyplomatycznym i nosił rangę radcy ambasady PRL.

</doc>
<doc id="3168115" url="https://pl.wikipedia.org/wiki?curid=3168115" title="Młodzieżowe Drużynowe Mistrzostwa Polski na Żużlu 2004">
Młodzieżowe Drużynowe Mistrzostwa Polski na Żużlu 2004

Młodzieżowe Drużynowe Mistrzostwa Polski 2004 na żużlu – coroczne rozgrywki żużlowe mające wyłonić najlepszą drużynę (do lat 21) w Polsce.
Drużyny składały się z dwóch zawodników plus jednego rezerwowego.
Do rozgrywek zgłosiło się 19 drużyn, podzielonych na trzy grupy (dwie 6-zespołowe i jedna 7-zespołowa).

</doc>
<doc id="3168116" url="https://pl.wikipedia.org/wiki?curid=3168116" title="Antrodia heteromorpha">
Antrodia heteromorpha



</doc>
<doc id="3168117" url="https://pl.wikipedia.org/wiki?curid=3168117" title="Jamkówka biała">
Jamkówka biała



</doc>
<doc id="3168118" url="https://pl.wikipedia.org/wiki?curid=3168118" title="Andy Gillet">
Andy Gillet

Andy Gillet (ur. 8 lipca 1981 r. w Saint-Denis na wyspie Reunion) – francuski model i aktor.
Urodził się jako syn policjanta i sekretarki, ma młodszego brata. Dorastał w Megève w regionie Rodan-Alpy, w departamencie Górna Sabaudia. Po studiach w Wyższej Szkole Biznesu w Nancy, podjął pracę jako model, m.in. reklamował perfumy Kenzo Takady. W latach 1999-2001 uczył się aktorstwa na kursach sztuki dramatycznej pod kierunkiem Didier Kerckaert w konserwatorium Nancy. W latach 2002-2003 uczęszczał do Konserwatorium Sztuki Dramatycznej w Paryżu, gdzie kontynuował treningi z nauczycielami: Alain Hitier i Philippe Perrussel.
Po raz pierwszy pojawił się w teatrze w słynnej inscenizacji "Kaligula" w tytułowej roli, w reżyserii Charlesa Berlinga. Debiutował na telewizyjnym ekranie w 2005 roku, w roli Hugh Despenser w serialu "Królowie przeklęci" ("Les rois maudits").

</doc>
<doc id="3168120" url="https://pl.wikipedia.org/wiki?curid=3168120" title="Rano Raraku">
Rano Raraku

Rano Raraku – krater wulkaniczny o średnicy ok. 700 m we wschodniej części Wyspy Wielkanocnej, którego dno zajmuje niewielkie kraterowe jezioro wulkaniczne o długości 700 m i średniej szerokości ok. 250 m. W strefie litoralnej jest porośnięte.
W obrębie krateru i jego sąsiedztwie znajdują się posągi moai oraz pozostałości kamieniołomu, w którym je wykuwano.

</doc>
<doc id="3168121" url="https://pl.wikipedia.org/wiki?curid=3168121" title="Masanobu Fukuoka">
Masanobu Fukuoka

 – japoński rolnik i filozof, prekursor naturalnego rolnictwa i przywracania roślinności na tereny zniszczone działalnością człowieka. Propagował uprawę ziemi bez orki i nawozów sztucznych naśladując tradycyjne metody uprawy wielu rdzennych kultur
. Obserwując je stworzył szczególną metodę uprawy, określanej powszechnie jako „rolnictwo naturalne” lub „rolnictwo bez nakładu pracy”.
Jest autorem kilku książek, prac naukowych napisanych po japońsku i innych publikacji. Od lat 70. pojawiał się w telewizji i udzielał wywiadów. Opracowane przez niego metody wywierały wpływ także poza rolnictwem i inspirowały osoby związane z ruchami naturalnej żywności i zdrowego stylu życia. Był zdeklarowanym zwolennikiem wartości oraz zasad natury.
Jego książki to sztandarowe prace w permakultury.
Jedna z nich to "The One Straw Revolution" (tytuł wydania polskiego: "Rewolucja źdźbła słomy") prezentująca jego poglądy na życie w zgodzie z naturą i samowystarczalności.

</doc>
<doc id="3168122" url="https://pl.wikipedia.org/wiki?curid=3168122" title="Bohdan Łukaszewicz">
Bohdan Łukaszewicz

Bohdan Łukaszewicz (ur. 6 stycznia 1945 w Wilnie, zm. 1 grudnia 2017) – historyk, profesor nauk humanistycznych.
Życiorys.
W latach 1960–1967 pracował jako drukarz, potem do 1973 r. był redaktorem technicznym w Wydawnictwie „Pojezierze”. Od 1973 r. wykładał na Uniwersytecie Warmińsko-Mazurskim (wcześniej Wyższa Szkoła Pedagogiczna) w Olsztynie oraz prowadził prace badawcze w Ośrodku Badań Naukowych im. Wojciecha Kętrzyńskiego. W latach 1975–2006 pełnił funkcję sekretarza redakcji kwartalnika „Komunikaty Mazursko-Warmińskie”. Tytuł profesora nauk humanistycznych uzyskał w 2011 roku.
Był członkiem m.in. Instytutu Zachodniego, Towarzystwa Naukowego im. Wojciecha Kętrzyńskiego w Olsztynie, Okręgowej Komisji Badania Zbrodni Hitlerowskich w Olsztynie, Stowarzyszenia Społeczno-Kulturalnego „Pojezierze”, Rady Programowej Radia Olsztyn S.A., Rady Programowej Radia UWM FM, Rady Programowej „Gazety Uniwersyteckiej”. Od 1967 r. członek Polskiego Towarzystwa Historycznego; od 2002 r. członek Polsko-Litewskiej Komisji Podręcznikowej.
Odznaczony Krzyżem Kawalerskim (1999) i Oficerskim Orderu Odrodzenia Polski (2008); Odznaką Honorową za Zasługi dla Województwa Warmińsko-Mazurskiego (2007).

</doc>
<doc id="3168126" url="https://pl.wikipedia.org/wiki?curid=3168126" title="Django (ścieżka dźwiękowa)">
Django (ścieżka dźwiękowa)

Quentin Tarantino's Django Unchained (Original Motion Picture Soundtrack) – ścieżka dźwiękowa do filmu Django w reżyserii Quentina Tarantino. Została wydana 18 grudnia 2012 roku. Ścieżka miesza ze sobą różne style i gatunki muzyczne.
Utwory skomponowane do filmu to: „100 Black Coffins” Rickiego Rossa, „Who Did That To You?” Johna Legend, „Freedom” Anthony'iego Hamiltona i Elayne Boynton, „Ancora Qui” Ennio Morricone i Elisy. Te 4 utwory były kandydatami do nagrody Grammy w kategorii najlepszej piosenki, ale nie zostały nominowane.
Ścieżka dźwiękowa zawiera również 7 usuniętych z filmu dialogów.

</doc>
<doc id="3168133" url="https://pl.wikipedia.org/wiki?curid=3168133" title="Mistrzostwa Świata w Podnoszeniu Ciężarów 1950">
Mistrzostwa Świata w Podnoszeniu Ciężarów 1950

28. Mistrzostwa Świata w Podnoszeniu Ciężarów, które odbyły się w Paryżu w dniach 13–15 października 1950. W tabeli medalowej tryumfowali reprezentanci USA. Udział wzięło 56 zawodników.

</doc>
<doc id="3168137" url="https://pl.wikipedia.org/wiki?curid=3168137" title="Krzysztof Borowiec">
Krzysztof Borowiec



</doc>
<doc id="3168138" url="https://pl.wikipedia.org/wiki?curid=3168138" title="Wydawnictwo Ender">
Wydawnictwo Ender



</doc>
<doc id="3168139" url="https://pl.wikipedia.org/wiki?curid=3168139" title="Gabriel Bielski">
Gabriel Bielski

Gabriel Bielski herbu Jelita (zm. przed 4 lutego 1676 roku) – cześnik chełmski w 1660 roku.
W 1666 roku był deputatem ziemi chełmskiej na Trybunał Główny Koronny w Lublinie. Był elektorem Michała Korybuta Wiśniowieckiego z ziemi chełmskiej w 1669 roku.

</doc>
<doc id="3168146" url="https://pl.wikipedia.org/wiki?curid=3168146" title="Krzysztof Borowiec (reżyser)">
Krzysztof Borowiec (reżyser)

Krzysztof Borowiec (ur. 2 stycznia 1951 w Dzierżoniowie, zm. 4 maja 2014 w Lublinie) – współtwórca kabaretu Legion Amba. Współzałożyciel, wieloletni kierownik, reżyser i aktor teatru Grupa Chwilowa.
Mając sześć lat, Krzysztof Borowiec rozpoczął naukę w szkole podstawowej w Poniatowej na Lubelszczyźnie. Jest absolwentem tamtejszego liceum ogólnokształcącego z 1968 roku. Edukację kontynuował na Uniwersytecie Marii Curie-Skłodowskiej w Lublinie, na kierunku historia. Studia przerwał. Natomiast zdobył uprawnienia instruktorskie do prowadzenia grup teatralnych, poczynając od kategorii III, poprzez II i I, na kategorii S kończąc.
Teatrem Krzysztof Borowiec zajął się już podczas studiów. Jest współzałożycielem kabaretu Legion Amba, który działał do połowy lat 70. Po rozpadzie grupy dwóch jego członków – Krzysztof Borowiec i Jan Bryłowski – założyli razem z Bolesławem Wesołowskim nową grupę artystyczną, która w pierwszym etapie swojej działalności funkcjonowała jako kabaret Nazwać (Grupa Chwilowa), który pod pseudonimem Witalis Romeyko prezentował teksty powstające w charakterze zbiorowej kreacji. Premiera „Gdzie postawić przecinek. Obrazki” miała miejsce w klubie Arcus w Lublinie. Po krótkim czasie działalności kabaret Nazwać (Grupa Chwilowa) przekształcił się w teatr, który prezentował spektakle pod nazwą Grupa Chwilowa, a Krzysztof Borowiec został reżyserem i jednym z aktorów wszystkich spektakli tej grupy.
Grupa Chwilowa jest zaliczana do czołowych teatrów alternatywnych lat 70. i 80., wielokrotnie występowała na polskich i zagranicznych festiwalach. Pierwsza premiera zespołu odbyła się w 1976 roku. Przedstawienie zatytułowane „Scenariusz” było prezentowane między innymi w niemieckim Scheersbergu. Po „Scenariuszu” Krzysztof Borowiec realizował następne spektakle, były to kolejno: „Pokaz” (1977), „Lepsza przemiana materii” (1978), „Martwa natura” (1980), „Cudowna historia” (1983), „Postój w pustyni” (1991), który zdobył na festiwalu teatralnym w Edynburgu główną nagrodę Fringe First. Następnym przedstawieniem zrealizowanym wraz z Elżbietą Bojanowską był „Dom nad morzem” (1995). W 1998 roku Krzysztof Borowiec wspólnie z lubelskimi bardami – Markiem Andrzejewskim, Igorem Jaszczukiem, Janem Kondrakiem oraz litewskim gitarzystą Vidasem Svagzdysem – zrealizował spektakl „Album rodzinny”, a następnie przedstawienie Reprint „Scenariusz” (2003). Krzysztof Borowiec po długiej przerwie działalności wrócił na scenę. Wiosną 2014 roku wznowił jeden ze swoich głośnych spektakli „Album rodzinny”, który został zaprezentowany czterokrotnie. W planach były kolejne prezentacje przedstawienia. Krzysztof Borowiec zmarł 4 maja 2014 roku.
Krzysztof Borowiec wraz z Grupą Chwilową prezentował swoje spektakle na całym świecie, między innymi: w Wielkiej Brytanii, Danii, Izraelu, Portugalii, Hiszpanii, Norwegii, Czechosłowacji, Rosji, Niemczech, Francji.

</doc>
<doc id="3168147" url="https://pl.wikipedia.org/wiki?curid=3168147" title="Jorge Sampaoli">
Jorge Sampaoli

Jorge Luis Sampaoli Moya (ur. 13 marca 1960 w Santa Fe) – argentyński trener piłkarski.
Kariera piłkarska.
Sampaoli jako nastolatek występował na pozycji lewego pomocnika w drużynach juniorskich klubu Newell’s Old Boys z miasta Rosario, lecz jego karierę piłkarską przerwało złamanie kości piszczelowej i strzałkowej, którego doznał w wieku dziewiętnastu lat.
Kariera trenerska.
Wkrótce rozpoczął pracę jako trener, początkowo szkoląc z sukcesami amatorskie drużyny z prowincji Santa Fe, zaś później znalazł zatrudnienie w trzecioligowym Argentino de Rosario. W styczniu 2002 przeniósł się do peruwiańskiej drużyny Juan Aurich z siedzibą w Chiclayo, po tym, jak został dostrzeżony przez prezesa tego klubu Juana José Salazara, poszukującego wzmocnień wśród zawodników z niższych lig argentyńskich. Trenerem tego zespołu, który walczył wówczas o utrzymanie w peruwiańskiej Primera División, pozostawał przez pięć miesięcy, wygrywając zaledwie jedno z ośmiu spotkań, po czym zrezygnował ze stanowiska.
Kilka tygodni później Sampaoli objął inną peruwiańską ekipę – Sport Boys z miasta Callao, gdzie spędził półtora roku, nie odnosząc większych sukcesów, lecz regularnie plasował się z nią w górnej części tabeli. W 2004 roku został szkoleniowcem Coronelu Bolognesi z Tacny, z którym w sezonie 2005 zakwalifikował się do pierwszych międzynarodowych rozgrywek w swojej karierze, Copa Sudamericana. Tam jego zawodnicy odpadli w 1/16 finału po remisowym dwumeczu z wyżej notowanym chilijskim CSD Colo-Colo, późniejszym finalistą (rywal, mający w składzie m.in. Arturo Vidala i Alexisa Sáncheza, awansował dzięki bramkom strzelonym na wyjeździe). W styczniu 2007 objął pierwszy duży klub podczas swojej pracy jako trener – Sporting Cristal ze stołecznej Limy, zaliczany do „wielkiej trójki” peruwiańskiego futbolu. Tam zanotował jednak bardzo nieudany pobyt, w siedemnastu meczach zwyciężając zaledwie czterokrotnie i zajmując trzecie od końca miejsce w tabeli, przez co już w maju stracił pracę.
W styczniu 2008 roku Sampaoli opuścił Peru na rzecz Chile, gdzie podpisał umowę z ekipą CD O’Higgins z siedzibą w mieście Rancagua. Tam już w pierwszych, wiosennych rozgrywkach Apertura zajął ze swoim zespołem wysokie, trzecie miejsce w tabeli, jednak w kolejnych sezonach jego podopieczni spisywali się nieregularnie, zajmując odpowiednio siódmą i ósmą lokatę, a ponadto ani razu nie zdołali dotrzeć do półfinału decydującej o mistrzostwie fazy play-off. Ze stanowiska został zwolniony w sierpniu 2009 roku po serii słabych wyników, a kilka miesięcy później objął funkcję szkoleniowca ekwadorskiego giganta – CS Emelec z miasta Guayaquil. W 2010 roku triumfował z nim w wiosennych rozgrywkach Apertura, a w przekroju całego sezonu wywalczył tytuł wicemistrza Ekwadoru. W czerwcu 2010 prowadzony przez niego Emelec został wybrany przez IFFHS najlepszą drużyną miesiąca na świecie – było to pierwsze tego typu wyróżnienie jakiegokolwiek ekwadorskiego klubu.
W grudniu 2010 roku Sampaoli został ogłoszony nowym szkoleniowcem czołowego chilijskiego klubu Universidad de Chile ze stołecznego Santiago, wygrywając rywalizację o tę posadę z Diego Simeone. Tam w ciągu kolejnych dwóch lat prowadził jedną z najlepszych drużyn w historii klubu, odnosząc sukcesy zarówno na arenie krajowej, jak i międzynarodowej. W wiosennym sezonie Apertura 2011 wywalczył z Universidadem tytuł mistrza Chile i tytuł ten powtórzył również pół roku później, podczas jesiennych rozgrywek Clausura 2011. W tym samym roku triumfował również w rozgrywkach Copa Sudamericana, po pokonaniu w finałowym dwumeczu ekwadorskiego LDU Quito (1:0, 3:0). Podczas tego turnieju prowadzeni przez niego zawodnicy Universidadu w dwunastu spotkaniach zdobyli 21 goli, tracąc przy tym zaledwie dwie bramki. Było to zarazem pierwsze zdobyte przez ten klub międzynarodowe trofeum w jego historii. Dzięki świetnej grze jego drużyny Sampaoli został uhonorowany wieloma nagrodami za rok 2011 – urugwajski dziennik El País wybrał go drugim najlepszym trenerem Ameryki Południowej (zaraz za Óscarem Tabárezem), IFFHS przyznało mu siódme miejsce w klasyfikacji najlepszych szkoleniowców na świecie, zaś wszystkie czołowe media sportowe w Chile uznały go najlepszym trenerem tamtejszej ligi.
W wiosennym sezonie Apertura 2012 Sampaoli wywalczył z Universidadem trzeci z rzędu tytuł mistrza Chile, a także dotarł aż do półfinału najbardziej prestiżowych rozgrywek klubowych w Ameryce Południowej – Copa Libertadores. Ogółem szkoleniowcem tego klubu pozostawał przez niemal dwa lata, zdobywając cztery trofea; trzon prowadzonej przez niego ekipy stanowili zawodnicy tacy jak bramkarz Johnny Herrera, obrońcy Eugenio Mena, José Rojas, Marcos González i Osvaldo González, pomocnicy Charles Aránguiz, Marcelo Díaz, Paulo Magalhaes i Felipe Seymour oraz napastnicy Eduardo Vargas, Gustavo Canales, Junior Fernándes i Ángelo Henríquez. Za jego kadencji Universidad został pierwszym klubem w historii chilijskiego futbolu, który zdobył trzy trofea w jednym roku kalendarzowym.
W grudniu 2012 roku Sampaoli został selekcjonerem reprezentacji Chile, zastępując na tym stanowisku swojego rodaka Claudio Borghiego. Jedną z jego pierwszych decyzji było przywrócenie do kadry pomijanego przez ostatniego szkoleniowca pomocnika Jorge Valdivii i namówienie na powrót do drużyny narodowej Davida Pizarro. Na stanowisku selekcjonera zadebiutował 15 stycznia 2013 w towarzyskim spotkaniu z Senegalem (2:1), a w tym samym roku zakwalifikował się z chilijską reprezentacją na Mistrzostwa Świata w Brazylii, notując w kwalifikacjach pięć zwycięstw, remis oraz porażkę i zajął premiowane awansem trzecie miejsce. W ankiecie przeprowadzonej przez FIFA został uznany najlepszym szkoleniowcem południowoamerykańskich eliminacji do Mistrzostw Świata 2014, pokonując José Pekermana (Kolumbia) i Alejandro Sabellę (Argentyna). Chile pod jego wodzą doszło do 1/8 finału Mistrzostw Świata 2014 w Brazylii polegając w tej fazie gospodarzom turnieju po rzutach karnych 3-2.Pod wodzą Sampaoliniego Chile zdobyło Copa América 2015 pokonując Argentynę w rzutach karnych 4-1. 19 stycznia 2016 Federacja piłkarska Chile poinformowała o rozwiązaniu za porozumieniem stron kontraktu Sampaoliniego.
27 czerwca 2016 roku hiszpański klub Sevilla FC ogłosił, że Sampaoli będzie nowym trenerem tego klubu. Argentyńczyk podpisał dwuletnią umowę.

</doc>
<doc id="3168150" url="https://pl.wikipedia.org/wiki?curid=3168150" title="Józef Jaszuński">
Józef Jaszuński

Józef Jaszuński (ur. 6 kwietnia 1907 w Łodzi, zm. 3 sierpnia 2001 w Warszawie) – polski architekt, malarz akwarelista.
Życiorys.
Studiował na Wydziale Architektury Politechniki Lwowskiej, dyplom otrzymał w 1930. Od 1945 pracował w „Miastoprojekcie-Północ”, a od 1958 zajmował stanowisko architekta warszawskiej dzielnicy Praga-Północ. Od 1933 należał do Oddziału Warszawskiego SARP, od 1949 do 1950 pełnił funkcję sekretarza, od 1951 do 1953 był członkiem zarządu oddziału, kolejne dwa lata był wiceprezesem, a od 1954 do 1957 wiceprezesem SARP.
Był również malarzem akwarelistą, należał do koła „Plener”.
Został pochowany na komunalnym cmentarzu Północnym (kw. E-VI-1, rząd 5, grób 6).
Dorobek architektoniczny.
Projektował budynki użyteczności publicznej m.in. budynek Mennicy Polskiej przy ulicy Icchoka Pereca 21 w Warszawie w stylu historyzmu modernistycznego (zburzony w 2014).
Uczestniczył w konkursach architektonicznych m.in.

</doc>
<doc id="3168153" url="https://pl.wikipedia.org/wiki?curid=3168153" title="Kara Fatma">
Kara Fatma

Kara Fatma (ur. 1888 w Erzurumie, zm. 2 lipca 1955 w Stambule) – turecka podporucznik armii tureckiej, bohaterka wojny o niepodległość Turcji.
Życiorys.
Była córką Yusufa Aği. Jej mąż zginął w czasie I wojny światowej na froncie kaukaskim. W 1919 wyjechała do Sivas, gdzie odbywał się kongres narodowy, zwolenników Mustafy Kemala Paszy (późniejszego Atatürka). Za zgodą Mustafy Kemala przyjęto ją do wojska, choć wcześniej kobiet nie spotykano w armii tureckiej. Przyjęła imię, nawiązujące do legendarnej kobiety, która w czasie wojny krymskiej pojawiła się pod Stambułem, na czele 2000 ochotników by bronić zagrożonej przez Rosjan stolicy. W armii tureckiej Kara Fatma otrzymała stopień kaprala i zadanie sformowania oddziału milicji. W jej oddziale znalazło się 700 ludzi, w tym 43 kobiety. Jej oddział wziął udział w wojnie z Grecją, walcząc w rejonie Bursy, a następnie na froncie izmirskim. Dwukrotnie wzięta do niewoli przez Greków, dwukrotnie udało się jej uciec. 9 września 1922 dowodzony przez nią oddział wkraczał jako pierwszy do wyzwolonego Izmiru. Wojnę ukończyła w stopniu podporucznika.
Po zakończeniu wojny przeszła w stan spoczynku i utrzymywała się z zasiłku przyznanego jej przez turecki Czerwony Półksiężyc. W 1933 dziennikarz przygotowujący o niej artykuł znalazł ją w b. rosyjskim klasztorze w Stambule, gdzie żyła w skrajnej nędzy. W 1944 wydała swoje pamiętniki pt. "Üsteğmenlik maaşımı ne için Kızılay’a terkettim". Zmarła w domu pomocy społecznej Darülaceze (Stambuł), gdzie spędziła ostatnie lata swojego życia.
Za udział w wojnie o niepodległość została uhonorowana Medalem Niepodległości.
Pamięć.
W 1966 został zrealizowany przez telewizję turecką film fabularny "Kara Fatma" (reż. Nuri Akıncı). Rolę tytułową zagrała Sevda Ferdağ. W 2013 ukazała się biografia Kara Fatmy, pióra İlknura Bektaşa.

</doc>
<doc id="3168155" url="https://pl.wikipedia.org/wiki?curid=3168155" title="Wojewoda (ujednoznacznienie)">
Wojewoda (ujednoznacznienie)

Film
Muzyka
Technika
Osoby noszące to nazwisko

</doc>
<doc id="3168158" url="https://pl.wikipedia.org/wiki?curid=3168158" title="Renard R-36">
Renard R-36

Renard R-36 – belgijski samolot myśliwski skonstruowany przez Alfreda Renarda pod koniec lat 30. XX wieku. Wybudowano trzy egzemplarze prototypowe.
Historia.
W 1936 roku belgijski konstruktor Alfred Renard zaprojektował i zbudował samolot myśliwski. Była to nowoczesna, jednomiejscowa konstrukcja, całkowicie metalowy dolnopłat z kroplową owiewką i chowanym podwoziem. Maszynie starano się nadać czystą linię aerodynamiczną redukującą opory powietrza. Makieta samolotu została zaprezentowana publicznie w 1937 roku podczas salonu lotniczego w Brukseli. Gotowy prototyp oznaczony jako R-36 (z cywilną rejestracją OO-ARW) do swojego pierwszego lotu wzbił się 5 listopada 1937 roku. Za jego sterami siedział Georges Van Damme. W powietrzu zachowywała się bardzo poprawnie, a jego osiągi wzbudziły zainteresowanie Francji, której przemysł lotniczy właśnie wychodził z kryzysu, jakim była nacjonalizacja. Prototypowa maszyna wylatała łącznie 75 godzin, a za jej sterami zasiadło ośmiu pilotów. Niestety podczas jednego z lotów oderwana radiostacja zablokowała stery maszyny powodując jej katastrofę i śmierć pilota Erica de Sopelberga. Niektóre źródła wskazują, jakoby przyczyną katastrofy był sabotaż. Belgijskie Siły Powietrzne były w przededniu zakupu samolotów Hawker Hurricane, a udana konstrukcja rodzimego przemysłu mogła pokrzyżować plany brytyjskiego producenta.
Efektem zainteresowania Francji była budowa maszyny oznaczonej jako R-37. Samolot otrzymał nową jednostkę napędową, francuski silnik gwiazdowy Gnome-Rhône 14N-21 o mocy 770 kW (1050 KM). Nowy silnik wymusił przekonstruowanie przedniej części kadłuba. Zmieniono również uzbrojenie maszyny, rezygnując z działka Hispano-Suiza kalibru 20 mm strzelającego przez wał śmigła oraz czterech karabinów maszynowych Browning kalibru 7,7 mm na rzecz dwóch karabinów Madsen kal. 13,2 mm zamontowanych w skrzydłach. Przewidziano również możliwość przenoszenia ośmiu bomb o wagomiarze 10 kg lub wyrzutnik granatów. Specjalnie wyprofilowane rury wydechowe dawały dodatkowy, niewielki ciąg. Niezdatny jeszcze do lotu prototyp zaprezentowano publicznie w lipcu 1939 roku na ostatnim przed wojną salonie lotniczym w Brukseli. Po zajęciu kraju przez Niemców, przechwycili oni maszynę w Evere. Samolot posiadał znaki rejestracyjne OO-ATJ i prawdopodobnie został przez Niemców przetestowany w locie. 
Trzecią maszyną prototypową powstałą na bazie wersji R-36 był myśliwiec R-38. Zastosowano w nim silnik Rolls-Royce Merlin II o mocy 758 kW (1031 KM). Samolot oblatano 4 sierpnia 1938 roku i wykonano na nim pełny cykl prób. Po napaści Niemiec na Belgię, myśliwiec został ewakuowany do Francji, po ataku na Francję planowano przebazować samolot do Maroka, jednak nie udało się tego dokonać i maszyna uległa zniszczeniu w Bordeaux. Podobny los był udziałem wysokościowej wersji samolotu oznaczonej jako R-40. Maszyna miała być wyposażona w silnik wersji R-38, ale z ciśnieniową kabiną pilota. Nieukończony prototyp ewakuowano do Francji, gdzie został przejęty przez Niemców.
Konstrukcja.
Jednoosobowy, wolnonośny dolnopłat o całkowicie metalowej konstrukcji. Podwozie trójpodporowe z tylnym kółkiem ogonowym, podwozie główne chowane do wnęk w skrzydłach. Początkowo maszyna miała śmigło nastawiane na ziemi, zamienione jednak na przestawialne w locie. Kabina pilota zamknięta z owiewką przesuwaną do tyłu. Usterzenie klasyczne.

</doc>
<doc id="3168160" url="https://pl.wikipedia.org/wiki?curid=3168160" title="E.P. Sanders">
E.P. Sanders

Ed Parish Sanders (ur. 18 kwietnia 1937, zm. 21 listopada 2022 w Durham) – amerykański badacz Nowego Testamentu, znawca Jezusa historycznego, jeden z głównych zwolenników koncepcji "nowego spojrzenia na Pawła" (ang. "New Perspective on Paul"). Emerytowany profesor Duke University, członek British Academy. Jest badaczem wspierającym hipotezę Jezusa jako proroka apokaliptycznego.
W książce "Paul and Palestinian Judaism" argumentuje, że tradycyjna chrześcijańska interpretacja twierdząca, że Paweł potępiał judaizm rabiniczny, jest błędna i wynika z niezrozumienia zarówno judaizmu, jak i myśli Pawła. Zdaniem Sandersa rozbieżność polegała na tym, co należy zrobić, by stać się członkiem "ludu Bożego". W judaizmie było to możliwe dzięki Bożemu przymierzu z Abrahamem, podtrzymywanym przez przestrzeganie Prawa, u Pawła dodatkowo konieczna była wiara w Chrystusa.
W książce "Jesus and Judaism" przedstawia Jezusa jako ucznia Jana Chrzciciela, proroka odnowy Izraela, twórcę eschatologicznego ruchu żydowskiego. Po jego egzekucji (spowodowanej wypędzeniem przekupniów ze Świątyni, co ściągnęło na niego wrogość autorytetów), jego uczniowie kontynuowali ten ruch, oczekując powrotu Jezusa i przywrócenia chwały Izraela. Jedną z konsekwencji tego powrotu byłoby czczenie Boga Izraela przez pogan. Sanders nie dostrzega poważnych różnic w poglądach między Jezusem i faryzeuszami, uważa, że Jezus i jego uczniowie przestrzegali Prawa żydowskiego.

</doc>
<doc id="3168162" url="https://pl.wikipedia.org/wiki?curid=3168162" title="Dancing in the Rain">
Dancing in the Rain

„Dancing in the Rain” – singel hiszpańskiej wokalistki Ruth Lorenzo z albumu "Planeta Azul", napisany przez nią samą, Jima Irvina i Juliana Emery’ego. Utwór został wydany 18 lutego 2014 w Hiszpanii w dystrybucji cyfrowej.
Singel reprezentował Hiszpanię podczas 59. Konkursu Piosenki Eurowizji w 2014 roku, zajmując ostatecznie 10. miejsce.
Teledysk.
Teledysk miał swoją premierę 14 marca 2014 roku, został wyreżyserowany przez Palomę Zapatę, a choreografią zajął się Myriam Benedicted. Klip został nakręcony w dziewiętnastowiecznej, barrcelońskiej przędzalnii, byłej fabryce Fabra i Coats.

</doc>
<doc id="3168165" url="https://pl.wikipedia.org/wiki?curid=3168165" title="Aleksy Fryderyk Chrystian">
Aleksy Fryderyk Chrystian

Alexius Friedrich Christian (ur. 12 czerwca 1767 w Ballenstedt, zm. 24 marca 1834 tamże) – książę Anhalt-Bernburg. Pochodził z dynastii askańskiej.
Urodził się jako syn księcia Anhalt-Bernburg Fryderyka Alberta i jego żony księżnej Ludwiki Albertyny. Na tron wstąpił po śmierci ojca 9 kwietnia 1796.
W chwili kiedy został monarchą jego władztwo było częścią Świętego Cesarstwo Rzymskiego Narodu Niemieckiego. Pozostawało nią do 1806. W latach 1806–1813 wchodziło w skład Związku Reńskiego (Należące do niego państwa były formalnie suwerenne – mogły prowadzić politykę zagraniczną, w praktyce znajdowały się jednak pod przemożnym wpływem cesarza Francuzów Napoleona I. W 1815 zostało członkiem Związku Niemieckiego (będącego luźną konfederacją państw). W 1803 cesarz Franciszek II Habsburg podniósł Anhalt-Bernburg do rangi księstwa udzielnego ("Herzogtum") (na temat różnicy pomiędzy "Fürst" i "Herzog" zobacz hasło: książę).
Książę Aleksy Fryderyk Chrystian był trzykrotnie żonaty. Po jego śmierci następcą został syn Aleksander Karol.

</doc>
<doc id="3168168" url="https://pl.wikipedia.org/wiki?curid=3168168" title="Mistrzostwa Świata w Podnoszeniu Ciężarów 1951">
Mistrzostwa Świata w Podnoszeniu Ciężarów 1951

29. Mistrzostwa Świata w Podnoszeniu Ciężarów, które odbyły się w Mediolanie w dniach 26 – 28 października 1951. W tabeli medalowej tryumfowali reprezentanci USA. Udział wzięło 62 zawodników.

</doc>
<doc id="3168170" url="https://pl.wikipedia.org/wiki?curid=3168170" title="Mistrzostwa Świata w Podnoszeniu Ciężarów 1953">
Mistrzostwa Świata w Podnoszeniu Ciężarów 1953

30. Mistrzostwa Świata w Podnoszeniu Ciężarów, które odbyły się w Sztokholmie w dniach 26 - 28 sierpnia 1953. W tabeli medalowej tryumfowali reprezentanci ZSRR. Udział wzięło 70 zawodników. 

</doc>
<doc id="3168171" url="https://pl.wikipedia.org/wiki?curid=3168171" title="Tomek Kreczmar">
Tomek Kreczmar



</doc>
<doc id="3168174" url="https://pl.wikipedia.org/wiki?curid=3168174" title="Mistrzostwa Świata w Podnoszeniu Ciężarów 1954">
Mistrzostwa Świata w Podnoszeniu Ciężarów 1954

31. Mistrzostwa Świata w Podnoszeniu Ciężarów, które odbyły się w Wiedniu w dniach 7 – 10 października 1954. W tabeli medalowej tryumfowali reprezentanci ZSRR. Udział wzięło 100 zawodników.

</doc>
<doc id="3168175" url="https://pl.wikipedia.org/wiki?curid=3168175" title="Pentekostalizm w Nikaragui">
Pentekostalizm w Nikaragui

Pentekostalizm w Nikaragui – społeczność wyznawców Kościołów zielonoświątkowych w Nikaragui, będąca drugą siłą religijną w kraju i stanowiąca około 30% społeczeństwa. Ruch zielonoświątkowy dotarł do Nikaragui w roku 1912. Podobnie jak w innych krajach, pentekostalizm jest podzielony na szereg denominacji. Zielonoświątkowcy docierają do ubogich warstw społeczeństwa.
Historia.
W 1912 roku przybywają do Nikaragui misjonarze amerykańscy. Według Alberta Araica pierwszy misjonarz przybył już w 1910 do León, drugiego co do wielkości miasta w Nikaragui. W 1912 przybyła grupa misjonarzy do Matagalpa.
W 1926 powstaje denominacja Zborów Bożych, która stała się największą zielonoświątkową denominacją w Nikaragui. Zielonoświątkowcy docierają do ubogich warstw zarówno w mieście, jak i na wsi.
Polityczne i religijne uwarunkowania rozwoju pentekostalizmu w kraju.
W Nikaragui od chwili powstania państwa, aż do roku 1939, Kościół katolicki miał uprzywilejowaną pozycję. Sytuacja ta zmieniła się jedynie w okresie rządów antyklerykalnego generała José Santos Zelaya (1893-1909). W roku 1939 nikaraguańska konstytucja zagwarantowała wolność religijną. Pomimo tego system edukacyjny w dalszym ciągu był kontrolowany przez kościół katolicki.
W latach 80. USA zaangażowane były w zwalczanie komunizmu w Ameryce Środkowej, co oznaczało wspieranie prawicowych dyktatur w Gwatemali, Hondurasie i Salwadorze oraz zwalczanie sandinistowskiego rządu w Nikaragui. Towarzyszył temu napływ zielonoświątkowych misjonarzy, wspierany przez administrację Reagana.
W latach 60. XX wieku jeden katolicki kapłan przypadał na 4 550 wiernych, natomiast w latach 80. - jeden na 7 000 wiernych; było to poniżej średniej w Ameryce Łacińskiej. Działania Kościoła koncentrowały się na wielkich miastach, natomiast w małych miastach oraz wsi jego możliwości były ograniczone. Wielu nikaraguańskich katolików miało ograniczony kontakt ze swoim Kościołem.
Wśród czynników, które powodują wzrost pentekostalizmu, wskazuje się na: aktywność ewangelizacyjną, odwołanie do emocji (uzdrowienie wiarą, glosolalia), rozczarowanie Kościołem katolickim. Ponadto aż do lat 70. zielonoświątkowe kościoły były kierowane przez zagranicznych, głównie amerykańskich misjonarzy. Dopiero później czołową rolę zaczęli odgrywać nikaraguańscy liderzy. Niektórzy badacze upatrują przyczyn rozwoju pentekostalizmu również w rewolucji sandinistowskiej. Zwraca się uwagę na to, że rozwojowi ruchu zielonoświątkowego sprzyja globalizacja.
Zaangażowanie w polityce.
W latach 80. pastor Zborów Bożych, Miguel Angel Casco, udzielił poparcia rewolucji sandinistowskiej. Z tego powodu został wyłączony ze społeczności kościelnej Zborów Bożych.
W 1996 pastor Guilermo Osorno założył partię polityczną "Camino Cristiano" (Chrześcijańska Droga). W 1997 z ramienia tej partii weszło do parlamentu czterech jej przedstawicieli.
Statystyki i zmiany demograficzne.
W II połowie XX wieku miały miejsce trzy krótkie okresy nagłego wzrostu Kościołów protestanckich. Pierwszy miał miejsce w latach 1963-1975, drugi w latach 1979-1990, a trzeci w latach 1990-1995. Czwarty wzrost nastąpił w latach 2000-2007. W roku 1965 protestanci stanowili 3% społeczeństwa, w 1990 – 13%, w 1995 – 17%, w 2007 – 28%. Wzrost ten nastąpił głównie dzięki zielonoświątkowcom. W 1965 zielonoświątkowcy stanowili tylko 20% nikaraguańskich protestantów, a w roku 1982 – 73%.

</doc>
<doc id="3168176" url="https://pl.wikipedia.org/wiki?curid=3168176" title="Sztuka Polski">
Sztuka Polski

Sztuka Polski – działalność artystyczna na terenach związanych z państwem polskim od pradziejów po dzień dzisiejszy. Od powstania państwa, sztuka kształtowała się przede wszystkim na kulturze zachodniej (łacińskiej), od późnego średniowiecza we wschodnich obszarach, łącznie z dawnymi Kresami Wschodnimi także na kulturach wschodnich. Oprócz Polaków znaczącą rolę w sztuce Polski odgrywali artyści europejscy, zwłaszcza w okresie średniowiecza i nowożytności, a ponadto w dziełach dostrzegane są częstokroć wpływy sztuki, krajów ościennych lub wielkich centr artystycznych w całej Europie, głównie we Francji, Niderlandach dawnych krajów Niemiec i Włoch, często kosztem innowacji artystycznych, które na szeroką skalę miały miejsce dopiero od XIX wieku.
Pomimo utrudniających jasną klasyfikację dzieł polskiej sztuki licznych zmian terytorialnych i 123 lat utraty niepodległości na ziemiach polskich działalność budowlana i artystyczna była nieprzerwana. Co więcej w latach zaborów miał miejsce gwałtowny wzrost zainteresowania sztuką i znaczny progres twórców rodowitych, sztuka obok literatury była głównym katalizatorem umacniającym pozycję narodu polskiego i jego dążeń do ponownej wolności. XIX wiek to także początki polskiego muzealnictwa, historii sztuki, a także konserwacji zabytków.
Już od pradziejów na ziemiach polskich dzięki obecności rozmaitych kultur, zachowały się przedmioty mające cenną wartość nie tylko historyczną, ale także artystyczną oraz relikty osad. Po założeniu państwa, w okresie przedromańskim zaczęły powstawać pierwsze dzieła architektury i rzemiosła (głównie metaloplastyki), malarstwa książkowego, w romanizmie rozwinęła się rzeźba i malarstwo ścienne, u schyłku romanizmu zaś malarstwo tablicowe. W następnych okresach preferowano sztukę pod każdą postacią. Podział na style historyczne jest trudny do sklasyfikowania, bowiem obraz sztuki ma charakter poligeniczny, co było skutkiem różnorodnych uwarunkowań geograficznych, politycznych, gospodarczych, społecznych i kulturalnych. W XIII wieku trwała wciąż tradycja romańska, a jednocześnie powstawały pierwsze dzieła o formach gotyckich. Za panowania ostatnich Jagiellonów gotyk i renesans współistniały, nawet w Krakowie, gdzie myśl Odrodzenia dotarła najszybciej. Tradycja średniowieczna, zwłaszcza gotycka trwała nieprzerwanie, nawet w XVII i XVIII wieku pojawiają się pojedyncze elementy mające związek z gotykiem. Na początku XVII stulecia ma miejsce zmierzch renesansu, apogeum manieryzmu i świt lansowanej przez Wazów sztuki barokowej. Za panowania Stanisława Augusta Poniatowskiego miała miejsce paralela późnego baroku, rokoka i wczesnego klasycyzmu. Sztuka Polski charakteryzuje się łatwo czytelnymi podziałami na „regiony” artystyczne, co jest rezultatem politycznej niestabilności i licznych zmian terytorialnych. Rozbicie dzielnicowe stało się początkiem wyodrębniania się Śląska, Pomorza, także zjednoczone przez Władysława Łokietka Wielkopolska i Małopolska cechowała pewna artystyczna niezależność. Wcielenie do granic Rzeczypospolitej wschodnich rubieży zgoła nie zniwelowało pewnej odrębności artystycznej historycznych regionów takich jak Ruś czy Litwa.
Do najważniejszych ośrodków reprezentujących zabytki architektury i sztuki na obecnych ziemiach Polski zalicza się Warszawę, Kraków, Wrocław, Poznań, Gdańsk, Toruń, Szczecin, Lublin, Zamość, Sandomierz w których zachowały się duże miejskie zespoły zabytkowe, ponadto miasta te posiadają bogate zbiory muzealne. Natomiast na Kresach Wschodnich prym wiodły Lwów i Wilno.
Pradzieje.
Paleolit.
Najstarsze ślady działalności człowieka na terenach obecnej Polski pochodzą z okresu paleolitu. Są to narzędzia wykonane z krzemienia znalezione w Grocie Nietoperzowej w Jerzmanowicach m.in. ostrza wiórowe które mogły być grotami dzid, wyroby kościane zdobione geometrycznym wzorem z Jaskini Maszyckiej koło Krakowa. W Wielkopolsce i na północnej Polsce znaleziono m.in. wyroby z kości renifera (m.in. w Murowanej Goślinie), figurki bursztynowe.
Neolit.
W połowie piątego tysiąclecia ziemie znalazły się pod oddziaływaniem kultury ceramiki wstęgowej. Przykładem są ceramiczne naczynia zdobione geometrycznym ornamentem kreskowej z Dobrej. Znaleziska z Brześcia Kujawskiego m.in. biżuteria są jednym z kilku przykładów kultury lendzielskiej. Tysiąc lat później wykształciła się kultura pucharów lejkowatych. Te znaleziska uważane są za rodzime dla kultur Niżu Europejskiego. Naczynia przybierają bardziej wysublimowane formy, często są zdobione dekoracją. Pojawiają się na większą skalę przedstawienia figuratywne (gł. zoomorficzne) i narracyjne (np. naczynia z Ćmielowa). Cennym przykładem jest figurka barana odnaleziona w Jordanowie k. Dzierżoniowa. W kopalni w Krzemionkach Opatowskich wydobywany jest w tym czasie pasiasty krzemień. Z niego wytwarzane są przedmioty ozdobne. W okresie młodszego neolitu (2600-1800 p.n.e.) kultury ceramiczne zmieniają się znacznie szybciej. Z tego okresu pochodzą znaleziska amfor kulistych, ceramiki sznurowej (najcenniejszymi znaleziskami są naczynia odkryte w miejscowości Złota k. Sandomierza). Ceramice towarzyszą znaleziska ozdób wykonanych z bursztynu.
Epoka brązu.
W epoce brązu wykształciła się kultura łużycka, uważana przez niektórych badaczy za kulturę prasłowiańską. Z tego okresu pochodzą ozdoby i narzędzia z brązu, wyroby ceramiczne w postaci naczyń zdobionych ornamentem figuratywnym przedstawiającym sceny kultowe, figurki zwierząt, ptaków, ludzi. Pod koniec epoki brązu powstały na ziemiach polskich duże osady obronne. Koncentracja osadnictwa tego typu miała miejsce w okresie halsztackim (700-400 p.n.e.) epoki żelaza. Z tego okresu pochodzi najlepiej zachowana w Europie osada w Biskupinie. Cennymi znaleziskami są zdobiona spiralnymi aplikacjami i figurkami ptaków bransoleta z okolic Żagania, wózki kultowe, skarby m.in. z Uścikowic i Brzezia k. Pleszewa.
Epoka żelaza.
U schyłku okresu halsztackiego, wykształciła się kultura zwana wschodniopomorską. Wyróżniała się obrzędami grzebalnymi, w których stosowano urny twarzowe i domkowe. Urny twarzowe cechuje schematyczne przedstawienie twarzy ludzkiej symbolizującej zmarłego, zaś na brzusiec ozdabiano niekiedy scenami rodzajowymi lub wyobrażeniami przedmiotów codziennego użytku i uzbrojenia (miecze, oszczepy, tarcze). Popielnice przykryte były pokrywkami niekiedy stylizowanymi na nakrycie głowy. Dodatkowo nakładano na nie naszyjniki lub napierśniki, a plastyczne przedstawienia uszu zdobiono kolczykami. Najlepszymi przykładami są popielnice z Deszczna, Rzadkowa, Niepoczołowic i Grabowa Bobowskiego. Na północnych ziemiach Polski zachowały się zabytki kultury wielbarskiej – cmentarzyska kurhanowe z kamiennymi kręgami w Odrach, Węsiorach i Grzybnicy.
Okres lateński i rzymski.
Upadek kultury łużyckiej nastąpił na przełomie V i IV w. p.n.e. Na ziemie polskie napłynęła ludność związana z kulturą tracką i celtycką. Z Celtami wiązane są znaleziska monumentalnych rzeźb kamiennych na terenie Śląska: w rejonie Góry Ślęży oraz na Płaskowyżu Głubczyckim i Małopolski, w okolicach Krakowa (Anartowie, oraz ich część, czyli Anartofracti – sprzymierzeńcy Anartów, górskie plemiona celtyckie pozostające w znacznej niezależności od Imperium rzymskiego). Ślady osadnictwa celtyckiego archeolodzy odkryli w latach 50. XX wieku oraz w latach 2007–2008 również w Kaliszu i w Kaliskiem (Kalisia celtycka, przedrzymska). Ze szlakiem bursztynowym związany jest okres wpływów rzymskich. Pamiątkami po Rzymianach są odnalezione w różnych rejonach obecnej Polski monety rzymskie, biżuteria (fibule, naszyjniki) oraz importowane naczynia, przede wszystkim typu "terra sigillata" i "terra nigra" m.in. z Wymysłowa, Goszczynna, Gosławic, Łęgu Piekarskego i Rządza. Spośród kilku kultur okresu rzymskiego większość ziem polskich zdominowała kultura przeworska, której świadectwem są liczne naczynia m.in. popielnica znaleziona w grobie kobiecym w miejscowości Biała k. Łodzi. (zaginiona podczas II wojny światowej). Przedstawia ona oprócz dekoracji ornamentalnej i symboli solarnych stylizowane postaci jadące na koniach. Ponadto elementy biżuterii znalezione m.in. w Jakuszowicach, Dobrodzieniu i Radziejowie Kujawskim.
Wczesne średniowiecze.
Dwa kopce-mogiły: Krakusa i Wandy w Krakowie usypane prawdopodobnie ok. VII-VIII wieku są kojarzone z Awarami i Słowianami lub z Celtami. Rodzima sztuka trwała w zdobnictwie ceramiki, czego przykładem są m.in. naczynia znalezione w warszawskim Bródnie. Odrębność kulturowa zaczęła się kształtować w VI-X w. Z tego okresu pochodzą grody obronne, rzeźby z drewna i kamienia o przeznaczeniu kultowym m.in. monumentalny posąg Świętowita ze Zbrucza.
Średniowiecze.
Sztuka przedromańska i romańska.
Wraz z chrztem Polski pojawia się sztuka przedromańska, a następnie od połowy XI w. romańska, która trwa do połowy XIII w. Pierwsze świątynie wznosili misjonarze, jednakże wraz z utworzoną w 1000 r. administracją diecezjalną wznoszono pierwsze budowle murowane. Zachowały się relikty najstarszych katedr np. w Krakowie, Poznaniu czy Gnieźnie. Budowano także mniejsze świątynie na planie centralnym kaplice pałacowe (kaplice przy palatiach na Ostrowie Lednickim, w Gieczu, Przemyślu). Najbardziej znanym dziełem rzemiosła artystycznego okresu przedromańskiego jest Czara włocławska z przedstawieniami zwycięstwa wojsk Gedeona nad Madianitami, stanowiąca świadectwo działalności misyjnej wśród polskich plemion.
W XI wieku architektura romańska przeżywa progres. Aż do połowy XIII wieku zjawisko to jest powszechne na większości ziem Polski, szczególnie na Śląsku, Wielkopolsce i Małopolsce. Z dzieł architektury romańskiej wyróżniają się m.in. kolegiaty w Tumie i w Czerwińsku nad Wisłą, krakowski kościół św. Andrzeja. Na czas panowania Władysława Hermana powstaje nowa katedra na Wawelu z zachowaną do dnia dzisiejszego kryptą św. Leonarda. Przykładem budowli centralnej jest rotunda w Cieszynie. Budownictwo klasztorne reprezentują XII- i XIII-wieczne założenia m.in. opactwa Benedyktynów w Tyńcu i na Ołbinie. Przykładem XIII-wiecznej architektury i sztuki monastycznej są wielkie opactwa cysterskie w Wąchocku, Sulejowie, Koprzywnicy.
Z zabytków rzeźby zachowało się wiele portali, niektóre mają bogatą i wysublimowaną dekorację rzeźbiarsko-architektoniczną. Elementem wielu z nich są tympanony fundacyjne, ukazujące najczęściej Marię z Dzieciątkiem Jezus adorowanych przez fundatora trzymającego model świątyni, a także często jego patrona. Przykładem są tympanony we Wrocławiu (z opactwa ołbińskiego oraz w kościele NMP na Piasku łączonych z działalnością fundacyjną Jaksy z Kopanicy i Piotra Włostowica) i Strzelnie. Tamże, wnętrze kościoła Norbertanek zdobią kolumny z figuratywnymi przedstawieniami cnót i przywar, dzieła stanowiące ilustrację walki dobra ze złem inspirowaną zapewne myślami Herrady z Landsbergu i Hildegardy z Bingen. Malarstwo ścienne reprezentują fragmenty malowideł w kolegiatach w Tumie i Czerwińsku. Malarstwo książkowe reprezentują liczne manuskrypty – np. Kodeks Pułtuski, Ewangeliarz emmeramski, Sakramentarz tyniecki, Biblia Czerwińska czy wykonany na koronację Bolesława Śmiałego Złoty Kodeks Gnieźnieński. Są to przeważnie dzieła importowane. Rzadkim na skalę europejską dziełem jest rytowana posadzka dawnego kościoła w Wiślicy przedstawiająca w ozdobnej bordiurze wizerunki orantów.
Znaczącą rolę w ówczesnej sztuce pełniło rzemiosło artystyczne, gł. złotnictwo i plastyka z brązu. Kronikarz Kosmas, pisząc o najeździe Brzetysława na Gniezno, wzmiankuje o stu wozach załadowanych kosztownościami, co daje do zrozumienia, iż ówczesna katedra gnieźnieńska posiadała liczne dzieła z okresu przedromańskiego. Do dziś zachowały się pojedyncze relikwiarze (m.in. relikwiarz z Kruszwicy) i przede wszystkim złote utensylia liturgiczne wzbogacane dekoracjami wykonywanymi techniką niello. Są to kielichy i pateny z Gniezna, Trzemeszna, Kalisza i Płocka – fundacje władców polskich. Wysoką klasę artystyczną reprezentują dwa dzieła wykonywane z brązu – Drzwi Płockie (obecnie w soborze św. Sofii w Nowogrodzie Wielkim) i Drzwi Gnieźnieńskie z 18 kwaterami ilustrującymi Żywot św. Wojciecha, wzbogacone bogatą dekoracją ornamentalną i roślinną. Z XIII wieku zachowały się najstarsze dzieła, niegdyś insygnia władzy – przede wszystkim Szczerbiec – miecz koronacyjny królów polskich oraz trzy korony książęce, z których jedno znajduje się w Płocku, dwa w Krakowie, przerobione w XV w. na krzyż.
Gotyk.
Ze względu na podział dzielnicowy sztuka późnego romanizmu i wczesnego gotyku rozwijała się nierównomiernie i była w orbicie wielkich ośrodków sztuki, głównie krajów Świętego Cesarstwa i królestwa Francji. Pierwsze budowle gotyckie powstały na terenie księstw śląskich (stopniowo przejmowanych przez Koronę Czeską), a następnie w Małopolsce i Wielkopolsce. Należące do miejscowych książąt Pomorze Zachodnie oraz krzyżackie Pomorze Wschodnie i Warmia było pod silnym wpływem północnoniemieckiego gotyku ceglanego ściśle związanego z potęgą gospodarczą i kulturalną Hanzy.
Na okres gotyku przypada gwałtowny rozwój budownictwa sakralnego w każdym zakresie. Niektóre katedry romańskie otrzymały gotycki wygląd (Wrocław, Kraków-Wawel, Gniezno, Poznań), wzniesiono nowe (m.in. we Fromborku). Wielkie katedry cechuje architektura zgoła odmienna od klasycznego gotyku katedralnego gdzie preferowano przezroczystość konstrukcji i rozbudowany system przypór z łękami oporowymi. W katedrze gnieźnieńskiej zastosowano uproszczoną strukturę francuskiego gotyku, gdzie poligonalnie zamknięte prezbiterium obiega obejście z wieńcem kaplic ("chevet"). Oryginalne rozwiązanie ma część wschodnia katedry poznańskiej, której "chevet" został zredukowany do trzech kaplic obejściowych, ale obok nich, na wysokości ambitu dostawiono trzy wieże. Katedra wrocławska oraz krakowska nawiązują do architektury kościołów cysterskich (m.in. Henryków), w obu przypadkach prezbiteria oraz obejścia mają układ prostokątny, w przypadku dzieła krakowskiego ściana wschodnia jest dwudzielna, zaś przęsło wschodnie nakrywa sklepienie trójdzielne.
W poszczególnych regionach w architekturze sakralnej czytelne są własne cechy. Na Pomorzu Wschodnim i Warmii przeważały ceglane kościoły halowe z prostokątnym zamknięciem prezbiterium, sklepieniami gwiaździstymi o wyszukanym rysunku, szczytami schodkowymi wieńczącymi elewacje. Na Pomorzu Zachodnim prezbiterium jest najczęściej zamykane poligonalnie, preferowano ceglane hale i bazyliki często z zintegrowanym korpusem i prezbiterium. Na Śląsku przeważają kamienne i kamienno-ceglane kościoły o układzie bazylikowym (we Wrocławiu powstawały także hale), cechy te da się również zauważyć w kościołach Małopolski, przy czym tu część nawowa i prezbiterialna są często silnie wyodrębniane. Ze świątyń kolegiackich i farnych wyróżniają się m.in. dwupoziomowa kolegiata św. Krzyża we Wrocławiu, kościoły NMP w Krakowie (z charakterystycznym dla kilku kościołów Krakowa systemem filarowo-przyporowym) i w Gdańsku, który jest największym gotyckim ceglanym kościołem w Europie. Tamże wzniesiono kościoły św. Mikołaja i św. Katarzyny i św. Trójcy z klasztorem Franciszkanów. Wielkie kościoły farne powstały w innych ośrodkach miejskich (kościoły św. Jakuba w Toruniu, Szczecinie, Nysie, św. Mikołaja w Brzegu, św. Stanisława i św. Wacława w Świdnicy). Odmienny charakter w kontekście architektury Śląska ma Kaplica św. Jadwigi przy kościele klasztornym w Trzebnicy, która charakteryzuje się recepcją niektórych form francuskiego stylu promienistego. Świadectwem wysokiej rangi zakonu Cystersów są założenia w Kołbaczu i Pelplinie. Na XIII i XIV wiek przypada aktywna działalność zakonów mendykanckich. Sprowadzeni wkrótce po założeniu zakonu Dominikanie wznieśli swoje zespoły klasztorne m.in. w Krakowie, Wrocławiu, Sandomierzu. Świadectwem dziedzictwa Braci Mniejszych są kościoły i klasztory m.in. w Toruniu, Krakowie i Wrocławiu. Z kościołów innych zakonów wyróżnia się dawny kościół Joannitów w Strzegomiu czy kościoły Bożogrobców w Gnieźnie i Miechowie (gruntownie przebudowany w XVIII w.). Powstało wiele mniejszych kościołów parafialnych i filialnych. spośród nich m.in. kościoły w Starym Bielsku, Kamionnej, Małujowicach.
Wraz z intensywna urbanizacją powstawały obwarowania z basztami i bramami (m.in. w Krakowie, Szydłowie, Stargardzie, Chojnie), zaś wewnątrz miast reprezentacyjne budowle o charakterze municypalnym (ratusze m.in. w Toruniu, Wrocławiu, na Starym i Głównym Mieście w Gdańsku) i mieszkalnym (kamienice m.in. w Toruniu, Gdańsku, Krakowie, Stargardzie). Spośród zamków wiele z nich powstało na terenie państwa zakonu krzyżackiego (m.in. w Malborku, Kwidzynie, Lidzbarku Warmińskim), ponadto na Śląsku (Chojnik) Mazowszu (Czersk) i Małopolsce (m.in. Mirów, Niedzica, Dębno). Z budownictwa drewnianego zachowały się kościoły m.in. w Haczowie, Dębnie, Lipnicy Murowanej.
W stosunku do ściśle podporządkowanej strukturom architektonicznym rzeźby romańskiej, w okresie gotyku ma miejsce większa emancypacja tej dziedziny artystycznej. Rzeźba architektoniczna, w początkach gotyku na Śląsku osiągnęła wysoki poziom, czego przykładem jest portal kościoła w Starym Zamku i przede wszystkim dekoracja wschodniej części katedry wrocławskiej i zespół portali kościoła Cysterek w Trzebnicy, poświadczające recepcję stylu Mistrza Naumburskiego. W Małopolsce ze wczesnych dzieł zachowała się dekoracja rzeźbiarska kapitularza klasztoru Dominikanów. Tradycja romańska (np. tympanony fundacyjne, zdobiące portale kościołów św. Krzyża we Wrocławiu, św. Jana Chrzciciela w Radłowie, kaplicy zamkowej w Lubinie) połączyła się z gotycką innowacją polegającą głównie na wzbogaceniu zakresu ikonograficznego (m.in. o wizerunki Trójcy Świętej, Jana Chrzciciela czy Chrystusa – Męża Boleści w asyście świętych) i nowym rozwiązaniom kompozycyjnym. Bogata dekoracja rzeźbiarska pojawiła się nie tylko na portalach, wspornikach, zwornikach, kapitelach kolumn, ale także na fryzach, powierzchniach elewacji etc. Przykładami są trzy portale kościoła Joannitów w Strzegomiu, dekoracja elewacji i wnętrz ratusza wrocławskiego, zespół wsporników z wizerunkami aniołów w kościele NMP na Piasku, dekoracja elewacji i wnętrz zamku w Malborku (m.in. zespół portali do kaplicy zamkowej i kaplicy św. Anny, kapitele w Infirmerii, zwornik Wielkiego Refektarza), portale, wsporniki w katedrze w Gnieźnie, figurki w górnych partiach elewacji zewnętrznych (na kluczach okien i pod gzymsem wieńczącym) prezbiterium kościoła Mariackiego w Krakowie.
Na szeroką skalę rozwinęła się rzeźba figuratywna. Do przykładów wczesnogotyckich zalicza się m.in. posąg księżnej Salomei z kolegiaty w Głogowie. Nurt mistyczny egzemplifikują m.in. Pietà z Lubiąża (obecnie w MNW), krucyfiksy z Szamotuł, Kamienia Pomorskiego i przede wszystkim z kościoła Bożego Ciała we Wrocławiu. Specyficznymi dziełami o charakterze mistycznym są figurki jasełkowe w krakowskim klasztorze Klarysek. Na terenie państwa krzyżackiego powstają liczne Madonny szafkowe, kultowe rzeźby łączące trzy typy ikonograficzne "Sedes Sapientiae", Tron Łaski oraz "Mater Misericordiae". W XIV wieku pojawiają się w Polsce wolnostojące figury Madonny z Dzieciątkiem, "exemplum gratia" jest figura z klasztoru Karmelitanek w Krakowie. Na Śląsku i Pomorzu upowszechniły się tzw. Madonny na lwach np. rzeźby z kościoła św. Marcina we Wrocławiu, ze Skarbimierza (obecnie w MNWr) czy w kościele w Lubieszenie k. Tczewa, a ponadto retabula ołtarzowe, m.in. z Bąkowa, Ciećmierza (ob. w katedrze w Szczecinie), Łuczyc (ob. w MNW), Pełcznicy. Dziełami związanymi ze stylem pięknym są kamienne Piękne Madonny z Torunia (zaginiona), Wrocławia, Gdańska i drewniane m.in. z Krużlowej oraz Piety z kościoła św. Barbary w Krakowie, kościoła NMP na Piasku we Wrocławiu i kościoła NMP w Gdańsku. W XV i XVI w. powstaje wiele retabulów ołtarzowych, które często unifikowały elementy architektury, rzeźby, malarstwa, a także rzemiosła artystycznego. Spośród tego typu dzieł wyróżnia się Ołtarz Mariacki Wita Stwosza wykonany w latach 1477–1489. Ten artysta wykonał również m.in. krucyfiks w tymże kościele i nagrobek Kazimierza Jagiellończyka w katedrze wawelskiej. Rzeźba sepulkralna powszechna była już w XIV w., przede wszystkim w państwach Piastów Śląskich oraz stolicy Królestwa Polskiego o czym świadczą nagrobki książąt w Krzeszowie, Henrykowie, Opolu, Wrocławiu (m.in. płyta nagrobna Henryka II Pobożnego i Nagrobek Henryka IV Prawego) oraz nagrobki królów Władysława Łokietka i Kazimierza Wielkiego w katedrze wawelskiej. Sztukę sakramentu chrztu egzemplifikują brązowe chrzcielnice w kościele św. Mikołaja w Elblągu, św. Piotra i Pawła w Legnicy oraz w katedrze w Kołobrzegu czy kamienna chrzcielnica w kościele NMP na Piasku we Wrocławiu. W stolicy Śląska znajdują się dwa cenne przykłady "ars eucharistica" – wieżowe sakramenetaria w kościołach św. Marii Magdaleny i św. Elżbiety, ostatnie z nich jest dziełem Josta Tauchena.
Najstarsze dzieła malarstwa gotyckiego w Polsce zachowały się w postaci malowideł ściennych i witraży. Przykładami malarstwa ściennego są malowidła wieży rycerskiej w Siedlęcinie, klasztoru Cystersów w Lądzie, kościele św. Jakuba w Toruniu, klasztoru Franciszkanów w Krakowie i w kilku kościołach na obszarze powiatu brzeskiego (m.in. w Pogorzeli i Małujowicach). Przykładem orientalizacji w malarstwie są zespoły malowideł z okresu panowania Władysława Jagiełły. Bizantyjsko-ruskie malowidła zdobią kaplicę Świętej Trójcy w zamku w Lublinie, prezbiterium katedry sandomierskiej, kolegiaty w Wiślicy oraz kaplicę Świętokrzyską katedry wawelskiej. Największy zespół dzieł malarstwa na szkle zachował się w Krakowie, który tworzą XIII i XIV-wieczne witraże z zespołu klasztornego Dominikanów (obecnie w MNK), zespół witraży w prezbiterium kościoła Mariackiego (ok. 1370 r.) i kościoła Bożego Ciała (ok. 1400 r.). Ponadto cykle witrażowe znajdują się m.in. w katedrze włocławskiej. Cenne XIV-wieczne witraże zachowały się w Toruniu (z kościołów NMP i św. Mikołaja) i Chełmnie (z kościoła farnego) obecnie w toruńskim Muzeum Okręgowym.
Zakres gotyckiego malarstwa tablicowego obejmuje głównie retabula ołtarzowe i pojedyncze obrazy, zwłaszcza od schyłku stylu pięknego w latach 20. XV wieku do połowy XVI wieku. Głównymi centrami są Kraków, Wrocław, Toruń i Gdańsk. Przykładami malarstwa małopolskiego są m.in. z okresu 1420–1450 duża grupa wizerunków Matki Bożej z Dzieciątkiem w typie Hodegetrii (m.in. w klasztorze Dominikanów w Krakowie, pobliskim Płaszowie, ponadto w Rychwałdzie, Przemyślu) cykl malowideł z Ptaszkowej, Opłakiwanie z Chomranic, Misericordia Domini ze Zbylitowskiej Góry, "Święte Marta, Agnieszka i Klara" z Sandomierza, okres 1450–1480 reprezentują Tryptyk Dominikański dzieło Mistrza Tryptyku Dominikańskiego, Poliptyk Augustiański Mikołaja Haberschracka, Tryptyk św. Trójcy (wszystkie w Krakowie) Mistrza Tryptyku Trójcy Świętej, dzieła Jana Wielkiego (Poliptyk Olkuski, Wniebowzięcie Marii z Warty) zaś w latach 1480–1540 m.in. Poliptyk św. Jana Jałmużnika w Krakowie, ołtarz św. Stanisława w Starym Bielsku, Rodzina Marii z Ołpin i wiele innych. W malarstwie tablicowym na terenie Wielkopolski częstokroć malowano temat "Sacra Conversazione", czego przykładem jest obraz "Maria z Dzieciątkiem oraz święte Felicyta i Perpetua".
XIV-wieczne malarstwo tablicowe na Śląsku było silnie powiązane z dworską sztuką czeskich Luksemburgów, głównie, cesarza i króla czeskiego Karola IV i jego syna Wacława. Najlepszymi przykładami są "Madonna Kłodzka", "Trójca Święta ze Świerzawy" (zaliczane do najstarszych obrazów na Śląsku), "św. Anna ze Strzegomia". Od drugiej ćwierci XV wieku następuje we Wrocławiu silny rozwój malarstwa w duchu gotyckiego realizmu np. Poliptyk Zwiastowania z Jednorożcem, ołtarz z Legendą św. Jadwigi, Ołtarz św. Barbary, "Madonna z Dzieciątkiem i aniołami", wielki zespół retabulów oraz obrazów epitafijnych i wotywnych z wrocławskich kościołów św. Marii Magdaleny, św. Elżbiety, św. Barbary. Malarstwo gotyku na Pomorzu swoją świetność przeżywa przez cały XV wiek. jest w orbicie wpływów sztuki krajów Rzeszy i przede wszystkim Niderlandów. Do wczesnych dzieł zalicza się Poliptyk Grudziądzki, Poliptyk Toruński (ob. w Muzeum Diecezjalnym w Pelplinie), Dyptyk Winterfeldów z kościoła NMP w Gdańsku, późniejszymi są m.in. toruńska "Pasja", gdańskie retabula takie jak Duży i Mały Ołtarz Ferberów, Ołtarz Jerozolimski i wiele innych.
Znaczącym dla gotyku w Królestwie Polskim jest okres panowania Kazimierza Wielkiego. Król który „zastał Polskę drewnianą a zostawił murowaną” objął patronat nad sztuką, był znaczącym donatorem, polecił wznieść szereg nowych obwarowań (m.in. Olkusz, Szydłów) zamków (Koło, Sandomierz, Olsztyn k. Częstochowy) Przebudował zamek wawelski, częściowo katedrę, gdzie wzniósł nagrobek Łokietka, założył miasta Kleparz i Kazimierz z kościołami św. Katarzyny i Bożego Ciała. Na terenie Królestwa polecił wznieść szereg kościołów (Sandomierz, Wiślica, Szydłów, Niepołomice), większość o układzie dwunawowym z wydzielonym prezbiterium, gwiaździstymi sklepieniami ze zwornikami z herbami ziem Królestwa Polskiego. Podobną treść mają zworniki w sali dawnej rezydencji władcy przy krakowskim Rynku. Władca hojnie uposażał kościoły w dzieła złotnictwa (kielichy z Trzemeszna, Stopnicy, Kalisza, relikwiarz św. Zygmunta dla katedry płockiej).
Wśród zabytków gotyckiego rzemiosła artystycznego wyróżniają się dzieła złotnicze Marcina Marcińca, m.in. relikwiarz św. Stanisława (ok. 1504), berło Akademii Krakowskiej, krzyże relikwiarzowe dla katedry gnieźnieńskiej fundacji Fryderyka Jagiellończyka. Przykładem złotnictwa gdańskiego jest relikwiarz świętej Barbary z 1514 roku. Powstawały liczne utensilia liturgiczne, z których wyróżnia się zespół kielichów w kościele Mariackim w Krakowie, kielichy z Miechowa, Tyńca (obecnie w katedrze tarnowskiej), monstrancje w Wieliczce, Niepołomicach, Staniątkach, Poznaniu czy na Jasnej Górze. Świadectwem kultu świętych są liczne relikwiarze np. zespół relikwiarzy puszkowych z katedr gnieźnieńskiej i krakowskiej. Cennymi dziełami w zakresie stolarstwa i snycerki są XV-wieczne stalle w katedrze w Pelplinie, kościele NMP w Toruniu czy w kościele św. Trójcy w Gdańsku z 2. połowy XV w.
Nowożytność.
Renesans i manieryzm.
Na początku XVI wieku dzięki działalności kulturalnej i artystycznej ostatnich Jagiellonów (Zygmunta Starego i Zygmunta Augusta) do Krakowa i znacznej części Królestwa upowszechnił się renesans, a jednocześnie przez długi czas preferowano formy późnogotyckie. Wkrótce, w II połowie XVI wieku pojawił się na ziemiach polskich manieryzm, a na początku XVII wieku wczesny barok. Renesans i wczesny barok są okresami silnej infiltracji italianizmów, zaś w manieryzmie głównym źródłem inspiracji była sztuka niderlandzka i protestanckich krajów Świętego Cesarstwa Rzymskiego.
Okres „złotego wieku” sprzyjał rozwojowi budownictwa na terenie całego kraju. Głównym ośrodkiem był Kraków, gdzie po raz pierwszy na większą skalę w Królestwie pojawiły się formy renesansowe, czego przykładem jest dekoracja niszy nagrobka Jana Olbrachta w katedrze wawelskiej. Dokonano przebudowy zamku wawelskiego (udział m.in. Franciszka Florentczyka), zaś w pobliskiej katedrze wzniesiono Kaplicę Zygmuntowską, dzieło Bartolomeo Berrecciego, z wysublimowaną dekoracją rzeźbiarską, bogatym wystrojem m.in. nagrobkami Zygmunta Starego, Zygmunta Augusta i Anny Jagiellonki i zespołem paramentów liturgicznych, a ponadto dziełami artystów z Norymbergi: srebrnym ołtarzem z obrazami Georga Pencza, relikwiarzem św. Zygmunta, świecznikiem. Renesansowy charakter otrzymała część zabudowy ul. Kanoniczej prowadzącej z miasta na Wawel.
Kaplica Zygmuntowska stała się przykładem dla renesansowych i barokowych kaplic kopułowych, budowanych przy gotyckich kościołach, których wystarczająca ilość usprawiedliwia spadek inwestycji o charakterze sakralnym. Przykładami są kaplice Tenczyńskich w Staszowie, Boimów we Lwowie (Andrzej Bemer), Wazów przy katedrze wawelskiej czy Myszkowskich przy kościele Dominikanów w Krakowie (Santi Gucci?). Oprócz monarchy i jego dworu i mieszczaństwa pieczę nad rozwojem sztuki objęła szlachta i magnateria, która w dobie złotego wieku wzniosła liczne swoje rezydencje – reprezentacyjne zamki i pałace. Przykładami są m.in. zamki i pałace w Baranowie Sandomierskim, Krasiczynie, Janowcu, Zamek Krzyżtopór w Ujeździe, Pieskowej Skale, Ogrodzieńcu, Książ Wielki. Wielką inwestycją było założenie przez Jana Zamoyskiego Zamościa. Działali tu m.in. Bernardo Morando, Jan Jaroszewicz i Jan Wolff. Ideowe miasto idealne ma zabudowę skupioną wokół rynku zabudowanego podcieniowymi kamienicami. Ponadto wyróżniają się tu ratusz, kolegiata i synagoga. Miasta otrzymały renesansowe i manierystyczne ratusze (m.in. w Poznaniu, dzieło Giovanniego B. di Quadro, Chełmnie, Tarnowie, Sandomierzu), patrycjuszowskie kamienice z attykami i podcieniami (kamienice Przybyłów i Celejowska w Kazimierzu nad Wisłą). Na Kresach Wschodnich wzrosła pozycja Lwowa i Wilna. Główne miasta pomorskie stopniowo wzbogacały się o nowe budowle mieszkalne, czego przykładem jest zespół kamienic przy ul. Długiej, Mariackiej i przy Długim Targu w Gdańsku, pojedyncze kamienice w Elblągu czy kamienica Pod Gwiazdą w Toruniu. Główne miasto Pomorza otrzymało reprezentacyjne budowle takie jak m.in. Zbrojownię, Złotą i Zieloną Bramę, Lwi Zamek, Złotą Kamienicę. Wpływy niderlandzkie objęły w mniejszym stopniu pozostałe ziemie Korony, łącznie ze Lwowem (kościół Bernardynów). Manieryzm na Śląsku cechuje recepcja form powszechnych w protestanckich krajach Rzeszy i Niderlandach. Do dzieł zalicza się m.in. dom Wagi Miejskiej w Nysie, kamienica Pod Gryfami na rynku wrocławskim, zamek oleśnicki, kościół Świętej Trójcy w Żórawinie.
Najcenniejszymi dziełami rzeźby renesansowej i manierystycznej są dzieła o charakterze sepulkralnym. Na ziemiach polskich utrwalił się motyw włoskiego nagrobka przyściennego, często z postacią w pozie sansovinowskiej np. w nagrobku Zygmunta Starego i Zygmunta Augusta w kaplicy Zygmuntowskiej. Podobne dzieła wykonywali artyści tacy jak m.in. Jan Maria Padovano, Jan Michałowicz, Santi Gucci. Rzadkim na skale europejską dziełem są rzeźbione głowy w stropach kasetonowych sali Poselskiej zamku na Wawelu (Sebastian Tauerbach z Wrocławia, ok. 1535). U schyłku renesansu i w dobie manieryzmu powstają monumentalne nastawy ołtarzowe (m.in. dawnego ołtarza katedry wawelskiej, obecnie w kolegiacie w Bodzentynie, fary w Bieczu, kościoła św. Jana w Gdańsku).
Malarstwo w dobie renesansu opierało się na tradycji gotyckiej, co egzemplifikują liczne dzieła malarstwa książkowego, w tym dzieła Stanisława Samostrzelnika, który działał także w zakresie malarstwa ściennego i tablicowego. Rozwinęło się też malarstwo portretowe (twórczość Marcina Kobera, portrety biskupów krakowskich w krużgankach klasztoru franciszkańskiego).
Na Pomorzu i Śląsku rozwija się intensywnie sztuka silnie związana z reformacją, której przykładem są ambony typu baldachimowego. Przykładem jest ambona w kościele Marii Magdaleny we Wrocławiu. Nobilitowani przedstawiciele mieszczaństwa kontynuują sięgającą późnego gotyku tradycję uposażania świątyń epitafiami z dekoracją rzeźbiarską i malarską (np. zespoły epitafiów we wrocławskich kościołach Marii Magdaleny i św. Elżbiety, w kościele Mariackim w Gdańsku).
Barok i rokoko.
Na początkowe lata XVII wieku przypada początek baroku na ziemiach Rzeczypospolitej. Z budowli jezuickich wzniesiono m.in. krakowski kościół Świętych Piotra i Pawła. Rody szlacheckie wznoszą kolejne rezydencje m.in. zamki w Łańcucie i Wiśniczu, zaś biskupi krakowscy zlecili wzniesienie dla nich warownej rezydencji w Kielcach. Poza miastami powstały monumentalne założenia klasztorne (Karmelitów w Czernej, Kamedułów na Bielanach), sanktuaria i kalwarie (m.in. w Kalwarii Zebrzydowskiej, Wejherowie na Pomorzu i Wambierzycach na Śląsku). W sztukach plastycznych doby kontrreformacji w miejsce humanizmu pojawiła się problematyka przemijalności ludzkiego życia (m.in. obrazy Taniec Śmierci w kościele Bernardynów i Koło Śmierci w kościele Św. Katarzyny oba w Krakowie). Powstały monumentalne obrazy głównie o tematyce religijnej (twórczość Tomasza Dolabelli). Owocem wczesnej barokizacji wnętrz jest szereg monumentalnych nastaw ołtarzowych z bogatą dekoracją rzeźbiarską i malarską, czego przykładem są dzieła tego typu m.in. w kościołach Św. Katarzyny i Bożego Ciała w Krakowie, katedrze w Pelplinie.
Po potopie szwedzkim miała miejsce intensywna barokizacja, która objęła nie tylko nowe przedsięwzięcia budowlane, lecz także odbudowę wielu zniszczonych dawnych obiektów. Kulminacją był okres panowania Jana III Sobieskiego, dla którego wzniesiono pałac w Wilanowie. Niezrealizowaną ambicją monarchy było założenie w Warszawie szkoły artystycznej. Na jego dworze działał m.in. malarz Jerzy Siemiginowski-Eleuter wykształcony w rzymskiej Akademii Św. Łukasza. W Warszawie działał m.in. Tylman z Gameren (kościół Sakramentek, pałace Krasińskich, Gnińskich (Ostrogskich), oba w Warszawie, pałac Radziwiłłów w Nieborowie). Powstają liczne kościoły m.in. przy Krakowskim Przedmieściu w Warszawie, kościół Filipinów w Gostyniu, kościoły pielgrzymkowe na Warmii (m.in. w Świętej Lipce), liczne zabytki sakralne na ziemi kaliskiej i lubelskiej. W malarstwie na szeroką skalę obok tematyki religijnej kontynuowana jest tradycja portretu staropolskiego, wzbogacona m.in. o portret trumienny. Do głównych przedstawicieli barokowego malarstwa w Polsce zalicza się Franciszka Lekszyckiego, Szymona Czechowicza, Tadeusza Konicza. Na Pomorzu Gdańskim działali m.in. Herman Han, Bartłomiej Strobel, Daniel Schultz i Andrzej Stech.
W dobie dojrzałego i późnego baroku kontynuuje się intensywną barokizację średniowiecznych kościołów (np. kościół Bożogrobców w Miechowie), dotyczyło to zmiany wystroju wnętrz lub akcentów architektonicznych (hełmy wież itp.). Wiele dzieł gotyckich zostało przeniesionych do kościołów wiejskich (m.in. poliptyk Rozesłania Apostołów z katedry wawelskiej do kościoła w Mikuszowicach). Wnętrza nowo powstałych kościołów wzbogacano o barokowe sztukaterie oraz iluzjonistyczne malowidła na sklepieniach które wraz z wyposażeniem tworzyły jednolity wystrój ("gesamtkunstwerk"), będące ideową ilustracją Niebiańskiego Jeruzalem. Przykładami są wnętrza kościołów Bernardynów, Św. Anny w Krakowie, Jezuitów w Poznaniu, Świętych Piotra i Pawła na Antokolu w Wilnie na Litwie, NMP Łaskawej w Krzeszowie na Śląsku.
Powstaje wiele dzieł zdobiących wnętrza kościelne, w tym ambony baldachimowe, czasem zestawiane z antyambonami (m.in. w kościele Karmelitów Trzewiczkowych w Krakowie) i ambony typu "navis ecclesiae" (w kościołach św. Andrzeja i Bożego Ciała w Krakowie, Opatrzności Bożej w Białej Krakowskiej), stalle (np. w kościele Bożego Ciała w Krakowie), monumentalne prospekty organowe m.in. w kościele Bernardynów w Leżajsku, w kościele farnym w Kazimierzu Dolnym, Świętej Lipce, kościele Św. Jana w Gdańsku, w katedrze oliwskiej. Rzeźbę reprezentuje m.in. Antoni Frąckiewicz.
Unia personalna Polski z Saksonią przyczyniła się do sprowadzenia do Warszawy takich artystów jak Karl F. Pöppelmann, Matthias D. Pöppelmann, Gaetano Chiaveri. Owi architekci pracowali przy odnowieniu zamku warszawskiego. W stolicy założono Oś Saską wzbogaconą rzeźbami Jana Jerzego Plerscha, który wykonał także elementy wyposażenia warszawskich kościołów Wizytek i Karmelitów. Jego syn Jan Bogumił rozpoczynał swoją działalność w okresie saskim, wsławił się jako malarz na dworze Stanisława Augusta Poniatowskiego. Malarzem okresu saskiego był także Johann Samuel Mock. Okazałe zespoły pałacowe wzniesiono m.in. dla Branickich w Białymstoku, Dembińskich w Szczekocinach (Jan Ferdynand Nax) czy Potockich w Radzyniu Podlaskim (Jakub Fontana).
Wielokulturowe dziedzictwo na terenie Mazowsza, Podlasia i wschodniej Małopolski poświadczają liczne cerkwie (m.in. Jarosław) i synagogi (m.in. Tykocin, Szczebrzeszyn, Włodawa), a także meczety (Kruszyniany).
Na terenie całej Polski wznoszono pałace i dwory szlacheckie o wysokich dachach, głównym pawilonie i czterema narożnymi alkierzami (m.in. Czyżew, Koszuty, Świdnik, Osówiec, Ożarów). Budownictwo drewniane reprezentują liczne pojedyncze mennonickie domy podcieniowe na Pomorzu i Żuławach Wiślanych (Lwi Dwór w Lipcach, Miłocin, Trutnowy), kościoły drewniane (m.in. w Mnichowie, Szalowej, Tomaszowie Lubelskim, Oleśnie na Śląsku) cerkwie typu łemkowskiego (Kwiatoń, Skwirtne Owczary, Turzańsk) bojkowskiego (Hrebenne, Chotyniec, Ulucz) i wiatraki typu holenderskiego (głównie na Pomorzu i Wielkopolsce). Formy barokowe w budownictwie drewnianym preferowane były jeszcze w XIX w.
Na Wileńszczyźnie działał m.in. Jan Krzysztof Glaubitz (kościoły Św. Janów, Św. Katarzyny, Misjonarzy w Wilnie), a w środowisku lwowskim Bernard Meretyn twórca cerkwi katedralnej Św. Jura, kościoła Misjonarzy w Horodence i ratusza w Buczaczu. Rzeźbiarzami związanymi ze Lwowem byli Maciej Polejowski (dekoracja ołtarzy katedry sandomierskiej), Sebastian Fesinger, Antoni Osiński (ołtarze kościoła Bernardynów w Leżajsku), Jan Jerzy Pinzel (m.in. rzeźby cerkwi katedralnej Św. Jura we Lwowie). Ich dzieła cechuje silny ekspresyjny zarys zarówno ciała jak kostiumologii.
Śląsk był w orbicie wpływu sztuki czeskiej, niemieckiej i austriackiej. Architekturę reprezentują gmach główny Uniwersytetu Wrocławskiego z Aulą Leopoldina i kościołem Jezuitów, przebudowane dawne zespoły klasztorne w Henrykowie, Krzeszowie i Lubiążu. Swoje dzieła wznieśli znani architekci m.in. Johann Bernhard Fischer von Erlach (kaplica Elektorska przy katedrze wrocławskiej), Johann Lucas von Hildebrandt (Dom Rycerski we Wrocławiu), Christoph Dientzenhofer (kościół z Mauzoleum Piastów i kolegium Jezuitów w Legnicy) i jego syn Kilian (kościół opacki w Legnickim Polu) Jean Baptiste Mathey (dawny klasztor Krzyżowców z Czerwoną Gwiazdą we Wrocławiu). Wyjątkowymi dziełami są kościoły Pokoju (Jawor i Świdnica) oraz kościoły łaski (Jelenia Góra). Na terenie całego Śląska wznosi się zamki i rezydencje pałacowe (Głogówek, Książ, Gorzanów, Żyrowa). Wśród malarzy Śląska wyróżnia się Michael Willmann.
XIX-XXI w..
Klasycyzm.
Przejście z form barokowych i rokokowych na klasyczne trwa na ziemiach polskich krótko w stosunku do wcześniejszych przemian. Za ostatniego króla Polski Stanisława Augusta Poniatowskiego, znamienitego opiekuna polskiej nauki, kultury i sztuki głównym ośrodkiem artystycznym pozostaje Warszawa, którą uwiecznił jeszcze w duchu późnego baroku nadworny malarz monarchy Bernardo Bellotto. Styl stanisławowski rozpoczyna rozwój architektury klasycystycznej. W tym okresie wzniesiono zespół Łazienek królewskich, pod stolicą w Jabłonnie powstał pałac prymasa Michała Poniatowskiego.
W dobie wczesnego klasycyzmu swoje dzieła pozostawili artyści obcy tacy jak architekci Dominik Merlini (twórca Królikarni, zespołu pałacowo-parkowego na Łazienkach), Jan Chrystian Kamsetzer, malarze Jan Piotr Norblin, Marcello Bacciarelli (poczet królów Polski w Gabinecie Marmurowym i dekoracja Sali Rycerskiej Zamku Królewskiego). Tenże kilkakrotnie portretował ostatniego króla Polski. Jednocześnie działają polscy architekci m.in. Szymon Bogumił Zug (m.in. zespół pałacowo-parkowy w Natolinie), Wawrzyniec Gucewicz i Stanisław Zawadzki (pałace w Siedlcach, Śmiełowie, Dobrzycy i Lubostroniu). Malarstwo reprezentuje m.in. Franciszek Smuglewicz, Zygmunt Vogel, Józef Peszka. W dobie Królestwa Polskiego styl klasycystyczny kontynuuje architekt Antonio Corazzi (gmach Teatru Wielkiego, zabudowa placu Bankowego w Warszawie), oraz Jakub Kubicki twórca m.in. warszawskiego Belwederu. Swoje dziedzictwo na ziemiach polskich pozostawił Bertel Thorvaldsen (pomniki Kopernika i księcia Józefa Poniatowskiego).
Sztuka w czasach romantyzmu i pozytywizmu.
Paradoksalnie, w okresie zaborów na terenach Polski w dawnym i obecnym kształcie znaczenie sztuki obcej maleje, albowiem główne nurty rozwijały się w głównych ośrodkach artystycznych państw zaborczych (Berlin, Wiedeń, Petersburg), aczkolwiek wielu polskich artystów kształciło się na Zachodzie m.in. w Paryżu, Monachium i Rzymie. Wzrasta natomiast pozycja polskich artystów, szczególnie w II połowie XIX wieku, głównie na terenie zaboru rosyjskiego i austriackiego, w okresie autonomii galicyjskiej Kraków stał się swoistym centrum sztuki. W architekturze, po zmierzchu klasycyzmu około lat 30. XIX w. dominuje historyzm, a następnie wraz z nim eklektyzm i secesja. We wszystkich trzech zaborach przyjął się podział stylów historyzujących dostosowanych do funkcji budowli. Nawrót do form średniowiecznych (neoromanizm i neogotyk) widoczny jest głównie w architekturze sakralnej, której podporządkowane są elementy rzeźby i malarstwa. W przypadku budowli świeckich przyjmowano formy neorenesansowe głównie w szkołach, budynkach urzędowych (ratusz w Opolu) i ośrodkach naukowych (gmach PAN-u w Krakowie), co miało być odniesieniem do humanizmu epoki Odrodzenia. W stylu neobarokowym wznoszono często budowle rezydencjonalne (m.in. Pałac Kronenbergów w Warszawie) i wille rentierów i przedsiębiorców (willa Fritza Heroldta w Bydgoszczy, willa Rosta w Bielsku-Białej). Przykładem neoklasycyzmu jest Teatr Wielki w Poznaniu. W dobie kapitalizmu powstaje wiele willi i pałaców fabrykantów oraz liczne osiedla robotnicze (m.in. Biskupice, Kaufhaus, Giszowiec Nikiszowiec na Śląsku), a ponadto artyzm obejmuje architekturę przemysłową i budowli użyteczności publicznej. Wskutek industrializacji następuje gwałtowna urbanizacja nie tylko miast dawnych (Bytom), lecz także powstają nowe ośrodki miejskie z zabudową o charakterze robotniczym (Łódź, Żyrardów, Katowice). Ponadto rozwinęła się architektura sakralna. Na terenach wschodnich Niemiec, w tym zaboru pruskiego swoją twórczość realizowali architekci m.in. Karl Friedrich Schinkel, Friedrich August Stüler (Wielkopolska), Alexis Langer, Ludwig Schneider (Śląsk). W zaborze rosyjskim prym wiedli Józef Pius Dziekoński, Konstanty Wojciechowski, zaś austriackim Feliks Księżarski, Teodor Talowski, Jan Sas-Zubrzycki. Wraz z postępem romantyzmu i historyzmu architekci kreowali nowe kierunki stylistyczne (gotyk wiślano-bałtycki, styl nadwiślański) które miały związek z poszukiwaniem stylu narodowego.
Romantyzm objął głównie malarstwo, którego głównymi przedstawicielami byli Piotr Michałowski, Henryk Rodakowski i Artur Grottger, podejmując często wątki narodowowyzwoleńcze. Artystami łączącymi wątki romantyczne z realistycznymi byli Maksymilian Gierymski i przede wszystkim Jan Matejko. Tenże ostatni, przyjmując historiozoficzną myśl, w swoim bogatym "oeuvre" zilustrował wszystkie najważniejsze wątki z historii Polski, obrazując często potęgę narodu polskiego i jego znanych bohaterów. Przedstawicielem akademizmu był Henryk Siemiradzki ilustrujący epizody ze starożytnego Rzymu zwłaszcza w okresie trudnym dla rozwoju chrześcijaństwa. Realistyczny pejzaż preferował m.in. Józef Szermentowski malujący głównie krajobrazy wiejskie i małomiasteczkowe Kieleczczyzny i Ziemi Sandomierskiej, zaś wątki z życia codziennego malował Aleksander Gierymski. Jego tematyka oscylowała wokół prozy codziennego życia osób różnych warstw społecznych, w tym życia chłopów, żydów i warszawskiej biedoty. Artyści dość powściągliwie przyjęli nurt impresjonistyczny, ograniczając go do pojedynczych dzieł (Józef Pankiewicz, Władysław Podkowiński), lub subiektywnej percepcji tego stylu (Olga Boznańska).
Młoda Polska.
Autonomia galicyjska przywróciła najwyższą rolę Krakowa w kulturze, nauce i sztuce, co zbiegło się z okresem Młodej Polski, której głównymi przedstawicielami byli tworzący w duchu secesji Stanisław Wyspiański, Józef Mehoffer i symbolizmu Jacek Malczewski czy Witold Wojtkiewicz. Okres ten sprzyjał rozwojowi indywidualistów takich jak m.in. portrecistka Olga Boznańska, poruszający tzw. problem kultu żywiołów pejzażyści Ferdynand Ruszczyc, Julian Fałat, Jan Stanisławski i jego uczniowie czy rzeźbiarz Xawery Dunikowski. Szczególnie przyjął się wątek narodowowyzwoleńczy, czego dobrym przykładem jest rzeźbiony Pochód na Wawel Wacława Szymanowskiego. W architekturze przełomu stuleci historyzm i eklektyzm ustąpił modernizmowi, którego pierwszym przejawem była secesja. Oprócz Krakowa powstawały dzieła w Poznaniu, Lwowie, Bielsku, Katowicach, Łodzi (kamienice przy ul. Piotrkowskiej). Czołowymi architektami byli m.in. Teodor Talowski, Franciszek Mączyński, Mikołaj Tołwiński. Preferowano budownictwo świeckie, głównie obiekty użyteczności publicznej i kamienice czynszowe. Wzrosła pozycja rzemiosła artystycznego. Propagatorami nowego podejścia do wzornictwa przemysłowego, architektury wnętrz i sztuki użytkowej było m.in. założone w 1887 r. towarzystwo Polska Sztuka Stosowana. Oprócz Stanisława Wyspiańskiego na tym polu działali m.in. Jan Szczepkowski i Karol Frycz. Na przełom XIX i XX wieku przypada progres malarstwa witrażowego. Produkcją ich zajmował się m.in. „Krakowski Zakład Witrażów S.G. Żeleński”. Większość malarzy Młodej Polski preferowała także rysunek, grafikę i plakat. Podhale zdominował lansowany przez Stanisława Witkiewicza styl zakopiański.
Dwudziestolecie międzywojenne.
Odzyskanie przez Polskę niepodległości wyznaczyło nową cezurę w sztuce, kiedy pojawiło się „polskie art déco”, a następnie na wielką skalę rozwinął się modernizm, łączący często zdobycze nowoczesnego funkcjonalizmu z elementami polskiego renesansu czy sztuki ludowej. Polska sztuka – styl narodowy będący polskim ludowym stylem dekoracyjnym – reprezentowana przez Józefa Czajkowskiego i Zofię Stryjeńską została zaprezentowana na Wystawie Światowej w Paryżu w 1925. Geometryzacja, uproszczenie form architektonicznych i czysty funkcjonalizm zdominowały lata 30. Przejęto m.in. idee konstruktywizmu i stylu międzynarodowego, realizując zespoły osiedlowe (Barbara i Stanisław Brukalscy) i nowoczesne domy mieszkalne (Józef Szanajca, Helena i Szymon Syrkusowie, Bohdan Lachert).
Rodzima architektura modernistyczna zyskała uznanie na świecie między innymi na Wystawie Światowej w Paryżu w 1937 gdzie nagrodzono dom Stanisława Brukalskiego na warszawskim Żoliborzu (1929).
W całej Polsce miały miejsce inwestycje budowlane, na wielką skalę (budowa miast Gdyni w 1926 i Stalowej Woli w 1938, zabudowanie warszawskiego Żoliborza) i mniejsze (np. gmach Biblioteki Jagiellońskiej). 
Wszystkie dzieła architektury modernizmu tamtej epoki wyróżniają się formą wynikającą z funkcji.
Architektoniczna awangarda międzywojenna w tradycyjnie profrancuskiej Polsce była bardziej pod wpływem Le Corbusiera niż niemieckiego Bauhausu.
Czołowymi postaciami polskiej awangardy byli przedstawiciele formizmu (Zbigniew Pronaszko, Stanisław Ignacy Witkiewicz), unizmu (Władysław Strzemiński), ugrupowania „Rytm” (Eugeniusz Żak) oraz Władysław Skoczylas, Henryk Stażewski, Tadeusz Makowski, Mieczysław Szczuka i inni jak Tamara Łempicka.
Na Śląsku i Pomorzu, które do 1945 leżały w granicach Niemiec, konsekwentnie przyjmowano założenia niemieckiej awangardy (Bauhaus); znaczącym ośrodkiem artystyczny był Wrocław, gdzie powstały osiedla mieszkaniowe (m.in. Sępolno) i budynki użyteczności publicznej z Halą Stulecia Maxa Berga na czele. Przemiana form miała miejsce także w sztukach plastycznych.
Po 1945.
Po tragedii II wojny światowej w Polsce rozwój awangardy został przerwany przez socrealizm, który rozwinął się głównie w zakresie malarstwa i grafiki (plakat, filatelistyka), a głównymi tematami były wątki z życia codziennego, z afirmacją pracy na czele, co miało wymowę czysto propagandową. Pojawiały się także wątki narodowe i antywojenne. Czołowym artystą socrealizmu początkowo był malarz Andrzej Wróblewski, lansujący społeczne zaangażowanie sztuki; ukazywał jednak także brutalność wojny i codzienności w serii obrazów „Rozstrzelania”, która jest hołdem dla ofiar II wojny światowej. Malarz Bronisław Linke w cyklu „Kamienie krzyczą” upamiętnił ofiary Holocaustu oraz powstania warszawskiego. Wojciech Fangor zasłynął jako światowej sławy artysta malarz wizualizmu. 
Odbudowa miast i zabytków miała różnorodny charakter, począwszy od odbudowy ważniejszych zabytków i otoczeniem ich nieadekwatną do historycznego charakteru miast współczesną zabudową (m.in. Szczecin, Stargard, Nysa, Kołobrzeg, częściowo Wrocław). Miały miejsce także skrajne przypadki (Legnica), gdzie burzono XIX-wieczną zabudowę na rzecz nowej. Ewenementem na skalę europejską były dzieła odbudowy i rekonstrukcji historycznej zabudowy Poznania, Gdańska i Warszawy, gdzie symbolicznym zwieńczeniem była restytucja Zamku Królewskiego. Cennym przykładem restytucji jest odbudowa historycznej zabudowy placu Teatralnego w Warszawie z Pałacem Jabłonowskich. Architektka Eleonora Sekrecka po zbudowaniu na obszarze zniszczonym w czasie wojny osiedla Latawiec w Warszawie (1955), które jest wzorowane na placu Wogezów w Paryżu, została odsunięta od projektowania przez komunistów za sprzeniewierzenie się socrealistycznej stylistyce. Na wielką skalę od lat 50., a szczególnie w latach 70. i 80. powstawały osiedla mieszkaniowe o blokowej zabudowie m.in. warszawski Mariensztat, Nowa Huta czy Nowe Tychy (osiedla, A, B, C, D) w stylu socrealizmu. Podczas urbanizacji miast preferowano oszczędnościowe budownictwo wielkopłytowe w stylu modernizmu. 
Spośród wielu inwestycji nie wyróżniających się niczym z architektury krajów socjalistycznych tylko nieliczne zaskakują klasą artystyczną, pomysłowym założeniem jest m.in. architektura mieszkaniowa Jerzego Gieysztora dekady lat 60. XX wieku w Warszawie zapewniająca w blokach mieszkalnych wyjątkowe warunki mieszkaniowe takie jak duże lokale mieszkalne z oknami na kilka stron świata (na dwie, trzy lub cztery strony na ostatnim piętrze) i z wieloma przeszklonymi balkonami w każdym mieszkaniu, tarasy dachowe z basenami znane z modernistycznej architektury najbogatszych krajów Europy Zachodniej, ponadto w architekturze Gieysztora można znaleźć inspiracje paryską Wystawą Światową roku 1937 w detalu architektonicznym. Gieysztor realizował swoje budynki mieszkalne w konstrukcji mieszanej, żelbetowo-murowanej z cegły, które ozdabiał piaskowcem oraz ceramiką artystyczną, a nie budował ich z oszczędnościowej i monotonnej wielkiej płyty, która dominowała wówczas w krajach socjalistycznych. Przykładem architektury Jerzego Gieysztora jest modernistyczny blok mieszkalny PAN unoszący się w powietrzu nad ziemią na antropomorficznych słupach z żelazobetonu (fr. "pilotis") przy ulicy Wiejskiej 20 w Warszawie (1964), który stanowi przykład architektury humanistycznej, a nie masowej i równocześnie jest to jeden z niewielu polskich przykładów prawdziwej, a nie pozornej inspiracji blokiem marsylskim (fr. "Unité d’habitation") Le Corbusiera. Pozostałe obiekty wyróżniające się z racji formy architektonicznej to katowickie osiedle 1000-lecia (1961) i Sady Żoliborskie w Warszawie (1958–1972). 
Świadectwem obchodów jubileuszu Tysiąclecia Państwa Polskiego (1960–1966) są szkoły tysiąclecia, o prostej lecz funkcjonalnej architekturze mogące pełnić rolę szpitali (np. SP nr 71 we Wrocławiu o nietypowej architekturze proj. Jadwigi Grabowskiej-Hawrylak). Wyjątkiem wśród architektury szkół typowych jest także liceum im. Jose Marti przy ulicy Leopolda Staffa 111 w Warszawie autorstwa Jana Zdanowicza (1961), które jest jedyną szkołą z okresu Polski Ludowej o całkowicie przeszklonych elewacjach i z tarasami rekreacyjnymi na dachach co było nieznane w polskich szkołach. Budynek cechuje wyraźna inspiracja Bauhausem. Większość szkół była jednak realizacjami typowymi dla państwa socjalistycznego, o skromnym i prostym wyrazie. Dopiero w dekadzie lat 70. XX w. zbudowano oryginalną szkołę podstawową nr. 81 na warszawskim Ursynowie (ul. Puszczyka 6) autorstwa architekta Jana Mrozińskiego, wzorowaną na architekturze zachodniej Europy. Szkoła dzięki swojej oryginalnej architekturze wyposażonej w wewnętrzne forum zwieńczone świetlikiem, przeszklone ogrody zimowe w klasach, ciekawej kolorystyce (jako jedyna w Warszawie miała stolarkę okienną w kolorach: czerwonym, zielonym, granatowym i brązowym) i nietypowym, bo dużym przeszkleniom oraz dzięki ustawieniu ławek w kształt podkowy, co sprzyja swobodnej komunikacji zapewniała według architekta „klimat ciepła i przytulności”, czego nie udało się wcześniej osiągnąć w większości ówczesnych nowych szkół. Architekt Jacek Damięcki zasłynął jako twórca konstruktywizmu. Spośród wielu dzieł architektonicznych wyróżniają się Warszawski Dworzec Centralny, nowatorski budynek dworca kolejowego o światowym uznaniu, autorstwa architekta Arseniusza Romanowicza (1975), hala widowiskowo-sportowa „Spodek” w Katowicach, kino „Kijów” i hotel Cracovia w Krakowie, warszawska Ściana Wschodnia i in. 
Sztukę sakralną prezentują m.in. zaprojektowana przez Stanisława Pietrzyka "Arka Pana" w Bieńczycach w Krakowie, kościół Św. Ducha we Wrocławiu. Wraz z utworzeniem III Rzeczypospolitej, wprowadzeniem gospodarki rynkowej i rozwojem zagranicznego kapitału w kraju swój udział w budownictwie mieli m.in. Arata Isozaki, Norman Foster, Daniel Libeskind. Nastąpił wielki boom budowlany i rozwinął się m.in. postmodernizm. Sakralną architekturę reprezentuje m.in. związany z Tychami Stanisław Niemczyk, twórca kościołów m.in. Św. Ducha w Tychach, Miłosierdzia Bożego w Krakowie czy Jezusa Odkupiciela w Czechowicach-Dziedzicach.
Rzeźbę reprezentują indywidualności takie jak m.in. Marian Konieczny, Magdalena Abakanowicz, Alina Szapocznikow, Bronisław Chromy. W latach 50. i 60. dominowała rzeźba pomnikowa, brutalistyczna, często upamiętniająca walkę i męczeństwo narodu polskiego m.in. warszawski Pomnik Bohaterów Getta, Pomnik Bohaterów Warszawy, pomniki na terenie miejsc martyrologii (Płaszów, Treblinka, Majdanek) i cmentarzach wojskowych. Elementy awangardy ze sztuką ludową łączył w swoim "oeuvre" Władysław Hasior. W oparciu o tkaninę, kamienne i metalowe materiały Magdalena Abakanowicz tworzyła liczne wielopostaciowe kompozycje figuratywne często umieszczane w otwartej przestrzeni. Symboliczną, egzystencjalną, feministyczną tematykę podejmowała Alina Szapocznikow. Ekspresyjny ładunek cechuje "Chrystusa" w "Arce Pana" Bronisława Chromego. Wiatr i ruch są środkami wyrazu w sakralnych i pomnikowych dziełach Kazimierza Gustawa Zemły (Pomnik Powstańców Śląskich w Katowicach, Pomnik Czynu Polaków w Szczecinie, dekoracja kościoła Św. Maksymiliana Kolbego w Krakowie-Mistrzejowicach).
Głównymi przedstawicielami malarstwa są m.in. grupa kolorystów (Jan Cybis, Jan Szancenbach, Artur Nacht-Samborski, Hanna Rudzka-Cybisowa), Andrzej Wróblewski, Grupa Krakowska (Tadeusz Kantor, Maria Jarema, Jerzy Nowosielski) oraz indywidualiści tacy jak Piotr Potworowski, Władysław Hasior, Ludwik Konarzewski (junior), Jerzy Duda-Gracz, Zdzisław Beksiński i inni. Silną pozycję ugruntowały sobie polska grafika i plakat, których przedstawicielami są m.in. Józef Gielniak, Jerzy Panek, Stanisław Kluska, Mieczysław Wejman oraz Henryk Tomaszewski, Roman Cieślewicz, Jan Młodożeniec, Waldemar Świerzy, Jan Lenica, Roman Kalarus i wielu innych.
Od 1989.
W nowych warunkach systemowych sztuka polska w szybkim tempie została zauważona przez międzynarodową krytykę, zdobywając uznanie na całym świecie. Artyści swobodnie poruszają się w wielu mediach, tworząc malarstwo, graffiti, wideo, instalację, rzeźbę czy obiekty. Najważniejszymi przedstawicielami sztuki współczesnej są m.in. Ewa Juszkiewicz, Wilhelm Sasnal, Rafał Bujnowski, Józef Robakowski, Paweł Althamer, Artur Żmijewski, Mirosław Bałka, Leszek Knaflewski, Robert Kuśmirowski, Zuzanna Janin, Krzysztof Wodiczko, Paulina Ołowska, Katarzyna Kozyra, Joanna Rajkowska, Gruppa Azorro i wielu innych. W tym czasie udaje się przywrócić i ulokować w kontekście międzynarodowym zmarłych artystów okresu powojennego, m.in. Alinę Szapocznikow, Jerzego Nowosielskiego, Edwarda Krasińskiego.
W pracy artystów znaczną rolę zaczynają odgrywać galerie niezależne, powstające głównie na terenie Warszawy, Krakowa i Poznania, promujące sztukę polską w obszarze międzynarodowym. Powstają coroczne spotkania wokół sztuki współczesnej, m.in. Warsaw Gallery Weekend w Warszawie.
W wielu miastach budowane są muzea sztuki nowoczesnej, gromadzące nie tylko krajowe, ale i międzynarodowe zbiory (Kraków, Wrocław, Toruń). W Warszawie trwają prace nad zbudowaniem Muzeum Sztuki Nowoczesnej, które działa w tymczasowej siedzibie, tworząc międzynarodową kolekcję sztuki współczesnej otwartą dla publiczności od 2013 roku.

</doc>
<doc id="3168177" url="https://pl.wikipedia.org/wiki?curid=3168177" title="Sztuka polska">
Sztuka polska



</doc>
<doc id="3168180" url="https://pl.wikipedia.org/wiki?curid=3168180" title="E. P. Sanders">
E. P. Sanders



</doc>
<doc id="3168185" url="https://pl.wikipedia.org/wiki?curid=3168185" title="BD Banx">
BD Banx

BD Banx, właściwie Ndeka Badibanga (ur. 7 stycznia 1981 w Brukseli) – belgijski raper.

</doc>
<doc id="3168186" url="https://pl.wikipedia.org/wiki?curid=3168186" title="Ndeka Badibanga">
Ndeka Badibanga



</doc>
<doc id="3168188" url="https://pl.wikipedia.org/wiki?curid=3168188" title="Tannet (król Paganu)">
Tannet (król Paganu)

Tannet (birm. တန်နက် //; 859–904) – król z birmańskiej dynastii Pagan panujący w latach 876-904 po Chr. 
Był synem króla Pyinbyi, założyciela Paganu. Tannet był dziadkiem ze strony ojca króla Anawrahty, założyciela Imperium Paganu. Król był znany z miłości do koni i uważano go za mistrza w jeździectwie. Został zamordowany przez swojego stajennego Sale Ngahkwe, który przejął po nim tron.
Kroniki birmańskie nie są zgodne co do dat związanych z jego życiem i panowaniem. Najstarsza z nich - "Zatadawbon Yazawin" - uważana jest za najdokładniejszą w odniesieniu do okresu królestwa Paganu. Poniższa tabela przedstawia daty zawarte w czterech głównych kronikach oraz daty podawane przez Hmannan Yazawin po ich korekcie uwzględniającej potwierdzoną przez inskrypcje datę wstąpienia na tron Anawrahty (1044 r.).

</doc>
<doc id="3168191" url="https://pl.wikipedia.org/wiki?curid=3168191" title="Muzeum Ziemi Zaklikowskiej w Zaklikowie">
Muzeum Ziemi Zaklikowskiej w Zaklikowie



</doc>
<doc id="3168192" url="https://pl.wikipedia.org/wiki?curid=3168192" title="Club de rue">
Club de rue

Club de rue – album studyjny belgijskiego rapera BD Banksa, wydany 15 grudnia 2008 roku przez Delazic.
Lista utworów.
Źródło: Discogs

</doc>
<doc id="3168195" url="https://pl.wikipedia.org/wiki?curid=3168195" title="Latarnia morska Bell Rock">
Latarnia morska Bell Rock

Latarnia morska Bell Rock – najstarsza na Wyspach Brytyjskich latarnia morska usytuowana na rafie, zwanej także Inchcape. Położona jest 18 km od wybrzeży Angus na Morzu Północnym oraz 18 km na wschód od wejścia do zatoki Firth of Tay. Latarnia została wpisana w 1998 roku na listę zabytków kategorii A Historic Scotland pod numerem 45197. Obiekt znajduje się także na liście Royal Commission on the Ancient and Historical Monuments of Scotland pod numerem NO72NE 1.
Historia i budowa.
W ostatnich latach XVIII wieku każdego roku w okolicach Bell Rock rozbijało się średnio około 6 statków. W czasie jednego ze sztormów u wschodnich wybrzeży Szkocji zatonęło około 70 jednostek. Szkocki inżynier Robert Stevenson, dziadek Roberta Louisa Stevensona, zaproponował budowę latarni morskiej na skałach Bell Rock już w 1799 roku. Jednak z powodu przewidywanych kosztów oraz, jak wówczas się wydawało, szaleńczego pomysłu budowy latarni na niewielkich, zatapianych przez fale skałach władze Northern Lighthouse Board (NLB) zwlekały z podjęciem decyzji o budowie. 
26 grudnia 1803 roku dowodzony przez komandora Henry’ego Mitforda HMS York, 64-działowy okręt liniowy III rangi, wypłynął z Woolwich na rejs patrolowy po Morzu Północnym. W styczniu 1804 roku rozbił się o skały Bell Rock, a cała licząca 461 osób załoga zginęła. Po tej tragedii Northern Lighthouse Board nie mogła dalej zwlekać.
Budowa latarni.
W 1806 roku NLB zatrudniła Johna Rennie, wówczas już bardzo słynnego szkockiego inżyniera, twórcę m.in. London Docks, wiaduktów Dundas Aqueduct oraz Lune Aqueduct na szlaku Kennet and Avon Canal, jako głównego inżyniera, natomiast Robert Stevenson został zatrudniony jako jego asystent. Projekt latarni autorstwa Stevensona z poprawkami Renniego, był wzorowany na zbudowanej 50 lat wcześniej latarni Smeatona. W 1807 roku Stevenson rozpoczął organizowanie i kompletowanie ekipy budowniczych oraz narzędzi i materiałów. 17 września 1807 roku razem z grupą około 35 rzemieślników wypłynęli ku Bell Rock. Praca była niezwykle trudna, mogła odbywać się tylko przy spokojnym morzu w ciągu zaledwie 2 godzin w czasie odpływu. Budowniczowie początkowo mieszkali na statku zakotwiczonym około mili od miejsca budowy latarni. Prace przygotowawcze, wyrównywanie skał, które miały posłużyć za fundament latarni, wykonywane były przy pomocy kilofów, ostrzonych na miejscu. Stevenson obawiał się użycia prochu mogącego uszkodzić skały i w ten sposób uniemożliwić zbudowanie latarni. Wkrótce część budowniczych zamieszkała w zbudowanym na palach baraku. Wszystkie prace były organizowane i nadzorowane przez Stevensona. W ciągu prawie 4 lat, Rennie odwiedził miejsce budowy tylko dwa razy. Prace posuwały się bardzo wolno. Po dwóch latach latarnia miała tylko 6 stóp wysokości (trzy warstwy granitowych bloków). W 1809 roku prace budowlane trwały od kwietnia do końca sierpnia. W tym czasie położono 22 warstwy bloków kamiennych. Ostatnia dziewięćdziesiąta warstwa granitowych bloków została położona w końcu lipca 1810 roku, a w sierpniu został położony ostatni kamień klatki schodowej. Latarnia rozpoczęła pracę w lutym 1811 roku. Wieża latarni wykonana została tak starannie, że przez ponad 200 lat nie były dokonywane żadne naprawy ani przebudowy.
Latarnia pracuje w tandemie ze stacją sygnałową Bell Rock Signal Tower, ukończoną w 1813 roku, w mieście Arbroath. Została zelektryfikowana i zautomatyzowana w 1988 roku i jest sterowana z Centrum Monitoringu Northern Lighthouse Board w Edynburgu.
Wypadek HMS Argyll (1904).
W czasie funkcjonowania latarni morskiej Bell Rock zarejestrowano tylko jeden wypadek zatonięcia statku na otaczających ją skałach. W okresie I wojny światowej latarnia była wyłączona. Było to spowodowane coraz intensywniejszą działalnością na przybrzeżnych terenach wschodniej Szkocji niemieckich okrętów podwodnych. Włączano ją tylko w szczególnych przypadkach, po uprzedniej zgodzie władz wojskowych. 28 października 1915 roku brytyjski krążownik pancerny typu "Devonshire" HMS Argyll wysłał sygnał żądania zapalenia latarni. Okręt pod dowództwem kapitana Jamesa Tancreda kontynuował podróż poprzednim kursem. Kapitan wierzył, że wysłany przez niego sygnał został odczytany i latarnia wkrótce zostanie włączona. Tak się jednak nie stało. Okręt wszedł na otaczające latarnię skały. Spowodowało to rozległe uszkodzenia poszycia i osadzenie okrętu na skałach. Pomocy udzieliły dwa niszczyciele HMS Hornet oraz HMS Jackal, zabierając z HMS Argyll całą załogę. Później, po zabraniu z pokładu cennych rzeczy, w tym dział, okręt został wysadzony, aby wrak nie stanowił pomocy nawigacyjnej dla niemieckich okrętów.
W 2003 roku latarnia morska Bell Rock stała się bohaterem jednego z siedmiu odcinków dokumentalnej serii BBC "Seven Wonders of the Industrial World".

</doc>
<doc id="3168201" url="https://pl.wikipedia.org/wiki?curid=3168201" title="Jan Aleksander Myszkowski">
Jan Aleksander Myszkowski

Jan Aleksander Myszkowski herbu Jastrzębiec (zm. w 1687 roku) – kasztelan bełski w latach 1676-1687, podkomorzy bełski w latach 1662-1674, rotmistrz i pułkownik królewski, starosta tyszowiecki, sędzia deputat wojewódzki bełski w konfederacji gołąbskiej, rotmistrz wojska powiatowego województwa bełskiego w 1667 roku.
Poseł sejmiku bełskiego na sejm 1664/1665 roku. W 1666 roku był deputatem województwa bełskiego na Trybunał Główny Koronny w Lublinie. Jako deputat podpisał "pacta conventa" Michała Korybuta Wiśniowieckiego w 1669 roku. Poseł na sejm nadzwyczajny 1670 roku z województwa bełskiego. Jako komisarz województwa bełskiego i deputat do "consilium bellicum" był elektorem Jana III Sobieskiego z województwa bełskiego w 1674 roku. Poseł sejmiku bełskiego na sejm koronacyjny 1676 roku. 

</doc>
<doc id="3168202" url="https://pl.wikipedia.org/wiki?curid=3168202" title="Jacob Thorssell">
Jacob Thorssell

Jacob Thorssell (ur. 24 lipca 1993 w Åtvidabergu) – szwedzki żużlowiec.
Brązowy medalista młodzieżowych indywidualnych mistrzostw Szwecji (Vetlanda 2012). Dwukrotny złoty medalista indywidualnych mistrzostw Szwecji (Hallstavik 2019, Målilla 2020).
Brązowy medalista drużynowych mistrzostw Europy (Lendava 2011). Brązowy medalista drużynowych mistrzostw świata juniorów (Gniezno 2012). Finalista indywidualnych mistrzostw świata juniorów (2014).
W lidze brytyjskiej reprezentant klubu Wolverhampton Wolves (2012–2014).
W trakcie fazy play-off sezonu 2014 polskiej Ekstraligi, klub Unia Tarnów zakontraktował Thorssella. Podpisanie umowy z młodym żużlowcem ze Skandynawii było związane z absencją Amerykanina Grega Hancocka. Od 2016 roku zawodnik Włókniarza Częstochowa. W 2017 roku dołączył do drużyny Falubazu Zielona Góra.

</doc>
<doc id="3168203" url="https://pl.wikipedia.org/wiki?curid=3168203" title="Myszkowscy">
Myszkowscy



</doc>
<doc id="3168208" url="https://pl.wikipedia.org/wiki?curid=3168208" title="Polin. Studies in Polish Jewry">
Polin. Studies in Polish Jewry

Polin. Studies in Polish Jewry – czasopismo historyczne wydawane od 1986 w Londynie przez Institute for Polish-Jewish Studies w Oksfordzie. Redaktorem naczelnym jest Antony Polonsky. Publikuje się w nim artykuły dotyczące historii Żydów w Polsce. Kolejne roczniki mają często charakter tematyczny.

</doc>
<doc id="3168210" url="https://pl.wikipedia.org/wiki?curid=3168210" title="Žiga Zois">
Žiga Zois

Žiga Zois (właśc. Sigismund Zois von Edelstein; ur. 23 listopada 1747 w Trieście, zm. 10 listopada 1819 w Lublanie) – słoweński działacz oświeceniowy, mecenas artystyczny, poeta, baron, przedsiębiorca.
Życiorys.
Urodzony w 1747 roku w Trieście, jego ojciec był Hiszpanem, matka Słowenką. Przodkowie w Słowenii wzbogacili się i dostali szlachecki tytuł. Po ojcu odziedziczył kopalnię i hutę żelaza, zamek Brdo przy Kranju i dom w Lublanie. Zajmował się eksportowaniem żelaza, doświadczył za czasów Napoleona upadku gospodarczego. Kształcił się w Hiszpanii, sam także uzupełniał swoją wiedzę, zwłaszcza w nauce naturalnej, która najbardziej go interesowała. Miał obszerną bibliotekę specjalistycznych książek, literatury pięknej, a także dzieł słowiańskich. Wspierał działaczy kultury ówczesnej doby (Japelja, Kumerdeja, Linharta, Vodnika), stwarzając wokół siebie krąg twórców nazwany jego nazwiskiem (Zoisov krožek). W ciągu ostatnich dziesięciu lat życia cierpiał na zapalenia stawów. Umarł w 1819. Wspierał nie tylko duchowo, ale także finansowo dzieła swoich kolegów, także młodego Kopitara.
Dzieła.
Praca Zoisa była przede wszystkim krytyczna, mentorska. Zainicjował publikowanie oświeceniowej literatury w Słowenii, przede wszystkim słowników, gramatyki, historii, także popularnych, wydawnictw edukacyjnych. Sam przy okazji zajmował się pisaniem poezji w języku słoweńskim; tłumaczył na słoweński arie włoskich oper wystawianych w Lublanie; przetłumaczył balladę "Lenora" Gottfrieda Augusta Bürgera, jednak z niewielkim sukcesem; jego przekład zmotywował France Prešerena do nowego tłumaczenia.
Najważniejsze dzieła Zoisa to jego listy, zwłaszcza do Vodnika i Kopitara. Listy do Vodnika, napisane w języku niemieckim, powstały w latach 1794–1795, gdy poznali się na Koprivniku. Znanych jest dziesięć, stanowią przykład korespondencji oświeceniowej. W jasnym i ładnym stylu, Zois opowiada o aktualnych problemach kultury i literatury w Słowenii. Vodnikowi, wtedy kapelanowi na Koprivniku, wysyła krytykę jego literackich prób, poleca mu dzieła teoretyczno-literackie, krytykuje błędy w stylu i języku, daje przykłady i go motywuje. Jego krytyka jest jasna, zrozumiała i konkretna.
Osobowość.
Zois jest najwybitniejszym słoweńskim działaczem oświeceniowym. Był pod wpływem europejskiego oświecenia, przede wszystkich angielskiego i francuskiego. Poznał nowe nauki empiryczne XVII i XVIII wieku, w swojej bibliotece miał dzieła głównych przedstawicieli oświecenia europejskiego, przede wszystkim Woltera, Paul d'Holbacha, Helveita i ich przeciwników. Nie był materialistą, ale deistą w znaczeniu wolterowskim. Jak wszyscy oświeceniowcy był za absolutyzmem oświeconym. Rewolucji francuskiej nie przyjął z wielkim optymizmem, bo nie zgadzała się z jego społecznym położeniem i kulturowymi zasadami. Na życie patrzył rzeczowo; z pomocą nauki i doświadczenia trzeba kształcić lud, zlikwidować przesądy, szerzyć poczucie o korzyściach z nowych nauk, uczyć i wychowywać, żeby człowiek został rozumny i szczęśliwy.
W literaturze widział rozum i uczucia, na podstawie rozumowego bilansu zawartości i formy. Szanował klasyczne prawa o gatunkach, w poezji cenił jasność i wyrazistość, krytykował barokowość w stylu, żądał jasnego i rozumnego języka, przede wszystkim korzystnej zawartości i przyjemnej formy w poczuciu zasad Horacego »tiule et dulce«. Jako typowy oświeceniowiec cenił łatwą poezję rokoka i anakreontyku. Z tego powodu zaciekawiły go piosenki do tańca z terenu Krainy. Znał także przedromantyczną literaturę, "Osjana" Jamesa Macphersona oraz twórczość Gottfrieda Augusta Bürgera, o czym świadczy jego przekład "Lenory".
Ze swoimi estetycznymi zasadami wpływał zwłaszcza na Valentina Vodnika.
Znaczenie.
Znaczenie Zoisa jest dla kultury słoweńskiej ogromne, ponieważ był jednym z inspiratorów słoweńskiego oświecenia i narodowego odrodzenia. Przyczynił się do zwycięstwa kulturalnego i językowego punktu widzenia Marko Pohlina, którego działalność lokowała się na pograniczu baroku i nowej epoki, a następnie inspirowany europejskim oświeceniem wprowadził do słoweńskiej literatury i kultury nowe idee. Dzięki swoim możliwościom materialnymi i duchowym wspierał działalność innych działaczy oświeceniowych. Był pierwszym ważnym słoweńskim krytykiem literackim. Jako pisarz w listach do Vodnika stworzył jeden z najlepszych przykładów rodzimej prozy oświeceniowej, pisanej co prawda w języku niemieckim, ale o tematyce słoweńskiej.
Słoweńska pisarka Tita Kovač napisała o Zoisie powieść biograficzną, zatytułowaną "Najbogatejši Kranjec" (1979). Zois pojawia się również w komedii "Kranjski komedijanti" (1946), napisanej przez Bratko Krefta.

</doc>
<doc id="3168216" url="https://pl.wikipedia.org/wiki?curid=3168216" title="Jurij Dalmatin">
Jurij Dalmatin

Jurij Dalmatin (ur. ok. 1547 w Kršku, zm. 31 sierpnia 1589 w Lublanie) – słoweński protestancki teolog i pisarz.
Życiorys.
Przypuszcza się, że jego przodkowie przeprowadzili się z Dalmacji lub przez Dalmację. Jurij sam się podpisywał jako Dalmatin, niektórzy (w tym Primož Trubar) zapisywali jego nazwisko jako Dalmata. Pochodził z biednej rodziny, dlatego jego rodzice nie mogli wspierać jego edukacji finansowo. Do 18. roku życia uczył się w domu, w Krškem, a jego nauczycielem był Adam Bohorič. Bohorič wychował Dalmatina w duchu protestantyzmu. W latach 1565–1566 studiował na niższej łacińskiej szkole w Wirtembergii. Od roku 1566 do 1572 studiował w Tübingen, gdzie studiował także filozofię i protestancką teologię. Do Lublany powrócił w roku 1572. Jako duchowny protestancki służył m.in. w Niemczech, w Begunje i Lublanie.
W październiku 1580 roku, z powodu druku własnego przekładu Biblii, przebywał w Gradcu i Celovcu. Dalmatin jako pierwszy przełożył całość Pisma Świętego na język słoweński. Wydane zostało ono w roku 1583 w Wittenberdze w Saksonii pod pełnym tytułem "Biblija, tu je vse vetu pismu stariga inu noviga testamenta, slovenski tolmačena skuzi Jurija Dalmatina". Przekładem całego Pisma Świętego znacząco wpłynął na rozwój słoweńskiego języka literackiego. Dla Słoweńców było to ważne wydarzenie językowe i kulturowe, gdyż tym samym stali się jednym z kulturowo rozwiniętych narodów europejskich. Proces przekładu trwał 10 lat i odbywał się bez użycia słowników i innych książek językowych. Dalmatin znał hebrajski i grecki, ale korzystał też z przekładu autorstwa Marcina Lutra. Biblię protestanci przemycali do kraju w beczkach i rozpowszechniali ją po Krainie, Styrii i Karyntii przez około 2 lata. Duchowni kościoła katolickiego mogli korzystać z przekładu Dalmatina za specjalnym pozwoleniem, gdyż katolickiego przekładu Biblii jeszcze nie posiadali.
Števan Küzmič korzystał z Dalmatinowej Biblii w trakcie tłumaczenia Nowego Testamentu (Nouvi Zákon) na dialekt prekmurski. Küzmič wymienia w niej Dalmatina jako Dalmatin Jüri. Do ukazania się przekładu Antonína Chráski przekład Jurija Dalmatina był jedynym protestanckim przekładem Biblii na język słoweński.

</doc>
<doc id="3168217" url="https://pl.wikipedia.org/wiki?curid=3168217" title="Wojciech Emeryk Mleczko">
Wojciech Emeryk Mleczko

Wojciech Emeryk Mleczko herbu Korczak (ur. 1625, zm. w 1673) – marszałek Trybunału Głównego Koronnego w 1655 roku, wojewoda podlaski w 1665 roku, starosta łosicki w 1650 roku, starosta mielnicki w latach 1646-1673.
W 1648 roku był elektorem Jana II Kazimierza Wazy z województwa podlaskiego, jako deputat podpisał jego "pacta conventa". 
Poseł sejmiku mielnickiego na sejm 1649/1650 roku, sejm nadzwyczajny 1654 roku, sejm 1655 roku, sejm 1658, sejm 1661 roku, sejm 1664/1665 roku, sejm 1665 roku. 
W 1666 roku był deputatem województwa podlaskiego na Trybunał Główny Koronny w Lublinie. Był członkiem konfederacji generalnej zawiązanej 5 listopada 1668 roku na sejmie konwokacyjnym. Był elektorem Michała Korybuta Wiśniowieckiego z ziemi drohickiej w 1669 roku.
Bibliografia.
 
 
 

</doc>
<doc id="3168218" url="https://pl.wikipedia.org/wiki?curid=3168218" title="Tera Wray">
Tera Wray

Tera Wray (ur. 14 kwietnia 1982 w Louisville, zm. 13 stycznia 2016 w Joshua Tree) – amerykańska aktorka pornograficzna.
Życiorys.
Wczesne lata.
Urodziła się w Louisville w stanie Kentucky. Jak sama twierdziła, chciała grać w filmach porno od czwartej klasy. Mówiła, że chce być gwiazdą porno. Jej pierwszą pracą było sędziowanie w młodzieżowej lidze softballowej. Kiedy miała 17 lat, miała raka jajnika, który można było usunąć laserem i bez chemioterapii.
Kariera.
Gdy pracowała w Hooters, latem 2006 podpisała dwuletni kontrakt z firmą Pleasure Productions. Jej pierwszą sceną była "Naughty Auditions" (2007) z Lee Stone. Jej pierwszy film "Sweet Smokin' Hotties" został wydany 8 marca 2007 roku ze sceną z Sergio.
Była miłośniczką muzyki heavy metalowej i gościła w programie "Radium", podczas którego przeprowadzała wywiady z zespołami i uczestniczyła w koncertach, a także występowała w scenach seksu. Pojawiła się też w komedii "Calvin's Dream" (2011) z Ronem Jeremy, Giną Lynn, Tomem Byronem, Niną Hartley, Bree Olson i Peterem Northem.
W 2007 roku poznała muzyka Wayne’a Statica, lidera zespołu Static-X. Pobrali się 10 stycznia 2008. 
Na albumie grupy Static-X pt. "Cult of Static" z 2009 utwór „Tera-Fied” odnosi się do Tery Wray, zaś piosenka „Stingwray” do jej samochodu Chevrolet Corvette. Wray wystąpiła w teledysku do tego utworu. Jej głos można było też usłyszeć gościnnie na płycie Wayne’a Statica pt. "Pighammer" z 2011. 
1 listopada 2014 Wayne Static zmarł we śnie w wieku 48 lat. 
14 miesięcy po śmierci swojego męża, znaleziono ją martwą 14 stycznia 2016 roku w Parku Narodowym Joshua Tree w Kalifornii. Dzień wcześniej popełniła samobójstwo. Miała 33 lata.

</doc>
<doc id="3168219" url="https://pl.wikipedia.org/wiki?curid=3168219" title="Zebrzydowscy">
Zebrzydowscy



</doc>
<doc id="3168221" url="https://pl.wikipedia.org/wiki?curid=3168221" title="Dzieduszyccy">
Dzieduszyccy



</doc>
<doc id="3168228" url="https://pl.wikipedia.org/wiki?curid=3168228" title="Mistrzostwa Polski w Skokach Narciarskich 1979">
Mistrzostwa Polski w Skokach Narciarskich 1979

54. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 24 stycznia-6 marca 1979 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Stanisław Bobak, srebrny medal zdobył Stanisław Kawulok, a brązowy – Kazimierz Długopolski. Na dużym obiekcie najlepszy okazał się Piotr Fijas przed Bobakiem i Długopolskim.
Wyniki.
Konkurs indywidualny na normalnej skoczni (24.01.1979).
W konkursie wzięło udział 50 zawodników.
Konkurs indywidualny na dużej skoczni (06.03.1979).
Do konkursu zgłoszonych zostało 40 zawodników.

</doc>
<doc id="3168229" url="https://pl.wikipedia.org/wiki?curid=3168229" title="Musikhjälpen">
Musikhjälpen

Musikhjälpen – szwedzka radiowa i telewizyjna audycja charytatywna założona w 2008, będąca wersją holenderskiego programu "Serious Request" prowadzonego przez 3FM.
W 2008 roku audycja została zorganizowana przez SVT, Sveriges Radio i Radiohjälpen. Podczas tej edycji wystąpił Basshunter.

</doc>
<doc id="3168237" url="https://pl.wikipedia.org/wiki?curid=3168237" title="Góra Matemblewska">
Góra Matemblewska

Góra Matemblewska – wzniesienie o wysokości 160,3 m n.p.m. Wzniesienie jest położone w woj. pomorskim na obszarze miasta Gdańska, w obrębie dzielnicy Brętowo, około 100 m od granicy z dzielnicą Matarnia i osiedlem Złota Karczma.
Oficjalną nazwę wzniesienia wprowadzono po II wojnie światowej, wcześniej wzniesienie było oznaczane tylko wysokością 159,9 m n.p.m. Jak również przed wojną, w odległości około 800 m na zachód od wzniesienia przechodziła granica między II Rzecząpospolitą a Wolnym Miastem Gdańskiem. Obecnie na wschód od szczytu wzniesienia, w odległości ok. 80 m przebiega tzw. „żółty szlak turystyczny”.

</doc>
<doc id="3168238" url="https://pl.wikipedia.org/wiki?curid=3168238" title="Mistrzostwa Polski w Skokach Narciarskich 1978">
Mistrzostwa Polski w Skokach Narciarskich 1978

53. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 2-4 lutego 1978 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Stanisław Bobak, srebrny medal zdobył Stanisław Kawulok, a brązowy – Kazimierz Długopolski. Na dużym obiekcie najlepszy okazał się Długopolski przed Tadeuszem Pawlusiakiem i Kawulokiem.
Wyniki.
Konkurs indywidualny na normalnej skoczni (02.02.1978).
W konkursie wzięło udział 55 zawodników.
Konkurs indywidualny na dużej skoczni (04.02.1978).
W konkursie wzięło udział 44 zawodników.

</doc>
<doc id="3168239" url="https://pl.wikipedia.org/wiki?curid=3168239" title="Internetowa Partia Ukrainy">
Internetowa Partia Ukrainy

Internetowa Partia Ukrainy () – partia polityczna na Ukrainie, założona w 2007 i zarejestrowana oficjalnie w kwietniu 2010.
Historia.
Została założona przez domniemanego hakera ukraińskiego Dmytra Hołubowa. Jej hasło brzmi: „rząd elektroniczny przeciw biurokracji”. Jej celem jest „stworzenie elektronicznego rządu na Ukrainie”.
Kongres założycielski partii odbył się 1 października 2007. Wśród członków założycieli są także wiceprezes Ukraińskiego Związku Adwokatów Petro Bojko oraz Denys Hryhorjew, mistrz świata w boksie tajskim w wadze super ciężkiej.
W wyborach w 2012 roku partia nie zdobyła przedstawicieli w parlamencie. W 2014 roku partia starała się zgłosić do wyborów prezydenckich człowieka który podawał się za Dartha Vadera, jednak rejestracja kandydata nie została dokonana z powodu trudności w identyfikacji jego tożsamości. Dwóch ludzi podających się za Dartha Vadera będzie kandydowało 25 maja 2014 w wyborach na burmistrza Odessy.

</doc>
<doc id="3168241" url="https://pl.wikipedia.org/wiki?curid=3168241" title="Ignacy Zenon Soszyński">
Ignacy Zenon Soszyński

Ignacy Zenon Soszyński (ur. 9 listopada 1914 w Binkowie, zm. 26 września 1987 w Hanowerze) – polski przedsiębiorca, założyciel i właściciel Zakładu Produktów Aromatycznych i Kosmetycznych Inter Fragrances.
Życiorys.
W 1937 roku założył pierwszą wytwórnię perfumeryjną "Marsylianka" w Poznaniu, która nie przetrwała czasów II wojny światowej. W latach 1937-1945 wraz z bratem, Lucjanem założył kolejno cztery firmy w największych miastach Polski – Poznaniu, Warszawie i w Łodzi – produkujące i sprzedające wody kolońskie oraz perfumy.
W 1947 roku ożenił się z Zofią Idzikowską, z którą miał dwie córki oraz syna. W 1958 roku wyjechał do pracy do Grasse we Francji, gdzie w fabryce olejków eterycznych i perfum, przez pół roku zdobywał doświadczenie związane z produkcją i handlem artykułami zapachowymi. Ze zdobytą wiedzą założył rok później w Paryżu własny zakład, w którym zaczął produkować flakoniki z perfumami oznaczonymi etykietą „Givoris”. Część produkcji była wówczas eksportowana do Polski.
Po wygaśnięciu wizy zamieszkał w 1962 roku Maroku, gdzie spędził 14 lat. W 1965 roku miał dość środków, by założyć własną firmę „Somapar”, a na początku kolejnej dekady skupił akcje firmy „Fragrances Floral”. Działalność w Maroku przyniosła sukces i Soszyński stał się bardzo zamożny, zarobione środki inwestował m.in. w nieruchomości w Casablance. W 1977 roku postanowił wrócić do Polski z powodu pogorszenia warunków do prowadzenia biznesu w Maroku; było to spowodowane zarządzonym przez króla unarodowieniem przemysłu.
Przygotowania do założenia firmy odbywały się od 1977 roku w Polsce, a 20 grudnia 1978 r. uzyskała zezwolenie na wykonywanie rzemiosła przez osobę zagraniczną, wydane przez Urząd Wojewódzki w Poznaniu. Przedsiębiorstwo rozpoczęło działalność gospodarczą jako firma polonijna 1 stycznia 1980 roku. Założył także kilka innych firm produkujących m.in. koncentraty, kosmetyki, meble:
Koncern Soszyńskiego szybko poszerzał ofertę, dobrze trafiając w oczekiwania klientów, dzięki czemu szybko stał się liderem rynku. Część z nich funkcjonuje do dnia dzisiejszego (Inter-Fragrances, Oceanic, Frutaroma).
W latach 80. firma Inter-Fragrances nawiązała współpracę w zakresie produkcji kosmetyki białej z firmą Helena Rubinstein Inc., a w latach 90. wprowadzała na rynek i była wyłącznym dystrybutorem na rynku polskim marki Dior, Cartier, Juvena, La Prairie, Carolina Herrera, Christian Lacroix, Rene Furterer, Lalique. Na zlecenie firm Dior, Coty i Schwarzkopf przedsiębiorstwo Inter-Fragrances prowadziło produkcję w zakładach w Przeźmierowie.
Popyt na kosmetyki Inter-Fragrances sprawił, że Soszyński zlecił produkcję firmie zewnętrznej Miraculum. Taki model biznesu przez ówczesne władze potraktowany był jako przestępstwo, wynikiem czego było aresztowanie Soszyńskiego. Oskarżony o spekulację, spędził 48 godzin w areszcie, zatrzymano mu też paszport. Po oczyszczeniu z zarzutów wyjechał do Niemiec w 1985 roku.
Zmarł 26 września 1987 roku w Hanowerze, planując powrócić jeszcze do ojczyzny.

</doc>
<doc id="3168244" url="https://pl.wikipedia.org/wiki?curid=3168244" title="Sudański Kościół Zielonoświątkowy">
Sudański Kościół Zielonoświątkowy

Sudański Kościół Zielonoświątkowy (ang. "Sudan Pentecostal Church") – jeden z największych chrześcijańskich ruchów kościelnych w Sudanie liczący prawie 400 lokalnych zgromadzeń i ponad 120 tysięcy chrześcijan. Kościół będący częścią protestanckiego ruchu zielonoświątkowego został założony w 1977 roku przez szwedzkich misjonarzy.

</doc>
<doc id="3168245" url="https://pl.wikipedia.org/wiki?curid=3168245" title="Sudańskie Kościoły Zielonoświątkowe">
Sudańskie Kościoły Zielonoświątkowe



</doc>
<doc id="3168246" url="https://pl.wikipedia.org/wiki?curid=3168246" title="Hyomin">
Hyomin

Hyomin (, ur. 30 maja 1989 w Pusan), właśc. Park Sun-young () – południowokoreańska piosenkarka, tancerka, modelka, projektantka oraz członkini grupy T-ara.
Kariera muzyczna.
2007–2008: Początki.
Ścieżka Hyomin do sławy rozpoczęła się wcześnie, kiedy wygrała konkurs modelek „MiMi Princess” w wieku 8 lat. Była słynną internetową "ulzzang", pozowała także dla internetowych centrów handlowych, zanim zadebiutowała w zespole T-ara. Była stażystką w wytwórni JYP Entertainment i była brana pod uwagę jako zastępstwo Hyuny, członkini Wonder Girls w 2007 roku. Przed przejściem do Core Contents Media, pojawiała się w teledyskach, jak np. "Unlock" SS501, "Smooth Break-Up" SG Wannabe czy "Heaven" FT Island.
Została wybrana przez Core Contents Media do obsady teledysków piosenek artystów z tej wytwórni. Wystąpiła m.in. z Hwang Jung-eum, w projekcie Colour Pink z SeeYa, Davichi i Black Pearl. Występowała także na jednym koncercie SeeYa promującym utwór "Hot Girl".
Od 2009: T-ara i kariera solowa.
Hyomin została członkinią grupy T-ara w momencie powstania zespołu. W 2010 roku Hyomin była częścią projektu Wonder Women z należącymi do jednej wytwórni SeeYa i Davichi, a także z Eunjung. Pojawiła się na ścieżce dźwiękowej do serialu "Coffee House" z 2010 roku, a także nagrała singel kolaboracyjny z Brave Brothers "Beautiful Girl" w 2011 roku.
Hyomin została wybrana na liderkę zespołu 14 czerwca 2011 roku na okres promowania albumu "John Travolta Wannabe" i debiutu w Japonii. W grudniu 2011 roku przekazała liderstwo Soyeon.
30 czerwca 2014 roku Hyomin wydała swój pierwszy solowy minialbum, zatytułowany "Make Up", z głównym singlem „Nice Body”. Piosenkę zaprezentowała na scenie 3 lipca w programie "M Countdown". Jej drugi solowy minialbum, pt. "Sketch", ukazał się 17 marca 2016 roku. Płytę promowały single „GOLD” i „Sketch”.
W styczniu 2018 roku Hyomin opuściła MBK Entertainment, po zakończeniu umowy. Zamierza kontynuować promocję w zespole T-ara w przyszłości. W maju 2018 roku artystka podpisała kontrakt z Sublime Artist Agency w celu kontynuowania kariery solowej w Korei Południowej i Chinach.

</doc>
<doc id="3168247" url="https://pl.wikipedia.org/wiki?curid=3168247" title="Społeczne Muzeum Regionalne w Tyczynie">
Społeczne Muzeum Regionalne w Tyczynie

Społeczne Muzeum Regionalne w Tyczynie – muzeum położone w Tyczynie. Placówka jest prowadzona przez Towarzystwo Miłośników Ziemi Tyczyńskiej.
Placówka powstała w 1985 roku. Mieści się na piętrze secesyjnej kamienicy przy Rynku 24. Wśród jej zbiorów znajdują się eksponaty związane z historią miasta i okolicy, m.in. sprzęty i narzędzia domowe oraz militaria.

</doc>
<doc id="3168249" url="https://pl.wikipedia.org/wiki?curid=3168249" title="Mistrzostwa Polski w Skokach Narciarskich 1977">
Mistrzostwa Polski w Skokach Narciarskich 1977

52. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 3-5 lutego 1977 roku na skoczni Skalite w Szczyrku i Malinka w Wiśle.
W konkursie indywidualnym na skoczni normalnej zwyciężył Janusz Waluś, srebrny medal zdobył Stanisław Bobak, a brązowy – Tadeusz Pawlusiak. Na dużym obiekcie najlepszy okazał się Bobak przed Pawlusiakiem i Walusiem.
Wyniki.
Konkurs indywidualny na normalnej skoczni (Szczyrk, 03.02.1977).
W konkursie wzięło udział 60 zawodników.
Konkurs indywidualny na dużej skoczni (Wisła, 05.02.1977).
W konkursie wzięło udział 42 zawodników.

</doc>
<doc id="3168254" url="https://pl.wikipedia.org/wiki?curid=3168254" title="TVP Sport HD">
TVP Sport HD



</doc>
<doc id="3168255" url="https://pl.wikipedia.org/wiki?curid=3168255" title="Mistrzostwa Polski w Skokach Narciarskich 1976">
Mistrzostwa Polski w Skokach Narciarskich 1976

51. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 20-21 lutego 1976 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Stanisław Bobak, srebrny medal zdobył Stefan Hula, a brązowy – Marek Pach. Na dużym obiekcie najlepszy okazał się Pach przed Bobakiem i Tadeuszem Pawlusiakiem.
Wyniki.
Konkurs indywidualny na normalnej skoczni (20.02.1976).
Do konkursu zgłoszonych zostało 49 zawodników.
Konkurs indywidualny na dużej skoczni (21.02.1976).
Do konkursu zgłoszonych zostało 37 zawodników.

</doc>
<doc id="3168258" url="https://pl.wikipedia.org/wiki?curid=3168258" title="Jerzy Potocki (1889-1961)">
Jerzy Potocki (1889-1961)



</doc>
<doc id="3168262" url="https://pl.wikipedia.org/wiki?curid=3168262" title="Polsat News HD">
Polsat News HD



</doc>
<doc id="3168263" url="https://pl.wikipedia.org/wiki?curid=3168263" title="Unbisept">
Unbisept

Unbisept (Ubs, ) – niezsyntetyzowany dotąd, hipotetyczny pierwiastek chemiczny o liczbie atomowej 127. Zamknięta powłoka jądrowa pierwiastka 126 może wywierać efekt stabilizujący na podobne nuklidy, w związku z czym oczekuje się, że jądra unbiseptu mogą istnieć.
Nazwa.
Dla nieodkrytych pierwiastków superciężkich jest stosowane nazewnictwo systematyczne rekomendowane przez IUPAC. Nazwa pierwiastka została utworzona na podstawie jego liczby atomowej, z zestawienia przedrostków "un"+"bi"+"sept", czyli 1+2+7.
Historia.
Pierwszą i jedyną dotąd próbę syntezy pierwiastka 127 podjęto w Instytucie Badań Ciężkich Jonów w Darmstadt, w 1978 roku. Tarcza z tantalu, zawierająca naturalną mieszaninę izotopów, była bombardowana jonami 136Xe:
Nie uzyskano pozytywnego wyniku.

</doc>
<doc id="3168266" url="https://pl.wikipedia.org/wiki?curid=3168266" title="Kościół Prezbiteriański w Irlandii">
Kościół Prezbiteriański w Irlandii

Kościół Prezbiteriański w Irlandii (irl. "Eaglais Phreispitéireach in Éirinn" lub PCI) – kalwińska denominacja obejmująca 225 tys. wiernych w 536 zborach, rozłożonych w 19 plebaniach w Irlandii. Na terytorium Irlandii Północnej, PCI jest największą denominacją protestancką. Prezbiteriańaska forma wiary chrześcijańskiej jest najlepiej opisana jako "reformowana" z silnym naciskiem na suwerenność Boga, panowanie Chrystusa i autorytet Biblii. Kościół prowadzi rozległą działalność misyjną poza granicami kraju.

</doc>
<doc id="3168272" url="https://pl.wikipedia.org/wiki?curid=3168272" title="E! Entertainment HD">
E! Entertainment HD



</doc>
<doc id="3168275" url="https://pl.wikipedia.org/wiki?curid=3168275" title="TVR HD">
TVR HD



</doc>
<doc id="3168276" url="https://pl.wikipedia.org/wiki?curid=3168276" title="Barytomierz izotopowy">
Barytomierz izotopowy

Barytomierz izotopowy – przyrząd pomiarowy do wyznaczania zawartości siarczku baru wykorzystujący wyjątkowo silne pochłanianie promieni gamma przez bar, np. w rudach czy produktach zwierających bar.
Nazwa instrumentu pomiarowego pochodzi od barytu – najpowszechniej występującego minerału zawierającego bar.

</doc>
<doc id="3168277" url="https://pl.wikipedia.org/wiki?curid=3168277" title="Berylioza">
Berylioza



</doc>
<doc id="3168278" url="https://pl.wikipedia.org/wiki?curid=3168278" title="Andrzej Bartnikowski">
Andrzej Bartnikowski

Andrzej Bartnikowski (ur. 1972) – reżyser teatralny, dramaturg, pisarz, eseista, poeta.
Ukończył polonistykę w Wyższej Szkole Pedagogicznej w Olsztynie oraz reżyserię w Akademii Teatralnej w Warszawie. Współpracował z czasopismami literackimi: „Portret”, „Przegląd Artystyczno-Literacki” oraz „Borussia”, publikując w nich swoje poezje, eseje i opowiadania.
W latach 90. założył Teatr Żywych Fotografii, wraz z którym brał udział w różnych działaniach Stowarzyszenia „Tratwa”, w tym w warsztatach i akcjach ulicznych organizowanych przez „Tratwę” wraz z teatrem Akademia Ruchu z Warszawy. Teatr Żywych Fotografii przygotowywał także własne produkcje oraz prowadził warsztaty pracy nad ciałem i głosem.
W latach 2000–2003 był jednym z uczestników projektu „Gildia”, będącego efektem współpracy Stowarzyszenia „Tratwa”, New World Performance Laboratory oraz Centrum Edukacji i Inicjatyw Kulturalnych w Olsztynie. W ostatnim stadium projektu był asystentem Jamesa Slowiaka (jednego z dyrektorów artystycznych „Gildii”), podczas tworzenia spektaklu "Żywy proch" z uczestnikami projektu.
w 2003 r. zadebiutował jako dramaturg tekstem "Wolność", opublikowanym w piśmie „Dialog”. W latach 2005–2007 pracował jako sekretarz literacki w Teatrze im. S. Jaracza w Olsztynie. Stworzył cykl czytań performatywnych „Dramat w działaniu” oraz – razem z Mariuszem Sieniewiczem – był współtwórcą festiwalu teatralnego Międzynarodowego Festiwalu Teatralnego „Demoludy”. W 2006 r. jego dramat "Łaska nie trwa nad ciałami" (tytuł zmieniony potem na "Postępujący zanik mięśni") został wyróżniony w konkursie dramaturgicznym miesięcznika „Dialog”, Starego Teatru w Krakowie oraz Ministerstwa Kultury i Sztuki.
Jako reżyser współpracował z teatrami: Teatrem Ateneum w Warszawie, Teatrem Miejskim im. Witolda Gombrowicza w Gdyni, Teatrem im. Stefana Jaracza w Olsztynie, Teatrem Polskim w Poznaniu, Teatrem Polskim w Warszawie, Teatrem Dramatycznym im. Jerzego Szaniawskiego w Wałbrzychu.
Prowadził szereg autorskich warsztatów teatralnych oraz parateatralnych.
W listopadzie 2015 roku został dyrektorem Olsztyńskiego Teatru Lalek.

</doc>
<doc id="3168279" url="https://pl.wikipedia.org/wiki?curid=3168279" title="Gülyschan Nachbajewa">
Gülyschan Nachbajewa

Gülyschan Nachbajewa, ros. Гулисхан Нахбаева (ur. 20 czerwca 1991 w Szymkencie) – kazachska szachistka, arcymistrzyni od 2012 roku.
Kariera szachowa.
Wielokrotnie reprezentowała Kazachstan na mistrzostwach świata i Azji juniorek w różnych kategoriach wiekowych, zdobywając m.in. trzy medale mistrzostw Azji: dwa złote (2007 – do 16 lat, 2009 – do 18 lat) oraz srebrny (2010 – do 20 lat). W latach 2011–2014 czterokrotnie z rzędu zdobyła złote medale indywidualnych mistrzostw Kazachstanu kobiet.
Normy na tytuł arcymistrzyni wypełniła w latach 2011 (w Londynie, turniej "London Chess Classic", dz. I m. wspólnie z Dagnė Čiukšytė) oraz 2012 (podczas olimpiady w Stambule). W 2013 zwyciężyła w turnieju strefowym (eliminacji mistrzostw świata), rozegranym w Oszu.
Wielokrotnie reprezentowała narodowe barwy w turniejach drużynowych, m.in.:
Najwyższy ranking w dotychczasowej karierze osiągnęła 1 kwietnia 2013, z wynikiem 2379 punktów zajmowała wówczas 81. miejsce na światowej liście FIDE, jednocześnie zajmując 1. miejsce wśród kazachskich szachistek.

</doc>
<doc id="3168280" url="https://pl.wikipedia.org/wiki?curid=3168280" title="Muzeum „Potoki” w Błażowej Górnej">
Muzeum „Potoki” w Błażowej Górnej

Prywatne Muzeum Etnograficzne „Potoki” w Błażowej Górnej – prywatne muzeum położone we wsi Błażowa Górna (powiat rzeszowski), w części Wilczak. Placówka jest prowadzona przez Augustyna Rybkę.
Placówka powstała w 2000 roku, kiedy to Augustyn Rybka wynajął pomieszczenia w dworze w Błażowej, celem ekspozycji swojej kolekcji, na którą składały się m.in. znaczki pocztowe, monety, ordery oraz banknoty. Z czasie, wobec rozrastanie się kolekcji oraz sprzedaży dworu, zaczął poszukiwać nowej lokalizacji. Udało mu się przejąć zrujnowane gospodarstwo na terenie przysiółka Wilczak. Tam zaadaptował stodołę na potrzeby swojej kolekcji.W 2010 roku muzeum ucierpiało w wyniku powodzi. Po wykonanym remoncie zostało ponownie uruchomione w kwietniu 2012 roku.
Aktualnie na zbiory muzealne składają się m.in. rekonstrukcje warsztatów rzemieślniczych: szewskiego, kołodziejskiego, bednarskiego, stolarskiego oraz tkackiego. Ponadto odtworzona została klasa szkolna z lat 30. XX wieku. Ponadto eksponowane są zbiory ludowej sztuki sakralnej, zabytki techniki (maszyny do liczenia, telefony, radioodbiorniki, telewizory, gramofony) oraz dawne narzędzia rolnicze. Ponadto w muzeum zgromadzono zbiór starych książek.
Muzeum jest placówką sezonową. Zwiedzanie jest możliwe po uprzednim uzgodnieniu.

</doc>
<doc id="3168283" url="https://pl.wikipedia.org/wiki?curid=3168283" title="Bear Stearns World Headquarters">
Bear Stearns World Headquarters



</doc>
<doc id="3168285" url="https://pl.wikipedia.org/wiki?curid=3168285" title="Mama (minialbum)">
Mama (minialbum)

MAMA – debiutancki minialbum grup EXO-K i EXO-M, wydany 9 kwietnia 2012 roku przez wytwórnię SM Entertainment. Minialbum ukazał się w dwóch wersjach językowych: edycji koreańskiej EXO-K i mandaryńskiej EXO-M. Zadebiutował na 1 pozycji na liście Gaon Chart.
Minialbum został wyprodukowany przez Lee Soo-man, który jest również głównym producentem grupy. Tytuł dla płyty jest koreańskim terminem, który używa się wobec osoby z rodziny królewskiej, podobny do „Wasza Wysokość” lub „Wasza Królewska Mość”. Tytułowy singel "MAMA" został napisany przez Yoo Young-jina, który jest również współautorem dwóch innych singli z minialbumu: "What Is Love" i "History".

</doc>
<doc id="3168291" url="https://pl.wikipedia.org/wiki?curid=3168291" title="Edmund Kramarz">
Edmund Kramarz

Edmund Kramarz (ur. 21 sierpnia 1969) – polski lekkoatleta, biegacz długodystansowy, maratończyk. 
Kariera.
Uczestnictwo w biegach lekkoatletycznych podjął będąc uczniem VIII klasy Szkoły Podstawowej nr 7 w Sanoku. W 1988 zdał maturę w II Liceum Ogólnokształcącym im. Marii Skłodowskiej-Curie w Sanoku. Podczas nauki w tej szkole startował w biegach ulicznych. W tym czasie został zawodnikiem klubu KS Komunalni Sanok. Reprezentując jego barwy zajmował drugie miejsce w I i II edycji Biegu Niepodległości (1989, 1990) w Sanoku na dystansie 5 km, organizowanych corocznie w dniu 11 listopada. Do 1989 był trenowany przez Edwarda Kozubala, a przez kolejne dwa lata przez Andrzeja Zatorskiego. W tym okresie zajął 7. miejsce w biegu na 5000 m podczas Młodzieżowych Mistrzostwach Polski. Od 1991 był zawodnikiem Krośnianki Krosno. Reprezentując ten klub wygrał III Bieg Niepodległości w Sanoku 9 listopada 1991 na dystansie 10 km.
Po ukończeniu liceum przez rok kształcił się w Policealnym Studium Zawodowym przy Zespole Szkół Mechanicznych w Sanoku, po czym podjął i ukończył studia w Wyższej Szkole Pedagogicznej w Rzeszowie. Następnie przez rok w randze asystenta prowadził na WSP zajęcia z lekkiej atletyki. Jako zawodnik reprezentował AZS Rzeszów. Przed 1999 podjął studia w Sosnowcu.
W 1993 po raz pierwszy wystartował w maratonie w Koszycach na Słowacji, uzyskując wynik 2:19:24. W 1995 wygrał IV Maraton Fabricolor w czeskich Pardubicach z czasem 2:17:02. 2 września 1995 zajął trzecie miejsce w Międzynarodowym Maratonie Pokoju w Koszycach, ustanawiając swój rekord życiowy wynikiem 2:16:19. Do 1996 był zawodnikiem Krośnianki Krosno, a przed sezonem 1997 przeszedł pod egidę Sanovii Lesko i w barwach tego klubu wspieranego przez firmę FUX w dniu 27 kwietnia 1997 podczas 67. Mistrzostw Polski we Wrocławiu zdobył srebrny medal w biegu maratońskim uzyskując czas 2:16:43. W tym samym sezonie latem tego roku startował w zawodach na dystansie 3000 m i 1500 m, a także w Biegu im. Marii Konopnickiej z Żarnowca na dystansie 10 km. W XVIII edycji Maratonu Nowojorskiego 2 listopada 1997 zajął 20. miejsce z wynikiem 2:21:18 (jako zawodnik został wyróżniony formalnie wskazany jako przynależny do Brooklynu, jako że podczas pobytu w USA przebywał tamże u Andrzeja Fuksa, brata braci Jana i Mariana Fuksów sponsorujących jego wyjazd). Zajął drugie miejsce w plebiscycie na najpopularniejszego sportowca województwa krośnieńskiego, organizowanym przez czasopismo „Podkarpacie” za rok 1997. Otrzymał nagrodę specjalną w IV Plebiscycie na Najpopularniejszego Sportowca Sanoka za rok 1997, organizowanym przez „Tygodnik Sanocki”. W 1998 zajął trzecie miejsce w VI Biegu Forda w Bielsku-Białej, będąc pierwszym wśród Polaków. W 1999 startował w barwach słowackiego klubu JM Lavo Bardejov
Jego żoną w 1996 została pochodząca z Krosna Agata Kramarz, która także została biegaczką długodystansową.
W późniejszym czasie podjął starty w kategorii weteranów. Reprezentuje miasto Sanok. Został trenerem biegacza Damiana Dziewińskiego.

</doc>
<doc id="3168292" url="https://pl.wikipedia.org/wiki?curid=3168292" title="Cenn Étig mac Lethlobair">
Cenn Étig mac Lethlobair

Cenn Étig mac Lethlobair lub Mac Étig mac Lethlobair (zm. 900 r.) – król Dál nAraidi od 873 r. oraz król Ulaidu (Ulsteru) od 898 r. do swej śmierci, syn Lethlobara II mac Loingsig (zm. 873 r.), króla Dál nAraidi oraz Ulaidu.
Cenn Étig należał do głównej panującej dynastii Dál nAraidi, znanej jako Uí Chóelbad w Mag Line, na wschód od miasta Antrim w obecnym hrabstwie Antrim. „Roczniki Ulsteru” pod rokiem 873 podały, że ojciec zmarł w podeszłym wieku. Według "Księgi z Leinsteru" Cenn Étig objął po nim tron. Miał zapewne około trzydziestu lat. „Roczniki” pod rokiem 883 wspominają o ścięciu głowy Óengusa mac Máel Dúin, rígdamny („królewskiego spadkobiercy”) Północy, przez ludzi z Dál nAraidi.
"Kroniki Czterech Mistrzów" pod rokiem 892 (897 r. według „Roczników Ulsteru”) informują o bitwie pod Rath-cro w której Máel Finnia mac Flannacán pokonał Ulaid i Dál nAraidi; zginęło wiele osób w tym król Dál nAraidi, mianowicie Muiredach mac Meic Étig. Tenże jest na liście królów w "Księdze z Leinsteru". Prawdopodobnie ojciec, będąc w zaawansowanym wieku, wziął swego syna na współwładcę. W 898 r. zmarł król Ulaidu, Aitíth mac Laigne z Uí Echach Cobo. Na jego miejsce wybrano Cenn Étiga. Tenże niezbyt długo cieszył się władzą, bowiem zmarł dwa lata później, w 900 r. 
Potomstwo.
Cenn Étig miał kilku znanych synów:

</doc>
<doc id="3168293" url="https://pl.wikipedia.org/wiki?curid=3168293" title="Loingsech Ua Lethlobair">
Loingsech Ua Lethlobair

Loingsech Ua Lethlobair (zm. 932 r.) – król Dál nAraidi od 904 r. oraz król Ulaidu (Ulsteru) od 925 r. do swej śmierci, eponim rodu Ua Loingsig, syn Cenn Étiga mac Lethlobair (zm. 900 r.), króla Dál nAraidi oraz Ulaidu.
Imię Loingsech („Żeglarz”) otrzymał zapewne na cześć swego pradziadka. Wywodził się z głównej panującej dynastii Dál nAraidi, znanej jako Uí Chóelbad w Mag Line, na wschód od miasta Antrim w obecnym hrabstwie Antrim. Według "Księgi z Leinsteru" objął tron po swym bracie o imieniu Bécc Ua Lethlobair. "Kroniki Czterech Mistrzów" podały, że tenże zmarł w 904 r.
Źródła wspominają Letlobara po raz pierwszy pod rokiem 912. W czerwcu tego roku armia dowodzona przez Nialla, syna arcykróla Irlandii Áeda VII Findliatha (zm. 879 r.), przybyła do Dál nAraidi. Król Loingsech Ua Lethlobair spotkał ich we Freghabhail (ob. Ravel Water w hr. Antrim), gdzie został pokonany przez Nialla. W bitwie Loingsech stracił swego brata, Flathruę Ua Lethlobair.
W 925 r. zmarł król Ulaidu, Dubgall mac Áeda, zamordowany przez swych własnych ludzi. Loingsech został wybrany królem Ulaidu na jego miejsce. Rządził przez kilka lat. Zmarł w 932 r. Wówczas Ulaid przeszedł na Eochaida VII mac Conaill. Zaś Dál nAraidi, według "Księgi z Leinsteru", objął Tommaltach II Ua Lethlobair, brat zmarłego. Od imienia Loingsecha ród przyjął nazwę Muintir Loingsigh lub O’Loingsigh z Ulsteru, angielskie Linch, Lynch, Linskey i Lynskey. Loingsech pozostawił po sobie syna Áeda mac Loingsig, przyszłego króla Dál nAraidi oraz Ulaidu.

</doc>
<doc id="3168295" url="https://pl.wikipedia.org/wiki?curid=3168295" title="Loingsech Ua Lethlobhair">
Loingsech Ua Lethlobhair



</doc>
<doc id="3168297" url="https://pl.wikipedia.org/wiki?curid=3168297" title="Áed IV mac Loingsig">
Áed IV mac Loingsig

Áed IV mac Loingsig (zm. 972 r.) – król Dál nAraidi od 941 r. oraz król Ulaidu (Ulsteru) od 971 r. do swej śmierci, syn Loingsecha Ua Lethlobair (zm. 932 r.), króla Dál nAraidi oraz Ulaidu.
Według "Księgi z Leinsteru" objął tron po swym bracie stryjecznym Cellachu mac Bécce. "Kroniki Czterech Mistrzów" podały, że tenże pod rokiem 941 został zamordowany przez własnych ludzi. W 971 r. zmarł Niall I mac Áeda, król Ulaidu. Áed został wówczas wybrany na jego miejsce. Niektórzy mieszkańcy Ulaidu nie byli zadowoleni z tej sytuacji. Zapewne opozycję tworzyli bratankowie Nialla I. Rok później doszło do bitwy między mieszkańcami Ulaidu i Dál nAraidi, w której poległ Áed, zabity przez Eochaida mac Ardgail, syna Ardgala mac Matudáin, króla Ulaidu z Dál Fiatach. Tenże Eochaid, jeden z bratanków Nialla I, zajął po zabitym tron Ulaidu. Zaś władzę nad Dál nAraidi przejął Lethlobar III Ua Fiachna (zm. 977 r.).
Áed IV jest przodkiem rodu Ua Loingsig o nieznanych powiązaniach rodzinnych. Jego znanymi synami i przyszłymi królami Dál nAraidi byli Flathrui Ua Loingsig lub Flathri mac Áeda Ua Lethlobair (zm. 985 r.) oraz Donnchad I Ua Loingsig (zm. 1003 r.).

</doc>
<doc id="3168298" url="https://pl.wikipedia.org/wiki?curid=3168298" title="Van Cliburn">
Van Cliburn

Harvey Lavan "Van" Cliburn, Jr. (ur. 12 lipca 1934 w Shreveport; zm. 27 lutego 2013 w Fort Worth) – amerykański pianista, zwycięzca pierwszego Międzynarodowego Konkursu Muzycznego im. Piotra Czajkowskiego (1958).
Życiorys.
Młodość.
Gry na fortepianie uczył się od trzeciego roku życia. W wieku 12 lat po raz pierwszy wystąpił z orkiestrą. W 1951 ukończył Kilgore High School, po czym rozpoczął studia w Juilliard School. W 1954 osiągnął swój pierwszy znaczący sukces, gdy zwyciężył w Konkursie Muzycznym im. Leventrittego. Dzięki wygranej zaczął być zapraszany na występy przez liczne amerykańskie orkiestry (m.in. Cleveland Orchestra i Filharmonię Nowojorską).
Światowa kariera.
W 1958 zwyciężył w pierwszej edycji Międzynarodowego Konkursu Muzycznego im. Piotra Czajkowskiego w Moskwie. Szczególny entuzjazm wzbudziła jego interpretacja I Koncertu fortepianowego Czajkowskiego. Sukces amerykańskiego pianisty w radzieckim konkursie był dużym zaskoczeniem w związku z trwającą zimną wojną.
Po powrocie do kraju Cliburn został uhonorowany paradą w Nowym Jorku, a tygodnik "Time" umieścił jego zdjęcie na okładce z dopiskiem "Teksańczyk, który podbił Rosję". W 1962 zorganizowano pierwszą edycję Międzynarodowego Konkursu Pianistycznego im. Van Cliburna. Sam Cliburn koncertował w najważniejszych Filharmoniach w Ameryce i Europie. Wielokrotnie powracał też do Związku Radzieckiego. W trakcie swojej kariery wystąpił przed wszystkimi prezydentami USA od Dwighta Eisenhowera do Baracka Obamy.
Późniejsze lata.
W 1978 na dziesięć lat wycofał się z działalności artystycznej. Powrócił w 1987, aby dać koncert dla Ronalda Reagana i Michaiła Gorbaczowa. Później wystąpił m.in. z okazji 100. rocznicy otwarcia Carnegie Hall. W trakcie swojej kariery otrzymał wiele prestiżowych nagród, m.in. Medal Wolności (2003), Grammy Lifetime Achievement Award (2004), National Medal of Arts (2010) i ponad 20 doktoratów honoris causa.
Zmarł 27 lutego 2013 z powodu choroby nowotworowej.

</doc>
<doc id="3168301" url="https://pl.wikipedia.org/wiki?curid=3168301" title="Wojciech Rydzyński">
Wojciech Rydzyński

Wojciech Rydzyński herbu Wierzbna (ur. 24 kwietnia 1721 w Smogulcu, zm. 27 lub 28 maja 1770 w Byczynie) – stolnik poznański w latach 1761-1768, podstoli poznański w latach 1756-1761, marszałek konfederacji barskiej województwa poznańskiego w 1768 roku, pułkownik husarii.
Życiorys.
Syn Jana i Eleonory z domu Bnińska. Właściciel majątków w województwie poznańskim i kaliskim: Jeżewo, Frasunek, Werbno, Wrociny, Wycisłowa, Jaworza oraz miasteczko Wyrzysk, a kolejne włości wniosła mu w wianie żona Wojciecha Marianna Teresa z Rogalińskich. Od 1766 roku dzierżawił Dobrzycę z przynależnościami od Augustyna Gorzeńskiego. Poseł na sejm w 1746 roku, a stolnik poznański od roku 1756. Poseł na sejm nadzwyczajny 1761 roku z województwa poznańskiego.U Adama Czartoryskiego był w jego chorągwi husarskiej porucznikiem. Posiadane przez niego majątki w czasie wojny siedmioletniej zostały poważnie przez Rosjan zniszczone. W Wielkopolsce współpracując z biskupem krakowskim Kajetanem Sołtykiem i generałem wielkopolski Jerzym Augustem Mniszchem organizował partię saską. Wetem przekupionego szlachcica Grodzickiego zerwał w 1762 roku sejmik średzki. Konsyliarz konfederacji Czartoryskich w 1764 roku. Poseł na Sejm konwokacyjny 1764 z województwa poznańskiego, przez który do 1766 roku był powołany w skład Komisji Wojskowej Koronnej. Poparł Stanisława Augusta na sejmie elekcyjnym. Poseł województwa poznańskiego na sejm koronacyjny 1764 roku. 
W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła wątpliwego dla realizacji rosyjskich planów na sejmie 1767 roku, poseł województwa poznańskiego i województwa kaliskiego na sejm 1767 roku.
Rydzyński w Wielkopolsce jako pierwszy podniósł konfederację barską i część oddziałów królewskich podporządkował sobie, które 5 czerwca 1768 roku w Krajnie okrzyknęły go komendantem wielkopolski. 9 czerwca w obozie pod Gębicami nastąpiło zawiązanie konfederacji i Rydzyński został wybrany marszałkiem. Ogłosił uniwersał o poborze rekruta, a 11 czerwca pod Pyzdrami przegrał swą pierwszą potyczkę. W dniu następnym odniósł zwycięstwo pod Raszkowem, gdzie o regiment koronny Joachima Potockiego powiększył swoją 300-osobową partię. 14 czerwca został pobity przez Konstantinowa i Drewitza pod Krotoszynem. 15 czerwca pod Zdunami poniósł klęskę i uciekł na Śląsk. Na terenie Prus miał zamiar zorganizować partię, ale większość jego żołnierzy została wcielona do armii pruskiej, a on sam został aresztowany w Miliczu. Po uiszczeniu 1000 dukatów okupu został w lipcu 1768 roku uwolniony i następnie udał się do Krakowa, gdzie brał udział w obronie miasta z grupą Wielkopolan. Po jego upadku przedarł się w przebraniu do Mołdawii. Przez ucieczkę jego autorytet został w Wielkopolsce zachwiany. Jeszcze 29 grudnia 1768 roku w uchwale zjazdu konińskiego wykazywano oskarżenia o jego braku odpowiedzialności i nieudolność. Rydzyński w Preszowie zasiadał do wiosny 1770 roku w Radzie Szefów Barskich. Później powrócił na Śląsk, gdzie na przełomie maja i czerwca 1770 roku zmarł.

</doc>
<doc id="3168302" url="https://pl.wikipedia.org/wiki?curid=3168302" title="Mistrzostwa Polski w Skokach Narciarskich 1975">
Mistrzostwa Polski w Skokach Narciarskich 1975

50. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 5-8 lutego 1975 roku na skoczni Skalite w Szczyrku i Wielkiej Krokwi w Zakopanem.
W konkursie indywidualnym na skoczni normalnej zwyciężył Adam Krzysztofiak, srebrny medal zdobył Stanisław Bobak, a brązowy – Aleksander Stołowski. Na dużym obiekcie najlepszy okazał się Bobak przed Krzysztofiakiem i Stołowskim.
Wyniki.
Konkurs indywidualny na normalnej skoczni (Szczyrk, 05.02.1975).
W konkursie wzięło udział 58 zawodników.
Konkurs indywidualny na dużej skoczni (Zakopane, 08.02.1975).
W konkursie wzięło udział 40 zawodników.

</doc>
<doc id="3168306" url="https://pl.wikipedia.org/wiki?curid=3168306" title="Jasny olbrzym">
Jasny olbrzym

Jasny olbrzym – gwiazda posiadająca II klasę jasności. Gwiazdy należące do tej klasy mają jasność pomiędzy olbrzymami (klasa III) a nadolbrzymami klasy Ib.
Jasnymi olbrzymami są na przykład widoczne gołym okiem: Sargas w gwiazdozbiorze Skorpiona i Tarazed w gwiazdozbiorze Orła.

</doc>
<doc id="3168307" url="https://pl.wikipedia.org/wiki?curid=3168307" title="Mistrzostwa Polski w Skokach Narciarskich 1974">
Mistrzostwa Polski w Skokach Narciarskich 1974

49. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 31 stycznia-3 lutego 1974 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Adam Krzysztofiak, srebrny medal zdobył Tadeusz Pawlusiak, a brązowy – Wojciech Fortuna. Na dużym obiekcie najlepszy okazał się Stanisław Bobak przed Kazimierzem Długopolskim i Pawlusiakiem.
Wyniki.
Konkurs indywidualny na normalnej skoczni (31.01.1974).
W konkursie wzięło udział 60 zawodników.
Konkurs indywidualny na dużej skoczni (03.02.1974).
W konkursie wzięło udział 44 zawodników.

</doc>
<doc id="3168308" url="https://pl.wikipedia.org/wiki?curid=3168308" title="René Redzepi">
René Redzepi

René Redzepi (ur. 16 grudnia 1977) – duński restaurator, kucharz, współwłaściciel kopenhaskiej restauracji Noma, wyróżnionej przez przewodnik Michelin dwiema gwiazdkami. Jego restauracja w latach 2010–2012 i 2014 roku została uznana przez czasopismo Restaurant najlepszą na świecie. Redzepi znany jest z zamiłowania do odkrywania na nowo, jak i doskonalenia kuchni nordyckiej, dania serwowane w lokalu charakteryzuje pomysłowość i wyrazistość smaków.
Kariera.
Po tym jak Radzepi zdecydował się na karierę restauratora, zdobywał praktykę w restauracji "Pierre André", która wtedy stawiał pierwsze kroki na rynku gastronomicznym stolicy Danii. Niedługo później lokal został uhonorowany gwiazdką Michelin. W roku 1998 po raz pierwszy odwiedził jako gość sławny kataloński zakład gastronomiczny El Bulli, gdzie pozostał w roli pracownika aż do lata 1999 roku.
Po powrocie do Kopenhagi rozpoczął pracę w "Kong Hans Kælder", popularnej w mieście od połowy lat 70. jadłodajni. W roku 2001 wyjechał za ocean do Kalifornii, gdzie cztery miesiące pracował u Thomasa Kellera we francuskiej restauracji The French Laundry. Następnie Rene powrócił na Zelandię do "Kong Hans Kælder".
W grudniu 2002 roku Redzepi zetknął się z Clausem Meyerem, który zaproponował mu zarządzanie lokalem w Północnoatlantyckim Domu, dawnym XVIII-wiecznym magazynie, który zamieniono w centrum kultury regionu północnoatlantyckiego. Nomę otworzono w roku 2004, Redzepi do tej pory pełni tam funkcję szefa kuchni.
Życie prywatne.
Redzepi przyszedł na świat w Kopenhadze jako syn emigranta z Jugosłowiańskiej Republiki Macedonii i duńskiej matki. Jego ojciec jest pochodzenia albańskiego.

</doc>
<doc id="3168311" url="https://pl.wikipedia.org/wiki?curid=3168311" title="Mistrzostwa Polski w Skokach Narciarskich 1973">
Mistrzostwa Polski w Skokach Narciarskich 1973

48. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 2-4 lutego 1973 roku na skoczni Skalite w Szczyrku i Malinka w Wiśle.
W konkursie indywidualnym na skoczni normalnej zwyciężył Tadeusz Pawlusiak, srebrny medal zdobył Stanisław Gąsienica-Daniel, a brązowy – Adam Krzysztofiak. Na dużym obiekcie najlepszy okazał się Czesław Janik przed Pawlusiakiem i Wojciechem Fortuną.
Wyniki.
Konkurs indywidualny na normalnej skoczni (Szczyrk, 02.02.1973).
W konkursie wzięło udział 59 zawodników.
Konkurs indywidualny na dużej skoczni (Wisła, 04.02.1973).
Do konkursu zostało zgłoszonych 52 zawodników.

</doc>
<doc id="3168321" url="https://pl.wikipedia.org/wiki?curid=3168321" title="Janina Róża Giedroyć-Wawrzynowicz">
Janina Róża Giedroyć-Wawrzynowicz

Janina Róża Giedroyć-Wawrzynowicz (ur. 1902 w Warszawie, zm. 1995 tamże) – polska malarka.
Życiorys.
Ukończyła Szkołę Sztuk Pięknych w Warszawie, do grona jej wykładowców należeli Władysław Skoczylas, Edmund Bartłomiejczyk, Józef Czajkowski, Bonawentura Lenart, Edward Czerwiński. Po uzyskaniu dyplomu rozpoczęła pracę pedagogiczną ucząc projektowania i tkania kilimów, równocześnie poświęcając czas plastyce. W 1932 odkryła i stosowała drzeworyt białego druku na czarnym tle, co przyniosło jej uznanie zarówno w kraju, jak i w środowiskach artystycznych we Włoszech i Francji. Uczestniczyła w wielu konkursach, gdzie jej prace zdobyły nagrody i uznanie krytyków. Wystawiała w Instytucie Propagandy Sztuki, podczas organizowanych w Warszawie Międzynarodowych Wystaw Drzeworytów (1933, 1936) oraz zagranicą, w Paryżu, Florencji, Marsylii i Chicago. Podczas II wojny światowej uczyła plastyki podczas tajnych kompletów otwockiego gimnazjum. W 1940 w Katyniu zginął mąż artystki Urban Antoni Wawrzynowicz, który był nauczycielem w gimnazjum i liceum w Otwocku. Podczas powstania warszawskiego znaczna część prac Janiny Giedroyć-Wawrzynowicz uległa zniszczeniu, wiele prac zaginęło. Po 1945 kontynuowała pracę dydaktyczną, malowała obrazy i tworzyła grafiki, które uczestniczyły w licznych wystawach krajowych, wystawa indywidualna jej prac miała miejsce w Londynie. Janina Róża Giedroyć-Wawrzynowicz zmarła w wieku 93 lat i została pochowana w grobowcu rodzinnym na cmentarzu Bródnowskim (kw. 26M-III-28). 
Dorobek artystyczny obejmuje ok. siedemset prac, które znajdują się w Muzeum Narodowym w Warszawie, Muzeum Sportu i Turystyki w Warszawie, Muzeum Historii Polskiego Ruchu Ludowego, Muzeum Akademii Sztuk Pięknych, Muzeum Ziemi Otwockiej, Bibliotece Narodowej w Warszawie, Muzeum Historii Żydów Polskich w Warszawie, Muzeum Powstania Warszawskiego, a także w zbiorach rodzinnych i kolekcjach prywatnych w kraju, Wielkiej Brytanii, Czechach oraz we Włoszech.

</doc>
<doc id="3168324" url="https://pl.wikipedia.org/wiki?curid=3168324" title="Thunovský palác">
Thunovský palác

Thunovský palác – pałac w Pradze, stolicy Czech, położony w dzielnicy Malá Strana. W budynku odbywają się obrady Izby Poselskiej, izby niższej czeskiego parlamentu.
W miejscu obecnego pałacu niegdyś stało pięć gotyckich domów, których pozostałości zostały zachowane do dziś w podziemiach. Trzy z tych domów zostały połączone w 1490 roku, kiedy posiadłości zakupił Jan z Roupova i zapoczątkował przebudowę. Powstała w ten sposób rezydencja znana była jako Roupovský dům. W 1650 roku dom kupiła hrabianka Markéta Anna Thunová z rodziny Thun. W roku 1662 zakupiła ona również jeden dom w pobliżu, a w 1694 roku kolejny pobliski dom kupił Maxmilian Thun. Rok później rozpoczęto przebudowę, w trakcie której starsze budynki rozebrano. W wyniku tej trwającej do 1720 r. rekonstrukcji powstał nowy pałac, którego główna sala służy dziś obradom Izby Poselskiej. 
W 1779 roku w pałacu rozpoczął działalność teatr pod kierownictwem Pasquale Bondiniego. Wśród jego gości był nawet cesarz Józef II Habsburg. Pożar, jaki wynikł w 1794 roku z powodu nieostrożności aktorów, położył jednak kres działalności teatru, niszcząc jednocześnie m.in. cenne freski autorstwa J. M. Rottmayera. W 1801 roku Anna Marie Thunová sprzedała rezydencję Sejmowi Krajowemu Czech. Wkrótce po tym rozpoczęto przebudowę w stylu klasycystycznym. Kolejna modernizacja miała miejsce w 1861 roku, od tego samego roku w budynku odbywały się sesje Sejmu Krajowego. W 1903 roku powstał łącznik nad ulicą Thunovská, łączący pałac Thunovský z pałacem Smiřických. 
14 listopada 1918 roku w pałacu miała miejsce inauguracyjna sesja Zgromadzenia Narodowego Czechosłowacji, w trakcie której ogłoszono powstanie nowej republiki, wybrano także jej pierwszego prezydenta, Tomáša Masaryka i pierwszego premiera – Karela Kramářa. 29 lutego 1920 roku w budynku uchwalono również konstytucję Czechosłowacji. W latach 1919–1938 pałac był siedzibą obrad czechosłowackiego senatu. Kolejna modernizacja budynku miała miejsce w latach 1936–1940. W latach 50. i 60. XX wieku w budynku urzędowały różne instytucje, w tym ministerstwa. W latach 1968–1992 w pałacu obradowała Czeska Rada Narodowa, a od 1993 roku jest on siedzibą obrad Izby Poselskiej. W latach 1985–1989 oraz 1993 przeprowadzono kolejne modernizacje. 
Od 1992 roku obiekt posiada status narodowego zabytku kultury Republiki Czeskiej.

</doc>
<doc id="3168339" url="https://pl.wikipedia.org/wiki?curid=3168339" title="Pomnik poległych w Wojnowicach">
Pomnik poległych w Wojnowicach

Pomnik poległych w Wojnowicach (Kriegerdenkmal) – pomnik ku czci mieszkańców wsi Wojnowice poległych podczas działań I wojny światowej w latach 1914-18. Pomnik wykonany z granitu znajduje się na terenie przykościelnym obok przystanku autobusowego w Wojnowicach (gm. Czernica). Na pomniku wyryto listę zawierającą nazwiska, imiona oraz datę śmierci poległych:
Zobacz też.
http://dolny-slask.org.pl/654248,foto.html?idEntity=547320

</doc>
<doc id="3168353" url="https://pl.wikipedia.org/wiki?curid=3168353" title="Edmund Rygier">
Edmund Rygier

Edmund Rygier ps. „Nowicki” (ur. 15 sierpnia 1853 w Warszawie, zm. 18 października 1922 w Toruniu) – aktor i reżyser teatralny, dyrektor teatru.
Życiorys.
Ojcem Edmunda Rygiera był przemysłowiec Wilibald i Klotylda z domu Borowska. U Jana Chęcińskiego uczył się gry aktorskiej, debiutując w Pleszewie w 1871 roku u M. Stengla, a później występując u P. Ratajewicza i Andrzeja Trapszy. Zwolniono go ze służby wojskowej, a następnie w Warszawie pobierał nauki u Emiliana Derynga prowadzącego Szkołę Dramatyczną. Występował w 1880 i od jesieni 1883 roku w Teatrze Miejskim w Krakowie. Występował również na terenie zaboru rosyjskiego w prowincjonalnych zespołach. W listopadzie 1892 roku gościnnie występował z teatrem krakowskim. 
Od 1896 do maja 1908 pełnił funkcję dyrektora Teatru Polskiego w Poznaniu. Z teatrem występował gościnne, m.in. w Warszawie, Toruniu, Bydgoszczy, Ciechocinku, Krynicy, Nowym Sącza i Tarnowie. Dyrektor Teatru Ludowego w Krakowie w latach 1909–1911, w którym 28 kwietnia 1909 roku miał jubileusz swojej 30–letniej pracy artystycznej. We Lwowie w 1911 oraz 1913 roku był dyrektorem otwartego przez siebie teatru ludowego noszącego nazwę "Teatr Nowy", ale niedługo dyrektorowanie nim przekazał synowi Jerzemu. Po powrocie do Krakowa kierował w nim do roku 1912 dwiema letnimi scenami. W Pradze i Brnie miał gościnnie występy w latach 1914–1915. W Lublinie w latach 1917–1918 był dyrektorem teatru. Kierownik zespołu plebiscytowego od 9 marca do 15 maja 1920 roku.
Do ostatnich lat swego życia był mieszkańcem Torunia, gdzie zmarł 18 października 1922 roku, a pochowany został na cmentarzu Rakowickim w Krakowie. Był żonaty od 1886 roku z aktorką Stanisławą Korsak (właściwie Grzybowską).
Będąc człowiekiem teatru odznaczał się umiłowaniem sceny oraz pracowitością i zdolnościami organizatorskimi. W ponad 300 rolach był aktorem, którego cechowały kreacje o niezwykłej sile dramatycznej. Zarzucano mu nadmierny patos, ponieważ był reprezentantem deklamacyjnego stylu gry. Występował w rolach tragicznych np. w repertuarze szekspirowskim czy schillerowskim. Będąc uzdolnionym dyrektorem scen popularnych wykazał się największymi zasługami w Poznaniu, Krakowie i Lwowie. W repertuarach sztuk narodowych wprowadzał np. "Zemstę" Aleksandra Fredry, "Mazepę" Juliusza Słowackiego, "Krakowiaków i Górali" Jana Nepomucena Kamińskiego, "Kościuszkę pod Racławicami" Władysława Ludwika Anczyca oraz opery: m.in. "Halkę" i "Flisa" Stanisława Moniuszki. Wybitni artyści np. w 1903 roku Helena Modrzejewska byli zapraszani w trakcie kształcenia młodych aktorów. Kiedy w Poznaniu był dyrektorem to debiutowali u niego m.in. w 1897 roku Franciszek Ryll, a w 1899 roku Zygmunt Noskowski i w 1901 A. Podgórska. Wybitni później aktorzy występowali na scenie Teatru Polskiego, a byli to m.in.: Karol Adwentowicz w latach 1897–1900, Wanda Siemaszkowa w 1899 roku, Stanisława Wysocka w latach 1900–1901 i 1908 roku, Stefan Jaracz w latach 1905–1907 oraz w latach 1906–1907 Juliusz Osterwa, Kazimierz Junosza-Stępowski i Aleksander Zelwerowicz.
Został pochowany na Cmentarzu Rakowickim w Krakowie (kwatera HF).
Linki zewnętrzne.
 

</doc>
<doc id="3168355" url="https://pl.wikipedia.org/wiki?curid=3168355" title="Zdzisław Stropek">
Zdzisław Stropek

Zdzisław Stropek (ur. 2 grudnia 1921 w Sanoku, zm. 15 lutego 2011 w Katowicach) – polski ekonomista, profesor zwyczajny Wyższej Szkole Ekonomiczny w Katowicach. Żołnierz Armii Krajowej.
Życiorys.
Po wybuchu II wojny światowej podczas okupacji niemieckiej ukończył tajne nauczanie w ramach przedwojennego sanockiego gimnazjum, zadjąc maturę. Działał w Armii Krajowej pod pseudonimem „Ścisły”. Służył w placówce Sanok obwodu Sanok AK. Był członkiem patrolu dywersyjnego. W nocy 20/21 lipca 1944 uczestniczył w nieudanej akcji uwolnienia Władysława Szelki ps. „Borsuk” z więzienia w Sanoku . W 1944 brał udział w Akcji „Burza” w szeregach VI plutonu pod dowództwem Pawła Dziubana ps. „Dziedzic”. W czasie wojny był zatrudniony w sanockiej fabryce wagonów zdobywając zawód spawacza.
Później pracował jako księgowy w Kopalnictwie Naftowym w Sanoku. Stamtąd został skierowany na studia ekonomii w Wyższej Szkole Ekonomicznej w Katowicach (wraz z nim Marcin Drozd, z którym mieszkał tamże). Pozostał na uczelni obejmując kolejno stanowiska asystenta, adiunkta, docenta w Katedrze Rachunkowości. W 1962 uzyskał tytuł doktora za pracę pt. "Rachunek kosztów walcowni i jego problematyka w świetle równoczesnych metod rachunkowości". 13 czerwca 1975 uzyskał habilitację (rozprawa pt. "Wybrane problemy teorii rachunku kosztów własnych produkcji") jako drugi naukowiec w historii Katedry Rachunkowości, a jednocześnie otrzymał posadę zastępcy dyrektora Instytutu Organizacji Przetwarzania Danych WSE (dyrektorami byli Zbigniew Messner, a od 1982 Bernard Binkowski), w ramach którego był kierownikiem Zakładu Rachunkowości. Od 1969 do 1982 był kierownikiem naukowo-dydaktycznym punktu konsultacyjnego WSE w Częstochowie. Prócz pracy wykładowcy opublikował ok. prac naukowych. W 1983 uzyskał tytuł profesora nadzwyczajnego. Następnie otrzymał tytuł profesora zwyczajnego. Należał do Stowarzyszenia Księgowych w Polsce.
Zamieszkiwał przy ulicy Juliana Marchlewskiego w Katowicach (obecnie ulica Misjonarzy Oblatów MN). Po przejściu na emeryturę zamieszkał ponownie w rodzinnym Sanoku. Miał syna Janusza. Na początku 2001 ogłoszono jego awans na stopień podporucznika oraz przyznanie patentu „Weterana Walk o Wolność i Niepodległość Ojczyzny”. Pod koniec życia w wyniku upadku ze schodów w bloku mieszkalnym doznał wielu złamań, a po miesiącu zmarł 15 lutego 2011. Został pochowany 18 lutego 2011 po uroczystościach żałobnych w parafii św. Antoniego z Padwy na katowickim cmentarzu w Panewnikach.

</doc>
<doc id="3168356" url="https://pl.wikipedia.org/wiki?curid=3168356" title="Hafthohlladung">
Hafthohlladung

Hafthohlladung – ręczny granat przeciwpancerny (magnetyczny ładunek kumulacyjny) produkowany w latach 1942–1944 w nazistowskich Niemczech. Używany przez Wehrmacht do niszczenia czołgów na frontach II wojny światowej.
Konstrukcja.
Granat o masie 3,6 kilograma miał kształt lejka wypełnionego 3 kilogramami pentrolitu (pentolitu) z zapalnikiem tarciowym i zawleczką w rączce oraz trzy silne magnesy umieszczone w sprężynowych uchwytach wokół podstawy stożka kumulacyjnego. Magnesy nazywano potocznie "Alnico". Często uważa się, że "Alnico" oznacza nazwę produkującej je firmy lub nazwisko wynalazcy, ale to nieprawda. "Alnico" to skład chemiczny stopu metali użytego do ich wytworzenia (aluminium, nikiel i kobalt).
Zastosowanie.
Hafthohlladung mógł być użyty jako granat ręczny, ale najlepszą metodą było umieszczenie go na pancerzu czołgu za pomocą magnesów i wyciągnięcie zawleczki. Pierwsze granaty miały tylko 4,5-sekundowe opóźnienie, które właściwie nie dawało szansy atakującemu czołg żołnierzowi na dobre ukrycie się; w maju 1943 wprowadzono 7,5-sekundowy zapalnik. Granat mógł przepalić 140-milimetrowy pancerz lub 500-milimetrowy beton. 
W maju 1944 uznano je za przestarzałe i zastąpiono Panzerfaustem, aczkolwiek ich zapasów używano do końca wojny. Ogółem w latach 1942–1944 wyprodukowano około 553 900 granatów.

</doc>
<doc id="3168357" url="https://pl.wikipedia.org/wiki?curid=3168357" title="Beta-2">
Beta-2

Beta-2 – generator radioizotopowy konstrukcji radzieckiej wykorzystujący rozpad promieniotwórczy strontu-90 i itru-90, o mocy do 1 kW.
Skonstruowane w 1964 ogniwo jądrowe zamienia ciepło wytwarzające się z podczas rozpadu promieniotwórczego do impulsowego generowania prądu elektrycznego, za pomocą termoogniw półprzewodnikowych.
Używane do zasilania urządzeń elektrycznych w trudno dostępnych lokalizacjach, np. automatycznych stacji pogodowych na Syberii, przesyłających dane meteorologiczne czy radiolatarniach.
Szacuje się, że wyprodukowano ich ok. 160, rozmieszczonych po całym ówczesnym terytorium ZSRR, od Estonii, przez Gruzję, po Syberię.

</doc>
<doc id="3168363" url="https://pl.wikipedia.org/wiki?curid=3168363" title="Munsu Cup Stadium">
Munsu Cup Stadium



</doc>
<doc id="3168365" url="https://pl.wikipedia.org/wiki?curid=3168365" title="Munsu Football Stadium">
Munsu Football Stadium



</doc>
<doc id="3168370" url="https://pl.wikipedia.org/wiki?curid=3168370" title="Zborowscy">
Zborowscy



</doc>
<doc id="3168373" url="https://pl.wikipedia.org/wiki?curid=3168373" title="No Prayer on the Road">
No Prayer on the Road

No Prayer on the Road – trasa koncertowa heavymetalowego zespołu Iron Maiden, która trwała od 19 września 1990 roku do 21 września 1991 roku i obejmowała koncerty na trzech kontynentach, w 22 krajach – po raz pierwszy zespół wystąpił zarówno w Irlandii Południowej, jak i Północnej. Była to pierwsza trasa z udziałem gitarzysty Janicka Gersa, który zastąpił Adriana Smitha. Po niezwykle spektakularnych, ogromnych koncertach w minionej dekadzie, muzycy w odpowiedzi na medialne oskarżenia o „sceniczne efekciarstwo”, postanowili powrócić do korzeni, prezentując show oparte wyłącznie o podstawowe wyposażenie sceniczne (poza efektownymi światłami), dając serię koncertów w kameralnych salach brytyjskich miast. Etap ten nosił nazwę „Intercity Express Tour”. Supportem na tej części trasy była obiecująca grupa Wolfsbane, frontmanem której okazał się sam Blaze Bayley – w przyszłości zastępca Bruce’a Dickinsona w Iron Maiden.
Gościem specjalnym trasy po Europie i USA była amerykańska formacja Anthrax. Amerykanie ten etap kariery wspominali jako jedno z najlepszych wydarzeń, w którym brali udział. Koncerty zostały całkowicie wyprzedane, ale 7 z nich musiało zostać anulowanych ze względu na problemy zdrowotne muzyków. 33 koncerty na terytorium Europy kontynentalnej zobaczyło aż 530 tys. widzów zaś w każdym z obiektów grupa ustanowiła rekord frekwencji. Iron Maiden występowali w ogromnych arenach sportowych, byli gwiazdą „Roskilde Festival”, na który przybyło ponad 65 tys. widzów, zaś dwa koncerty zagrane tego samego dnia na torze Bol d’Or we Francji, zgromadziły po 40 tys. widzów. Według muzyków koncerty zagrane w latach 1990/91 można uznać za jedne z najbardziej energetycznych w historii formacji. 122 występy przyciągnęły blisko 2,5 miliona widzów.
Setlista.
Bisy:
Uwagi:
Oprawa trasy.
Trasa koncertowa „No Prayer on the Road” charakteryzowała się najskromniejszą, wręcz ascetyczną oprawą, jaką zespół zaprezentował publiczności od czasów ostatnich koncertów z Paulem Di’Anno we wrześniu 1981 roku. Całkowicie zrezygnowano z jakichkolwiek rekwizytów, rozbudowanej scenografii i dodatkowych dekoracji. Nie było również pirotechniki. W głębi estrady, po obu stronach perkusyjnego podium, ustawiono rzędy kolumn zwieńczonych wzmacniaczami „Marshall”. Stanowiło to całkowite przeciwieństwo wszystkich tras z lat 1982–1988, na potrzeby których zespół woził ze sobą coraz bardziej monumentalną scenografię.
Muzycy oraz management, nawiązując do niezwykle surowego brzmienia nowego albumu, pragnęli odzwierciedlić nową jakość estetyczną również w odniesieniu do skromniejszej prezentacji koncertowej. Członkowie grupy wybiegali na scenę pozbawieni wymyślnych, spandeksowych uniformów i ozdób, ubrani w białe adidasy i jeansy, względnie skórzane kurtki. Podest sceny pokryto tworzywem z promieniście rozchodzącymi się biało – czarnymi wstęgami, przywodzącymi na myśl ozdoby znane z cyrkowych aren. W głębi estrady zmieniały się backdropy (nawet 10 wariantów) z reprodukcjami ilustracji okładkowych znanych z poszczególnych wydawnictw grupy, co na taką skalę zespół uczynił po raz pierwszy w karierze.
Zachowano natomiast potężne oświetlenie, tworzące zwartą konstrukcję wiszącą nad estradą, imponującą rampę wyposażoną w zestawy halogenów, listwy wielokolorowych świateł zawieszonych nad karniszami ze wspomnianymi backdropami, otaczających podesty estrady, jej boczne cokoły oraz tył zestawu perkusyjnego. W sumie koncerty realizowane w pełnym wymiarze oprawy, oświetlało nawet 800 jupiterów, rzutników i stroboskopów. Oczywiście, nie mogło zabraknąć maskotki grupy – Eddiego. W wersji mobilnej ukazywał się jako trzymetrowy zombie w przebraniu fana grupy, zaś podczas utworu „Iron Maiden” w tyle estrady widniała ogromna płyta nagrobkowa, która na oczach publiczności rozpadała się na kawałki, by ukazać upiorne, potężnych wymiarów wcielenie maszkary, znane z okładki promowanego albumu "No Prayer for the Dying". Nie zapomniano również o użyciu potężnego nagłośnienia, którego moc na wielu koncertach sięgała około 200 tys. watów.

</doc>
<doc id="3168377" url="https://pl.wikipedia.org/wiki?curid=3168377" title="Droperydol">
Droperydol

Droperydol, droperidol – organiczny związek chemiczny, pochodna butyrofenonu, stosowany jako lek przeciwpsychotyczny oraz w anestezjologii do neuroleptoanalgezji, a także jako lek przeciwwymiotny. Jest silnym antagonistą receptorów dopaminergicznych D2. Został opracowany przez firmę Janssen Pharmaceutica w 1961 roku.
W 2001 roku droperydol został wycofany z rynku w Wielkiej Brytanii i innych krajach (w tym w Polsce) z powodu groźnych dla życia działań niepożądanych (wydłużenie odstępu QT), ale następnie ponownie wprowadzony we wskazaniu profilaktyki i leczenia pooperacyjnych nudności i wymiotów.

</doc>
<doc id="3168379" url="https://pl.wikipedia.org/wiki?curid=3168379" title="Saphir Sliti Taïder">
Saphir Sliti Taïder



</doc>
<doc id="3168382" url="https://pl.wikipedia.org/wiki?curid=3168382" title="Klotiapina">
Klotiapina

Klotiapina – organiczny związek chemiczny, pochodna dibenzotiazepiny, stosowana jako lek przeciwpsychotyczny. Należy do klasycznych neuroleptyków (I generacji), jednak wykazuje pewne cechy neuroleptyków atypowych. Lek został wprowadzony do lecznictwa w latach 60. przez Wander Laboratories (obecnie Novartis). Autorzy przeglądu systematycznego badań klinicznych Cochrane Collaboration z 2004 roku uznali, że do tej pory nie przeprowadzono dobrze zaprojektowanych badań nad skutecznością klotiapiny w leczeniu ostrych zaburzeń psychotycznych.
Mechanizm działania.
Klotiapina jest antagonistą receptorów dopaminergicznych D4 i D2. Wykazuje też powinowactwo do receptorów serotoninergicznych 5HT2, 5HT3, 5HT6 i 5HT7, a stosunek zajęcia receptorów D2 do 5HT2 jest podobny jak dla klozapiny.
Dawkowanie i preparaty.
Lek dostępny jest w postaci tabletek 40 mg i iniekcji 10 mg (do stosowania domięśniowego i dożylnego). Dawkowanie w ostrych psychozach wynosi 120–200 (360) mg na dobę.
Lek dostępny jest obecnie w kilku krajach (w Argentynie, Belgii, Izraelu, Włoszech, Luksemburgu, RPA, Hiszpanii, Szwajcarii, Tajwanie). Po zniknięciu ochrony patentowej producent leku wycofał klotiapinę w Stanach Zjednoczonych, Wielkiej Brytanii i Francji, co może tłumaczyć brak dużych kontrolowanych badań klinicznych z jej udziałem. Preparaty handlowe:

</doc>
<doc id="3168384" url="https://pl.wikipedia.org/wiki?curid=3168384" title="Sulley Ali Muntari">
Sulley Ali Muntari



</doc>
<doc id="3168385" url="https://pl.wikipedia.org/wiki?curid=3168385" title="Singapore Sevens 2002">
Singapore Sevens 2002

Singapore Sevens 2002 – pierwsza edycja wchodzącego w skład IRB Sevens World Series turnieju Singapore Sevens przeznaczonego dla męskich reprezentacji narodowych w rugby 7. Odbyła się w dniach 20–21 kwietnia 2002 roku na Stadionie Narodowym w Singapurze będąc ósmym turniejem sezonu 2001/2002.
Informacje ogólne.
Rozegrane na Stadionie Narodowym zawody były ósmym turniejem sezonu 2001/2002 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl".
W obecności dwudziestu tysięcy widzów w turnieju triumfowali reprezentanci Nowej Zelandii, a do finałowego zwycięstwa nad Argentyną dwoma przyłożeniami przyczynił się Joe Rokocoko.
Z powodu kontuzji lub zobowiązań klubowych na turnieju nieobecni byli m.in. Vili Satala, Waisale Serevi, Phil Greening czy Eric Rush.
Ceny biletów na turniej kształtowały się od 16 SGD za ulgowy do 151 SGD za miejsce siedzące na głównej trybunie. Singapore Rugby Union wraz z Singapore Sports Council zainwestował w turniej ponad milion SGD.
Dwie minuty przed końcem grupowego spotkania Nowa Zelandia–Samoa wybuchła bójka, w wyniku której trzech zawodników otrzymało czerwone kartki. Dalsze działania komisji dyscyplinarnej poskutkowały karą dwunastotygodniowego zawieszenia dla pięciu Samoańczyków (Gaolo Elisara, Ron Fanuatanu, Ponali Tapelu, Faapito Matagotau i Maurie Faasaualu) i Nowozelandczyka Craiga De Goldi. Dodatkowo Ioane Evalu otrzymał dwudziestoczterotygodniowe zawieszenie za włączenie się w bójkę będąc na ławce rezerwowych, a kapitan Nowej Zelandii, Dallas Seymour, karę trzech meczów, którą odsłużył podczas fazy pucharowej tych zawodów.

</doc>
<doc id="3168387" url="https://pl.wikipedia.org/wiki?curid=3168387" title="Data gwiezdna">
Data gwiezdna

Data gwiezdna – fikcyjna jednostka pomiaru czasu, funkcjonująca w uniwersum "Star Trek". Z uwagi na zmiany w formacie i znaczeniu poszczególnych części "daty gwiezdnej" w serialach i filmach z serii, nie jest możliwe dokładne ustalenie daty wydarzeń w świecie "ST" w oparciu o jeden wspólny wzór dla wszystkich części cyklu.
Format i znaczenie.
Pojęcie "daty gwiezdnej" wprowadzono po raz pierwszy w serialu "" (w skrócie "TOS") w 1966. Zadaniem przeznaczonym dla tej jednostki czasu było uniemożliwienie widzom "TOS" ustalenia precyzyjnej daty czasu, w którym rozgrywa się akcja serialu. Dopiero niemal trzydzieści lat po premierze "TOS", w oficjalnej linii czasu obowiązującej w uniwersum ST ujawniono, że akcja pierwszego serialu toczy się w latach 2265-2269 według kalendarza gregoriańskiego. Początkowym formatem "daty gwiezdnej" były cztery cyfry główne i jedna po przecinku (np. 1234,5).
Według "Star Trek Guide" ("Przewodnik Star Trek") z 1967 – pozycji zawierającej m.in. wskazówki dla scenarzystów – powinno się wybrać pewien punkt początkowy i trzymać się go według ustalonego przez siebie schematu. Jeśli więc przykładowo "data gwiezdna 1313,5" oznacza południe jednego dnia, to "data gwiezdna 1314,5" powinna oznaczać południe kolejnego dnia, a cyfra po przecinku stanowić wtedy powinna ok. 1/10 doby. Jednocześnie w książce zaznaczono, że mimo iż jest to "de facto" wzór matematyczny, to zmienia się on w zależności od miejsca w galaktyce, prędkości podróży oraz innych czynników. Z tego powodu, może się zatem znacznie różnić w dwóch następujących po sobie odcinkach.
Znaczenie "daty gwiezdnej" zostało zmienione wraz z rozpoczęciem produkcji serialu ' w 1987 i obowiązywało do 2009. Źródłem zmian stała się nowy przewodnik – "Star Trek: The Next Generation Writer's/Director's Guide" ("Star Trek: Następne pokolenie. Przewodnik dla scenarzystów/reżyserów"). "Datę gwiezdną" rozszerzono z czterech do pięciu cyfr przed przecinkiem (tj. np. 12345,6). Jednak w odróżnieniu do pierwotnego formatu, zmianie uległo też znaczenie samych cyfr. Pierwszą cyfrą była zawsze 4, która oznaczała XXIV wiek; następująca po niej cyfra 1-9 stanowiła oznaczenie każdego kolejnego sezonu serialu (np. 1 dla pierwszego sezonu, 2 dla drugiego itd.). Kolejne trzy cyfry miały rosnąć nierównomiernie w przedziale od 000 do 999 (znaczenie tych cyfr nie jest jasne, gdyż przyjęto np. że data 46379,1 oznacza w kalendarzu gregoriańskim rok 2369, natomiast 48315"',6 rok 2371 – wzrost lat był więc związany nie tyle z cyframi trzecią, czwartą i piątą, co z „licznikiem sezonów”, czyli drugą cyfrą w "dacie gwiezdnej"). Ostatnia, czyli cyfra po przecinku, miała z kolei oznaczać licznik dni.
W serialu ' pierwszą "datą gwiezdną" według powyższego schematu była data 46379,1. Ponieważ zachowano ciągłość cyfr odpowiadających kolejnym sezonom "ST: Następne pokolenie", w "DS9" doszło do paradoksu, gdyż trzeci sezon musiał przyjąć początek "daty gwiezdnej" „50” w roku 2373, a więc nadal w XXIV wieku (co powinno jednak oznaczać wiek XXV, sezon 0). Z tego powodu w filmie "" zmieniono "datę gwiezdną" na 56844,9, która nadal jednak oznaczała wiek XXIV.
Wraz z powstaniem nowego filmu z uniwersum Star Trek (Star Trek (film 2009)) w 2009, zmianie uległ po raz kolejny format i znaczenie "daty gwiezdnej". Format skrócono do czterech głównych cyfr, a po przecinku ustalono zapis dwu- lub trzycyfrowy w zakresie 1-365 (w latach przestępnych 1-366). Pierwsze cztery cyfry odnoszą się obecnie do aktualnego roku w uniwersum, a cyfry po przecinku oznaczają kolejne dni w roku (np. "data gwiezdna 2233,04" to 4 stycznia 2233 roku). W konsekwencji "data gwiezdna 2259,55" w filmie W ciemność. Star Trek to 24 lutego 2259 roku.
Z obowiązującego schematu wyłamali się twórcy gry MMORPG Star Trek Online. Akcja toczy się w roku 2409, ale oznaczenie początkowej "daty gwiezdnej" to 86088.58.

</doc>
<doc id="3168388" url="https://pl.wikipedia.org/wiki?curid=3168388" title="Dziesiąte królestwo">
Dziesiąte królestwo

Dziesiąte Królestwo (ang. "The 10th Kingdom") – amerykański miniserial fantasy z 2000 roku w reżyserii Davida Carsona i Herberta Wise'a. Zdobył Nagrodę Emmy w kategorii Outstanding Main Title Design w 2000 roku.
Fabuła.
Serial skupia się na przygodach młodej dziewczyny – Virginii Lewis i jej ojca, którzy zostali przeniesieni przez magiczne lustro z Manhattanu do zaczarowanego świata, w którym wszystkie bajki są prawdziwe.

</doc>
<doc id="3168396" url="https://pl.wikipedia.org/wiki?curid=3168396" title="Firmilian (Marin)">
Firmilian (Marin)

Firmilian, imię świeckie Nicolae Marin (ur. 18 lutego 1901 w Plopeasa, zm. 29 października 1972 w Bukareszcie) – rumuński biskup prawosławny.
Życiorys.
Młodość, edukacja, wczesna działalność.
Pochodził z rodziny chłopskiej. W wieku czternastu lat wstąpił jako posłusznik do monasteru Ciolanu. W 1917 rozpoczął naukę w seminarium duchownym w Buzău. Jako jego słuchacz, w 1920, złożył wieczyste śluby mnisze, przyjmując imię zakonne Firmilian. 21 lutego tego samego roku został wyświęcony na hierodiakona przez biskupa Râmnic Aleksego. Ostatnie klasy seminarium ukończył w Gałaczu, równolegle uzyskał wykształcenie klasyczne w liceum w Bukareszcie i służył w soborze św. Mikołaja w Gałaczu. W 1924 rozpoczął studia historyczno-geograficzne na Wydziale Literatury i Filozofii Uniwersytetu w Bukareszcie.
W Bukareszcie służył w soborze Świętych Konstantyna i Heleny i jako diakon brał udział w intronizacji pierwszego patriarchy rumuńskiego, Mirona. W kolejnych latach był również wicedyrektorem szkoły psalmistów w Bukareszcie i kaznodzieją występującym na kanale radiowym należącym do Rumuńskiego Kościoła Prawosławnego. W 1938 ukończył – jako drugi kierunek – studia teologiczne i w roku uzyskania dyplomu został wyświęcony na hieromnicha, a następnie otrzymał godność archimandryty. Pracę naukową w dziedzinach geografii i historii łączył z kierowaniem, jako dyrektor, głównym seminarium duchownym Rumuńskiego Kościoła Prawosławnego w Bukareszcie.
Metropolita Oltenii.
W 1947, po restytucji archieparchii Krajowej, archimandryta Firmilian otrzymał nominację na jej ordynariusza, 30 listopada 1947 przyjął chirotonię biskupią, a 28 grudnia został intronizowany. W 1949 restytuowana została również metropolia Oltenii i arcybiskup Firmilian objął również ten urząd.
W celu poprawy poziomu wykształcenia duchowieństwa olteńskiego metropolita Firmilian w 1949 otworzył szkołę psalmistów cerkiewnych, której absolwenci mogli kontynuować naukę teologii na studiach wyższych. W 1955 otworzył seminarium duchowne w Mofleni, na miejscu dotąd istniejącej szkoły psalmistów. Położył również znaczące wysiłki w celu zwalczania analfabetyzmu we wspólnotach mniszych metropolii Oltenii. Na mocy jego decyzji wszyscy mnisi i mniszki w eparchii musieli ukończyć specjalne trzyletnie szkoły. Metropolita Firmilian skutecznie bronił również monasteru Tismana przed likwidacją.
Zmarł w 1972 po krótkiej chorobie i został pochowany w katedralnym soborze św. Dymitra w Krajowej.

</doc>
<doc id="3168397" url="https://pl.wikipedia.org/wiki?curid=3168397" title="Eparchia św. Jana Chrzciciela w Kurytybie">
Eparchia św. Jana Chrzciciela w Kurytybie



</doc>
<doc id="3168399" url="https://pl.wikipedia.org/wiki?curid=3168399" title="Xiaolin Chronicles">
Xiaolin Chronicles



</doc>
<doc id="3168401" url="https://pl.wikipedia.org/wiki?curid=3168401" title="Mistrzostwa Polski w snookerze">
Mistrzostwa Polski w snookerze

Mistrzostwa Polski w snookerze - odbywająca się od 1993 roku coroczna impreza wyłaniająca najlepszego polskiego snookerzystę.
Mistrzowie Polski - podsumowanie

</doc>
<doc id="3168404" url="https://pl.wikipedia.org/wiki?curid=3168404" title="Powstanie i rozwój języka polskiego">
Powstanie i rozwój języka polskiego



</doc>
<doc id="3168406" url="https://pl.wikipedia.org/wiki?curid=3168406" title="January Szałamacha">
January Szałamacha

January Szałamacha (ur. 12 czerwca 1926 w Poznaniu, zm. 31 stycznia 2014 w Przesiece koło Jeleniej Góry) – polski geolog, specjalista petrograf, znawca i badacz geologii Dolnego Śląska.
Życiorys.
Przed II wojną światową skończył 6 klas szkoły powszechnej w Poznaniu. W 1940 został wywieziony na roboty przymusowe do Austrii. Po powrocie do Poznania w 1945 kontynuował naukę w Gimnazjum i Liceum im. Jana Kantego, gdzie w 1949 zdał egzamin dojrzałości.
W tym samym roku, po egzaminie wstępnym, dostał się na Wydział Matematyki Uniwersytetu Poznańskiego. Rok później przeniósł się na Wydział Nauk Przyrodniczych, gdzie rozpoczął studia w Sekcji Petrografii, którą kierował prof. Kazimierz Smulikowski. Po przeniesieniu petrografii na Uniwersytet Warszawski, January Szałamacha kontynuował studia na Uniwersytecie Wrocławskim, na którym uzyskał w 1953 dyplom magistra filozofii w zakresie geologii.
W tym samym roku rozpoczął swą długoletnią pracę w Instytucie Geologicznym, w Stacji Terenowej IG we Wrocławiu, która od 1964 nosi nazwę Oddziału Dolnośląskiego. Pracował w nim, wraz z żoną Marią (ur. 27 kwietnia 1928 w Koninie), aż do przejścia na emeryturę w 1990, czyli ponad 37 lat, kolejno na stanowiskach asystenta, starszego asystenta, adiunkta i docenta.
W latach 1950. rozpoczął badania budowy i ewolucji geologicznej masywu karkonosko-izerskiego, które kontynuował przez wiele lat. Był jednym z pierwszych geologów-kartografów, którzy podjęli nową wówczas dla polskiej geologii problematykę skał metamorficznych i ich skomplikowanej tektoniki. Pracował, na ogół razem z małżonką, opracowując kolejne arkusze Szczegółowej Mapy Geologicznej Sudetów w skali 1:25 000 w Górach Izerskich, na Pogórzu Izerskim, w Rudawach Janowickich i w Karkonoszach, a także arkusze Mapy Geologicznej Polski w skali 1:200 000, Jelenia Góra i Wałbrzych. Ostatnim arkuszem Szczegółowej Mapy Geologicznej Sudetów, który opracowali małżonkowie Szałamachowie, był arkusz Dziwiszów na obszarze jednostki kaczawskiej, opublikowany w 1993.
W 1974, w Instytucie Geologicznym w Warszawie, obronił pracę doktorską "Okrywa granitu Karkonoszy na terenie Polski", której promotorem był prof. dr hab. Henryk Teisseyre. Był też January Szałamacha autorem lub współautorem kilkudziesięciu publikacji dotyczących petrografii, genezy i tektoniki Sudetów Zachodnich.
Jako petrograf brał udział w pracach dokumentujących złoża rud cyny w Górach Izerskich.
Ważne etapy życia zawodowego Januarego Szałamachy były związane z jego pracą za granicą. W latach 1960-1961 pracował jako geolog-petrograf na stanowisku zastępcy kierownika polskiej ekspedycji geologicznej w północnym Wietnamie, w rejonie Bao-Ha. W latach 1970-1971 wziął udział w badaniach geologicznych północnej Algierii, rejonu Geroumma, a następnie, w okresie 1980–1984, Algierii południowo-zachodniej: Erg Igidi w okolicach Beszar. 
Po przejściu na emeryturę January Szałamacha zamieszkał wraz żoną w Przesiece koło Jeleniej Góry, a więc w okolicach, które wielokrotnie przemierzył w czasie pracy w Instytucie Geologicznym. Oboje małżonkowie zaangażowali się w ochronę przyrody. Jeszcze w latach 1960. było to wystąpienie w obronie Wielkiego Stawu w Karkonoszach, który chciano wykorzystać do celów energetycznych, wiele lat później a w Przesiece, w obronę Wodospadu w Podgórnej – trzeciego co do wielkości w Karkonoszach. W obu wypadkach starania te zakończyły się sukcesem.

</doc>
<doc id="3168407" url="https://pl.wikipedia.org/wiki?curid=3168407" title="Carlinhos Santos">
Carlinhos Santos

Carlinhos Santos, właśc. Carlos Cézar dos Santos Filho (ur. 10 stycznia 1984 w Marílii) – brazylijski piłkarz grający na pozycji pomocnika w klubie Marcílio Dias Itajaí.
Kariera klubowa.
Catlinhos Santos w swojej karierze grał w 8 klubach piłkarskich na różnych poziomach struktury ligowej Brazylii. Jest wychowankiem klubu Ponte Preta Campinas. Po 3-letnim pobycie w pierwszej drużynie tego klubu występował także w zespołach: CRB Maceió, Joinville EC, Marília AC, Criciúma EC, ABC Natal oraz Clube Atlético Hermann Aichinger. Jego pobyt w ani jednym z tych klubów nie przekroczył jednego roku.
Obecnie jest zawodnikiem czwartoligowca Marcílio Dias Itajaí.
Osiągnięcia.
Jego jedynym większym osiągnięciem jest zdobycie Copa Santa Catarina z klubem Joinville AC.

</doc>
<doc id="3168408" url="https://pl.wikipedia.org/wiki?curid=3168408" title="Carlos Cézar dos Santos Filho">
Carlos Cézar dos Santos Filho



</doc>
<doc id="3168417" url="https://pl.wikipedia.org/wiki?curid=3168417" title="Masa na Autyzm">
Masa na Autyzm



</doc>
<doc id="3168421" url="https://pl.wikipedia.org/wiki?curid=3168421" title="Kościół Trójcy Przenajświętszej w Raczkach">
Kościół Trójcy Przenajświętszej w Raczkach

Kościół Trójcy Przenajświętszej w Raczkach – rzymskokatolicki kościół parafialny znajdujący się w dawnym mieście, obecnie wsi Raczki, w województwie podlaskim. Należy do dekanatu Suwałki - Ducha Świętego diecezji ełckiej.
Historia.
Jednonawowa świątynia została wzniesiona w latach 1766 - 1823 przez Michała i Ludwika Paców według projektu architektów: Aignera i Markoniego. W dniu 27 września 1835 roku budowla została poświęcona przez księdza biskupa Stanisława Kostkę Choromańskiego, administratora diecezji augustowskiej. W 1934 roku podczas urzędowania księdza Witolda Balukiewicza zostały dobudowane nawy boczne. Przed 1970 rokiem, podczas urzędowania księdza proboszcza Czesława Rogalskiego świątynia została wyremontowana. Prace polegały na wymianie sklepienia nawy głównej z półkolistego na płaskie, wykonaniu witraży i zainstalowaniu organów o 23 głosach. W latach 2003 - 2007 budowla została gruntownie odnowiona. Prace polegały na odrestaurowaniu elewacji zewnętrznej, przebudowie prezbiterium i zamontowaniu nowych stalli, uruchomieniu nowego nagłośnienia, malowaniu i ozłoceniu wnętrza.
Wyposażenie.
W ołtarzu głównym przedstawienie Golgoty z krzyżem usytuowanym pośrodku. Zabytkowe figury: św. Jana Nepomucena (z XIX wieku, drewniana), św. Jana Apostoła, św. Cecylii i Dawida (z XIX wieku, wszystkie gipsowe).

</doc>
<doc id="3168424" url="https://pl.wikipedia.org/wiki?curid=3168424" title="Plac Grunwaldzki w Wałbrzychu">
Plac Grunwaldzki w Wałbrzychu

Plac Grunwaldzki w Wałbrzychu (niem. "Vierhäuser Platz") – niewielki plac znajdujący się w centrum miasta. Usytuowany jest pomiędzy skrzyżowaniem ulic Aleją Wyzwolenia, ulica Słowackiego, Bolesława Chrobrego, Andrzeja Szmidta i Piotra Wysockiego, kilkakrotnie przebudowywany. Choć sam plac jest niewielki, to potocznie Placem Grunwaldzkim są nazywane przylegające do niego części pobliskich ulic:
Plac od wieków pełni rolę węzła komunikacji miejskiej, krzyżowały się tutaj linie tramwajowe i trolejbusowe oraz autobusy miejskie. Plac łączy dzielnice Podgórze i Nowe Miasto oraz Biały Kamień. Dawniej przez plac przepływała rzeka, pośrodku placu był zlokalizowany most. Przed wojną postanowiono zabudować rzekę, która obecnie płynie pod Aleją Wyzwolenia przepływając pod placem i dalej pod ulicą Piotra Wysockiego.
Na placu znajduje się dobrze zachowana architektura przedwojenna z narożnymi kamienicami mieszczańskimi, sześciokondygnacyjny gmach jednej z siedzib Zakładu Ubezpieczeń Społecznych (dawniejszy hotel Grunwald) oraz po przeciwnej stronie gmach byłego Hotelu Centralnego, w którym mieścił się Klub Międzynarodowej Prasy i Książki RSW „Prasa-Książka-Ruch” (Empik). Na 2015 planowana była całkowita przebudowa placu wraz z niektórymi przyległymi ulicami. 
W pobliżu placu zlokalizowane są przystanki komunikacji miejskiej, które rozwożą pasażerów do prawie wszystkich dzielnic miasta i okolicznych miejscowości.

</doc>
<doc id="3168425" url="https://pl.wikipedia.org/wiki?curid=3168425" title="Al Akhdoud Club Stadium">
Al Akhdoud Club Stadium

Al Akhdoud Club Stadium – wielofunkcyjny stadion w mieście Nadżran, w Arabii Saudyjskiej. Został otwarty w 1976 roku. Obiekt może pomieścić 3200 widzów. Swoje spotkania rozgrywają na nim piłkarze klubu Najran SC.

</doc>
<doc id="3168427" url="https://pl.wikipedia.org/wiki?curid=3168427" title="Auguste Castille">
Auguste Castille

Auguste Jean Baptiste Castille (ur. 12 maja 1883 w Elbeuf, zm. 17 września 1971 w Sotteville-lès-Rouen) – francuski gimnastyk.
Dwukrotnie startował na igrzyskach olimpijskich: w 1900 i 1908, za każdym razem występując w indywidualnym wieloboju. W Paryżu zajął 35. miejsce z 248 punktami, natomiast w Londynie został sklasyfikowany na 28. miejscu z 220 punktami. W 1909 wziął udział w mistrzostwach świata, na których zdobył złoty medal w wieloboju drużynowym oraz srebrny w indywidualnych ćwiczeniach na poręczach.
Jest bratem Fernanda, który również startował w wieloboju indywidualnym na igrzyskach w 1908.

</doc>
<doc id="3168431" url="https://pl.wikipedia.org/wiki?curid=3168431" title="Yōichirō Kakitani">
Yōichirō Kakitani

 – japoński piłkarz występujący na pozycji napastnika, zawodnik w japońskim klubie Cerezo Osaka. Były reprezentant Japonii.
Życiorys.
Kariera klubowa.
Był zawodnikiem klubów: Cerezo Osaka, Tokushima Vortis, FC Basel i Cerezo Osaka U-23.
4 stycznia 2016 podpisał kontrakt z japońskim klubem Cerezo Osaka, umowa do 31 stycznia 2020.
Kariera reprezentacyjna.
Był reprezentantem Japonii w kategoriach wiekowych: U-17 i U-20. 
W latach 2013–2014 był zawodnikiem seniorskiej reprezentacji Japonii. Znalazł się w kadrze na Mistrzostwa Świata 2014 w Brazylii.

</doc>
<doc id="3168432" url="https://pl.wikipedia.org/wiki?curid=3168432" title="Trechispora">
Trechispora

Trechispora P. Karst. (szorstkozarodniczka) – rodzaj grzybów z rzędu "Trechisporales".
Systematyka i nazewnictwo.
Pozycja w klasyfikacji według Index Fungorum: "Incertae sedis, Trechisporales, Incertae sedis, Agaricomycetes, Agaricomycotina, Basidiomycota, Fungi".
Synonimy nazwy naukowej: "Cristelloporia" I. Johans. &amp; Ryvarden, "Echinotrema" Park.-Rhodes, "Fibuloporia" Bondartsev &amp; Singer, in Singer, "Fibuloporia" Bondartsev &amp; Singer, "Tomentella" P. Karst.
Takson utworzył Petter Karsten w 1890 r. Polską nazwę nadał Władysław Wojewoda w 1999 r. W polskim piśmiennictwie mykologicznym należące do tego rodzaju gatunki opisywane były także jako pleśniak, kolczak lub żagiew oraz jako grzebieniatka.
Charakterystyka.
Grzyby nadrzewne, saprotrofy o owocniku rozpostartym, cienkim i przylegającym do podłoża. Hymenofor różnorodny; gładki, porowaty lub kolczasty.

</doc>
<doc id="3168433" url="https://pl.wikipedia.org/wiki?curid=3168433" title="Smiley (film)">
Smiley (film)

Smiley to amerykański film fabularny z 2012 roku, napisany i wyreżyserowany przez Michaela J. Gallaghera. W filmie w rolach głównych wystąpili Caitlin Gerard, Melanie Papalia, Andrew James Allen. Keith David i Roger Bart. Premiera obrazu miała miejsce 12 października 2012.

</doc>
<doc id="3168434" url="https://pl.wikipedia.org/wiki?curid=3168434" title="Szorstkozarodniczka">
Szorstkozarodniczka



</doc>
<doc id="3168435" url="https://pl.wikipedia.org/wiki?curid=3168435" title="Yoichiro Kakitani">
Yoichiro Kakitani



</doc>
<doc id="3168437" url="https://pl.wikipedia.org/wiki?curid=3168437" title="Mikołaj Łyczko">
Mikołaj Łyczko

Mikołaj Łyczko herbu Sulima (zm. przed 10 maja 1683) – cześnik podlaski w latach 1645-1683, podstarości i sędzia grodzki brański w latach 1664-1683, starosta brański w 1666 roku, sędzia grodzki goniądzki w 1667 roku.
Poseł sejmiku brańskiego na pierwszy sejm 1666 roku. W 1666 roku był deputatem województwa podlaskiego na Trybunał Główny Koronny w Lublinie. Jako poseł ziemi bielskiej na sejm elekcyjny 1669 roku był elektorem Michała Korybuta Wiśniowieckiego z ziemi bielskiej w 1669 roku. W 1674 roku był elektorem Jana III Sobieskiego z województwa podlaskiego i z ziemi bielskiej..
Bibliografia.
 

</doc>
<doc id="3168440" url="https://pl.wikipedia.org/wiki?curid=3168440" title="Popielowie">
Popielowie



</doc>
<doc id="3168442" url="https://pl.wikipedia.org/wiki?curid=3168442" title="Manabu Saitō">
Manabu Saitō

 – japoński piłkarz występujący na pozycji pomocnika w japońskim klubie Yokohama F. Marinos oraz w reprezentacji Japonii. Znalazł się w kadrze na Mistrzostwa Świata 2014.

</doc>
<doc id="3168443" url="https://pl.wikipedia.org/wiki?curid=3168443" title="Grzebieniatka">
Grzebieniatka



</doc>
<doc id="3168444" url="https://pl.wikipedia.org/wiki?curid=3168444" title="Shuichi Gonda">
Shuichi Gonda



</doc>
<doc id="3168446" url="https://pl.wikipedia.org/wiki?curid=3168446" title="Nadleśnictwo Oborniki">
Nadleśnictwo Oborniki

Nadleśnictwo Oborniki – jednostka organizacyjna Lasów Państwowych podległa Regionalnej Dyrekcji Lasów Państwowych w Poznaniu.
Nadleśnictwo położone jest w północno-zachodniej części terenu województwa wielkopolskiego na terenie 5 powiatów: obornickim, szamotulskim, czarnkowsko-trzcianeckim, chodzieskim i poznańskim. Powierzchnia Nadleśnictwa wynosi 20 881,95 ha, w tym gruntów nieleśnych 633,63 ha.
Osoby.
W 1918 nadleśniczym został Stefan Tadeusz Studniarski.

</doc>
<doc id="3168451" url="https://pl.wikipedia.org/wiki?curid=3168451" title="Liz Shaw">
Liz Shaw

dr Elizabeth „Liz” Shaw – postać fikcyjna związana z brytyjskim serialem science-fiction pt. "Doktor Who", w którą wcieliła się Caroline John. Postać pojawia się regularnie w roku 1970 (co składa się na jeden sezon) i powraca gościnnie w historiach "The Five Doctors" z 1983 i "Dimensions in Time"
Liz była towarzyszką trzeciego Doktora oraz członkinią UNITu. Pojawia się na ekranie w 4 historiach (25 odcinkach).
Czasami postać nie jest zaliczana do towarzyszy Doktora, dlatego że nigdy nie podróżowała TARDIS.
Życiorys.
Liz przed dołączeniem do UNITu, pracowała na University of Cambridge jako doradca naukowy. Specjalizuje się w medycynie i fizyce oraz bardzo dobrze zna się na meteorytach. Gdy z nieba spada dziwny deszcz, zostaje jej przydzielone rozwiązanie tej zagadki, będąc jednocześnie zmuszoną pracować z Doktorem. Na końcu historii "Spearhead from Space" Liz chce zostać asystentką Doktora.
Wraz z Doktorem poznaje Silurianów, a także pozaziemskich „ambasadorów”. W historii "Inferno" Liz pojawia się po raz ostatni. W następnej historii, "Terror of the Autons", Brygadier wyjaśnia Doktorowi, że Liz postanowiła odejść z UNITu i powrócić do Cambridge.
Postać powraca na moment w historiach rocznicowych: "The Five Doctors", oraz "Dimensions in Time". Ponadto postać zostaje wspomniana również w serialu "Przygody Sary Jane" w odcinku "Śmierć Doktora": "Pani Shaw nie może wrócić z bazy księżycowej od wtorku".

</doc>
<doc id="3168454" url="https://pl.wikipedia.org/wiki?curid=3168454" title="Znaki taktyczne Układu Warszawskiego">
Znaki taktyczne Układu Warszawskiego

Znaki taktyczne Układu Warszawskiego – znaki graficzne używane przez wojska Układu Warszawskiego, w tym ludowego Wojska Polskiego na mapie, diagramie, szkicu, stosowane do przedstawienia poszczególnych jednostek, obiektów, czynności lub innych zagadnień będących przedmiotem zainteresowania wojska. Stosowanie ich znacznie skracało czas przygotowania dokumentów bojowych, zmniejszało ich objętość, zwiększało przejrzystość oraz komunikatywność. Ich treść była zwykle uzupełniona opisem cyfrowo-literowym oraz odpowiednim kolorem.
Zasady opracowania dokumentów bojowych.
Przy opracowaniu dokumentów bojowych przestrzegano następujących zasad:
Zasady opracowania dokumentów graficznych.
Przy opracowywaniu dokumentów graficznych należało przestrzegać następujących zasad:

</doc>
<doc id="3168457" url="https://pl.wikipedia.org/wiki?curid=3168457" title="Anton Tomaž Linhart">
Anton Tomaž Linhart

Anton Tomaž Linhart (ur. 11 grudnia 1756, zm. 14 lipca 1795) – słoweński dramaturg, historyk i pedagog czasów oświecenia, pionier słoweńskiego teatru i historiografii, a także muzyk, tłumacz, archiwista, bibliotekarz, urzędnik i poliglota.
Najbardziej znany jako autor pierwszej komedii i sztuki teatralnej w Słowenii, "Županova Micka". Jest uważany również za ojca słoweńskiej historiografii, ponieważ był pierwszym historykiem, który pisał o Słoweńcach jako o jednostce, odrzucając poprzednią ideę, która dotyczyła pojedynczych historycznych prowincji. Był pierwszą osobą, która określiła Słoweńców jako odrębną grupę etniczną i ustanowił fundamenty pod słoweńską etnografię.
Życiorys.
Anton Tomaž Linhart urodził się w górnej części Krainy w mieście Radovljica w granicach monarchii habsburskiej. Jego ojciec był Czechem, pracował jako producent wyrobów pończoszniczych, który przeniósł się do Słowenii z Bohemii. Linhart bardzo wcześnie rozwinął talent do języków; dzięki ojcu znał niemiecki oraz czeski, a słoweński od matki. Uczęszczał do szkoły podstawowej w swoim rodzinnym mieście, a następnie do szkoły jezuickiej w Lublanie. Studiował handel i finanse w Wiedniu. Przed ukończeniem szkoły spędził krótki czas w klasztorze Stična w Dolnej Krainie. Po powrocie do Lublany został zatrudniony jako archiwista przez biskupa Lublany Karola Herbersteina. Po sporze z nim pracował jako redaktor tłumaczeniowy książek, komisarz szkoły, kończąc jako sekretarz administracji Habsburgów w Krainie. 
W 1786 roku został mianowany komisarzem dzielnicy Lublany. W ciągu 3 lat jego zatrudnienia zwiększył liczbę szkół podstawowych na terenach wiejskich z 9 do 18. Zależało mu również na założeniu centralnej biblioteki publicznej w Lublanie i to z jego inicjatywy biblioteka Liceum w Lublanie została przemianowana na Narodową i Uniwersytecką Bibliotekę Słowenii (NUK). 
W 1787 ożenił się z lublanką Jožefiną Detel, z którą miał dwie córki. Mieszkali w Bregu w domu Žigi Zoisa. W 1795 zaczął budować własny dom, jednak w połowie budowy zmarł. Odszedł niespodziewanie w Lublanie około północy z 14 na 15 lipca 1795 roku z powodu tętniaka aorty. Wdowa zakończyła budowę domu, trzy lata później sprzedała go i udała się z dziećmi do Wiednia. 
Prawdopodobnie był członkiem loży masońskiej, jednak nie zostało to udowodnione. Tłumaczyłoby to fakt, że rząd zakazał ceremonii żałobnej po jego śmierci oraz że miejsce jego pochówku jest nieznane. Jego nagrobek znajduje się na cmentarzu w Navje w Lublanie, obok wielu innych ważnych osobistości historii słoweńskiej, jednak nie jest pewne czy rzeczywiście został tam pochowany. 
Na nagrobku znajduje się inskrypcja ze słowami napisanymi przez poetę France Prešerena:
Twórczość.
Pierwszą pracę napisał jeszcze podczas studiów, był to tomik zatytułowany "Blumen aus Krain" czyli "Kwiaty z Krainy" napisany w języku niemieckim. Jego pierwsza tragedia "Miss Jenny Love", również w języku niemieckim, została opublikowana w 1780. Pod wpływem oświeceniowców, a szczególnie Marko Pohlina i Žiga Zoisa, zaczął pisać w języku słoweńskim. Przetłumaczył i zaadaptował komedię niemieckiego pisarza Josepha Richtera "Die Feldmühle". Tytuł Linharta brzmiał "Županova Micka". Jest uważana za pierwszą komedię i sztukę teatralną w języku słoweńskim, która miała premierę 28 grudnia 1789. Zaadaptował również komedię Beaumarchais’go "Wesele Figara" i przetłumaczył ją na słoweński pod tytułem "Ta veseli dan ali Matiček se ženi". 
Na początku lat 80. XVIII wieku Linhart zaczął uczęszczać do kręgu oświeceniowego Žigi Zoisa w Lublanie. Tam poznał wielu intelektualistów, w tym samego mecenasa Zoisa, Valentina Vodnika, Jerneja Kopitara czy Jurija Japelja oraz innych, którzy byli zainteresowani tworzeniem w języku słoweńskim i kształtowaniem kultury czy historii Słowenii. Linhart napisał dwie sztuki w języku słoweńskim, a następnie rozpoczął pracę nad pierwszą monografią dotyczącą historii ziem słoweńskich, jednak nigdy jej nie skończył. W ostatnich latach swojego życia pisał coraz mniej, ale do pomocy miał Valentina Vodnika i Žigę Zoisa. 
Jako historyk napisał dwu-tomową pracę w języku niemieckim "Versuch einer Geschichte von Krain und der übrigen südlichen Slaven Oesterreichs". Pierwszy tom został wydany w 1788 roku i opisuje epokę prasłowiańską. Drugi tom został opublikowany w 1791 roku. Zajmuje się wiekiem migracji, osadnictwem Słowian w Alpach Wschodnich i późniejszym rozwojem politycznym narodu słoweńskiego, począwszy od państwa Samona i Księstwa Karantanii. 
Linhart pisał swoje prace pod silnym wpływem idei niemieckiego filozofa Johanna Gottfrieda Herdera, które miały istotny wpływ na rozwój świadomości narodowej Słowenii na początku XIX w. W tej pracy pierwszy określił Słoweńców jako odrębną grupę Słowian. Ustabilizował jednostkę lingwistyczną słoweńskiej grupy etnicznej i ustanowił fundamenty słoweńskiej etnografii. 
Linhart był zwolennikiem światopoglądu oświeceniowego. Był deistą i był krytyczny wobec przywilejów szlachty i Kościoła. Początkowo miał pozytywną opinię wobec reform cesarza Józefa II, ale krytyczny wobec centralistycznej polityki, jak również wyborów powszechnych w różnych językach regionalnych w imperium Habsburgów.
Linhart był jednym z pierwszych zwolenników teorii austroslawizmu, programu politycznego mającego na celu osiągnięcie kulturalnej i politycznej emancypacji narodów słoweńskich w obrębie Cesarstwa Austriackiego.
Jego pierwsza biografia została opublikowana w 1808 roku w Wiedniu.

</doc>
<doc id="3168458" url="https://pl.wikipedia.org/wiki?curid=3168458" title="Mario Bischin">
Mario Bischin

Mario Bischin, właściwie Marius Ioan Bischin (ur. 7 lipca 1986 w Sybinie) – rumuński piosenkarz i producent muzyczny. Laureat nagród Zhurma Show Awards 2010 w kategorii "Best dance male" za utwór „I.D. Lover” wraz z Revoltem Klanem oraz Dance Music Awards 2016 w kategorii "Najlepszy duet" z zespołem muzycznym Playboys. Wokalista został również nominowany do nagrody Bursztynowy Słowik festiwalu muzycznego Polsat Sopot Festival 2014 z utworem „Macarena”.
Życiorys.
Wczesne życie.
Marius Ioan Bischin urodził się 7 lipca 1986 w Sybinie. Działalność artystyczną rozpoczął w wieku 12 lat, występując w szkolnym chórze. Podczas edukacji w szkole średniej założył swój pierwszy zespół, z którym wystąpił w kilku programach radiowych i telewizyjnych, a także na festiwalach i koncertach w Rumunii.
Kariera muzyczna.
Mario Bischin zadebiutował utworem „No Goodbye”, który na rynku muzycznym ukazał się 3 lipca 2009. W 2010 do sprzedaży trafiły kolejne single pt. „Special”, skomponowany przez trio Play &amp; Win, „I.D. Lover”, w którym gościnnie wystąpił Revolt Klan, oraz „So”. W tym samym roku Mario Bischin i Revolt Klan otrzymali nagrodę w kategorii "Best dance male" za utwór „I.D. Lover” podczas gali wręczenia nagród Zhurma Show Awards 2010.
30 czerwca 2012 ukazał się singel zatytułowany „Macarena”. W maju 2014 teledysk do tej piosenki osiągnął ponad 12 milionów wyświetleń w serwisie internetowym YouTube. Utwór uplasował się na drugim miejscu w notowaniu listy przebojów Związku Producentów Audio-Video.
31 maja 2013 piosenkarz wystąpił podczas gali finałowej "Anioły są wśród nas – Finalistki Miss Wielkopolski 2013" w klubie YoYo w Ostrowie Wielkopolskim. 2 września tego samego roku wydał singel pt. „Leila”, do którego teledysk wyreżyserował Beny Cosma, natomiast
30 listopada 2013 wziął udział w koncercie "Old Party Hits &amp; Andrzejki 2013" w klubie Magnes Club w Woli Rychwalskiej.
20 stycznia 2014 na rynku muzycznym ukazał się singel zatytułowany „Tentacion”, zaś 6 maja tego samego roku, za pośrednictwem wytwórni muzycznej Magic Records, utwór pt. „Morena”, który zajął dwudzieste piąte miejsce w zestawieniu ZPAV oraz drugie na liście przebojów stacji radiowej Radio Rekord FM. 11 lipca 2014 został wydany singel „Maleya”, natomiast 30 października tegoż roku utwór zatytułowany „Sexy Mama”, który dotarł do pierwszego miejsca na liście "AirPlay – Nowości" oraz do dwudziestego czwartego miejsca w notowaniu ZPAV. 7 listopada tego samego roku ukazał się także singel „I Like” z udziałem Papajam, zajmujący trzydziestą siódmą pozycję w tym samym notowaniu. Do utworów „Morena”, „Sexy Mama” oraz „I Like” zostały zrealizowane teledyski, z czego za reżyserię drugiego z nich odpowiadała grupa Deejay White. 15 sierpnia 2014 piosenkarz zaprezentował się podczas festiwalu "Disco pod gwiazdami" w Amfiteatrze w Płocku, 16 sierpnia wziął udział w koncercie "Disco pod Żaglami" w Mrągowie, 23 sierpnia wystąpił w ramach konkursu podczas "Polsat Sopot Festival", w którym został nominowany z utworem „Macarena” do nagrody "Bursztynowy Słowik", natomiast 8 listopada wokalista zaprezentował swoją twórczość podczas festiwalu "Łódź Disco Fest" w Atlas Arenie w Łodzi. 18 grudnia 2014, nakładem wytwórni płytowej Magic Records, ukazał się debiutancki album studyjny piosenkarza zatytułowany "Macarena". W tym samym roku wokalista, wraz z piosenkarzem Norbim, wystąpił gościnnie w piosence „Przyjaciele (Friends)”, pochodzącej z albumu "Disco Machine" grupy Coolers. Obraz do tegoż utworu został zrealizowany przez Sonic Art Studio.
10 marca 2015 do sprzedaży trafił album kompilacyjny "Diamentowa kolekcja disco: Macarena", który został wydany przez firmę fonograficzną Universal Music Polska. 22 maja tego samego roku ukazał się singel pt. „Loca”, który zajął 3. miejsce na liście ZPAV oraz uzyskał w Polsce status złotej płyty, osiągając sprzedaż wynoszącą 10 tysięcy egzemplarzy. Do utworu powstał wideoklip, który został zrealizowany przez Deejay White. 28 lipca 2015, wraz z zespołem muzycznym Boys, Mario Bischin wydał piosenkę zatytułowaną „Ty i ja”, premierowo zaprezentowaną 24 lipca tego samego roku podczas Ogólnopolskiego Festiwalu Muzyki Tanecznej w Ostródzie, która uzyskała status potrójnej platynowej płyty, sprzedając się w liczbie 60 tysięcy egzemplarzy, oraz znalazła się na albumie studyjnym tegoż zespołu pt. "25 lat". Do utworu zrealizowano teledysk wyreżyserowany przez Marcina Załęskiego. 10 listopada 2015 ukazał się singel pt. „Niezapomniana”, do którego powstał wideoklip wyreżyserowany przez Deejay White. Wydawnictwo uzyskało status platynowej płyty, osiągając sprzedaż wynoszącą 20 tysięcy egzemplarzy. Utwór znalazł się na trzecim miejscu w notowaniu "AirPlay – Nowości".
1 kwietnia 2016 przez wytwórnię płytową Magic Records został wydany singel zatytułowany „Boogie song”, do którego powstał teledysk wyreżyserowany przez Deejay White. Piosenka uplasowała się na osiemnastej pozycji na liście "Top Dyskoteki". 6 czerwca tego samego roku, za pośrednictwem tej samej oficyny, ukazał się singel pt. „Zatrzymać cię”. Wideoklip do tegoż utworu został zrealizowany przez Deejay White. Piosenka dotarła do dwudziestego ósmego miejsca zestawienia "Top Dyskoteki" oraz siedemnastego listy przebojów "Bestlista" stacji radiowej Vox FM. W tym samym roku piosenkarz wystąpił w filmie "Boys Extraklasa" w reżyserii Marcina Załęskiego, a także wziął udział w nagraniu utworu „Jak ja kocham cię” grupy Yzzy, który uplasował się na siedemnastej pozycji zestawienia "Bestlista" rozgłośni radiowej Vox FM, oraz wystąpił w piosence „Lala Song” zespołu Playboys, która otrzymała status platynowej płyty, uzyskawszy sprzedaż w liczbie 20 tysięcy egzemplarzy.
W marcu 2017 wystąpił gościnnie w utworze „Marina” autorstwa Endrju, do którego wideoklip zrealizowała firma Rakoczy Film. 22 czerwca tego samego roku, przez wytwórnię muzyczną Bischin Records, został wydany singel zatytułowany „Balet”. Teledysk do tej piosenki wyreżyserowała grupa Deejay White. Utwór uplasował się na piętnastym miejscu listy "Top Dyskoteki" i czternastym w notowaniu "Bestlista" stacji Vox FM. 17 listopada 2017 ukazał się singel pt. „Mulatka”, do którego obraz został zrealizowany przez High Class Multimedia. Piosenka dotarła do trzeciej pozycji w zestawieniu "Top Dyskoteki" oraz dwudziestej na liście "Bestlista" rozgłośni radiowej Vox FM. W tym samym roku Mario Bischin, wraz z zespołem Playboys, został laureatem nagrody "Dance Music Awards 2016" w kategorii "Najlepszy duet".
1 czerwca 2018 wokalista wydał utwór zatytułowany „Bilet do gwiazd”, który uplasował się na trzynastym miejscu listy Top Dyskoteki. Do piosenki powstał teledysk w reżyserii Deejay White. 14 czerwca tego samego roku, za pośrednictwem wytwórni muzycznej Folk, ukazał się singel pt. „Summer Time (Ocean Park)”, w którym współudział wziął Gesek. Wydawnictwo dotarło do czterdziestej pierwszej pozycji w zestawieniu "Top Dyskoteki". Do utworu powstał wideoklip. 15 listopada 2018 przez oficynę Bischin Records został wydany singel zatytułowany „Nasza noc”, do którego zrealizowano teledysk wyreżyserowany przez Deejay White. W tym samym roku piosenkarz wystąpił podczas pierwszej edycji festiwalu "Coolturalne Żuławy" w Nowym Stawie. 
W 2019 przez wytwórnię muzyczną Bischin Records został wydany singel pt. „Right Here Waiting”, który uplasował się na drugim miejscu w notowaniu "Bestlista" stacji radiowej Vox FM. 15 lipca tego samego roku na rynku muzycznym ukazał się utwór zatytułowany „Ulinyaua” wydany przez tę samą oficynę. Do obu wydawnictw zostały zrealizowane teledyski opublikowane w serwisie internetowym YouTube odpowiednio 12 czerwca oraz 12 lipca 2019. 21 sierpnia tegoż roku, w tym samym portalu, ukazał się wideoklip do utworu pt. „Niebiańskie oczy” zrealizowany przez WhiteEffect. Muzykę do piosenki skomponował sam wokalista, tekst napisał Endrju Kozajda, partie saksofonu wykonał Charis, natomiast za produkcję odpowiadali Mark Voss oraz WhiteEffect. 10 września 2019 utwór został wydany w postaci singla przez wydawnictwo muzyczne Bischin Records. W listopadzie tego samego roku Bischin i Project Mirosław Purzycki zrealizowali utwór „Nie warto Marto”, w którym udział wzięli Endrju, Michał Gielniak i Matomi. Do piosenki powstał teledysk.
8 maja 2020 za pośrednictwem serwisu internetowego YouTube ukazał się wideoklip do utworu pt. „Sorry Seems to Be the Hardest Word”. Obraz został wyreżyserowany przez WhiteEffect. 10 maja tego samego roku piosenka ukazała się w formie singla wydanego przez wytwórnię muzyczną Bischin Records. 5 sierpnia tegoż roku w serwisie YouTube został opublikowany teledysk do utworu „Całuję cię, pa, pa!”, w którym współudział wziął Bieniu. 11 sierpnia 2020, w tym samym portalu, ukazał się wideoklip do piosenki „Summer Fun”, którą wraz z Mario Bischinem wykonali Endrju i Tulipan. 11 września tego samego roku miała miejsce premiera teledysku do utworu pt. „Honey Bunny”. 15 września tegoż roku piosenka została wydana w postaci singla.

</doc>
<doc id="3168460" url="https://pl.wikipedia.org/wiki?curid=3168460" title="You Shook Me All Night Long">
You Shook Me All Night Long

You Shook Me All Night Long – singel hardrockowej grupy muzycznej AC/DC, pochodzący z albumu studyjnego "Back in Black", wydanego w 1980 roku.
Piosenka znalazła się także w kompilacji Bonfire oraz na filmie koncertowym Who Made Who. Jej tekst opowiada o kobiecie, która "wstrząsała całą noc".
W 1986 wydano reedycję singla reżyserstwa Davida Malleta.

</doc>
<doc id="3168467" url="https://pl.wikipedia.org/wiki?curid=3168467" title="Antoni Józef Hryczyna Wojna">
Antoni Józef Hryczyna Wojna



</doc>
<doc id="3168468" url="https://pl.wikipedia.org/wiki?curid=3168468" title="HR-day">
HR-day

HR Day(ang. "HR Day", pl. "Dzień HR-owca", "Dzień Pracownika Działu HR") – nieformalne święto branżowe, obchodzone w wielu krajach świata m.in.: Stanach Zjednoczonych, Polsce, Rosji oraz na Ukrainie, w celu uznania oraz promowania pracy na stanowiskach związanych z szeroko pojmowanym zarządzaniem zasobami ludzkimi, rekrutacją, rozwojem pracowników oraz administracją kadrową i płacową.
Znaczenie i cel.
Święto zostało ustanowione aby podkreślać i promować pracę związaną z obszarem zarządzania zasobami ludzkimi.
Celem święta jest integracja środowiska branżowego oraz podkreślanie rosnącej roli Human Resources w rozwoju współczesnych firm.
Zawód ten kojarzony był jeszcze do niedawna tylko z kwestiami administracyjnymi, takimi jak urlopy, płace etc. Liczne badania prowadzone wśród osób pracujących w obszarze szeroko pojmowanego HR wskazują jednak, że obecnie dział HR odpowiada w większości firm za kilka różnych obszarów.
Badanie przeprowadzone w 2013 roku, zawarte w raporcie „HR-owca portret własny” wskazuje, że ¾ osób zajmujących się zarządzaniem zasobami ludzkimi odpowiada za pięć obszarów: rekrutację, selekcję aplikacji, sprawy kadrowo-płacowe, szkolenia oraz rozwój pracowników.
Obchody.
W Polsce.
. Z tej okazji przygotowany został specjalny raport: „HR-owca portret własny”, w którym przedstawiciele tego zawodu udzielili odpowiedzi dotyczących ich obowiązków zawodowych, zakresu odpowiedzialności, największych wyzwań, trybu pracy oraz ulubionych sposobów spędzania wolnego czasu.
W USA.
W Stanach Zjednoczonych święto to jest obchodzone od 2001 roku pod nazwą Human Resource Professional Day. Jest tam obchodzone 26 września. Inicjatorem obchodów był amerykański portal branżowy: HR.com
Terminy obchodów.
20 czerwca
18 września
26 września

</doc>
<doc id="3168471" url="https://pl.wikipedia.org/wiki?curid=3168471" title="Don't Cry for Me Argentina">
Don't Cry for Me Argentina



</doc>
<doc id="3168473" url="https://pl.wikipedia.org/wiki?curid=3168473" title="So Far... The Best of Sinéad O'Connor">
So Far... The Best of Sinéad O'Connor



</doc>
<doc id="3168475" url="https://pl.wikipedia.org/wiki?curid=3168475" title="Józef Woyna-Orański">
Józef Woyna-Orański



</doc>
<doc id="3168476" url="https://pl.wikipedia.org/wiki?curid=3168476" title="Lidia Bienias">
Lidia Bienias

Lidia Bienias (ur. 31 sierpnia 1931 w Katowicach, zm. 1 maja 2020) – polska aktorka teatralna, radiowa i telewizyjna. 
Przez całe zawodowe życie związana ze śląskimi teatrami. W 1960 i w latach 1963–1965 była aktorką Teatru Nowego w Zabrzu, a w latach 1960–1962 i 1965–1967 Teatru Ślaskiego im. S. Wyspiańskiego w Katowicach. W latach 1962–1963 i 1967–1992 występowała w Teatrze Zagłębia w Sosnowcu.
W latach 1993–1999 odtwarzała postać Trudki Pytlokowej w śląskim programie regionalnym nadawanym w Telewizji Katowice pt. "Sobota w Bytkowie".
Była żoną aktora Bernarda Krawczyka. Oboje zagrali małżeństwo Pytloków w "Sobocie w Bytkowie".
6 maja 2020 została pochowana obok męża na Cmentarzu Komunalnym przy ul. Panewnickiej w Katowicach.

</doc>
<doc id="3168477" url="https://pl.wikipedia.org/wiki?curid=3168477" title="Collaborations (album Sinéad O'Connor)">
Collaborations (album Sinéad O'Connor)



</doc>
<doc id="3168481" url="https://pl.wikipedia.org/wiki?curid=3168481" title="Kolonia Wilczogóra">
Kolonia Wilczogóra

Kolonia Wilczogóra (do 31 grudnia 2016 Wilczogóra) – kolonia w Polsce położona w województwie wielkopolskim, w powiecie konińskim, w gminie Wilczyn.
W latach 1975–1998 miejscowość należała administracyjnie do województwa konińskiego.

</doc>
<doc id="3168482" url="https://pl.wikipedia.org/wiki?curid=3168482" title="Don't Give Up">
Don't Give Up



</doc>
<doc id="3168484" url="https://pl.wikipedia.org/wiki?curid=3168484" title="Jakub Woyna Orański">
Jakub Woyna Orański

Jakub Woyna Orański herbu własnego – sędzia ziemski czernihowski w latach 1662–1673, podsędek czernihowski w latach 1637–1662.
Poseł sejmiku czernihowskiego na sejm ekstraordynaryjny 1642 roku. W 1648 roku był elektorem Jana II Kazimierza Wazy z województwa czernihowskiego i powiatu nowogrodzkosiewierskiego.
Poseł na sejmy 1648, 1653, 1655, 1659, 1665, 1667 roku. Poseł województwa czernihowskiego na sejm 1653 roku. Marszałek sejmikowy w 1662 i 1667 roku.
W 1666 roku był deputatem województwa czernihowskiego na Trybunał Główny Koronny w Lublinie.

</doc>
<doc id="3168486" url="https://pl.wikipedia.org/wiki?curid=3168486" title="I Do Not Want What I Haven't Got">
I Do Not Want What I Haven't Got



</doc>
<doc id="3168488" url="https://pl.wikipedia.org/wiki?curid=3168488" title="Ratusz w Dusznikach-Zdroju">
Ratusz w Dusznikach-Zdroju

Ratusz w Dusznikach-Zdroju – budynek wzniesiony w roku 1585 jako kamienica mieszczańska, w czasach późniejszych był kilkakrotnie rozbudowywany. Obecnie jest siedzibą Burmistrza Dusznik-Zdroju oraz Rady Miejskiej Dusznik-Zdroju. 
Historia.
Pierwszy ratusz w Dusznikach zbudowano w roku 1584. Był to okazały budynek z wieżą, górującą nad miastem i był usytuowany w centrum rynku. Budowla ta spłonęła w roku 1844. Po pożarze władze miasta przeniosły swoją siedzibę do zakupionej kamienicy mieszczańskiej, stojącej w rynku. Do nowego ratusza przeniesiono barokowy portal, wymontowany z ruin spalonego budynku, a w szczycie fasady zainstalowano zegar.
Obecny ratusz został wzniesiony w latach 1584–1585 i początkowo pełnił funkcję kamienicy mieszczańskiej. Był przebudowywany w XVIII wieku, w roku 1894, oraz na początku XX wieku. W roku 1937 do kamienicy dobudowano nową część, a w 1955 roku przebudowano sąsiadującą kamienicę i połączono ją z sąsiadującym dotychczas ratuszem.
Decyzją wojewódzkiego konserwatora zabytków z dnia 29 listopada 1965 r. budynek został wpisany do rejestru zabytków.
W roku 1977 dom został odremontowany. 
Architektura.
Budynek został wzniesiony na planie prostokąta, posiada cztery kondygnacje i jest nakryty dachem dwuspadowym z sygnaturką na kalenicy. 
Kamienica posiada szeroką przelotową sień, z wejściem zaakcentowanym barokowym portal kolumnowym, ozdobionym kartuszem z herbem miasta. W pomieszczeniach parteru zachowały się sklepienia kolebkowe. Obecnie budynek jest siedzibą władz miasta, komisariatu policji, Urzędu Stanu Cywilnego i kilku innych instytucji.

</doc>
<doc id="3168489" url="https://pl.wikipedia.org/wiki?curid=3168489" title="Sinéad O'Connor">
Sinéad O'Connor



</doc>
<doc id="3168491" url="https://pl.wikipedia.org/wiki?curid=3168491" title="Latarnia morska Buchan Ness">
Latarnia morska Buchan Ness

Latarnia morska Buchan Ness – zbudowana w latach 1824–1827 przez szkockiego inżynier Robert Stevenson, dziadka Roberta Louisa Stevensona dla Northern Lighthouse Board. Położona jest na cyplu koło wioski Boddam w Aberdeenshire. Latarnia została wpisana w 1971 roku na listę zabytków kategorii A Historic Scotland pod numerem 16367. Obiekt znajduje się także na liście Royal Commission on the Ancient and Historical Monuments of Scotland pod numerem NK14SW 73.
Latarnia została zelektryfikowana w 1978 roku, wtedy też zwiększono światłość z 786000 do 2 milionów kandeli. W 1988 roku latarnia została zautomatyzowana i jest sterowana z centrum w Edynburgu. Dwie wille latarników zostały sprzedane i istnieje możliwość ich wynajęcia.

</doc>
<doc id="3168493" url="https://pl.wikipedia.org/wiki?curid=3168493" title="Goce Sedłowski">
Goce Sedłowski



</doc>
<doc id="3168494" url="https://pl.wikipedia.org/wiki?curid=3168494" title="Mistrzostwa Polski w Skokach Narciarskich 1972">
Mistrzostwa Polski w Skokach Narciarskich 1972

47. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 20-23 lutego 1972 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Adam Krzysztofiak, srebrny medal zdobył Stanisław Gąsienica-Daniel, a brązowy – Tadeusz Pawlusiak. Na dużym obiekcie najlepszy okazał się Wojciech Fortuna przed Gąsienicą Danielem i Krzysztofiakiem.
Wyniki.
Konkurs indywidualny na dużej skoczni (20.02.1972).
W konkursie wzięło udział 41 zawodników.
Konkurs indywidualny na normalnej skoczni (23.02.1972).
W konkursie wzięło udział 51 zawodników.

</doc>
<doc id="3168497" url="https://pl.wikipedia.org/wiki?curid=3168497" title="Samuel Głogowski">
Samuel Głogowski

Samuel Głogowski herbu Grzymała – podsędek nowogrodzkosiewierski w 1665 roku, rotmistrz wojska powiatowego województwa sandomierskiego w 1672 roku.
W 1666 roku jako podsędek nowogrodzkosiewierski był deputatem województwa czernihowskiego na Trybunał Główny Koronny w Lublinie.

</doc>
<doc id="3168498" url="https://pl.wikipedia.org/wiki?curid=3168498" title="Zespół budynków OSP w Mielcu">
Zespół budynków OSP w Mielcu

Zespół budynków Ochotniczej Straży Pożarnej w Mielcu – zespół budynków znajdujących się przy ulicy Kilińskiego 27. Jest wpisany do rejestru zabytków nieruchomych województwa podkarpackiego pod numerem A-364 z 17.08.2009. W skład zespołu wchodzą: strażnica, kręgielnia i wozownia. Strażnica została zbudowana 1882 r. Jest to budynek drewniany, parterowy, otynkowany, zbudowany na planie prostokąta. Przykryty jest dwuspadowym dachem z blachy. Posiada czterokolumnowy portyk z trójkątnym szczytem, na którym znajdowało się malowidło przedstawiające świętego Floriana gaszącego pożar i trzymającego w ręku chorągiew. Strażnica była miejscem, w którym organizowano różne spotkania okolicznościowe, bale, wystawiano sztuki teatralne. Działały tu amatorski teatr oraz orkiestra dęta. Znajduje się w niej Izba Pamięci.Drewniana kręgielnia została zbudowana w 1894 r. Murowany budynek wozowni, wykorzystywany jako garaż zbudowano w 1921 r.

</doc>
<doc id="3168512" url="https://pl.wikipedia.org/wiki?curid=3168512" title="Aleksander Horain">
Aleksander Horain



</doc>
<doc id="3168513" url="https://pl.wikipedia.org/wiki?curid=3168513" title="Brodawki liściaste">
Brodawki liściaste

Brodawki liściaste () – typ brodawek językowych występujących w równoległych fałdach (szeregach) na górno-bocznej, tylnej powierzchni języka. Poszczególne brodawki oddzielone są rowkami. Pokrywa je nabłonek wielowarstwowy płaski, który może mieć cienką warstwę rogową. W nabłonku znajdują się kubki smakowe.

</doc>
<doc id="3168516" url="https://pl.wikipedia.org/wiki?curid=3168516" title="Głupczaki">
Głupczaki

Głupczaki (ang. "Numb Chucks", 2014-2016) – kanadyjski serial animowany stworzony przez Phila LaFrance'a i Jamie LeClaire. Wyprodukowany przez NMBC Productions Inc., Jam Filled Entertainment, 9 Story Entertainment i YTV Original.
Premiera serialu miała miejsce 7 stycznia 2014 roku na kanadyjskim kanale YTV. W Polsce premiera serialu zadebiutowała 24 maja 2014 roku na antenie Disney XD.
Opis fabuły.
Serial opisuje perypetie dwóch braci – Bystrzaka i Podgrzyba Świszczaków, którzy chronią leśne miasto Durnogrzmoty Wielkie i jego obywateli, używając do tego swojej wyimaginowej znajomości wschodnich sztuk walki. Razem przeżywają zabawne i niesamowite przygody.

</doc>
<doc id="3168519" url="https://pl.wikipedia.org/wiki?curid=3168519" title="Radolińscy">
Radolińscy



</doc>
<doc id="3168520" url="https://pl.wikipedia.org/wiki?curid=3168520" title="Schronisko Górskie ZHP &quot;Głodówka&quot;">
Schronisko Górskie ZHP &quot;Głodówka&quot;



</doc>
<doc id="3168523" url="https://pl.wikipedia.org/wiki?curid=3168523" title="Towarzystwo Przyjaciół Zduńskiej Woli">
Towarzystwo Przyjaciół Zduńskiej Woli

Towarzystwo Przyjaciół Zduńskiej Woli – stowarzyszenie zrzeszające osoby zainteresowane działalnością na rzecz rozwoju społecznego i kulturalnego miasta Zduńska Wola. Celem działalności według założeń statutowych jest krzewienie miłości do Zduńskiej Woli, pielęgnowanie tradycji, upowszechnianie wiedzy o mieście, jego przeszłości, pracy i osiągnięciach bieżących.
Historia.
Towarzystwo Przyjaciół Zduńskiej Woli powstało 14 maja 1975 r. z inicjatywy Jerzego Kozłowskiego i Jerzego Skowrońskiego. Jednak inicjatywa jego utworzenia zrodziła się już w 1968 r. wśród działaczy miejscowego Oddziału PTTK. Działalność Towarzystwa koncentrowała się w pracy Komisji: Wydawniczo-Historycznej, Propagandowo-Organizacyjnej z Sekcją Ochrony Zabytków i Środowiska, Łączności z Absolwentami i Byłymi Mieszkańcami Zduńskiej Woli, Izby Tkackiej, Byłych Wychowanków i Pracowników Liceum im. Kazimierza Wielkiego. Komisja Izby Tkackiej gromadziła i ewidencjonowała eksponaty z dziedziny tkactwa chałupniczego i pamiątki historyczne celem utworzenia Muzeum Historii Miasta, które oficjalnie rozpoczęło swoją działalność 1 kwietnia 1980 r. (organizator Bronisława Chadrysiak). W 1975 r. przy współpracy Urzędu Miejskiego zorganizowano w 150 rocznicę nadania Zduńskiej Woli praw miejskich sesję naukową pt. "Przeszłość i przyszłość Zduńskiej Woli", połączoną z wystawą dokumentów historycznych nazwaną "Zduńskowolana". TPZW było również pomysłodawcą i inicjatorem utworzenia w 1975 r. corocznych Dni Zduńskiej Woli. Staraniem Towarzystwa w 1976 r., po naukowym opracowaniu, przywrócono miastu historyczny herb Prawdzic-Ostoja. We wrześniu 1980 r. z inicjatywy TPZW odsłonięto tablicę pamiątkową poświęconą Januszowi Teodorowi Dybowskiemu na budynku przy ul. Złotnickiego 13, a w 1987 r. Jerzemu Szaniawskiemu na budynku Miejskiej Biblioteki Publicznej przy ul. Łaskiej 12. Członkowie TPZW w 2004 r. czynnie byli zaangażowani w przygotowanie stałej wystawy muzealnej powstającego Muzeum Dziejów Zgromadzenia Księży Orionistów w Polsce z siedzibą w Zduńskiej Woli. TPZW posiada na swoim koncie ponad 120 regionalnych wydawnictw oraz broszur. Patronuje i jest w posiadaniu "Galerii Niepospolitych Zduńskowolan", cyklu portretów autorstwa rysownika i członka stowarzyszenia Stanisława Klingera, wspierana notami biograficznymi najznamienitszych osób związanych z Zduńską Wolą. Dotychczas do galerii wprowadzono 66 osób.
W latach 1977–1988 TPZW posiadało swoją sekcję na terenie Warszawy, zrzeszając byłych mieszkańców miasta. Początkowo członkowie Towarzystwa urzędowali w pomieszczeniu Miejskiego Domu Kultury przy ul. Łaskiej 12. W 1994 r. Towarzystwo przeniosło się do Muzeum Historii Miasta Zduńska Wola przy ul. Złotnickiego 7. Od roku 2005 stowarzyszenie jest zrzeszone w Ruchu Stowarzyszeń Regionalnych Rzeczpospolitej Polskiej. Od 2012 r. prowadzi kwestę na rzecz renowacji nagrobków na starym cmentarzu. Uchwałą Walnego Zebrania Członków z dnia 18 czerwca 2015 r. siedziba stowarzyszenia została przeniesiona do budynku przy ul. Złotnickiego 3 (II piętro). Od kwietnia 2016 r. stowarzyszenie znajduje się w budynku przy ul. Mickiewicza 4. 10 października 2016 r. TPZW zostało odznaczone medalem "Zasłużony dla Miasta Zduńska Wola". Od listopada 2018 r. przy Towarzystwie działa Sekcja Miłośników Motoryzacji. W maja 2020 r. powstała Sekcja Badań Historycznych. Towarzystwo posiada również szkolne koło przy Szkole Podstawowej im. ks. Jana Twardowskiego w Janiszewicach.
Znanymi członkami i działaczami Towarzystwa Przyjaciół Zduńskiej Woli byli: dr n. med. Stefan Chmiel (prezes Zarządu w latach 1975–1993), prof. dr Tadeusz Kobusiewicz (wiceprezes Zarządu w latach 1975–1979), Jerzy Kozłowski (wiceprezes Zarządu w latach 1975–2003), Feliks Rajczak (członek Zarządu w latach 1975–1979 i sekretarz w latach 1980–1987), dr Janusz Teodor Dybowski, Bogdan Ostromęcki, ks. prof. dr hab. Woldemar Gastpary, Stanisław Fuks (członek Zarządu Sekcji Warszawskiej w latach 1977–1984), dr hab. Marian Klimczak (członek Zarządu Sekcji Warszawskiej w latach 1983–1988), Józef Rezler, doc. dr Leon Feliks Kral i prof. dr hab. Józef Śmiałowski.

</doc>
<doc id="3168524" url="https://pl.wikipedia.org/wiki?curid=3168524" title="W dzikiej północy">
W dzikiej północy



</doc>
<doc id="3168525" url="https://pl.wikipedia.org/wiki?curid=3168525" title="Pentekostalizm w Ameryce Łacińskiej">
Pentekostalizm w Ameryce Łacińskiej

Pentekostalizm w Ameryce Łacińskiej – ruch zielonoświątkowy w krajach Ameryki Łacińskiej. Jest drugim co do liczebności ruchem religijnym w regionie, identyfikuje się z nim około 30% populacji, licząc wraz z ruchem charyzmatycznym w Kościele katolickim i Kościołach protestanckich. Zielonoświątkowcy są najszybciej rosnącym liczebnie ugrupowaniem protestanckim i w żadnym regionie świata nie oddziaływali tak silnie, jak w Ameryce Łacińskiej. Pentekostalizm nie jest ruchem jednolitym i nigdy nie utworzył jednej struktury, która obejmowałaby wszystkich wiernych, a poszczególne odłamy często ze sobą rywalizują.
Ruch zielonoświątkowy najpierw dotarł do Chile (w 1909), następnie do Argentyny i Brazylii (1910), Peru (1911), Nikaragui (1912), Meksyku (1914), Portoryko i Gwatemali (1916). W następnych latach dotarł do pozostałych krajów Ameryki Łacińskiej. Wśród badaczy nie ma zgody co do przyczyn tak szybkiego rozwoju pentekostalizmu w regionie (wskazywano na takie czynniki, jak polityczne wsparcie ze strony Stanów Zjednoczonych, awans społeczny wyznawców, adaptacja środowiskowa).
Początkowo zielonoświątkowcy nie przejawiali szczególnego zainteresowania kwestiami społecznymi i deklarowali apolityczność. Wraz ze wzrostem liczebnym nastąpił wzrost zainteresowania tymi problemami. Latynoski pentekostalizm był badany przez takich uczonych (socjologów, politologów i religiologów) jak: Emilio Willems (1967), Christian Lalive D´Epinay (1968 i 1975), David Martin (1990 i 2002), André Corten (1995), Jean-Pierre Bastian (1997), Timothy J. Steigenga (2001) oraz William Mauricio Beltrán Cely (2010).
Główne nurty pentekostalizmu.
Pierwsze denominacje pentekostalne zostały założone w Ameryce Łacińskiej jeszcze przed powstaniem głównych denominacji w USA. Z tego też względu amerykański pentekostalizm nie miał wpływu na kształt pentekostalizmu w takich krajach jak Chile, Argentyna, Brazylia; oddziaływał jedynie na kraje środkowoamerykańskie, jednak i tamtejszy pentekostalizm różni się od amerykańskiego. Badacze zwracają uwagę, że latynoski pentekostalizm nie może być klasyfikowany w taki sam sposób jak północnoamerykański.
Vinson Synan wyróżnia w ramach pentekostalizmu pięć grup: klasyczny pentekostalizm (Zbory Boże, Kościół Boży), protestanckich charyzmatyków, katolickich charyzmatyków i niezależnych zielonoświątkowców. Ponadto Synan wyróżnia w krajach Trzeciego Świata rodzime Kościoły, z których większość ma charakter zielonoświątkowy. Carmelo E. Alvarez wyróżnia trzy grupy. Do pierwszej zalicza Kościoły założone przez imigrantów (np. Kongregacja Chrześcijan w Brazylii), które od samego początku były niezależne. Drugą grupę stanowią Kościoły założone przez misje zagraniczne (najczęściej z USA), które w początkowym okresie były zależne od finansowego wsparcia z zagranicy, stały się niezależne, ale strategia ich działania została ukształtowana przez północnoamerykańskie wzorce. Trzecią grupę stanowią rodzime Kościoły bez związków z zagranicznymi denominacjami i funduszami. Zielonoświątkowcy w historycznych Kościołach protestanckich oraz w Kościele katolickim klasyfikowani są jako odrębna grupa – neopentekostaliści.
Socjolog William Mauricio Beltrán Cely wyróżnił trzy główne nurty pentekostalizmu w Ameryce Łacińskiej, które pomimo wielu podobieństw różnią się nauczaniem zarówno w sprawach życia, jak i zbawienia. Do pierwszej grupy należą denominacje (Kościoły) powstałe w pierwszej połowie XX wieku i mające charakter fundamentalistyczny. Druga grupa to Kościoły neo-pentekostalne (charyzmatyczne), mające wiele cech wspólnych z ewangelią sukcesu. Trzecia grupa ma charakter sekt. Każdy z trzech nurtów posiada własną teologię, metody pozyskiwania członków i system funkcjonowania wspólnot.
Pierwszy z nurtów ma najbliższe związki z protestantyzmem, cechuje go radykalizm. Wywodzi się z XIX-wiecznego ruchu uświęceniowego i powstał jako wyraz nostalgii za pierwotnym chrześcijaństwem i w opozycji do teologii liberalnej. Nawrócenie oznacza wyrzeczenie się świata, wyrażające się w zakazie spożywania alkoholu, uczestnictwa w zabawach, podążania za modą i innymi przyjemnościami (zakaz chodzenia do kina czy słuchania świeckiej muzyki). Złamanie zakazów groziło wykluczeniem ze wspólnoty. Świat postrzegany jest jako siedlisko zła, dlatego wierny musi się od niego oddzielić i przyjąć rolę żołnierza Chrystusa. Zaleca się ograniczenie kontaktów towarzyskich. Równocześnie przynależność do Kościoła nie gwarantuje zbawienia.
Drugą grupę cechuje mniejszy radykalizm i większa swoboda dotycząca ubioru czy zachowania. Doktryna ma bardziej uniwersalny i konformistyczny charakter. Bieda, bezrobocie, kryzysy ekonomiczne, a także problemy zdrowotne, czy inne nieszczęścia według nauczania tej grupy wynikają z braku wiary. Istotną praktyką jest „dawanie, by otrzymać w zamian stokroć więcej”. Wiernych cechuje wysoka ofiarność (płatność dziesięciny), a także składanie ofiar na akcje dobroczynne. Dostatek jest w ujęciu tej grupy rezultatem bożego błogosławieństwa. Pomimo licznych różnic między zielonoświątkowcami a charyzmatykami, nie zawsze można jednoznacznie zaklasyfikować poszczególne Kościoły do jednego z tych nurtów. Jedna z podstawowych różnic polega na tym, że wśród zielonoświątkowców fundamentaliści stanowią większość, natomiast wśród charyzmatyków są mniejszością. Zielonoświątkowcy są w większym stopniu zinstytucjonalizowani, ich początki sięgają lat 1890-1920, natomiast charyzmatyków – lat 1950-1960. 
Trzecia grupa dołącza do swej doktryny wierzenia lokalne, zarówno pochodzenia rodzimego, jak i afrykańskiego. Centralną rolę odgrywają cuda (głównie wypędzanie demonów) i praktyki, które mają je zapewnić. W tej grupie najważniejszą rolę pełnią osobiste świadectwa. Zainteresowanie problemem zbawienia wiecznego jest niewielkie.
Najważniejszą zielonoświątkową denominacją w Ameryce Łacińskiej są Zbory Boże, które są największą denominacją w Brazylii, Wenezueli, Peru, Boliwii, Paragwaju, Urugwaju i kilku krajach środkowoamerykańskich.
Zielonoświątkowcy podkreślają autonomię poszczególnych zborów, są przeciwni zhierarchizowanej i scentralizowanej strukturze Kościoła. Pomimo to poszczególne wspólnoty współpracują między sobą, organizowane są światowe bądź lokalne kongresy zielonoświątkowców. W ruchu zielonoświątkowym doświadczenie religijne jest ważniejsze niż doktryna.
Znaczenie i wpływ.
Pentekostalizm zaczął odgrywać ważną rolę polityczną w krajach Ameryki Łacińskiej od lat 80. XX wieku. Do roku 2006 Gwatemala miała dwóch zielonoświątkowych prezydentów, w brazylijskim parlamencie około 10% parlamentarzystów to zielonoświątkowcy (2006), w Chile zielonoświątkowcy corocznie są organizatorami dnia niepodległości. W Nikaragui zielonoświątkowcy założyli partię polityczną, która wystawiła swego kandydata w wyborach prezydenckich i zdobyła wiele miejsc w kongresie.
Rozwój ruchu zielonoświątkowego zbiegł się z demokratyzacją regionu. W roku 1976 tylko dziewięć krajów było wolnych, podczas gdy 18 było postrzeganych jako pozbawionych wolności bądź częściowo wolnych. W roku 2006 22 krajów było wolnych, a 11 nie miało wolności bądź było częściowo wolnych. Demokratyzacja dała możliwość organizowania się poszczególnych grup społecznych i zielonoświątkowcy ją wykorzystali.
W wielu krajach Kościół katolicki miał uprzywilejowaną pozycję i cieszył się poparciem ze strony rządzących (edukacja religijna w państwowych szkołach, kapelani mieli monopol na dostęp do szpitali i wojska). W niektórych przypadkach miało to miejsce jeszcze w końcu lat 90. XX wieku. Zielonoświątkowcy zaczęli działać w partiach politycznych po to, aby skończyć z uprzywilejowaną pozycją Kościoła katolickiego albo uzyskać te same przywileje dla protestantów.
W Ameryce Łacińskiej takie kwestie jak aborcja bądź homoseksualizm nie były traktowane jako element wojny kulturowej (jak w USA), ponieważ znaczna część regionu pozostaje konserwatywna. Ugrupowania centrowe i lewicowe w niektórych krajach domagały się liberalizacji polityki względem aborcji, rozwodów oraz homoseksualizmu. Zgłaszane propozycje liberalizacji powodowały polityczną mobilizację zielonoświątkowców. Tak np. było w Brazylii w roku 1986, w której wysiłki dla zablokowania liberalizacji w odniesieniu do homoseksualizmu powiodły się, ale poniosły fiasko w odniesieniu do aborcji.
Rosnące wpływy pentekostalizmu powodują, że politycy zabiegają o głosy zielonoświątkowców podczas wyborów. W roku 2002 Luiz Inácio Lula da Silva otwarcie zabiegał o głosy zielonoświątkowców i innych ewangelikalnych protestantów. W roku 2005 brazylijska Partia Pracujących, której jednym z założycieli był Lula, zawarła sojusz z Partią Republiki, wspieraną przez Kościół Uniwersalny.
Wraz ze wzrostem znaczenia politycznego pojawiła się krytyka pentekostalizmu. Jan Paweł II określił wzrost pentekostalizmu mianem „inwazji sekt”, która pociąga za sobą okradanie katolickiej kultury i niszczenie spójności społeczeństwa. W odpowiedzi liderzy zielonoświątkowi, m.in. były prezydent Gwatemali określili Kościół katolicki jako źródło korupcji i zacofania. Zielonoświątkowców zaatakowała lewica, określając ich mianem północnoamerykańskich agentów, dbających o interesy ekonomiczne i polityczne amerykańskiego kapitału.
Ze względu na różnorodność latynoskiego pentekostalizmu trudno jednoznacznie ocenić jego wpływ na politykę w krajach Ameryki Łacińskiej. Część badaczy twierdzi, że oddziaływanie zielonoświątkowców jest czytelne i bardzo jednoznaczne. Jednak ich oceny bywają skrajnie odmienne, jedni twierdzą, że zielonoświątkowców cechuje polityczna bierność i spokój, inni natomiast zarzucają im odchylenie prawicowe i autorytaryzm. Do roku 2006 zielonoświątkowcy oddziaływali na politykę trzech krajów: Brazylii, Chile i Gwatemali. W każdym z tych krajów ich oddziaływanie przejawiało się w inny sposób i to zróżnicowanie może się pogłębiać, a konsekwencje tego będą długoterminowe dla krajów Ameryki Łacińskiej. Liczba krajów, w których zielonoświątkowcy angażują się w politykę stale wzrasta. Według oceny socjologa Miguela Ángela Mansilly, zielonoświątkowcy brazylijscy, peruwiańscy i ekwadorscy uprawiają polityczną partyzantkę i na ich tle najlepiej prezentują się zielonoświątkowcy chilijscy. Pastor Juan Sepúlveda na przykładzie chilijskich zielonoświątkowców dowodził, że zielonoświątkowców cechuje pluralizm, mogą reprezentować lewicę, prawicę, bądź przyjąć apolityczną postawę.
Kwestie społeczne i polityka.
Polityka.
Początkowo zielonoświątkowcy byli niechętni polityce i dystansowali się od niej. Lalive d'Epinay, który badał chilijskich zielonoświątkowców w latach 60., twierdził, że 50% pastorów zabraniało swoim wiernym członkostwa w związkach zawodowych, 64% twierdziło, że Kościół nie powinien zajmować się polityką, a 85% że zabrania swoim wyznawcom angażowania się w politykę. Na podstawie tych badań d'Epinay twierdził, że zielonoświątkowcy nie są zainteresowani wprowadzaniem zmian, lecz podtrzymaniem "status quo". D'Epinay nie był odosobniony w tych wnioskach, a David Martin jeszcze w latach 90. pisał o apolitycznym pentekostalizmie. Jednak z czasem nastąpił wzrost zaangażowania społecznego i zielonoświątkowcy stali się zauważalni w przestrzeni publicznej.
Zielonoświątkowców cechuje pluralizm w kwestiach politycznych. Kilka czynników wpływa na ich stosunek do polityki. Są nimi: oddziaływanie Stanów Zjednoczonych; fakt, że zielonoświątkowcy na ogół reprezentują zmarginalizowane grupy społeczne; wpływ katolickiej kultury i filozofii; zielonoświątkowa teologia oraz to, że zielonoświątkowych liderów dzieli czasami przepaść od ich wiernych. Sean Samuel O'Neil, religiolog z University of Tennessee, zauważył, że chociaż łatwo jest przesadzić z wpływem Stanów Zjednoczonych na zielonoświątkowych polityków, to jednak on występuje. Miało to miejsce w przypadku Gwatemali i Nikaragui. Zielonoświątkowcy prezentują rozmaite zachowania, od konserwatywnych, po postępowe. Okazjonalnie czerpią pewne elementy z katolickiej filozofii, czego głównym przykładem jest korporacjonizm widoczny w Chile, a także w pierwszej założonej przez Brazylijczyka denominacji – „Brazylia dla Chrystusa”. Krytycy pentekostalizmu są zdania, że pewne kontrowersyjne decyzje podejmowane przez zielonoświątkowych polityków mają źródło w literalnej interpretacji Biblii.
Zielonoświątkowców charakteryzuje mniejsza aktywność polityczna niż katolików i tradycyjnych protestantów.
Emancypacja kobiet.
Kultura latynoska jest silnie zakorzeniona w śródziemnomorskim katolicyzmie. Kultura ta wyłączała kobiety z życia publicznego, nie pozwalała też kobietom na pełnienie ról przywódczych w Kościele. Jednak teologia wyzwolenia i pentekostalizm wpłynęły na zmianę tej kultury. Pentekostalizm dał kobietom możliwość bycia aktywnymi poza gospodarstwem domowym. W zborach zielonoświątkowych organizowane są spotkania kobiet, kobiety mogły odgrywać rolę liderów nawet w mieszanych spotkaniach religijnych. Kobiety praktykowały „uzdrawianie wiarą”, zakładały zbory i prowadziły działalność misyjną. Cornelia B. Flora już w roku 1975 zauważyła, że w zielonoświątkowych społecznościach kobieta ma możliwość do zdobycia wyższej pozycji niż mężczyzna, ponieważ niektóre role przywódcze bazują na charyzmie (np. głoszenie kazań).
Cornelia B. Flora w 1975 roku na przykładzie Kolumbii zauważyła, że pentekostalizm wpływa na wzrost pozycji kobiety w najuboższych warstwach społecznych. Edward Cleary (1992) sugerował, że rozwój pentekostalizmu jest czynnikiem, który w wielu przypadkach wpływa na wzrost aktywności społecznej kobiet.
Kobiety pełnią ważną rolę jakkolwiek nie piastują najwyższych stanowisk. Są aktywne i według niektórych badaczy mają więcej autonomii i władzy niż to wynika z formalnej struktury. Wielu mężów pod wpływem swoich żon przyłącza się do zborów, rezygnuje z postawy macho, bierze odpowiedzialność za sprawy codzienne rodziny, a swoje żony traktuje partnersko. Socjolodzy zauważają, że pentekostalizm odgrywa ważną rolę w emancypacji kobiet w świecie, w którym dla mężczyzn postawa "macho" była wzorcem godnym naśladowania. 
Pentekostalizm w wydaniu latynoskim optuje za silną rodziną, odpowiedzialnym mężem i równością małżonków. Odrzuca moralny relatywizm i pobłażanie własnym słabościom, podkreśla wierność małżeńską i odpowiedzialność. Wpływa pozytywnie na związki małżeńskie, ale także na zdrowie, pracę i edukację. Nawrócenie to równocześnie zerwanie z bezsilnością na rzecz mobilizacji i poczucia własnej wartości.
Syjonizm.
Jednym z wyróżników zielonoświątkowców względem katolików oraz tradycyjnych protestantów jest stosunek do Izraela i syjonizmu. Zdecydowane poparcie dla syjonizmu jest wynikiem dyspensacjonalistycznej eschatologii braci plymuckich i cechuje przede wszystkim zielonoświątkowców z Ameryki Środkowej. Część badaczy wyjaśnia to bliskością Stanów Zjednoczonych. Inni natomiast tłumaczą to działalnością Misji Środkowoamerykańskiej założonej w końcu XIX wieku. Misja ta spopularyzowała dyspensacjonalizm wśród środkowoamerykańskich protestantów. Dyspensacjonalizm oraz poparcie dla syjonizmu cechuje jednak również zielonoświątkowców z Wenezueli. Gdy prezydent Hugo Chávez obarczył Żydów winą za problemy świata, spotkał się z opozycją, do której przyłączyli się liderzy zielonoświątkowi. W Chile rodzimy pentekostalizm (zielonoświątkowi metodyści) wykazuje jedynie nieznaczne prosyjonistyczne sympatie, natomiast jest on obecny wśród tych zielonoświątkowców, na których oddziaływał amerykański pentekostalizm. Oznacza to, że w Ameryce Łacińskiej silne tendencje prosyjonistyczne występują tam, gdzie były silne wpływy północnoamerykańskie. Jedynym wyjątkiem jest Wenezuela, która jest krajem dystansującym się od Izraela, natomiast rodzimy pentekostalizm udziela teologicznego wsparcia dla Izraela.
Według Pew Forum (2006) w Brazylii na 9 klasycznych zielonoświątkowców wspierających Izrael, przypadał jeden wspierający Palestyńczyków, w Gwatemali proporcja ta wynosiła 20 do 1, a w Chile 7 do 1. W przypadku neozielonoświątkowców wsparcie dla Izraela było mniejsze we wszystkich trzech krajach.
Fundamentalizm.
Zielonoświątkowców wiele łączy z fundamentalizmem chrześcijańskim, stosującym fundamentalistyczną interpretację Biblii. Cechuje ich wiara, że Bóg działał zarówno w czasach biblijnych, jak i całej historii. Jakkolwiek w wielu punktach podzielają poglądy fundamentalistów chrześcijańskich, to różnią się od nich w jednym zasadniczym punkcie – doświadczenie. Zielonoświątkowcy twierdzą, że cuda opisane w Dziejach Apostolskich dzieją się również i dziś. Twierdzą, że również i dziś, Bóg działa w taki sam sposób jak w czasach biblijnych. 
Doświadczenie jest tym czynnikiem, który powoduje, że w przeciwieństwie do innych chrześcijańskich fundamentalistów, zielonoświątkowcy godzą się na przywódczą rolę kobiet.
Statystyki i demografia.
Szybki rozwój pentekostalizmu w Ameryce Łacińskiej nastąpił od lat 60. XX wieku. W roku 1970 zielonoświątkowcy i charyzmatycy stanowili 4% populacji. Według World Christian Database w roku 2005 było ich 75 milionów, co stanowiło 13% ogółu ludności Ameryki Łacińskiej. Charyzmatyków z Kościołów protestanckich oraz katolickiego było 80 milionów (15% ludności tych krajów).
Zielonoświątkowcy i charyzmatycy według World Christian Database
W roku 2005 zielonoświątkowcy stanowili więcej niż 10% ludności Brazylii, Chile, Argentynie, Gwatemali, Salwadorze i Nikaragui (według World Christian Database). W pozostałych krajach zielonoświątkowcy stanowią mniej niż 10% populacji, jakkolwiek w Meksyku, Kolumbii i Peru również następuje szybki rozwój pentekostalizmu. Szacuje się, że w roku 2025 w Ameryce Łacińskiej katolicy mogą stanowić już tylko 50% ludności.
Od roku 1989 badacze zwracają uwagę, że tempo wzrostu pentekostalizmu spowalnia. Juan Kessler wskazał wtedy, że w Kostaryce 8,1% dorosłych podało, iż wcześniej było protestantami. 62% z nich zostało katolikami, 31% nie przyłączyło się do żadnej religii. Według Kesslera w roku 1991 liczba byłych protestantów wzrosła do 12%. W Meksyku liczby te były jeszcze większe. Według Kurta Bowena 43% tych, którzy urodzili się w protestanckich rodzinach, po uzyskaniu wieku dorosłego porzuciło protestantyzm. Według Bowena na tak wysoki procent odchodzenia od zborów wpływa sekciarski zapał zielonoświątkowców (ascetyzm, charyzmatycyzm). Jego zdaniem 68% spośród tych, którzy w latach 80. ochrzcili się w Kościołach protestanckich w Meksyku odeszło z nich do roku 1990. Według Kesslera wynikało to ze słabego przygotowania pastorów, a według Bowena ze zbyt wysokich wymagań zborów zielonoświątkowych wobec swoich członków. Zdaniem Steigengi Ameryka Łacińska zbliża się do punktu, w którym liczba nowych wiernych pozyskiwanych przez wspólnoty pentekostalne będzie równoważona przez liczbę odchodzących.
Timothy J. Steigenga przeprowadził w Kostaryce i Gwatemali badania wśród osób nie związanych z żadną religią. 13% z nich odpowiedziało, że doświadczyło w przeszłości daru „mówienia językami”, 37% że doświadczyło osobistego nawrócenia, a 57% że doświadczyło cudu fizycznego uzdrowienia. Steigenga założył, że osoby deklarujące charyzmatyczne doświadczenia były przedtem członkami zborów ewangelikalnych. Zdaniem Steigengi osoby te opuściły zbory ze względu na niechęć do zorganizowanej religii.
Przyczyny rozwoju pentekostalizmu.
Przez trzy wieki Hiszpania i Portugalia skutecznie broniły swoich kolonii przed religiami niekatolickimi. Katolicka ewangelizacja nie miała charakteru wolnego wyboru, była wynikiem kalkulacji politycznej i przemocy. Dopiero w XIX wieku zaczęły pojawiać się w Ameryce Łacińskiej kościoły protestanckie, a później także ewangelikalne. O ile tradycyjne Kościoły protestanckie uznały, że Ameryka Łacińska została zewangelizowana przez katolików i w związku z tym nie stanowi przedmiotu ich zainteresowań misyjnych (konferencja w Edynburgu 1910), to Kościoły ewangelikalne uznały cały obszar Ameryki Łacińskiej za swój obszar misyjny. Jednak działalność misyjna prezbiterian, metodystów, kwakrów, protestanckich misji ponadkonfesyjnych oraz towarzystw biblijnych przyniosła niewielkie rezultaty. Powodem tego był silny antykatolicyzm, którym przesycone było przesłanie misjonarzy, w zakładanych kościołach wprowadzono liturgię wzorowaną na północnoamerykańskiej lub europejskiej. Sukces odnieśli dopiero zielonoświątkowcy, którzy okazali się najbardziej ekspansywnym ewangelikalnym ugrupowaniem. Zaproponowano wiele wyjaśnień tego fenomenu, zwłaszcza że zielonoświątkowcy na polu doktrynalnym niczym szczególnym się nie różnią od innych fundamentalnych ugrupowań protestanckich (metodystów, baptystów, prezbiterian). Daniel R. Miller w „Coming of Age” przeanalizował siedem najbardziej popularnych wyjaśnień podawanych przez uczonych. Timothy J. Steigenga, politolog, przeanalizował trzy wyjaśnienia.
Wśród przyczyn wymienia się wsparcie ze strony Stanów Zjednoczonych dla kościołów protestanckich, zwłaszcza ze względu na naciski w kwestii konstytucyjnego zagwarantowania wolności wyznania. Prezydent Theodore Roosevelt uważał, że Amerykę Łacińską tak długo będzie trudno pozyskać dla amerykańskich interesów gospodarczych, dopóki pozostanie katolicka. W 1984 w „Nueva Vida” ukazał się artykuł utrzymujący, że "Raport Rockefellera" z 1969 mówi, że Kościół katolicki nie jest już gwarantem stabilności społecznej dla kontynentu i tym samym przestał być godnym zaufania sprzymierzeńcem USA. Raport miał wzywać rząd Stanów Zjednoczonych, by wspierał rozwój protestantyzmu. Podobnego zapisu nie ma jednak w "Raporcie Rockefellera", ale pomimo tego argument ten jest nieraz cytowany. Posłużyli się nim Guerriero i Impagliazzo w swej książce o najnowszej historii Kościoła. W 1986 roku powstał raport watykański o sektach i nowych ruchach religijnych. W raporcie znajduje się uwaga, iż sekty służą zewnętrznym interesom ekonomicznym i politycznym. W latach 80. środowiska lewicowe oraz związane z Kościołem katolickim lubiły wyjaśniać, że wzrost ewangelikalizmu to rezultat działalności amerykańskich misjonarzy, a protestantyzm jest rezultatem kulturowej ekspansji Stanów Zjednoczonych. Timothy J. Steigenga w 2001 wskazał, że w Kostaryce i Gwatemali 60% wiernych zostało wprowadzonych do nowej religii przez członków rodzin, a zaledwie 3% zielonoświątkowców przyłączyło się do tego wyznania pod wpływem radia lub telewizji. Latynoskim Kościołom protestanckim przewodzą rodzimi liderzy. Krajem o wysokiej aktywności amerykańskich misjonarzy jest Kostaryka, a jednak efekt ich pracy jest skromny.
Innym często stosowanym wyjaśnieniem jest, iż przejście na pentekostalizm oznacza dla wielu osób awans społeczny. Zwolennicy tego wyjaśnienia powołują się na Maxa Webera. Jednak zielonoświątkowcy na ogół reprezentują najniższe szczeble drabiny społecznej. Steigenga skłania się do „adaptacyjnego modelu”, zgodnie z którym konwersja jest wynikiem strategii przetrwania podczas trudnych czasów przemian. Jednak odpowiedzi jakie uzyskiwał od badanych osób przestrzegają przed wyciąganiem uogólniających wniosków w tym względzie. Ankietowani odpowiadali, że ta religia udziela prawdziwych odpowiedzi na podstawowe pytania dotyczące codziennego życia. Wśród innych wyjaśnień są i takie, że zielonoświątkowcy obiecują uwolnienie od alkoholizmu i innych nałogów, że ludzie mają nadzieję na otrzymanie pomocy materialnej, że głoszą „Boskie uzdrowienie” i „ewangelię sukcesu”.
Wskazuje się, że jednym z czynników, który spowodował przechodzenie na pentekostalizm była teologia wyzwolenia. Księża katoliccy zaczęli mówić głównie o polityce, zamiast o Ewangelii. Zamiast zajmować się problemami duchowymi, głosili, że najważniejsze są problemy społeczne, a wszystkiemu winna jest alienacja. Dlatego wielu katolików zwróciło się do zielonoświątkowców, którzy „nie mówili im o Fidelu Castro i walce z wyzyskiwaczami, lecz o Jezusie Chrystusie i walce z grzechami”.
Emilio Willems oraz Christian Lalive d’Epinay, pierwsi socjologowie, którzy badali pentekostalizm, byli zdania, że powodem wzrostu tego nurtu religijnego jest wychodzenie naprzeciw potrzebom człowieka. W drugiej połowie XX wieku latynoamerykańska społeczność uległa głębokim przeobrażeniom społecznym, wielu ludzi zostało przymuszonych do zmiany stylu życia, do jakiego przywykli. Ludzie ci szukali sposobu na odnowienie swojej tożsamości. Na ogół byli to ludzie z najuboższych klas społecznych. 
Cechą pentekostalizmu jest zdolność przystosowania się do realiów trzeciego świata, inkulturacja. Doświadczenie zielonoświątkowe ma charakter emocjonalny, dostarcza wiernym pokój, radość, entuzjazm czy ekstazę.
Dynamizm misyjny pentekostalizmu wynika m.in. z ducha rywalizacji, konkurencji i strategii ekspansjonizmu, charakteryzujących charyzmatycznych liderów wspólnot, dla których sprawdzianem jest liczba członków, wzrost wspólnoty, rozmiar świątyni, czy wysokość dziesięciny. Popularność pentekostalizmu ma również podłoże psychologiczne, wynikające z niepewności czasów współczesnych. Niekontrolowane wyrażanie emocji podczas nabożeństw jest środkiem zbiorowej terapii, podczas której dokonuje się "katharsis" i uwolnienie od niepokojów.
Kościół katolicki był przyzwyczajony do monopolu religijnego, co doprowadziło do sytuacji, że nie był w stanie sprostać wyzwaniu ze strony innych wyznań. Ponadto Kościół katolicki zawsze cierpiał na brak powołań kapłańskich i zakonnych. W Amazonii dochodziło do sytuacji, że jeden kapłan musiał obsługiwać parafię liczącą ponad 70 tysięcy wiernych. Z powodu niedostatku księży nie zawsze było możliwe udzielanie sakramentów, a wiele niedzielnych nabożeństw odbywało się bez kapłana. Środowiska protestanckie odchodzenie wiernych od Kościoła katolickiego tłumaczą jego hierarchiczną strukturą i autorytarnym przekazem, które nie przystają do współczesnych realiów, a także lekceważeniem innych wspólnot religijnych.
Sami zielonoświątkowcy twierdzą, że udało im się przywrócić „oryginalne znaczenie Ewangelii i że są kontynuatorami pierwotnego chrześcijaństwa”. Ruch zielonoświątkowy przyszedł niczym zapowiedziany przez Pismo „późny deszcz”.
Reakcje Kościoła katolickiego.
Kościół katolicki w Ameryce Łacińskiej często nie był zgodny ze stanowiskiem Watykanu. W II połowie XX wieku w Ameryce Łacińskiej znaczna część katolickiego duchowieństwa popierała teologię wyzwolenia, którą krytykował Watykan. W Argentynie, jak również w Salwadorze, Kościół katolicki popierał juntę wojskową, która w latach 1976-1983 była odpowiedzialna za śmierć 30 tysięcy osób. Argentyński Kościół katolicki nigdy nie dokonał samooczyszczenia. W Nikaragui do sandinistowskiego rządu weszło trzech duchownych, na co nie było zgody ze strony Watykanu. W Haiti i Paragwaju księża zostawali prezydentami.
Niemniej w Ameryce Łacińskiej Watykan upatrywał przyszłość Kościoła katolickiego. Paweł VI oraz Jan Paweł II nazywali ją kontynentem nadziei. Pierwsza pielgrzymka Jana Pawła II odbyła się do Ameryki Środkowej. Jej celem było umocnienie Kościoła katolickiego w regionie oraz „Ewangelizacja Ameryki Łacińskiej dzisiaj i w przyszłości”. Jednak masowe przechodzenie katolików na protestantyzm, zwłaszcza zielonoświątkowców, spowodowało, że Ameryka Łacińska z kontynentu nadziei stała się kontynentem niepokoju. Monopol religijny Kościoła katolickiego był jednak dyskusyjny już w chwili, gdy papieżem został Jan Paweł II. Podczas wizyty w Gwatemali w 1996 roku nazwał ewangelikalnych protestantów sekciarzami oraz zwiastunami zamieszania i niepewności. Latynoskich protestantów nazwał też „głodnymi wilkami”.
Za jego pontyfikatu liczba powołań kapłańskich i zakonnych wzrosła z 8520 w roku 1978 do 22 241 w roku 2003.
Latynoscy zielonoświątkowcy są niechętnie nastawieni do dialogu ekumenicznego z Kościołem katolickim i odrzucili kilka propozycji jego nawiązania wysuniętych przez Jana Pawła II. Rywalizacja między wyznaniami przeradza się czasem w agresję. W październiku 1995 pastor z Kościoła Uniwersalnego postawił przed kamerą telewizyjną figurkę Matki Bożej z Aparecidy i wymierzył weń kilka kopniaków. W odpowiedzi kilka świątyń Kościoła Uniwersalnego zostało sprofanowanych.
9-12 grudnia 2012 odbył się w Watykanie kongres „Kościół w Ameryce” poświęcony sytuacji Kościoła katolickiego w obu Amerykach. Franciszek jest pierwszym papieżem pochodzącym z Ameryki Łacińskiej. Pierwsza jego podróż apostolska miała miejsce w Brazylii. Papież skrytykował brazylijski Kościół za to, że traci wiernych. Skrytykował za „intelektualny styl”, którego nie rozumieją wierni. Poprosił brazylijskich biskupów, aby zastanowili się, „dlaczego setki tysięcy katolików przyłączyły się do zgromadzeń zielonoświątkowców”.
Oceny i krytyka.
Abp Antonio Quarracino na początku lat 80. stwierdził, że wolne kościoły rzuciły się „jak falanga na nasze społeczeństwa, z fanatyzmem typowym dla każdej sekty, z dolarami i obfitymi środkami ekonomicznymi, z prozelityzmem o najgorszym charakterze, który jak uważaliśmy, stracił już rację bytu”.
W latach 80. krytycy zaczęli zarzucać, że zielonoświątkowcy aby pozyskać sobie nowych wiernych składają im fałszywe obietnice rozwiązania ich problemów. Jean-Pierre Bastián zarzucił w 1986 roku, że protestantyzm przegrał swoją historyczną misję w Ameryce Łacińskiej, ponieważ prowadzi do alienacji i fałszywej świadomości. Zamiast sekularyzacji i pozbawienia iluzji, co nastąpiło w Europie, latynoskie społeczeństwo otrzymało reakcyjny pentekostalizm. W roku 1997 stwierdził, że pentekostalizm pomimo swego wewnętrznego rozczłonkowania jest wyrazem zespołu dynamizmów społecznych, wśród których, w przypadku charyzmatycznych zielonoświątkowców, centralne miejsce zajmuje dążenie do dominacji. Najlepszymi tego przykładami są brazylijski Kościół Uniwersalny oraz Międzynarodowa Misja Charyzmatyczna ("Misión Carismática Internacional") w Kolumbii. Był też zdania, że pentekostalizm, w przeciwieństwie do protestantyzmu, jest religią tradycji ustnej. Krytycy zarzucają izolację od społeczeństwa.
André Corten w 1995 wyraził pogląd, że pentekostalizm ma charakter synkretyczny, którego korzenie sięgają kultów afrykańskich, czego przykładem jest brazylijski pentekostalizm, który czerpie z praktyk afro-brazylijskich oraz z ludowego katolicyzmu. Doktryna odgrywa niewielką rolę, bo pentekostalizm bazuje bardziej na doświadczeniu religijnym niż na doktrynie. Pentekostalizm jest nie tylko religią ubogich, ale również językiem ubogich. Corten jest zdania, że „wyzwolenie” pentekostalne cieszy się w Ameryce Łacińskiej lepszym przyjęciem niż teologia wyzwolenia. Teologia wyzwolenia posługiwała się językiem eksperckim, natomiast pentekostalizm posługuje się prostym językiem mas. Corten zarzucił oportunizm, wspieranie Ríosa Montt w Gwatemali, Fujimori w Peru i dyktatury Pinocheta w Chile. 
David Martin w 1990 roku wyraził pogląd, że pentekostalizm odgrywa w latynoskiej Ameryce rolę podobną do tej, jaką w świecie anglosaskim odegrał metodyzm. W 2002 roku uznał, że dokonuje się przechodzenie z katolicyzmu latyno-europejskiego na anglosaski protestantyzm.
Brian Wilson, socjolog religii, uznał pentekostalizm za sektę typu «konwersjonistycznego», w której nawracanie jest ważnym celem religijnym.
Katolicka teologia wyzwolenia rzadko zajmowała się ruchem zielonoświątkowym, jeżeli jednak to robiła, to na ogół określała zielonoświątkowców mianem „fundamentalistycznych sekt”. Zarzucała, że zielonoświątkowcy nie walczą o wyzwolenie z biedy i ucisku. F.C. Rolim w 1991 roku odnosząc się do brazylijskiego pentekostalizmu zarzucił mu, że brak politycznego zaangażowania oznacza coś więcej niż tylko odrzucanie świata, oznacza ono również poparcie dla nierówności społecznej, rozrost ubogich mas oraz kumulację bogactwa w ręku nielicznych. Pomimo iż po katolickiej stronie zawsze dominowały krytyczne oceny, do wyjątków należy C. Boff, który pochwalił zielonoświątkowców za etykę. Zauważył też w nich potencjał polityczny.
Miguel Pastorino, brazylijski jezuita zajmujący się sektami, ocenił, że zielonoświątkowcy nie są sektą, ale niektóre ich ugrupowania mają cechy sekt i tu powołał się na opinię J.C. Elizagi, którego zdaniem sektami są: „Bóg jest miłością” oraz „Kościół Uniwersalny”. Pastorino pochwalił zielonoświątkowców za inkulturację.
Krytyka pentekostalizmu miała też miejsce w latynoskich kościołach protestanckich. Krytyka wychodziła z tych środowisk, które reprezentowały protestancki wariant teologii wyzwolenia. Środowiska te zarzucały, że eschatologia zajęła miejsce historii socjalna pozycja wiernego jest w sytuacji desperackiej, a nadzieja zwrócona jest do próżnej obietnicy. Pentekostalizm był krytykowany przede wszystkim przez tych protestanckich teologów, którzy byli niechętni wobec „fundamentalnych sekt”.

</doc>
<doc id="3168527" url="https://pl.wikipedia.org/wiki?curid=3168527" title="Usługa publiczna">
Usługa publiczna



</doc>
<doc id="3168530" url="https://pl.wikipedia.org/wiki?curid=3168530" title="E-usługi">
E-usługi



</doc>
<doc id="3168534" url="https://pl.wikipedia.org/wiki?curid=3168534" title="Toshihiro Aoyama">
Toshihiro Aoyama

 – japoński piłkarz występujący na pozycji pomocnika w japońskim klubie Sanfrecce Hiroszima oraz w reprezentacji Japonii. Znalazł się w kadrze na Mistrzostwa Świata 2014.

</doc>
<doc id="3168538" url="https://pl.wikipedia.org/wiki?curid=3168538" title="Tamara Crețulescu">
Tamara Crețulescu

Tamara Crețulescu (ur. 31 marca 1949 w Bukareszcie, Rumunia) – rumuńska aktorka.
Życiorys.
W 1971 ukończyła z wyróżnieniem studia w Instytucie Sztuki Teatralnej i Kinematografii w Bukareszcie. Od 1970 pracowała w stołecznym Teatrze Komediowym, rok później także w Teatrze Narodowym (Teatrul Național I.L. Caragiale). Na scenie narodowej zadebiutowała w roli Ioany Boga w dramacie "Surorile Boga" Horii Lovinescu.
Na dużym ekranie zadebiutowała w 1972 niewielką rolą Coriny w filmie fabularnym "Astă seară dansăm în familie" (reż. Geo Saizescu). W jej dorobku znajduje się 18 ról filmowych.
Została wyróżniona Państwową Nagrodą Teatralną za rolę "Elise" w dramacie "Acord" Paula Everaca.
Pracuje jako pedagog na Uniwersytecie Teatru i Filmu (Universitatea de Teatru şi Film), w 2004 uzyskała tytuł profesorski.

</doc>
<doc id="3168541" url="https://pl.wikipedia.org/wiki?curid=3168541" title="Hotaru Yamaguchi">
Hotaru Yamaguchi

 – japoński piłkarz występujący na pozycji pomocnika w Cerezo Osaka oraz w reprezentacji Japonii. Wychowanek Cerezo Osaka. Znalazł się w kadrze na Mistrzostwa Świata 2014.

</doc>
<doc id="3168544" url="https://pl.wikipedia.org/wiki?curid=3168544" title="Anatolij Konsułow">
Anatolij Konsułow

Anatolij Dmytrowycz Konsułow (ur. 31 października 1924 w Kijowie, zm. 28 stycznia 1986 w Moskwie) – ukraiński architekt, zasłużony architekt ZSRR.
Życiorys.
Po ukończeniu szkoły powszechnej uczył się w odeskiej szkole imienia Stolarskiego. Od 1943 do 1947 studiował w moskiewskim Instytucie Architektury, a następnie kontynuował naukę na Wydziale Architektury Politechniki Lwowskiej. Dyplom otrzymał w 1948, a następnie rozpoczął pracę w lwowskim Instytucie Planowania Regionalnego. Następnie był kierownikiem zespołu w lwowskim oddziale Instytutu Architektów "„Dipromist”". W 1952 wstąpił do Związku Architektów ZSRR, w 1972 wygrał konkurs na stanowisko docenta katedry wzornictwa mebli i wystroju wnętrz w Lwowskim Instytucie Sztuki Dekoracyjnej i Użytkowej. W 1976 otrzymał tytuł honorowego architekta Ukrainy, a dwa lata później otrzymał nagrodę państwową im. Tarasa Szewczenki. Od 1957 tworzył w stylu funkcjonalizmu, stworzył ponad sto projektów z czego osiemdziesiąt zrealizowano. Zmarł w Moskwie, spoczywa na Cmentarzu Łyczakowskim.

</doc>
<doc id="3168545" url="https://pl.wikipedia.org/wiki?curid=3168545" title="Masato Morishige">
Masato Morishige

 – japoński piłkarz występujący na pozycji obrońcy w japońskim klubie Tokyo oraz w reprezentacji Japonii. Znalazł się w kadrze na Mistrzostwa Świata 2014.

</doc>
<doc id="3168546" url="https://pl.wikipedia.org/wiki?curid=3168546" title="Oscar Möller">
Oscar Möller

Oscar Möller (ur. 22 stycznia 1989 w Sztokholmie) – szwedzki hokeista, reprezentant Szwecji, olimpijczyk.
Jego brat Carl-Johan (ur. 1992) także został hokeistą.
Kariera.
Wychowanek klubu Spånga IS. Grał także w młodzieżowych zespołach klubu Djurgårdens IF. Od 2006 przez dwa lata grał w kanadyjskiej juniorskiej lidze WHL w ramach rozgrywek CHL, do których był draftowany z numerem 2. W drafcie NHL z 2007 został wybrany przez Los Angeles Kings. Następnie od 2008 przez trzy sezony występował w zespole farmerskim w lidze AHL, a równolegle także w NHL. W 2011 powrócił do Szwecji, w maju 2011 został zawodnikiem Skellefteå i od tego czasu rozpoczął występy w lidze szwedzkiej. W lutym 2013 przedłużył kontrakt z klubem o cztery lata. Od lipca 2014 zawodnik Ak Barsu Kazań. Od 2016 ponownie w Skellefteå. Latem 2018 przedłużył kontrakt o pięć lat.
Uczestniczył w turniejach mistrzostw świata 2014, 2015 oraz zimowych igrzysk olimpijskich 2018.

</doc>
<doc id="3168547" url="https://pl.wikipedia.org/wiki?curid=3168547" title="Tamara Creţulescu">
Tamara Creţulescu



</doc>
<doc id="3168548" url="https://pl.wikipedia.org/wiki?curid=3168548" title="Mistrzostwa Polski w Skokach Narciarskich 1971">
Mistrzostwa Polski w Skokach Narciarskich 1971

46. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 21-22 lutego 1971 roku na Skalite w Szczyrku i Malinka w Wiśle.
W konkursie indywidualnym na skoczni normalnej zwyciężył Jan Kawulok, srebrny medal zdobył Stanisław Gąsienica-Daniel, a brązowy – Ryszard Witke. Na dużym obiekcie najlepszy okazał się Adam Krzysztofiak przed Tadeuszem Pawlusiakiem i Józefem Przybyłą.
Wyniki.
Konkurs indywidualny na normalnej skoczni (Szczyrk, 21.02.1971).
W konkursie wzięło udział 43 zawodników.
Konkurs indywidualny na dużej skoczni (Wisła, 22.02.1971).
W konkursie wzięło udział 51 zawodników.

</doc>
<doc id="3168551" url="https://pl.wikipedia.org/wiki?curid=3168551" title="Djamel Haimoudi">
Djamel Haimoudi



</doc>
<doc id="3168554" url="https://pl.wikipedia.org/wiki?curid=3168554" title="Mistrzostwa Polski w Skokach Narciarskich 1970">
Mistrzostwa Polski w Skokach Narciarskich 1970

45. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 4 lutego-9 marca 1970 roku na skoczni Malinka w Wiśle i Średniej Krokwi w Zakopanem.
W konkursie indywidualnym na skoczni normalnej zwyciężył Stanisław Gąsienica-Daniel, srebrny medal zdobył Tadeusz Pawlusiak, a brązowy – Adam Krzysztofiak. Na dużym obiekcie najlepszy okazał się Gąsienica Daniel przed Stanisławem Murzyniakiem i Erwinem Fiedorem.
Wyniki.
Konkurs indywidualny na normalnej skoczni (Zakopane, 04.02.1970).
W konkursie wzięło udział 52 zawodników.
Konkurs indywidualny na dużej skoczni (Wisła, 09.03.1970).
W konkursie wzięło udział 36 zawodników.

</doc>
<doc id="3168559" url="https://pl.wikipedia.org/wiki?curid=3168559" title="Joakim Lindström">
Joakim Lindström

Joakim Lindström (ur. 5 grudnia 1983 w Skellefteå) – szwedzki hokeista, reprezentant Szwecji, olimpijczyk.
Kariera.
Wychowanek klubu kellefteå AIK. Lata juniorskiej spędził w klubie MODO. Do 2005 grał w lidze Allsvenskan. W drafcie NHL z 2002 został wybrany przez Columbus Blue Jackets. W 2005 wyjechał do USA, przez ponad cztery sezony występował w zespole farmerskim w lidze AHL, a równolegle także w NHL. W 2009 powrócił do Europy i rok grał w rosyjskiej lidze KHL. W 2010 powrócił do Szwecji i został zawodnikiem macierzystego klubu Skellefteå i od tego czasu rozpoczął występy w lidze szwedzkiej (epizodycznie powrócił na krótko także w NHL). W marcu 2012 przedłużył kontrakt z klubem o dwa lata, a we wrześniu 2013 o pięć lat. Od końca maja 2014 zawodnik Toronto Maple Leafs. Od marca 2015 zawodnik Toronto Maple Leafs. Od maja 2015 zawodnik SKA Sankt Petersburg. Od 2016 ponownie gracz Skellefteå.
Uczestniczył w turniejach mistrzostw świata w 2014, 2015 oraz zimowych igrzysk olimpijskich 2018.

</doc>
<doc id="3168572" url="https://pl.wikipedia.org/wiki?curid=3168572" title="Prawo Directora">
Prawo Directora

Prawo Directora stwierdza, że większość rządowych programów publicznych jest zaprojektowana tak, aby skorzystała z nich przede wszystkim klasa średnia, choć finansowane są z podatków płaconych głównie przez wyższe i niższe klasy. Prawo to zostało zaproponowane przez ekonomistę Aarona Directora.
Myślą prawa Directora jest fakt, że mając na uwadze liczbę ludności i jej łączne bogactwo, klasa średnia zawsze będzie dominującą grupą interesu we współczesnej demokracji. Będzie ona również wykorzystywała swoje wpływy do zmaksymalizowania liczby otrzymywanych świadczeń państwowych i jednoczesnego zminimalizowania kosztów własnych.

</doc>
<doc id="3168581" url="https://pl.wikipedia.org/wiki?curid=3168581" title="Znak taktyczny">
Znak taktyczny



</doc>
<doc id="3168584" url="https://pl.wikipedia.org/wiki?curid=3168584" title="Klemens Konstanty Gucwa">
Klemens Konstanty Gucwa

Klemens Konstanty Gucwa pseud. „Góral” i „Gazda” (ur. 23 grudnia 1909 w Nowym Sączu, zm. 18 marca 1941 w Koszycach) – polski działacz sportowy i sportowiec, porucznik WP, kurier Związku Walki Zbrojnej (ZWZ), kawaler Orderu Virtuti Militari.
Życie i działalność.
Przed wojną mieszkał w Nowym Sączu, gdzie udzielał się jako sportowiec w Klubie Sportowym Kolejowego Przysposobienia Wojskowego Sandecja Nowy Sącz i Oficerskim Klubie Sportowym 1 Pułku Strzelców Podhalańskich Nowy Sącz. Był zawodowym oficerem WP służbę rozpoczął w 1932. Po wybuchu II wojny światowej, uczestnik polskiej wojny obronnej września 1939 r., następnie od 1940 r., działacz konspiracji niepodległościowej w ramach Związku Walki Zbrojnej (ZWZ). 
W ramach konspiracji pełnił funkcję komendanta sądeckiego odcinka Wydziału Łączności z Zagranicą ZWZ o kryptonimie „Poprad” i „Lubań” i odpowiadał za organizację oraz nadzór szlaku kurierskiego z Nowego Sącza do Budapesztu przez Krynicę, Tylicz, Muszynkę, Preszów, Koszyce. Został śmiertelnie ranny podczas misji kurierskiej próbując przekroczyć granicę polsko-słowacką. Zmarł w okolicach węgierskich Koszyc i został pochowany na tamtejszym Cmentarzu Wojennym pod konspiracyjnym nazwiskiem Adam Oprychał, w 2016 nagrobek został wyremontowany umieszczono na nim prawdziwe nazwisko. Pośmiertnie Klemens Konstanty Gucwa został awansowany do stopnia kapitana WP i odznaczony orderem Virtuti Militari.

</doc>
<doc id="3168586" url="https://pl.wikipedia.org/wiki?curid=3168586" title="Czwarta dzielnica (film)">
Czwarta dzielnica (film)

Czwarta dzielnica (ang. The Fourth Partition) – film dokumentalny o początkach polskiego osadnictwa w Stanach Zjednoczonych ze szczególnym uwzględnieniem imigracji zarobkowej w Chicago na początku XX wieku, zrealizowany w roku 2013 przez "AmerykaFilm LLC" (Adrian Prawica – reżyseria; Adrian Prawica i Rafał Muskała – produkcja; Mirek Miyo Mardosz, Andrzej Krzeptowski-Bohac, Jeton Murtishi i Jan Zienko – muzyka). Film został zaprezentowany po raz pierwszy 8 listopada na 25. Festiwalu Filmów Polskich w Ameryce (Chicago), gdzie zdobył nagrodę „Odkrywcze Oko”, a następnie wyróżniony za najlepszy debiut na 20. Festiwalu Filmów Polskich w Ann Arbor w 2013 roku.
Temat filmu.
Na przełomie XIX i XX wieku do Stanów Zjednoczonych przybyło około 4 milionów emigrantów z podzielonej przez zaborców Polski. Lądowali na Ellis Island w Nowym Jorku, ale docelowym miejscem większości z nich było Chicago, wówczas drugie co do wielkości miasto USA. Tu znajdowali pracę, tu budowali zręby swej maleńkiej ojczyzny, tytułowej „czwartej dzielnicy”.
Po ważnych dla polskiej społeczności miejscach w „wietrznym mieście” oprowadzają widza historycy i zarazem znawcy przeszłości miasta Chicago: Donald Pienkos (University of Wisconsin-Madison), James S. Pula (Purdue University) i Dominik Pacyga (Columbia College). Ukazują ciężkie życie przybyszów, którzy nie znając języka i realiów Nowego Świata, zatrudniali się w hutach, stalowniach i rzeźniach wykonując najpodlejsze, najniżej płatne, często niebezpieczne prace. Pozwalają zobaczyć miejsca gdzie mieszkali, budowali kościoły, ale również własną wspólnotę w dzielnicach, którym – wbrew ustalonemu podziałowi miasta – nadawali nazwy polskich parafii (Stanisławowo, Trójcowo, Helenowo). Przy tym zwracają uwagę na fakt, że najważniejsze dla tych ubogich imigrantów było wsparcie, jakiego mogli udzielić swojej ojczyźnie w jej dążeniu do odzyskania niepodległości.
Autorzy filmu szeroko przedstawili kontekst ekonomiczny i historyczny polskiej imigracji w Stanach Zjednoczonych, poczynając od pierwszych rzemieślników w Jamestown w 1608 roku. Pokazali także rolę Kościoła w kształtowaniu tożsamości narodowej na obczyźnie – od pierwszej polskiej parafii w Panna Maria w Teksasie po wspaniałe świątynie w Chicago, ujawniając jednocześnie konflikty, do jakich dochodziło przy ich tworzeniu. 
Zabierający w filmie głos historycy i dziennikarze polonijni zastanawiają się nad źródłami tej szczególnej siły społecznej i politycznej chicagowskiej Polonii, która skutkowała nie tylko aktywnym udziałem w samorządach lokalnych i władzach miejskich oraz stowarzyszeniach bratniej pomocy, ale również stworzeniem zaczątków własnej struktury militarnej – „Błękitnej Armii” gen. Józefa Hallera.
Realizacja.
Film powstał dzięki zaangażowaniu i zapałowi dwóch młodych twórców – Adriana Prawicy (ur. 1980) i Rafała Muskały (ur. 1985) oraz współpracy niektórych instytucji polonijnych i wielu ludzi dobrej woli, jak np. Jan Loryś i Julita Siegel z Muzeum Polskiego, Piotr Domaradzki z „Dziennika Związkowego” i innych osób, które udostępniały archiwalne, nieraz trudne do zdobycia materiały. Był prezentowany w środowiskach polonijnych i akademickich.
Premiera filmu odbyła się 8 listopada 2013 roku w Chicago. Doczekał się kilku wyróżnień, omówień i zapowiedzi.

</doc>
<doc id="3168587" url="https://pl.wikipedia.org/wiki?curid=3168587" title="Frans Cuyck van Myerop">
Frans Cuyck van Myerop

Frans Cuyck van Myerop (ur. ok. 1640 w Brugii, zm. 1689 w Gandawie) – flamandzki malarz okresu baroku.
Od 1665 r., był członkiem gildii św. Łukasza w Gandawie, a w latach 1679/1685 piastował funkcję jej dziekana. Jako malarz specjalizował się w malowaniu martwych natur, w tym między innymi martwych natur łowieckich, a także portretów grupowych. Swoje prace podpisywał monogramem FVM.

</doc>
<doc id="3168588" url="https://pl.wikipedia.org/wiki?curid=3168588" title="Wonder-Working Providence of Simon's Saviour in New England">
Wonder-Working Providence of Simon's Saviour in New England



</doc>
<doc id="3168589" url="https://pl.wikipedia.org/wiki?curid=3168589" title="Butelka magnetyczna">
Butelka magnetyczna



</doc>
<doc id="3168591" url="https://pl.wikipedia.org/wiki?curid=3168591" title="Heinrich Gottong">
Heinrich Gottong

Heinrich Gottong – niemiecki antropolog rasowy, doktor w Instytucie Niemieckich Prac na Wschodzie. 
Życiorys.
W czasie II wojny światowej kierował między innymi trwającymi blisko trzy lata badaniami rasowymi mieszkańców wsi Markowa i jej okolic, na terenie ówczesnego Generalnego Gubernatorstwa, mających na celu wykazanie iż są oni potomkami niemieckich osadników z Saksonii. Efekty swojej pracy opublikował w artykule "Markowa – ein polnisches Dorf?" w wydanej nakładem Uniwersytetu Jagiellońskiego (właściwie Instytut Niemieckich Prac na Wschodzie) w 1942 r., książce "Das Generalgouvenement". Materiały badawcze zebrane przez dr Gottonga były początkowo zdeponowane w Krakowie, a następnie podczas ewakuacji archiwum Instytutu Niemieckiej Pracy Wschodniej, wywiezione na teren Rzeszy. Po zakończeniu działań wojennych dokumenty zostały wywiezione przez aliantów do USA. Badaniom rasowym prowadzonym na terenie Generalnego Gubernatorstwa, w tym pracom dr Gottonga poświęcono film dokumentalny "Archiwum istnień" z 2009 r., w reż. Justyny Łuczaj-Salej. Dr Gottong w czasie wojny prowadził także badania antropologiczno-socjologiczne na junakach Służby Budowlanej w Krakowie i powiecie Krakau-Land.

</doc>
<doc id="3168596" url="https://pl.wikipedia.org/wiki?curid=3168596" title="Hotel Lwów">
Hotel Lwów

Hotel "Lwów" – hotel w głównej części Lwowa, przy Prospekcie Wiaczesława Czornowoła 7.
Budynek hotelu został wybudowany w 1965 według projektu zespołu ukraińskich architektów Ludmyły Niwiny, Anatolija Konsułowa i Pawło Konta. Posiada jednolitą, płaską elewację, która w założeniu projektantów poprzez swoją masywność miała kontrastować ze znajdującą się w pobliżu Operą Lwowską. Według pierwotnego założenia hotel miał posiadać 400 miejsc noclegowych, ostatecznie po licznych przebudowach wnętrz w 370 pokojach może nocować do 593 gości. Usytuowanie budynku sprawia, że hotel ma ograniczoną liczbę miejsc postojowych przed wejściem. W czasach, gdy był on budowany po Lwowie, jak i całym Związku Radzieckim poruszała się mała liczba pojazdów. 
Jest to hotel niższej klasy (dwie gwiazdki) posiadający w swojej ofercie bar i restaurację, salę konferencyjną, pralnię i saunę. Całkowita liczba miejsc noclegowych wynosi 593, na 370 pokoi 8 to apartamenty, 161 pokoi jednoosobowych (87 z łazienkami, 74 bez łazienek), 192 pokoje dwuosobowe (107 z łazienkami, 85 bez łazienek), 9 pokoi wieloosobowych. 

</doc>
<doc id="3168601" url="https://pl.wikipedia.org/wiki?curid=3168601" title="Mistrzostwa Polski w Skokach Narciarskich 1969">
Mistrzostwa Polski w Skokach Narciarskich 1969

44. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 15-16 lutego 1969 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Józef Przybyła, srebrny medal zdobył Jan Bieniek, a brązowy – Józef Gąsienica Daniel. Na dużym obiekcie najlepszy okazał się Tadeusz Pawlusiak przed Gąsienicą Danielem i Przybyłą.
Wyniki.
Konkurs indywidualny na normalnej skoczni (15.02.1969).
W konkursie wzięło udział 35 zawodników.
Konkurs indywidualny na dużej skoczni (16.02.1969).
W konkursie wzięło udział 37 zawodników.

</doc>
<doc id="3168603" url="https://pl.wikipedia.org/wiki?curid=3168603" title="Reset (album Porty)">
Reset (album Porty)

Reset – szósty album studyjny hiszpańskiego rapera Porty, wydany 7 czerwca 2012 roku przez PIAS Spain.
Lista utworów.
Źródło: Discogs

</doc>
<doc id="3168604" url="https://pl.wikipedia.org/wiki?curid=3168604" title="Cieśnina Tsugaru">
Cieśnina Tsugaru



</doc>
<doc id="3168605" url="https://pl.wikipedia.org/wiki?curid=3168605" title="Reset (album)">
Reset (album)



</doc>
<doc id="3168608" url="https://pl.wikipedia.org/wiki?curid=3168608" title="Tubulicrinis">
Tubulicrinis

Tubulicrinis Donk (rozwiernik) – rodzaj grzybów z rodziny szczeciniakowatych ("Hymenochaetaceae").
Charakterystyka.
Grzyby kortycjoidalne, tworzące rozpostarty, mocno przylegający, często niepozorny, zazwyczaj cienki owocnik. Hymenofor gładki, oprószony lub porowaty, ale najczęściej pokryty delikatnymi włoskami (wystające cystydy), białawy, kremowy lub szarawy. System strzępkowy monomityczny, strzępki ze sprzążkami. Cystydy (lyocystydy) rzucające się w oczy, wystające, zwykle dwudzielne, cylindryczne lub stożkowe, z wierzchołkiem główkowatym lub szydłowatym, rozpuszczające się w 5–10% KOH, przeważnie inkrustowane, słabo lub silnie amyloidalne. Podstawki małe, cienkościenne lub czasami pogrubione w podstawie, tworzące gęstą palisadę, często silnie amyloidalne, z 4-sterygmami i sprzążką u podstawy. Bazydiospory o kształcie od cylindrycznego do kiełbaskowatego, kuliste lub elipsoidalne, gładkie, często cienkościenne, niecyjanofilne.
Analizy molekularne i sekwencjonowanie DNA wykazały, że "Tubulicrinis" spokrewniony jest z rodzajami "Hyphodontia", "Schizopora", "Basidioradulum", "Resinicium", "Sphaerobasidium" i "Hymenochaete". Larsson proponuje umieszczenie go w rodzinie "Tubulicrinaceae".
Systematyka i nazewnictwo.
Pozycja w klasyfikacji według Index Fungorum: "Hymenochaetaceae, Hymenochaetales, Incertae sedis, Agaricomycetes, Agaricomycotina, Basidiomycota, Fungi".
Polską nazwę nadał Władysław Wojewoda w 1999 r.

</doc>
<doc id="3168609" url="https://pl.wikipedia.org/wiki?curid=3168609" title="Rozwiernik">
Rozwiernik



</doc>
<doc id="3168610" url="https://pl.wikipedia.org/wiki?curid=3168610" title="Mistrzostwa Polski w Skokach Narciarskich 1968">
Mistrzostwa Polski w Skokach Narciarskich 1968

43. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 23-25 lutego 1968 roku na skoczni Skalite w Szczyrku i Malinka w Wiśle.
W konkursie indywidualnym na skoczni normalnej zwyciężył Erwin Fiedor, srebrny medal zdobył Józef Przybyła, a brązowy – Jan Kawulok. Na dużym obiekcie najlepszy okazał się Fiedor przed Andrzejem Sztolfem i Józefem Kocyanem.
Wyniki.
Konkurs indywidualny na normalnej skoczni (Szczyrk, 23.02.1968).
W konkursie wzięło udział 55 zawodników.
Konkurs indywidualny na dużej skoczni (Wisła, 25.02.1968).
W konkursie wzięło udział 42 zawodników.

</doc>
<doc id="3168612" url="https://pl.wikipedia.org/wiki?curid=3168612" title="Tulasnella">
Tulasnella

Tulasnella J. Schröt. (śluzowoszczka) – rodzaj grzybów z rodziny śluzowoszczkowatych ("Tulasnellaceae").
Charakterystyka.
Większość grzybów z rodzaju "Tulasnella" wytwarza owocniki na drewnie lub korze, głównie na dolnej stronie leżących na ziemi martwych pni i gałęzi. Niektóre gatunki tworzą mykoryzę ze storczykami.
Niektóre gatunki "Tulasnella" mogą być w terenie makroskopowo rozpoznane przez doświadczonego mykologa, ale pewna ich identyfikacja wymaga badań mikroskopowych. Strzępki bez sprzążek. Podstawki mają silnie napęczniałe sterygmy. Po mejozie cytoplazma migruje przez sterygmy do terminalnie rozwijających się bazydiospor, a sterygmy stają się wtórnie przegrodami. Bazydiospory kiełkują w strzępki lub bazydiospory wtórne. Przegrody z doliporami. Istnieje zestaw charakterystycznych cech mikromorfologicznych u gatunków "Tulasnella", jednak nawet w przypadku bardzo dokładnej obserwacji mikroskopowej, pozostaje wiele niepewności co do ich identyfikacji
Systematyka i nazewnictwo.
Pozycja w klasyfikacji według Index Fungorum: "Tulasnellaceae, Cantharellales, Incertae sedis, Agaricomycetes, Agaricomycotina, Basidiomycota, Fungi".
Synonimy nazwy naukowej: "Gloeotulasnella" Höhn. &amp; Litsch., "Muciporus" Juel, "Pachysterigma" Johan-Olsen ex Bref., "Prototremella" Pat.
Polską nazwę nadał Władysław Wojewoda w 1999 r.

</doc>
<doc id="3168613" url="https://pl.wikipedia.org/wiki?curid=3168613" title="Śluzowoszczka">
Śluzowoszczka



</doc>
<doc id="3168617" url="https://pl.wikipedia.org/wiki?curid=3168617" title="Stefan Krausse">
Stefan Krausse



</doc>
<doc id="3168620" url="https://pl.wikipedia.org/wiki?curid=3168620" title="Niemcy na Zimowych Igrzyskach Olimpijskich 1998">
Niemcy na Zimowych Igrzyskach Olimpijskich 1998

Reprezentacja Niemiec na Zimowych Igrzyskach Olimpijskich 1998 liczyła 125 zawodników - 78 mężczyzn i 47 kobiet, którzy wystąpili w czternastu dyscyplinach sportowych. Reprezentanci tego kraju zdobyli łącznie dwadzieścia dziewięć medali - dwanaście złotych, dziewięć srebrnych i osiem brązowych. Niemcy zajęły pierwsze miejsce w klasyfikacji medalowej.
Najmłodszym niemieckim zawodnikiem podczas ZIO 1998 była Sandra Schmitt (16 lat i 289 dni), a najstarszym - Jochen Behle (37 lat i 226 dni).
Wyniki reprezentantów Niemiec.
Biathlon.
Mężczyźni
Kobiety
Biegi narciarskie.
Mężczyźni
Kobiety
Bobsleje.
Mężczyźni
Curling.
Mężczyźni
Kobiety
Hokej na lodzie.
Mężczyźni
Kombinacja norweska.
Mężczyźni
Łyżwiarstwo figurowe.
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Kobiety
Saneczkarstwo.
Mężczyźni
Kobiety
Short track.
Mężczyźni
Kobiety
Skoki narciarskie.
Mężczyźni
Snowboard.
Mężczyźni
Kobiety

</doc>
<doc id="3168621" url="https://pl.wikipedia.org/wiki?curid=3168621" title="Madonna Jacoba Floreinsa">
Madonna Jacoba Floreinsa

Madonna Jacoba Floreinsa () – "sacra conversazione" niderlandzkiego malarza niemieckiego pochodzenia Hansa Memlinga.
Opis.
Obraz był prawdopodobnie samodzielną tablicą. Świadczy o tym umieszczenie na jednej przestrzeni postaci donatorów z rodziną skupionych wokół Madonny Tronującej. Powstał na zlecenie żony zamożnego kupca korzennego Jacoba Floreinsa brata Jana, fundatora "Tryptyku Floreins" z 1479 roku. Jacob zmarł w 1488 roku, obraz musiał powstać zaraz po tej dacie; wdowa namalowana została w stroju żałobnym. Dzieło pełniło funkcję obrazu kommemoracyjnego w prywatnej kaplicy rodowej w jednym z kościołów brugijskich.
Memling wykonał portret grupowy, rodzinny. Zgromadził siedmiu męskich członków rodu oraz dwanaście niewiast, wzorując się na kompozycji tablicy epitafijnej i kommemoratywnej Jana van Eycka pt. "Madonna kanonika van der Paele" oraz na własnej pracy znanej jako "Tryptyk Marii z Dzieciątkiem" z 1485 roku (obicie tronu Madonny jest niemal identyczne). Tradycyjnie w centrum znajduje się Madonna na tronie zwieńczonym czerwonym baldachimem, zdobionym złotymi haftami. U jej stóp rozłożony jest kolorowy dywan, w orientalne wzory. Na rękach Maryi siedzi Dzieciątko Jezus, błogosławiące Jacques’a Floreinsa, klęczącego po jego prawej stronie. Lewa ręka spoczywa na otwartym modlitewniku. Po obu stronach stoją patroni: Święty Jakub z prawej strony i Święty Dominik z lewej.
Proweniencja.
Obraz znajdował się w kolekcji hiszpańskiego oficera d’Armagnac stacjonującego w Burgos, w okresie istnienia I Cesarstwa Francuskiego. W 1878 roku został przekazany na rzecz muzeum Luwr w Paryżu.

</doc>
<doc id="3168623" url="https://pl.wikipedia.org/wiki?curid=3168623" title="Madonna z dzieciątkiem i św. Anną">
Madonna z dzieciątkiem i św. Anną



</doc>
<doc id="3168631" url="https://pl.wikipedia.org/wiki?curid=3168631" title="Typhula">
Typhula

Typhula (Pers.) Fr. (pałecznica) – rodzaj grzybów z rodziny pałecznicowatych ("Typhulaceae"). 
Systematyka i nazewnictwo.
Pozycja w klasyfikacji według Index Fungorum: "Typhulaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy nazwy naukowej: "Clavaria" ? "Typhula" Pers., "Cnazonaria" Corda, in Sturm, "Phacorhiza" Pers. 
Polską nazwę nadał Stanisław Chełchowski w 1898 r. W polskim piśmiennictwie mykologicznym należące do tego rodzaju gatunki opisywane były także jako macnik lub słupówka. 

</doc>
<doc id="3168632" url="https://pl.wikipedia.org/wiki?curid=3168632" title="Salzach (dopływ Saalbach)">
Salzach (dopływ Saalbach)

Salzach – rzeka w Badenii-Wirtembergii, Niemcy, prawy dopływ Saalbach.
Źródło rzeki znajduje się na wysokości 322 m n.p.m. na północ od miejscowości Maulbronn. Wypływa w kierunku wschodnim by po około 3,5 km skręcić na zachód, gdzie tuż przed Maulbronn tworzy niewielkie jezioro Tiefer, przepływa przez miasto będąc częścią fosy XII-wiecznego opactwa Maulbronn. Za miastem, po 7 km naturalne spiętrzenie wód tworzy jezioro Aalkistensee o powierzchni około 50 ha. Wokół niego i przyległych terenów utworzono rezerwat przyrody o tej samej nazwie należący do programu "Natura 2000". Dalej rzeka skręca na północ w kierunku Bretten, by tam zakończyć bieg w dopływie Renu – Saalbach.

</doc>
<doc id="3168634" url="https://pl.wikipedia.org/wiki?curid=3168634" title="Giovanni Paolo Zedda">
Giovanni Paolo Zedda

Giovanni Paolo Zedda (ur. 8 września 1947 w Ingurtosu) – włoski duchowny katolicki, biskup Iglesias w latach 2007-2022.
Życiorys.
Święcenia kapłańskie otrzymał 28 sierpnia 1971 i został inkardynowany do diecezji Ales-Terralba. Pracował przede wszystkim jako duszpasterz parafialny, był także m.in. rektorem seminarium w Villacidro oraz dyrektorem diecezjalnego centrum ds. duszpasterstwa powołań.
8 marca 2007 papież Benedykt XVI mianował go ordynariuszem diecezji Iglesias. Sakry biskupiej udzielił mu 13 maja 2007 biskup Antonino Orrù.
6 października 2022 papież Franciszek przyjął jego rezygnację z posługi biskupa Iglesias.

</doc>
<doc id="3168635" url="https://pl.wikipedia.org/wiki?curid=3168635" title="Dora Maria Kahlich-Koener">
Dora Maria Kahlich-Koener

Dora Maria Kahlich-Koener – austriacka antropolog prowadząca badania rasowe w czasie II wojny światowej.
Jak pracownik Uniwersytetu Wiedeńskiego, dr Dora Maria Kahlich-Koener prowadziła w czasie II wojny światowej wspólnie z dr Elfriede Fliehtmann z Sekcji Ras i Ludoznawstwa Instytutu Niemieckich Prac na Wschodzie badania rasowe rodzin żydowskich z tarnowskiego getta, na terenie okupowanej przez nazistów - Polski. W ramach dokumentacji badań powstał zbiór fotografii, odcisków palców i arkuszy pomiarowych przechowywany obecnie w Muzeum Historii Naturalnej w Wiedniu. Zbiór ten i badania dr Kahlich-Koener były omawiane między innymi podczas międzynarodowego sympozjum naukowego „Reassessing Nazi Human Experiments and Coerced Research, 1933-1945: New Findings, Interpretations and Problems” w dniach 4-7 lipca 2013 r., w Wadham College, w Oksfordzie. Badaniom rasowym prowadzonym na terenie Generalnego Gubernatorstwa, w tym pracom dr Kahlich-Koener poświęcono także film dokumentalny „Archiwum istnień” z 2009 r., w reż. Justyny Łuczaj-Salej. 
Badania rasowe prowadzonym przez dr Kahlich-Koener omawiane są też między innymi w takich publikacjach naukowych jak: "Od rasizmu do ludobójstwa: antropologia w Trzeciej Rzeszy" (Gretchen Engle Schafft; Wydawnictwo Uniwersytetu Jagiellońskiego, 2006) czy "Studying the Jew: Scholarly Antisemitism in Nazi Germany" (Alan E Steinweis; Harvard University Press).

</doc>
<doc id="3168639" url="https://pl.wikipedia.org/wiki?curid=3168639" title="NACRA Championship 2014">
NACRA Championship 2014

NACRA Championship 2014 – turniej z cyklu NACRA Championship, międzynarodowe zawody rugby union organizowane przez NACRA dla rozwijających się zespołów ze strefy NACRA, które odbywają się w dniach 10 maja–1 września 2014 roku.
W zawodach triumfowała reprezentacja Gujany w finale pokonując po dogrywce zespół "USA South".
Informacje ogólne.
Rozgrywki zostały przeprowadzone według całkowicie nowego systemu. Czternaście uczestniczących zespołów zostało podzielonych według rankingu na dwie hierarchicznie ułożone dywizje, a każda z nich została podzielona geograficznie na dwie grupy. Sześć najwyżej rozstawionych drużyn rywalizuje w ramach "Championship League" w dwóch trzyzespołowych grup systemem kołowym – zwycięzcy grup awansowali do finału rozgrywek, zespoły z trzecich miejsc trafiły do barażu o utrzymanie na tym poziomie rozgrywek. Niżej rozstawione reprezentacje rywalizowały w "Cup League", również systemem kołowym, w ramach dwóch czterozespołowych grup, a ich zwycięzcy awansowali do barażu o awans do wyższego poziomu rozgrywek. Gospodarzami spotkań barażowych byli zwycięzcy "Cup", natomiast finał "Championship" odbył się na boisku wyżej rozstawionego zespołu.

</doc>
<doc id="3168641" url="https://pl.wikipedia.org/wiki?curid=3168641" title="Marceli Niezgoda">
Marceli Niezgoda

Marceli Mateusz Niezgoda (ur. 12 września 1972 w Lublinie) – polski urzędnik państwowy i samorządowy oraz polityk, w latach 2011–2015 podsekretarz stanu w resortach związanych z rozwojem.
Życiorys.
Absolwent Akademii Rolniczej w Lublinie, na UMCS ukończył także podyplomowe studia poświęcone zarządzaniu funduszami strukturalnymi i prawa Unii Europejskiej. Pracował jako urzędnik samorządowy w Urzędzie Marszałkowskim Województwa Lubelskiego, zajmował tam stanowisko zastępcy dyrektora Departamentu Strategii i Rozwoju Regionalnego.
Został działaczem Polskiego Stronnictwa Ludowego, wiceprezesem zarządu wojewódzkiego i kandydatem tej partii m.in. w wyborach europejskich w 2014, parlamentarnych w 2015 i 2019 czy samorządowych w 2018.
Od 24 stycznia 2011 do 27 listopada 2013 był podsekretarzem stanu w Ministerstwie Rozwoju Regionalnego. Następnego dnia przeszedł na tożsame stanowisko w nowo utworzonym Ministerstwie Infrastruktury i Rozwoju. W listopadzie 2015 zakończył pełnienie funkcji wiceministra, w grudniu tegoż roku został dyrektorem Lubelskiej Agencji Wspierania Przedsiębiorczości, z której to funkcji został odwołany w styczniu 2019.

</doc>
<doc id="3168642" url="https://pl.wikipedia.org/wiki?curid=3168642" title="Robert Byrne">
Robert Byrne



</doc>
<doc id="3168643" url="https://pl.wikipedia.org/wiki?curid=3168643" title="Piłka (powiat gnieźnieński)">
Piłka (powiat gnieźnieński)

Piłka – osada leśna w Polsce położona w województwie wielkopolskim, w powiecie gnieźnieńskim, w gminie Witkowo. Siedziba Leśnictwa Piłka. Osada znajduje się w pobliżu jeziora Piłka, w okolicy kilku stawów. W pobliżu rośnie okazały wiąz polny (obw. 310 cm).
Nad jeziorem stoi zabytkowy młyn wodny z początku XX wieku, który obecnie pełni rolę obiektu o charakterze turystyczno-rekreacyjnym. W okolicy zabytkowego budynku leży stary cmentarzyk protestancki z XIX wieku, na którym pochowani są dawni zarządcy młyna. 
Osada jest na trasie szlaków rowerowych: czerwonego Szlaku Słowikowskiego, niebieskiego Urokliwe Doliny, zielonego Leśna Pętla Zachodnia.
Zobacz też: Piłka

</doc>
<doc id="3168646" url="https://pl.wikipedia.org/wiki?curid=3168646" title="Nifon (Criveanu)">
Nifon (Criveanu)

Nifon, imię świeckie Grigorie Criveanu (ur. 20 lutego 1889 w gminie Slătioara, zm. 14 czerwca 1970 w monasterze Cernica) – rumuński biskup prawosławny.
Życiorys.
W 1910 ukończył seminarium duchowne w Bukareszcie, zaś w 1914 – studia na wydziale teologii Uniwersytetu w Bukareszcie, gdzie był najlepszym absolwentem w swoim roczniku. Dwa lata później, po zawarciu związku małżeńskiego, został wyświęcony na kapłana i skierowany do pracy duszpasterskiej w cerkwi św. Łukasza w Bukareszcie. Po sześciu latach przeniesiono go do parafii w Popa Soare, gdzie rozwinął szeroką działalność, która zwróciła na niego uwagę biskupów Rumuńskiego Kościoła Prawosławnego i pozwoliła mu uzyskać stypendium na trzyletnie studia podyplomowe w Montpellier i w Paryżu. Nawiązał wówczas kontakty z czołowymi teologami zachodnimi. Po powrocie do Rumunii, jako autor szeregu publikacji teologicznych, uzyskał stanowisko dyrektora seminarium duchownego w Bukareszcie, gdzie był również wykładowcą.
W 1927, po przedwczesnej śmierci małżonki, Grigorie Criveanu wstąpił do monasteru Cernica i tam złożył wieczyste śluby mnisze z imieniem Nifon. W 1928 patriarcha Rumunii Miron mianował go przełożonym monasteru z godnością archimandryty. Jeszcze w tym samym roku został nominowany na biskupa pomocniczego eparchii Râmnic. Jego chirotonia biskupia odbyła się w roku następnym.
W eparchii Râmnic biskup Nifon szczególnie zajmował się podniesieniem poziomu nauczania w miejscowym seminarium duchownym oraz upowszechnianiem kultury prawosławnej poprzez druk broszur, kalendarzy i innych publikacji religijnych. Szczególną sławę zyskała jego praca pt. „Myśli i maksymy o życiu”, wielokrotnie wznawiana, także po śmierci biskupa Nifona. W 1933 objął katedrę Huşi.
W 1939 król Rumunii Karol II wydał dekret restytuujący metropolię Oltenii, funkcjonującą cztery wieki wcześniej. Metropolitą Oltenii miał być każdorazowo arcybiskup Krajowej, a znajdujący się w tym mieście sobór św. Dymitra uzyskał rangę katedry metropolitalnej. We wrześniu 1939 na pierwszego metropolitę Oltenii Święty Synod Rumuńskiego Kościoła Prawosławnego mianował biskupa Nifona. Jako metropolita Oltenii Nifon nadal prowadził aktywną pracę duszpasterską, szczególne starania czynił na rzecz kształcenia kapelanów szpitalnych i więziennych. W 1940 otworzył w Krajowej stołówkę dla 120 dzieci.
Antykomunistyczne poglądy metropolity Nifona i jego publiczne wypowiedzi w tym duchu sprawiły, że po objęciu władzy w Rumunii przez komunistów został on zmuszony do odejścia w stan spoczynku. Metropolita początkowo wyjechał do Scărişoary, odwiedzał także monastery, w których miał wielu zwolenników. Następnie zmuszono go do wyjazdu do Bukaresztu, gdzie pozwolono mu na służbę w monasterze Antyma. 22 maja 1949 w tymże klasztorze hierarcha wygłosił płomienne kazanie antykomunistyczne, po którym Securitate zmusiło go do wyjazdu do monasteru Cernica. Tam metropolita pozostał do końca życia i tam też został pochowany.

</doc>
<doc id="3168648" url="https://pl.wikipedia.org/wiki?curid=3168648" title="Petros Stefanu">
Petros Stefanu

Petros Stefanu (gr. Πέτρος Στεφάνου, "Pétros Stefánou"; ur. 17 sierpnia 1963 w Ermupoli) – grecki duchowny katolicki, biskup Syros i Milos oraz Santorini od 2014.
Życiorys.
Święcenia kapłańskie otrzymał 15 lipca 1995 i został inkardynowany do diecezji Syros i Milos. Był m.in. ekonomem diecezjalnym, pracownikiem centrów katechetycznych oraz sekretarzem kurialnej komisji ds. katechezy.
13 maja 2014 papież Franciszek mianował go ordynariuszem diecezji Syros i Milos oraz Santorini. Jednocześnie został administratorem apostolskim wakującej diecezji kreteńskiej. Sakry udzielił mu 2 lipca 2014 jego poprzednik - emerytowany biskup Syros - Frangiskos Papamanolis.

</doc>
<doc id="3168650" url="https://pl.wikipedia.org/wiki?curid=3168650" title="What Is Love (singel Exo)">
What Is Love (singel Exo)

What Is Love – singel grup EXO-K i EXO-M, wydany 30 stycznia 2012 roku przez wytwórnię SM Entertainment. Singel ukazał się w dwóch wersjach językowych: edycji koreańskiej EXO-K i mandaryńskiej EXO-M. Utwór promował minialbum "MAMA". Singel sprzedał się w Korei Południowej w nakładzie ponad egzemplarzy.
Promocja.
"What Is Love" został napisany przez Teddy'ego Riley, Yoo Young-jin, DOM i Richarda Garcia. Koreańska wersja została wykonana przez D.O. i Baekhyuna z podgrupy EXO-K, a mandaryńska przez Chena Lu Han z EXO-M. Teledyski piosenki ukazały się 30 stycznia 2012 na oficjalnym kanale YouTube wytwórni.
D.O. i Baekhyun jako pierwsi wykonali koreańską wersję utworu podczas przeddebiutowego showcase'u EXO 31 marca 2012 r. w Seulu, a 1 kwietnia mandaryńską wersję wykonali Chen i Lu Han podczas drugiego showcase'u w Pekinie.

</doc>
<doc id="3168651" url="https://pl.wikipedia.org/wiki?curid=3168651" title="Prins Willem-Alexanderbrug">
Prins Willem-Alexanderbrug

Prins Willem-Alexanderbrug – drogowy most wantowy nad rzeką Waal pomiędzy Echteld i Beneden-Leeuwen, w prowincji Geldria, w Holandii. Został otwarty w czerwcu 1974 roku. W 1996 roku zniesiono pobieranie opłat za przejazd. Przez most biegnie droga N323 mająca w tym miejscu po dwa pasy ruchu w każdą stronę, po obu stronach mostu znajdują się również ścieżki rowerowe. Całkowita długość mostu wynosi 1419 m, w tym 612 m stanowi część podwieszana. Ponieważ planowane początkowo przedłużenie drogi biegnącej przez most w kierunku południowym do Oss nie zostało zrealizowane, obiekt zyskał miano „mostu donikąd”.

</doc>
<doc id="3168652" url="https://pl.wikipedia.org/wiki?curid=3168652" title="Rhododendron tomentosum">
Rhododendron tomentosum



</doc>
<doc id="3168656" url="https://pl.wikipedia.org/wiki?curid=3168656" title="Nicola Di Bari">
Nicola Di Bari

Nicola Di Bari, właśc. Michele Scommegna (ur. 29 września 1940 w Zapponecie) – włoski wokalista i kompozytor, dwukrotny zwycięzca Festiwalu Piosenki Włoskiej w San Remo (w 1971 z piosenką „l cuore è uno zingaro” i w 1972 z piosenką „I giorni dell’arcobaleno”), reprezentant Włoch podczas 17. Konkursu Piosenki Eurowizji z utworem „I giorni dell'arcobaleno”, zwycięzca konkursu telewizyjnego "Canzonissima" w sezonie 1971–1972 z piosenką „Chitarra suona più piano”.
Śpiewa po włosku i hiszpańsku, który uważa za swój drugi język. Jest obecny na włoskich listach przebojów począwszy od wydanego w 1964 roku singla „Amore ritorna a casa”. W latach 80. koncertował dużo w krajach Ameryki Południowej, gdzie zdobył równie mocną pozycję, jak w swojej ojczyźnie.
Życiorys.
Lata 50., 60. i 70..
Michele Scommegna w wieku dziesięciu lat został zapisany przez ojca do Istituto Arcivescovile Sacro Cuore di Manfredonia. Po zakończeniu edukacji i powrocie do rodzinnego domu postanowił zostać piosenkarzem. Zaczął uczestniczyć w niewielkich, regionalnych festiwalach, takich jak Festival di Jesi, La Caravella dei successi i Castrocaro. W 1958 roku przeniósł się do Mediolanu, ówczesnego centrum włoskiej muzyki rozrywkowej i siedziby głównych włoskich wytwórni fonograficznych. Nagrał kilka singli dla wytwórni SAAR, które jednak nie zdobyły powodzenia. W 1964 roku wydał singel „Amore ritorna a casa”, który, zaprezentowany na festiwalu "Cantagiro", zapoczątkował jego udaną karierę artystyczną. W 1965 roku Di Bari zadebiutował na Festiwalu Piosenki Włoskiej w San Remo, gdzie w parze z Genem Pitneyem wykonał utwór „Amici miei”, która zdobyła drugie miejsce. Z tym samym wykonawcą uczestniczył również w kolejnych festiwalach: w 1966 roku z piosenką „Lei mi aspetta” i w 1967 – z „Guardati alle spalle”. 21 grudnia 1967 roku ożenił się z Agnese Girardello, a rok później podpisał kontrakt z wytwórnią RCA. W 1970 roku wystąpił na festiwalu w San Remo, prezentując w parze z duetem Ricchi e Poveri utworem „La prima cosa bella”, który zajął drugie miejsce. W kolejnych latach Di Bari wygrał festiwal: w 1971 roku z piosenką „l cuore è uno zingaro”, wykonaną w parze z Nadą, a rok później z utworem „I giorni dell’arcobaleno”, z którym reprezentował Włoch podczas 17. Konkursu Piosenki Eurowizji, zajmując ostatecznie szóste miejsce.
W sezonie 1971–1972 wygrał konkurs telewizyjny "Canzonissima", śpiewając piosenkę „Chitarra suona più piano”. W 1972 roku wystąpił jako aktor w filmie "Torino nera" Carla Lizzaniego, komponując również do niego ścieżkę dźwiękową. Zaczął zdobywać popularność poza granicami Włoch, a zwłaszcza w Ameryce Łacińskiej, gdzie nagrywał swoje piosenki w języku hiszpańskim. Dużym powodzeniem w Ameryce Południowej cieszył się jego album "Lei mia" wydany w 1977 roku.
Lata 80. i późniejsze.
W 1981 artysta wydał album pt. "Passo dopo passo", a pochodzący z niego singiel „Giuro”, okazał się sukcesem w wersji hiszpańskiej. W kolejnych latach Nicola di Bari ograniczył działalność artystyczną, poświęcając uwagę rodzinie. W latach 1985–1995 odbywał międzynarodową trasę koncertową, wystąpił w Kanadzie, Ameryce Południowej, Japonii i Australii. W przerwach między koncertami występował też w telewizji. Pochodzący z albumu "Innamorarsi" singel „Rosa” okazał się kolejnym sukcesem artysty na południowoamerykańskich listach przebojów. W kolejnych latach ukazały się kompilacje najlepszych utworów artysty. Lata 1998–2010 upłynęły pod znakiem realizacji nowych projektów i koncertów we Włoszech i za granicą.

</doc>
<doc id="3168658" url="https://pl.wikipedia.org/wiki?curid=3168658" title="Hughes Turner Project">
Hughes Turner Project

Hughes Turner Project – zespół rockowy utworzony w 2001 roku przez brytyjskiego wokalistę i basistę Glenna Hughesa oraz amerykańskiego gitarzystę i wokalistę Joe Lynn Turnera. 
Debiutancki album grupy pt. "HTP" ukazał się 6 lutego 2002 roku nakładem wytwórni muzycznej MTM Music. W pracach nad płytą poza Turnerem i Hughesem uczestniczyli gitarzysta JJ Marsh, perkusista Shane Gaalaas oraz klawiszowiec Vince DiCola. Gościnnie wystąpili ponadto Paul Gilbert, John Sykes, oraz Akira Kajiyama. Debiut cieszył się największą popularnością w Japonii, gdzie uplasował się na 32. miejscu tamtejszej listy przebojów (Oricon).
W sierpniu 2002 roku do sprzedaży trafił jedyny album koncertowy zespołu zatytułowany "Live In Tokyo". Występ odbył się z udziałem japońskich muzyków: gitarzystą Akirą Kajiyama, perkusistą Yoshihiro Kudo oraz keyboardzistą Toshio Egawą. Płyta odniosła niewielki sukces plasując się na 98. miejscu zestawienia Oricon. rok później, 23 września został wydany drugi, ostatni album Hughes Turner Project zatytułowany "HTP 2". Materiał został nagrany z udziałem perkusisty Shane'a Gaalaasa oraz keyboardzisty Eda Rotha. W sesji nagraniowej ponownie uczestniczył także gitarzysta JJ Marsh. Wśród gości na albumie znaleźli się natomiast Steve Vai, Jeff Kollman oraz Chad Smith. Wydawnictwo było promowane podczas trasy koncertowej obejmującej Japonię, Rosję oraz Europę.
W 2004 roku grupa została rozwiązana na rzecz innych projektów. Pochodną Hughes Turner Project była utworzona w 2004 roku krótkotrwała formacja Michael Men Project, firmowana nazwiskiem rosyjskiego basisty Michaela Mena, a w której brali udział zarówno Turner jak i Hughes.

</doc>
<doc id="3168659" url="https://pl.wikipedia.org/wiki?curid=3168659" title="Sendai Stadium">
Sendai Stadium



</doc>
<doc id="3168660" url="https://pl.wikipedia.org/wiki?curid=3168660" title="Hitachi Kashiwa Football Stadium">
Hitachi Kashiwa Football Stadium



</doc>
<doc id="3168663" url="https://pl.wikipedia.org/wiki?curid=3168663" title="Centrum badawcze Cadarche">
Centrum badawcze Cadarche



</doc>
<doc id="3168668" url="https://pl.wikipedia.org/wiki?curid=3168668" title="Centrum badawcze Cadarache">
Centrum badawcze Cadarache

Centrum badawcze Cadarache (fr. Centre d’études nucléaires de Cadarche, CENC) – francuskie centrum badań nad energetyką jądrową należące do Commissariat à l'energie atomique et aux énergies alternatives (komisji energii atomowej), utworzone w 1959 roku. W 2005 ośrodek został wybrany na miejsce budowy ITER – największego badawczego reaktora termojądrowego.
Położone jest w gminie Saint-Paul-lès-Durance, na południu regionu Prowansja-Alpy-Lazurowe Wybrzeże, około 60 km na północny wschód od Marsylii.
Cadarache jest jednym z największych ośrodków badań jądrowych w Europie, mieszczącym 21 stałych instalacji jądrowych, w tym reaktory jądrowe (np. Pegase, Rapsodie), przechowalniki odpadów jądrowych, placówki przetwarzania materiałów jądrowych. Zatrudnia około 4500 osób i ok. 350 studentów i współpracowników zagranicznych.

</doc>
<doc id="3168677" url="https://pl.wikipedia.org/wiki?curid=3168677" title="Ludwik Rządkowski">
Ludwik Rządkowski

Ludwik Rządkowski (ur. 16 sierpnia 1885 w Przechowie, zamordowany w 1939 w Poznaniu) – chemik, encyklopedysta, powstaniec wielkopolski.
Życiorys.
Ludwik Rządkowski urodził się w rodzinie budowniczego Ignacego i Marii z domu Bogucka. W chełmskim gimnazjum, do którego uczęszczał, należał do Towarzystwa Filomatów, za co w 1901 roku wyrokiem sądu niemieckiego w Toruniu ukarano go 3-tygodniowym więzieniem, a rok później wydalono z gimnazjum. Wówczas wyjechał do Włoch, gdzie w Ivrea w 1904 roku ukończył gimnazjum. Na uniwersytetach w Turynie, Rzymie i Kijowie studiował chemię, farmację i sztuki piękne. W 1909 ukończył studia powracając na Pomorze, a następnie we Wrocławiu w niemieckim 11 pułku piechoty odbył służbę wojskową. Na Uniwersytecie Berlińskim w 1910 w zakresie chemii uzyskał doktorat, pracując jako asystent. Uczestnik rewolucji listopadowej 1918 roku w Berlinie, a 10 grudnia tegoż roku przyjechał do Poznania, a następnie wyjechał do Wrześni obejmując tam dowodzenie kompanią Służby Straży i Bezpieczeństwa. W nocy z 24 na 25 grudnia brał czynny udział w akcji zdobycia broni we wrzesińskich koszarach pruskiego 46 pułku piechoty. 28 grudnia dowodził kompanią, która udała się do koszar i rozbroiła 150 niemieckich żołnierzy, co umożliwiło pertraktacje z niemieckim dowództwem. W rezultacie ok. godz. 10:00 niemiecki dowódca podpisał dokument kapitulacji, co oznaczało przejęcie miasta przez stronę polską. 31 grudnia z wrzesińskim oddziałem walczył pod Zdziechową, a 8 stycznia 1919 walczył o Szubin. Po powrocie został komendantem powiatu średzkiego i w Środzie Wielkopolskiej komendantem wojskowej komendy obwodowej. Walczył z oddziałami baonu średzkiego powstania na froncie północnym. W styczniu 1920 z pułkiem grudziądzkim Armii Wielkopolskiej zajął Grudziądz. W sierpniu 1920 organizował na Pomorze Gdańskie komitety obrony narodowej. Pracownik prywatnego laboratorium chemicznego w Poznaniu od 1922, a następnie w wydawnictwie F. Krajny był od 1926 redaktorem naukowym. W 1929 pracował w dwutygodniku „Rynek Papierniczy” na stanowisku naczelnego redaktora. Zamieszkał w 1932 w Starym Puszczykowie, a później w Mosinie prowadząc tam prywatne laboratorium chemiczne produkujące dla zwierząt środki lecznicze oraz olejki do pieczywa. W Poznaniu w Zarządzie Głównym Związku Powstańców Wielkopolskich był jego członkiem. Kilkakrotny zakładnik wojsk niemieckich w 1939, a 20 września 1939 aresztowano go i wywieziono do Poznania. Przesłuchiwany był w gestapo, a następnie osadzony w Forcie VII i tam zamordowany.
Twórczość.
Opublikował np. "Wielkopolska pod władzą Rad Robotników i Żołnierzy" oraz "Naczelnej Rady Ludowej w r. 1918–1919" opublikowanych w Środzie w 1934. Dzięki swojej wiedzy o chemii i farmacji w 1932 roku opracował "Encyklopedię drogistowską", publikując jej kilka zeszytów. W pisanej "Encyklopedii farmaceutycznej", był w latach 1935–1939 jej współautorem i redaktorem naczelnym.
Życie osobiste.
Jego żoną była Jadwiga Grząślewicz, nie posiadali dzieci.

</doc>
<doc id="3168679" url="https://pl.wikipedia.org/wiki?curid=3168679" title="Struthio">
Struthio

Struthio – rodzaj dużego ptaka z rodziny strusiów (Struthionidae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała samic 175–190 cm, samców 210–275 cm; masa ciała samic 90–110 kg, samców 100–156 kg.
Systematyka.
Podział systematyczny.
Do rodzaju należą następujące gatunki:
a także gatunki wymarłe, w tym:

</doc>
<doc id="3168680" url="https://pl.wikipedia.org/wiki?curid=3168680" title="Postępowanie likwidacyjne">
Postępowanie likwidacyjne



</doc>
<doc id="3168681" url="https://pl.wikipedia.org/wiki?curid=3168681" title="Lista stadionów piłkarskich w Japonii">
Lista stadionów piłkarskich w Japonii

Lista stadionów piłkarskich w Japonii składa się z obiektów drużyn znajdujących się w J-League Division 1 (I poziomie ligowym Japonii) oraz J-League Division 2 (II poziomie ligowym Japonii). Na najwyższym poziomie rozgrywkowym znajduje się 18 drużyn oraz na drugim poziomie 22 drużyn, których stadiony zostały przedstawione w poniższej tabeli według kryterium pojemności, od największej do najmniejszej. Tabela uwzględnia również miejsce położenia stadionu (miasto oraz region), klub do którego obiekt należy oraz rok jego otwarcia lub renowacji.
Do listy dodano również stadiony o pojemności powyżej 20 tys. widzów, które są areną domową drużyn z niższych lig lub obecnie w ogóle nie rozgrywano mecze piłkarskie.
Na 10 stadionach z listy: Kashima Stadium w Ibaraki, International Stadium w Jokohamie, Wing Stadium w Kobe, Miyagi Stadium w Rifu, Big Swan Stadium w Niigacie, Ōita Stadium w Ōita, Nagai Stadium w Osace, Saitama Stadium w Saitamie, Sapporo Dome w Sapporo oraz Shizuoka Stadium w Shizuoce zostały rozegrane Mistrzostwa Świata w Piłce Nożnej 2002, które wspólnie z Japonią organizowała Korea Południowa. Na International Stadium w Jokohamie został rozegrany finał tych mistrzostw.
Legenda:
 – stadiony w budowie lub przebudowie
 – stadiony zamknięte lub zburzone

</doc>
<doc id="3168683" url="https://pl.wikipedia.org/wiki?curid=3168683" title="Fedimus kamczacki">
Fedimus kamczacki



</doc>
<doc id="3168685" url="https://pl.wikipedia.org/wiki?curid=3168685" title="Jochen Behle">
Jochen Behle

Jochen Behle (ur. 7 lipca 1960 w Korbach) – niemiecki biegacz narciarski, zawodnik klubu SC Monte Kaolino Hirschau.
Kariera.
Po raz pierwszy w zawodach Pucharu Świata Jochen Behle pojawił się 16 stycznia 1982 roku w Le Brassus, zajmując ósme miejsce w biegu na 15 km stylem klasycznym. Tym samym już w swoim debiucie zdobył pierwsze pucharowe punkty. Pierwsze podium wywalczył nieco ponad dwa miesiące później, 19 marca 1982 roku w Štrbskim Plesie, gdzie był trzeci na tym samym dystansie. Wyprzedzili go jedynie Harri Kirvesniemi Finlandii oraz Szwed Thomas Wassberg. Behle jeszcze czterokrotnie stawał na podium zawodów PŚ: 10 grudnia 1983 roku w Reit im Winkl i 19 grudnia 1989 roku w Salt Lake City był trzeci na 15 km stylem klasycznym, 25 lutego 1990 roku w Reit im Winkl zajął trzecie miejsce na dystansie 30 km techniką dowolną, a 17 grudnia 1989 roku w Calgary zwyciężył w biegu na 50 km klasykiem. Było to jego jedyne zwycięstwo w zawodach tej rangi. Najlepsze wyniki osiągał w sezonie 1989/1990, który ukończył na czwartej pozycji w klasyfikacji generalnej. Do zajmującego trzecie miejsce w klasyfikacji Norwega Bjørna Dæhlie Niemiec stracił 30 punktów.
W 1980 roku wziął udział w igrzyskach olimpijskich w Lake Placid, zajmując czwarte miejsce w sztafecie i dwunaste w biegu na 15 km. Startował także na pięciu kolejnych igrzyskach, indywidualnie najlepszy wynik osiągając podczas igrzyskach w Lillehammer w 1994 roku, gdzie był jedenasty w biegu na 10 km klasykiem. Na tych samych igrzyskach zajął też ponownie czwarte miejsce w sztafecie. Kilkakrotnie startował na mistrzostwach świata, zajmując między innymi szóste miejsce w biegu na 10 km techniką klasyczną podczas mistrzostw świata w Falun w 1993 roku oraz szóste na dystansie 15 km techniką dowolną na mistrzostwach świata w Lahti cztery lata wcześniej. W 1998 roku zakończył karierę.
Po zakończeniu kariery został trenerem. W latach 1994–1999 jego żoną była niemiecka biathlonistka Petra Behle. Podczas Zimowych Igrzysk Olimpijskich 1998 w Nagano Jochen Behle był chorążym reprezentacji Niemiec.

</doc>
<doc id="3168686" url="https://pl.wikipedia.org/wiki?curid=3168686" title="Rafał Fibor">
Rafał Fibor

Rafał Fibor (ur. 21 marca 1959) – były polski kolarz. Należał do Tramwajarza Łódź. Największe sukcesy odnosił w latach osiemdziesiątych XX wieku.
Sukcesy.
Zwycięstwo w kryterium ulicznym XI Stomilowskiego Wyścigu Kolarskiego (Dębica 1 czerwca 1980 roku).

</doc>
<doc id="3168690" url="https://pl.wikipedia.org/wiki?curid=3168690" title="Chińskie Towarzystwo Taoistyczne">
Chińskie Towarzystwo Taoistyczne

Chińskie Towarzystwo Taoistyczne () – oficjalnie zarejestrowany taoistyczny związek wyznaniowy w Chińskiej Republice Ludowej. Podporządkowany jest kontroli państwowej.
Towarzystwo zostało powołane do życia w 1957 roku. Było to pierwsze w historii Chin ogólnokrajowe zrzeszenie taoistyczne, obejmujące swoim zasięgiem wszystkie odłamy tej religii. Organizacja znacznie ucierpiała w trakcie kampanii przeciwko prawicowcom (której ofiarą padł m.in. jej pierwszy przewodniczący, Yue Chongdai) i całkowicie rozbita podczas antyreligijnych prześladowań okresu rewolucji kulturalnej. Odrodzenie Chińskiego Towarzystwa Taoistycznego nastąpiło po 1979 roku. Współcześnie organizacja ta posiada szereg lokalnych oddziałów w całych Chinach i sprawuje nadzór nad życiem religijnym taoistów w ChRL.
Siedziba Chińskiego Towarzystwa Taoistycznego mieści się w Świątyni Białego Obłoku w Pekinie.

</doc>
<doc id="3168691" url="https://pl.wikipedia.org/wiki?curid=3168691" title="Quantum of Solace (ścieżka dźwiękowa)">
Quantum of Solace (ścieżka dźwiękowa)

Quantum of Solace: Original Motion Picture Soundtrack – ścieżka dźwiękowa do filmu "007 Quantum of Solace" w reżyserii Marca Forstera wydana 17 października 2008 roku. Album zawiera muzykę skomponowaną przez Davida Arnolda. Jest to piąta ścieżka dźwiękowa, którą skomponował David Arnold do filmów o Jamesie Bondzie. David Arnold skomponował muzykę do filmu po przeczytaniu scenariusza.

</doc>
<doc id="3168696" url="https://pl.wikipedia.org/wiki?curid=3168696" title="Convent">
Convent

Convent – jednostka osadnicza w Stanach Zjednoczonych, w stanie Luizjana, siedziba administracyjna parafii St. James.

</doc>
<doc id="3168698" url="https://pl.wikipedia.org/wiki?curid=3168698" title="Device">
Device



</doc>
<doc id="3168699" url="https://pl.wikipedia.org/wiki?curid=3168699" title="Dove Christian Fellowship">
Dove Christian Fellowship

Dove Christian Fellowship – protestanckie wyznanie zielonoświątkowe założone przez mennonickiego pastora młodzieżowego Larry’ego Kreider w 1978 r., w hrabstwie Lancaster, w Pensylwanii, w Stanach Zjednoczonych. Nazwa kościoła DOVE to akronim od: "Declaring Our Victory [in] Emanuel" (Ogłaszanie naszego zwycięstwa w Emanuelu). Kościół opiera się na domowych zgromadzeniach nazywanych „kościołami komórkowymi”, prowadzonych przez świeckich przywódców. Głównym celem kościoła jest dotarcie z Ewangelią do społeczeństwa poza Kościołem. 
Historia.
Kościół został zapoczątkowany na bazie przebudzenia duchowego wśród młodzieży. W ciągu pierwszych dziesięciu lat kościół Dove Christian Fellowship wzrósł do ponad 2000 wiernych rozsianych po całym regionie siedmiu hrabstw Pensylwanii. Spotkania odbywały się w ponad 100 małych grupach w ciągu tygodnia, oraz w niedzielę rano w ośmiu większych zgromadzeniach. W ciągu 20 lat Dove Christian Fellowship rośnie z trzech kościołów komórkowych z 25 członkami do sieci ponad 80 kościołów komórkowych na pięciu kontynentach z ponad 20 000 członków. Kościół rozprzestrzenił się poza granice stanu i państwa na inne kontynenty i obecnie obejmuje około 200 małych zgromadzeń i sieci opartych na kościołach domowych w wielu krajach świata, w tym: Stany Zjednoczone, Barbados, Brazylia, Bułgaria, Kanada, Gwatemala, Haiti, Indie, Kenia, Holandia, Nowa Zelandia, Peru, Filipiny, Rwanda, Szkocja, Południowa Afryka i Uganda.

</doc>
<doc id="3168700" url="https://pl.wikipedia.org/wiki?curid=3168700" title="Chińskie Stowarzyszenie Buddyjskie">
Chińskie Stowarzyszenie Buddyjskie

Chińskie Stowarzyszenie Buddyjskie () – oficjalnie zarejestrowany buddyjski związek wyznaniowy w Chińskiej Republice Ludowej, podporządkowany kontroli państwa. Sprawuje nadzór nad życiem religijnym chińskich buddystów, zarówno klasztornym jak i świeckim. Jego siedziba mieści się w świątyni Guangji w Pekinie.
Organizacja została założona w 1953 roku. Nawiązywała do przedwojennych postulatów utworzenia ogólnokrajowego stowarzyszenia buddyjskiego, związanych z kręgami mnicha-reformatora Taixu (1890-1947). W okresie prześladowań religijnych okresu rewolucji kulturalnej Chińskie Stowarzyszenie Buddyjskie zostało rozbite; reaktywowano je oficjalnie w 1980 roku.
W 2006 roku z inicjatywy Chińskiego Stowarzyszenia Buddyjskiego odbył się Światowy Zjazd Buddystów, pierwsza od czasu utworzenia ChRL międzynarodowa konferencja religijna w Państwie Środka.

</doc>
<doc id="3168702" url="https://pl.wikipedia.org/wiki?curid=3168702" title="Józef Rzóska">
Józef Rzóska

Józef Rzóska (ur. 16 marca 1897 w Kamienieńcu, zm. 5 marca 1973 w Poznaniu) – polski ekonomista, działacz społeczny, poseł na Sejm, żołnierz armii niemieckiej i plutonowy Wojska Polskiego II RP, kawaler Orderu Virtuti Militari.
Życiorys.
Urodził się w rodzinie Alberta, nauczyciela, i Marii z domu Borzyszkowskiej. Był starszym bratem Juliana (1900–1984). Uczęszczał do Gimnazjum Marii Magdaleny w Poznaniu. Od 1912 był członkiem drużyny skautowej, a od 1913 należał do drużyny strzeleckiej. Będąc uczniem należał do Towarzystwa Tomasza Zana. W związku z zaangażowaniem w prace Towarzystwa i tajną naukę języka polskiego został relegowany z gimnazjum. Przeniósł się do szkoły w Głogowie gdzie zdobył maturę 16 stycznia 1915. 20 stycznia 1915 został wcielony do armii niemieckiej w której walczył na froncie zachodnim w latach 1915–1918. Był organizatorem i uczestnikiem powstania wielkopolskiego. Uczestnik walk I i III powstania śląskiego oraz plebiscytu na Górnym Śląsku, gdzie nosił pseudonim „Jan Lorch”. Na początku 1920 rozpoczął studia ekonomiczno–polityczne na Uniwersytecie Poznańskim. W 1920 wstąpił też ochotniczo do Wojska Polskiego. Jako kapral został przydzielony do 11 baterii, III dywizjonu 14 pułku artylerii Wkpl. z którym brał udział w wojnie polsko-bolszewickiej. Odznaczył się szczególnie w walkach pod Grodnem, gdzie jako obserwator artyleryjski, pod silnym ogniem naprawiał i rozwijał łączność pomiędzy bateriami 14 pap. Jego działania umożliwiły skuteczny ogień polskiej artylerii wspierającej piechotę. Za ten czyn został odznaczony Krzyżem Srebrnym Orderu Virtuti Militari. 
Wojnę zakończył w Dywizji Ochotniczej. Po zakończeniu walk kontynuował studia ekonomiczno–polityczne na Uniwersytecie Poznańskim (1920–1923) oraz w Danii. W 1925 na podstawie pracy „Niemieckie cła zbożowe” uzyskał stopień doktora. W Poznaniu i Toruniu w latach 1923–1930 pracował w administracji samorządowej i państwowej. Starosta powiatowy od 1930 do 1933 w Chojnicach, a następnie w Poznaniu w latach 1933–1939 pracował w Zakładzie Ubezpieczeń Wzajemnych. Prowadził równocześnie na UP zajęcia z zakresu ubezpieczeń i spółdzielczości, a w Akademii Handlowej od 1938 roku. Poseł na sejm w latach 1930–1935.
W 1939 został wysiedlony do Generalnej Guberni, gdzie działał w Armii Krajowej redagując gazetki i prowadząc tajne nauczanie.
Będąc zastępcą profesora kierował Katedrą Organizacji Przedsiębiorstw od 1945 roku, a trzy lata później w Poznaniu Katedrą Ubezpieczeń Akademii Handlowej. W Sopocie wykładał również w Wyższej Szkole Handlu Morskiego i w Szczecinie w Akademii Handlowej. Od 1951 do 1956 pracował w różnych przedsiębiorstwach. W roku 1951 został represyjnie usunięty z uczelni i prześladowany przez UB. W 1956 roku został reaktywowany jako zastępca profesora i kierował w Poznaniu Katedrą Ubezpieczeń WSE. Na emeryturę przeszedł w roku 1962 z przyczyn politycznych. Jego dziełem było wydanie kilku prac z zakresu polityki ekonomicznej, ubezpieczeń i organizacji przedsiębiorstw.
Zmarł 5 marca 1973 w Poznaniu i został pochowany na cmentarzu Górczyńskim (kwatera IIIL-2-25).
Życie prywatne.
Żonaty z Haliną Meissner, z którą miał trzy córki: Elżbietę (ur. 1935), Magdalenę (ur. 1936) i Katarzynę (ur. 1941).

</doc>
<doc id="3168708" url="https://pl.wikipedia.org/wiki?curid=3168708" title="Chińskie Stowarzyszenie Islamskie">
Chińskie Stowarzyszenie Islamskie

Chińskie Stowarzyszenie Islamskie () – oficjalnie zarejestrowany muzułmański związek wyznaniowy w Chińskiej Republice Ludowej, podporządkowany kontroli państwa. Jego siedziba mieści się w Pekinie.
Organizacja została powołana w 1953 roku i objęła nadzór nad życiem religijnych chińskich muzułmanów, zamieszkujących głównie region Xinjiang. Rozbita w okresie prześladowań religijnych okresu rewolucji kulturalnej, odrodziła się po 1979 roku. Współcześnie Chińskie Stowarzyszenie Islamskie odpowiedzialne jest za nadzór nad meczetami w Państwie Środka, druk Koranu i literatury religijnej oraz organizację corocznych pielgrzymek do Mekki.

</doc>
<doc id="3168709" url="https://pl.wikipedia.org/wiki?curid=3168709" title="Will Hunt">
Will Hunt

William Martin "Will" Hunt (ur. 5 września 1971 w Gainesville w stanie Floryda) – amerykański perkusista, muzyk sesyjny.
Will Hunt znany jest przede wszystkim z występów w amerykańskim zespole rockowym Evanescence. W zespole grał w 2007 i 2009 roku jako muzyk koncertowy. W 2010 roku został oficjalnym członkiem tejże formacji. Wcześniej był członkiem zespołów Crossfade, Dark New Day, Eye Empire, Methods of Mayhem oraz Skrape. W latach 2010-2011 grał w zespole Black Label Society. Natomiast od 2013 roku współtworzy koncertowy skład grupy Device. Jako muzyk koncertowy współpracował również z takimi zespołami i wykonawcami jak: Bloodsimple, Mötley Crüe, Staind, Static-X oraz Tommy Lee.
Muzyk jest endorserem instrumentów firm Pearl, Zildjian oraz Vater.

</doc>
<doc id="3168710" url="https://pl.wikipedia.org/wiki?curid=3168710" title="Aliabad-e Dża’inak">
Aliabad-e Dża’inak

Aliabad-e Dża’inak (pers. علي ابادجايينک) – wieś w południowym Iranie, w ostanie Buszehr. W 2006 roku miejscowość liczyła 641 mieszkańców w 151 rodzinach.

</doc>
<doc id="3168712" url="https://pl.wikipedia.org/wiki?curid=3168712" title="David Boaz">
David Boaz

David Boaz (ur. 29 sierpnia 1953 w Mayfield, Kentucky) – amerykański komentator polityczny i ekonomiczny, publicysta, autor książek o tematyce społeczno-politycznej oraz wicedyrektor wykonawczy w Cato Institute. Jego artykuły pojawiały się w takich gazetach jak: The Wall Street Journal"," the New York Times"," the Washington Post"," Los Angeles Times", "National Review oraz Slate.
Kariera.
Swoją karierę zaczął niedługo po studiach jako dyrektor projektów w Young America's Foundation, rok później został redaktorem New Guard, gazety wydawanej przez tęże organizację. W 1978 zarządzał kampanią wyborczą Edwarda Clarka, startującego wtedy na gubernatora Kalifornii. Tego samego roku rozpoczął pracę jako dyrektor wykonawczy w radzie do spraw konkurencyjności gospodarki, już w Cato Institue. Podczas wyborów prezydenckich w 1980, ponownie pomagał Edwardowi Clarkowi, tym razem jako kierownik badań. W 1981 został wicedyrektor od public affairs, a następnie w 1989 awansował na stanowisko wicedyrektora wykonawczego, które piastuje do dzisiaj.
Jest autorem książki "Libertarianism: A Primer", opublikowanej w 1997 roku przez Free Press i opisane w Los Angeles Times jako „dobrze opracowany manifest libertariańskich idei”. Jest także redaktorem książki "The Libertarian Reader" i współwydawcą "Cato Handbook for Congress" i "Cato Handbook on Policy". Często poruszanymi przez niego tematami są wolny wybór edukacji, rozrost władzy rządu, legalizacja narkotyków a także wzrost popularności libertarianizmu.
Edukacja i życie prywatne.
Ukończył Mayfield High School w Mayfield, w 1971. Następnie studiował na Vanderbilt University, gdzie obronił licencjat z historii w 1975. Aktualnie mieszka w Waszyngtonie.

</doc>
<doc id="3168717" url="https://pl.wikipedia.org/wiki?curid=3168717" title="Naz Aydemir">
Naz Aydemir



</doc>
<doc id="3168720" url="https://pl.wikipedia.org/wiki?curid=3168720" title="Bahar Toksoy">
Bahar Toksoy



</doc>
<doc id="3168721" url="https://pl.wikipedia.org/wiki?curid=3168721" title="Rafsandżan">
Rafsandżan

Rafsandżan (perski: رفسنجان) – miasto w środkowym Iranie, w ostanie Kerman. W 2006 roku miasto liczyło 136 388 mieszkańców w 33 489 rodzinach. Znajdują się w nim 3 uniwersytety. Okolice są głównym centrum irańskich upraw orzeszków pistacjowych.

</doc>
<doc id="3168730" url="https://pl.wikipedia.org/wiki?curid=3168730" title="Niemcy na Zimowych Igrzyskach Olimpijskich 1994">
Niemcy na Zimowych Igrzyskach Olimpijskich 1994

Reprezentacja Niemiec na Zimowych Igrzyskach Olimpijskich 1994 liczyła 112 zawodników - 79 mężczyzn i 33 kobiety, którzy wystąpili w jedenastu dyscyplinach sportowych. Reprezentanci tego kraju zdobyli łącznie dwadzieścia cztery medale - dziewięć złotych, siedem srebrnych i osiem brązowych. Niemcy zajęły trzecie miejsce w klasyfikacji medalowej.
Najmłodszym niemieckim zawodnikiem podczas ZIO 1994 była Tanja Szewczenko (16 lat i 213 dni), a najstarszym - Rudi Lochner (40 lat i 328 dni).
Wyniki reprezentantów Niemiec.
Biathlon.
Mężczyźni
Kobiety
Biegi narciarskie.
Mężczyźni
Bobsleje.
Mężczyźni
Hokej na lodzie.
Mężczyźni
Kombinacja norweska.
Mężczyźni
Łyżwiarstwo figurowe.
Kobiety
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3168735" url="https://pl.wikipedia.org/wiki?curid=3168735" title="Roman Bürki">
Roman Bürki

Roman Bürki (ur. 14 listopada 1990 w Münsingen) – szwajcarski piłkarz, występujący na pozycji bramkarza w amerykańskim klubie St. Louis City SC 2. Były reprezentant Szwajcarii, znalazł się w kadrze na Mistrzostwa Świata 2014.
Życiorys.
Kariera klubowa.
Wychowanek szwajcarskich klubów FC Münsingen i BSC Young Boys. W latach 2008–2013 był zawodnikiem BSC Young Boys ze Swiss Super League, skąd wypożyczony był do: FC Thun i FC Schaffhausen ze Swiss Challenge League oraz Grasshopper Club Zürich. Następnie grał w Grasshopper Club Zürich i SC Freiburg.
14 czerwca 2015 podpisał kontrakt z niemieckim klubem Borussia Dortmund, występującym w Bundeslidze. W lipcu 2022 roku, Burki podpisał kontrakt z amerykańskim klubem St. Louis City SC 2, występującym w lidze MLS Next Pro, na trzecim szczeblu rozgrywek w Stanach Zjednoczonych. 
Kariera reprezentacyjna.
Reprezentant Szwajcarii w kategoriach: U-18, U-19, U-20 i U-21.
W seniorskiej reprezentacji Szwajcarii zadebiutował 18 listopada 2014 na stadionie miejskim (Wrocław, Polska) w zremisowanym 2:2 meczu towarzyskim z Polską.

</doc>
<doc id="3168738" url="https://pl.wikipedia.org/wiki?curid=3168738" title="Ireneusz (Popa)">
Ireneusz (Popa)

Ireneusz, imię świeckie Ion Popa (ur. 16 listopada 1957 w Spinu) – rumuński biskup prawosławny.
Życiorys.
Syn Gheorghe'a i Marii Popa. Posłusznikiem w monasterze Frăsinei został w wieku siedemnastu lat. Rok później wstąpił do seminarium duchownego św. Grzegorza w Krajowej. W 1985 ukończył studia teologiczne na Uniwersytecie w Bukareszcie. W tym samym roku złożył wieczyste śluby mnisze, przyjmując imię zakonne Ireneusz, po czym został wyświęcony na hierodiakona, zaś w 1986 – na hieromnicha.
W 1985 podjął na Uniwersytecie w Bukareszcie studia doktoranckie w dziedzinie teologii, ze specjalizacją patrologiczną. Odbył również kursy w zakresie języka i literatury francuskiej na Uniwersytecie w Grenoble oraz kurs języka angielskiego. Studia doktoranckie ukończył ostatecznie w Instytucie św. Sergiusza z Radoneża w Paryżu pod kierunkiem Borisa Bobrinskiego, zmieniając specjalizację na prawosławną teologię dogmatyczną, w 1990. W latach 1990–1991 wykładał historię Kościoła w Instytucie św. Sergiusza.
6 września 1991 został nominowany na biskupa pomocniczego eparchii Râmnic z tytułem biskupa slătińskiego. Jego chirotonia biskupia odbyła się miesiąc później. Brał udział w ruchu ekumenicznym. Równocześnie wykładał na Wydziale Teologicznym Uniwersytetu w Krajowej, zaś w latach 1999–2001 także na wydziale teologicznym w Sybinie. W 2005 obronił pracę doktorską w dziedzinie prawa cywilnego, poświęcając końcową dysertację relacjom między chrześcijańskim wartościom moralnym a normami prawnymi. W 2010 za całokształt pracy naukowej w dziedzinie teologii został przyjęty do Akademii Rumuńskiej jako członek honorowy.
Arcybiskupem Krajowej i metropolitą Oltenii został w 2008.

</doc>
<doc id="3168745" url="https://pl.wikipedia.org/wiki?curid=3168745" title="Boris Bieriezowski (pianista)">
Boris Bieriezowski (pianista)

Boris Wadimowicz Bieriezowski (ros. Бори́с Вади́мович Березо́вский, ur. 4 stycznia 1969 w Moskwie) – rosyjski pianista.
Życiorys.
Gry na fortepianie uczył się od piątego roku życia. Studia odbył w Konserwatorium Moskiewskim. W 1988 zadebiutował na scenie międzynarodowej w londyńskiej Wigmore Hall. Przez wiele następnych lat mieszkał w Londynie. W 1990 zwyciężył w Międzynarodowym Konkursie Muzycznym im. Piotra Czajkowskiego. Po tym sukcesie zaczął być zapraszany na występy do krajów Europy, Ameryki i do Japonii. Współpracował m.in. z Filharmonią Nowojorską, Royal Philharmonic Orchestra i Berliner Philharmoniker. W 2016 roku otrzymał tytuł Zasłużonego Artysty Federacji Rosyjskiej.
W jego repertuarze są utwory m.in. Chopina, Ravela, Rachmaninowa i Czajkowskiego. Nagrał wiele płyt dla różnych wytwórni muzycznych.
Kontrowersje.
Po rosyjskiej agresji na Ukrainę w 2022 roku publicznie poparł działania zbrojne Federacji Rosyjskiej w konflikcie, wywołanym jego zdaniem przez kraje zachodnie. Wypowiadając się w rosyjskiej telewizji publicznej zasugerował, że armia rosyjska powinna odciąć oblegany Kijów od energii elektrycznej i spacyfikować miasto. Po wypowiedzi agent artysty, Productions Sarfati, zerwał z nim kontrakt.

</doc>
<doc id="3168746" url="https://pl.wikipedia.org/wiki?curid=3168746" title="Parafia św. św. Piotra i Pawła w Londynie">
Parafia św. św. Piotra i Pawła w Londynie



</doc>
<doc id="3168749" url="https://pl.wikipedia.org/wiki?curid=3168749" title="Morinosuke Kawaguchi">
Morinosuke Kawaguchi

 – japoński innowator, konsultant, prelegent, futurolog, pisarz i projektant.
Twórca i dyrektor Morinoske Co. Ltd. laboratorium kreatywnej twórczości w Tokio. Doradca rządowy oraz doradca organizacji międzynarodowych w kwestii innowacyjnych projektów związanych m.in. z telekomunikacją, elektroniką, przemysłem samochodowym.
Znany z innowacyjnego podejścia do tematyki japońskiej kultury i popkultury oraz prób praktycznego połączenia japońskiej estetyki wizualnej z nowoczesnymi technologiami. Autor związanych m.in. z tą tematyką książek: "Megatrends 2014-2023" (2013), "Made by Japan" (2010), "Geeky-Girly Innovation: A Japanese Subculturist’s Guide to Technology &amp; Design" (2007) za którą zdobył nagrodę Nikkei BP BizTech Book Award 2008.

</doc>
<doc id="3168751" url="https://pl.wikipedia.org/wiki?curid=3168751" title="Kościół św. Jana Chrzciciela w Grabowie">
Kościół św. Jana Chrzciciela w Grabowie

Kościół świętego Jana Chrzciciela w Grabowie – rzymskokatolicki kościół parafialny mieszczący się we wsi Grabowo, w województwie podlaskim. Należy do dekanatu Szczuczyn diecezji łomżyńskiej.
Historia.
Obecna świątynia murowana została wzniesiona w latach 1842–1845, dzięki staraniom księdza Pawła Siennickiego według projektu architekta Hipolita Kossutha (jako projektanta podaje się również Hilarego Szpilowskiego), rozbudowana w 1937 roku o nawy boczne i wydłużone prezbiterium według projektu architekta Zygmunta Czaykowskiego, dzięki staraniom księdza Jana Bronowicza i w 1956 roku o kaplicę dzięki staraniom księdza Leona Ostalczyka. Budowla została konsekrowana w dniu 29 lipca 1845 roku przez biskupa płockiego Franciszka Pawłowskiego. Ufundowali ją Feliks Waga i parafianie. W latach 1999–2000 dzięki staraniom księdza proboszcza Krzysztofa Krośnickiego wyremontowano dach i wykonano nową elewacje zewnętrzną świątyni.
Architektura i wyposażenie.
Budowla reprezentuje styl późnoklasycystyczny. Jest to kościół typu bazylikowego. Pierwotnie była to budowla z jedną nawą, obecnie posiada trzy. Wieża nakryta jest hełmem namiotowym zakończonym żelaznym krzyżem. Do zabytków ruchomych świątyni należą m.in.: późnogotycka monstrancja z końca XVI stulecia, barokowa chrzcielnica z XVII stulecia, klasycystyczny kielich z 1840 roku, który ufundował Antoni Waga.

</doc>
<doc id="3168752" url="https://pl.wikipedia.org/wiki?curid=3168752" title="Studnia Świętego Marcina">
Studnia Świętego Marcina

Studnia Świętego Marcina – studnia, drewniany krzyż i towarzysząca im infrastruktura turystyczna zlokalizowana na terenie Dąbrów Krotoszyńskich (kompleks Las Miejski), na południowy wschód os Leśniczówki Helenopol i rezerwatu przyrody Buczyna Helenopol w gminie Zduny.
Pierwsza wzmianka o tym miejscu pochodzi z 1663. Stał tu wtedy drewniany kościół pod wezwaniem św. Marcina oraz pustelnia. W 1790 świątynię zamknięto ze względu na zły stan techniczny. Obiekt całkowicie zniszczał, w związku z czym w 1834 resztki rozebrano. W czasach zaboru pruskiego gromadziła się tu na spotkaniach patriotycznych młodzież krotoszyńska, zrzeszona w Towarzystwie Tomasza Zana. W tych tajnych złazach uczestniczyli m.in. bł. Michał Kozal, bp Stanisław Łukomski, historyk Kazimierz Krotoski i dr Władysław Bolewski.

</doc>
<doc id="3168756" url="https://pl.wikipedia.org/wiki?curid=3168756" title="Park Narodowy Płaskowyż Murański">
Park Narodowy Płaskowyż Murański



</doc>
<doc id="3168757" url="https://pl.wikipedia.org/wiki?curid=3168757" title="Aeropos I Macedoński">
Aeropos I Macedoński



</doc>
<doc id="3168758" url="https://pl.wikipedia.org/wiki?curid=3168758" title="Aeropos II Macedoński">
Aeropos II Macedoński



</doc>
<doc id="3168759" url="https://pl.wikipedia.org/wiki?curid=3168759" title="Murańska Płanina">
Murańska Płanina



</doc>
<doc id="3168760" url="https://pl.wikipedia.org/wiki?curid=3168760" title="Mistrzostwa Polski w Skokach Narciarskich 1967">
Mistrzostwa Polski w Skokach Narciarskich 1967

42. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 2-5 marca 1967 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Józef Przybyła, srebrny medal zdobył Piotr Wala, a brązowy – Józef Kocyan. Na dużym obiekcie najlepszy okazał się Erwin Fiedor przed Andrzejem Sztolfem i Przybyłą.
Zawody o Mistrzostwo Polski były jednocześnie konkursami wchodzącymi w skład Spartakiady.
Wyniki.
Konkurs indywidualny na dużej skoczni (05.03.1967).
W konkursie wzięło udział 45 zawodników.

</doc>
<doc id="3168761" url="https://pl.wikipedia.org/wiki?curid=3168761" title="Kľak (Murańska Płanina)">
Kľak (Murańska Płanina)



</doc>
<doc id="3168763" url="https://pl.wikipedia.org/wiki?curid=3168763" title="Mistrzostwa Polski w Skokach Narciarskich 1966">
Mistrzostwa Polski w Skokach Narciarskich 1966

41. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 30 stycznia - 20 marca 1966 roku na skoczni Malinka w Wiśle i Wielkiej Krokwi w Zakopanem.
W konkursie indywidualnym na skoczni normalnej zwyciężył Józef Przybyła, srebrny medal zdobył Piotr Wala, a brązowy – Stanisław Murzyniak. Na dużym obiekcie najlepszy okazał się Przybyła przed Józefem Kocyanem i Walą.
Wyniki.
Konkurs indywidualny na normalnej skoczni (Wisła, 30.01.1966).
W konkursie wzięło udział 50 zawodników.
Konkurs indywidualny na dużej skoczni (Zakopane, 20.03.1966).
W konkursie wzięło udział 25 zawodników.

</doc>
<doc id="3168764" url="https://pl.wikipedia.org/wiki?curid=3168764" title="Mistrzostwa Polski w Skokach Narciarskich 1965">
Mistrzostwa Polski w Skokach Narciarskich 1965

40. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 20-21 lutego 1965 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Andrzej Sztolf, srebrny medal zdobył Józef Kocyan, a brązowy – Piotr Wala. Na dużym obiekcie najlepszy okazał się Sztolf przed Józefem Przybyłą i Ryszardem Witke.
Wyniki.
Konkurs indywidualny na normalnej skoczni (20.02.1965).
W konkursie wzięło udział 42 zawodników.
Konkurs indywidualny na dużej skoczni (21.02.1965).
W konkursie wzięło udział 24 zawodników.

</doc>
<doc id="3168765" url="https://pl.wikipedia.org/wiki?curid=3168765" title="Lista odcinków serialu Figurantka">
Lista odcinków serialu Figurantka

Poniżej znajduje się lista odcinków serialu telewizyjnego Figurantka – emitowany przez amerykańską stację telewizyjną HBO od 22 kwietnia 2012 roku do 12 maja 2019 roku. Powstało siedem serii, które łącznie składają się z 65 odcinków. W Polsce serial był emitowany od 11 czerwca 2012 roku do 13 maja 2019 roku przez HBO Polska.
Przegląd sezonów.
Sezon 2 (2013).
W Polsce premierowy odcinek 2 sezonu Figurantka był wyemitowany 29 kwietnia 2013 roku na kanale HBO Polska 
Sezon 3 (2014).
W Polsce premierowy odcinek 3 sezonu Figurantka będzie wyemitowany 26 maja 2014 roku na kanale HBO Polska 
Sezon 4 (2015).
22 kwietnia 2014 roku stacja HBO zamówiła oficjalnie czwarty sezon serialu.
Sezon 5 (2016).
14 kwietnia 2015 roku stacja HBO zamówiła oficjalnie piąty sezon serialu.
Sezon 6 (2017).
21 kwietnia 2016 roku stacja HBO zamówiła oficjalnie szóstego sezon serialu.

</doc>
<doc id="3168766" url="https://pl.wikipedia.org/wiki?curid=3168766" title="Mistrzostwa Polski w Skokach Narciarskich 1964">
Mistrzostwa Polski w Skokach Narciarskich 1964

39. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 19 stycznia-23 lutego 1964 roku na skoczni Malinka w Wiśle i Wielkiej Krokwi w Zakopanem.
W konkursie indywidualnym na skoczni normalnej zwyciężył Józef Przybyła, srebrny medal zdobył Józef Kocyan, a brązowy – Piotr Wala. Na dużym obiekcie najlepszy okazał się Przybyła przed Walą i Ryszardem Witke.
Wyniki.
Konkurs indywidualny na dużej skoczni (Zakopane, 19.01.1964).
W konkursie wzięło udział 27 zawodników.
Konkurs indywidualny na normalnej skoczni (Wisła, 23.02.1964).
W konkursie wzięło udział 44 zawodników.

</doc>
<doc id="3168767" url="https://pl.wikipedia.org/wiki?curid=3168767" title="Mistrzostwa Polski w Skokach Narciarskich 1963">
Mistrzostwa Polski w Skokach Narciarskich 1963

38. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 24-26 lutego 1963 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężyli ex aequo Antoni Łaciak i Ryszard Witke, a brązowy medal zdobył Andrzej Sztolf. Na dużym obiekcie najlepszy okazał się Piotr Wala przed Łaciakiem i Janem Pezdą.
Wyniki.
Konkurs indywidualny na dużej skoczni (24.02.1963).
W konkursie wzięło udział 25 zawodników.
Konkurs indywidualny na normalnej skoczni (26.02.1963).
W konkursie wzięło udział 38 zawodników.

</doc>
<doc id="3168768" url="https://pl.wikipedia.org/wiki?curid=3168768" title="Antoni Kurka (wojskowy)">
Antoni Kurka (wojskowy)

Antoni Jan Ferdynand Kurka (ur. 9 lutego 1887 we Lwowie, zm. 25 czerwca 1935 w Katowicach) – kapitan piechoty Wojska Polskiego.
Życiorys.
Urodził się 9 lutego 1887 we Lwowie. Miał brata i trzy siostry. W 1903 ukończył IV klasę w C. K. IV Gimnazjum we Lwowie. Ukończył naukę w szkole średniej. Był kolejarzem.
Podjął służbę wojskową w C. K. Armii. Został mianowany chorążym piechoty z dniem 1 września 1908. Służył w 30 Pułku Piechoty Austro-Węgier ze Lwowa (1909, 1910) oraz 43 Pułku Piechoty Austro-Węgier z Fehértemplom (1910/1911). Później został mianowany na stopień porucznika. Na służbie w armii austriackiej został inwalidą.
Podczas I wojny światowej był komendantem Polskiej Organizacji Wojskowej na Sanok. Był zaangażowany w organizację przerzutu legionistów-uciekinierów na trasie Stryj-Jasło, wyposażając ich przy tym w mundury kolejarskie i stosowne legitymacje.
U schyłku wojny, w październiku 1918 był wysłannikiem Polskiej Komisji Likwidacyjnej i w tej funkcji przekazał do Sanoka zarządzenie bryg. Bolesława Roji o przejęciu władzy w powiecie sanockim od Austriaków. W październiku 1918 został mianowany przez Roję komendantem milicji na powiat sanocki. W tym czasie wraz z innymi osobistościami miejskimi (jako przewodniczący Wojciech Ślączka oraz m.in. Adam Pytel, Feliks Giela, Paweł Biedka, Karol Zaleski, Jan Rajchel oraz inny wojskowy płk. Franciszek Stok) funkcjonował w ramach powołanego 20 października 1918 Komitetu (Towarzystwa) Samoobrony Narodowej, zaś jako porucznik b. wojsk austriackich został awansowany na stopień kapitana przez komendanta wojsk polskich na Galicję, brygadiera Bolesława Roję i z rozkazu mobilizacyjnego z 31 października 1918 został komendantem wojsk polskich w powiecie sanockim. Odznaczył się wtedy „nadzwyczajną umiejętnością organizatorską”, doprowadzając do zjednania sił na ziemiach wokół Sanoka i sąsiednich powiatów w celu dokonania przewrotu. Wspomniany KSN 1 listopada 1918 wraz z kpt. Kurką i innymi osobistościami miasta Sanoka podjął rozmowy z komendantem wojskowej załogi w Sanoku płk. Maksymowiczem i mimo jego oporu dokonano rozbrojenia stacjonującego wówczas w miejscowych koszarach – pochodzącego z ziemi czeskiej – 54 pułku piechoty. Dowodził siłami około 80 ludzi cywilnych bez broni. W trakcie przejmowania władzy w mieście staraniem kpt. Kurki wydano broń z sanockich koszar. 1 listopada 1918 wojskowi Antoni Kurka i Franciszek Stok stanęli na czele sokołów, skautów i ochotników, którzy zajęli koszary; w następstwie tego została powołana milicja ludowa, której komendantem został Kurka, a zastępcą Stok. Z sił podległych Kurce formowano oddziały późniejszego 3 batalionu Strzelców Sanockich. Obejmując faktycznie komendę wojskową w powiecie sanockim 1 listopada 1918 wydał odezwę adresowaną do ludności Sanoka i powiatu sanockiego, wzywającą do "zachowania spokoju" oraz unikania "wykroczeń lub zaburzeń". Wówczas rozpoczął służbę w Wojsku Polskim, do którego został przyjęty jako były oficer armii austriackiej i zatwierdzony w stopniu kapitana. Rozkazem nr 9 z 13 listopada 1918 kpt. Kurka został zatwierdzony przez szefa Polskiej Komendy Wojskowej w Krakowie, gen. bryg. Bolesława Roję, na stanowisku komendanta powiatowego w Sanoku. W Sanoku oddziały kierowane przez kpt. Kurkę dokonały przejęcia zakładów przemysłowych, budynków, posterunków żandarmerii. Według ówczesnej relacji prasowej dzięki jego działaniom jako dowódcy oddziałów polskich na ziemi sanockiej uniknięto w Sanoku przejęcia miasta przez siły ukraińskie, do czego doszło w innych miejscowościach regionu i skutkowało tam uciskiem ze strony Ukraińców. Mimo tego chłopi z okolicznych wsi, zamieszkiwanych przez ludność ruską, mieli prowadzić zbrojne ataki na Sanok, które odparły siły kpt. Kurki. 25 listopada 1918 przekazał on komendę w powiecie sanockim ppłk. Władysławowi Glazórowi z Przemyśla.
Wkrótce potem Antoni Kurka brał udział w wojnie polsko-ukraińskiej, w tym w walkach pod Załużem, Ustrzykami, Komańczą, Łupkowem, Cisną, opanowując linię kolejową Chyrów-Zagórz-Łupków. Miał też brać udział w walkach pod Chyrowem. Następnie udał się do Lwowa. Po oswobodzeniu tego miasta (w walkach 1-22 listopada 1918) formowano 2 pułk Strzelców Lwowskich, a w jego składzie hufiec (batalion), którego 2 drużyna (kompania) powstała z oddziału Zamarstynów, a jej dowódcą był początkowo kpt. Wilhelm Starck (poległy 5 grudnia 1918), a po nim kpt. Kurka. Był on dowódcą odcinka Persenkówka i został ranny podczas wypadu. 
W styczniu 1920 z poczty polowej nr 12 (Tarnopol) wnioskował o sporządzenie listy obrońców infrastruktury kolejowej w Zagórzu z okresu walk z Ukraińcami od 1 listopada do 20 grudnia 1918. Podczas wojny polsko-bolszewickiej we wrześniu 1920 walczył w obronie Lwowa jako dowódca batalionu „dzieci lwowskich”. W dniu 7 listopada 1920 odbyły się w Zagórzu uroczystości drugiej rocznicy oswobodzenia miasta, podczas których ochotników dekorowano Krzyżem Obrońców Węzła Zagórskiego, a kpt. Kurka przemawiał w budynku „Sokoła”.
Rozkazem L. 1375 z 27 lutego 1921 został przeniesiony do batalionu wartowniczego 3/VI. Formalnie został przyjęty do Wojska Polskiego z byłej armii austro-węgierskiej dekretem Naczelnego Wodza L. 2802 z 26 marca 1921 oraz otrzymał przydział do batalionu wartowniczego 3.VI z przydziałem ewidencyjnym do 49 pułku piechoty w Kołomyi. W Wojsku Polskim został zweryfikowany w stopniu kapitana piechoty ze starszeństwem z dniem 1 czerwca 1919. W 1923, 1924 był oficerem 2 pułku Strzelców Podhalańskich w Sanoku. 16 stycznia 1925 ogłoszono przeniesienie kpt. Kurki z 2 pułku Strzelców Podhalańskich do 14 pułku piechoty. Zarządzeniem Prezydenta RP z 7 lipca 1926 jako oficer 14 pułku piechoty został przeniesiony do rezerwy z dniem 31 lipca 1926 na podstawie art. 76 pkt. b ustawy o podstawowych obowiązkach i prawach oficerów Wojsk Polskich. Powyższe zarządzenie zostało unieważnione zarządzeniem Prezydenta RP z 9 grudnia 1929. W tym samym roku kpt. Kurka jako oficer 14 pułku piechoty został przeniesiony w stan spoczynku z dniem 31 lipca 1926. W 1934 jako kapitan w stanie spoczynku był przydzielony do Oficerskiej Kadry Okręgowej nr VI jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Lwów Miasto.
Po odejściu ze służby wojskowej był zatrudniony na stanowisku kierownika Biura Personalnego Dyrekcji Poczt i Telegrafów w Katowicach.
Zmarł nagle 25 czerwca 1935 w Katowicach. Jego żoną była Kamila, z domu Smólska, córka naczelnika poczty w Zagórzu. Zamieszkiwali w domu przy stacji kolejowej Nowy Zagórz. Mieli córkę. W chwili śmierci Antoniego Kurki żyli jeszcze we Lwowie jego rodzice.

</doc>
<doc id="3168769" url="https://pl.wikipedia.org/wiki?curid=3168769" title="Národný park Muránska Planina">
Národný park Muránska Planina



</doc>
<doc id="3168770" url="https://pl.wikipedia.org/wiki?curid=3168770" title="Mandżil">
Mandżil

Mandżil () – miasto w północnym Iranie, w ostanie Gilan. W 2006 roku miasto liczyło 16 028 mieszkańców w 4447 rodzinach. Leży u podnóża gór Elburs, wśród gajów oliwnych, nad rzeką Safid Rud. Znajduje się w nim zapora wodna. Zamieszkuje je tureckie plemię Ammarlu, ponadto Tatowie i Kurdowie.

</doc>
<doc id="3168771" url="https://pl.wikipedia.org/wiki?curid=3168771" title="Mistrzostwa Polski w Skokach Narciarskich 1962">
Mistrzostwa Polski w Skokach Narciarskich 1962

37. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 2-4 lutego 1962 roku na Średniej i Wielkiej Krokwi w Zakopanem.
W konkursie indywidualnym na skoczni normalnej zwyciężył Piotr Wala, srebrny medal zdobył Ryszard Witke, a brązowy - Józef Gąsienica-Bryjak. Na dużym obiekcie najlepszy okazał się Wala przed Andrzejem Kocyanem i Stefanem Przybyłą.
Po raz pierwszy w ramach Mistrzostw Polski przeprowadzono dwa konkursy skoków narciarskich.
Wyniki.
Konkurs indywidualny na normalnej skoczni (02.02.1962).
W konkursie wzięło udział 29 zawodników.
Konkurs indywidualny na dużej skoczni (04.02.1962).
W konkursie wzięło udział 22 zawodników.

</doc>
<doc id="3168772" url="https://pl.wikipedia.org/wiki?curid=3168772" title="Mistrzostwa Polski w Skokach Narciarskich 1961">
Mistrzostwa Polski w Skokach Narciarskich 1961

36. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się w dniach 18-19 lutego 1961 roku na skoczni Malinka w Wiśle.
W konkursie skoków narciarskich zwyciężył Józef Gąsienica-Bryjak, srebrny medal zdobył Antoni Wieczorek, a brązowy - Ryszard Witke.
Konkurs o mistrzostwo Polski był dwudniową rywalizacją, zaś notą łączną zawodnika była suma not ze wszystkich czterech skoków.
Wyniki konkursu.
W konkursie wzięło udział 31 zawodników.

</doc>
<doc id="3168773" url="https://pl.wikipedia.org/wiki?curid=3168773" title="Mistrzostwa Polski w Skokach Narciarskich 1960">
Mistrzostwa Polski w Skokach Narciarskich 1960

35. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 13 marca 1960 roku na Średniej Krokwi w Zakopanem.
W konkursie skoków narciarskich zwyciężył Józef Gąsienica-Bryjak, srebrny medal zdobył Gustaw Bujok, a brązowy - Władysław Tajner.
Wyniki konkursu.
W konkursie wzięło udział 37 zawodników.

</doc>
<doc id="3168777" url="https://pl.wikipedia.org/wiki?curid=3168777" title="Gang Related (serial telewizyjny)">
Gang Related (serial telewizyjny)



</doc>
<doc id="3168783" url="https://pl.wikipedia.org/wiki?curid=3168783" title="Nation und Europa">
Nation und Europa

Nation Europa (później Nation und Europa) – wydawany w Niemczech miesięcznik, na łamach którego głoszona była idea paneuropeizmu. Założony został w Coburgu w 1951 roku i tam też mieściła się jego redakcja aż do zamknięcia w 2009 r.
Historia.
Magazyn założony został przez byłego oficera Waffen-SS – Sturmbannführera Arthura Ehrhardta oraz poetę Herberta Böhme. Tytuł zaczerpnięto z prac Oswalda Mosleya, który często posługiwał się tym określeniem. W początkach istnienia magazynu związani z nim byli tacy pisarze jak Gaston-Armand Amaudruz i Maurice Bardèche, podzielający idee paneuropejskie. Głównym udziałowcem był szwedzki atleta Carl-Ehrenfried Carlberg. Poza Ehrhardtem, w skład redakcji wchodzili Per Engdahl, Hans Oehler, Paul van Tienen, Erik Laerum i Erich Kern.
W późniejszych latach magazyn związał się blisko z organizacją Deutsche Liga für Volk und Heimat, co wywołało liczne oskarżenia o sympatię dla neonazizmu oraz o negację holocaustu i sprawiło, że służby niemieckie obserwowały magazyn aż do jego zamknięcia. Na łamach pisma udzielano także wsparcia dla Mahmuda Ahmadineżada po jego antysemickich wypowiedziach. W 1990 magazyn zmienił nazwę na Nation und Europa. W 2000 roku nastąpiło połączenie z magazynem ‘Lesen und Schenken’, zaś w 2009 historia ‘Nation und Europa’ definitywnie dobiegła końca.
Linia programowa.
Na łamach ‘Nation Europa’ głoszono przede wszystkim treści paneuropejskie, często odwołując się przy tym do czasów drugiej wojny światowej i wskazując SS jako pierwszą we współczesnej historii armię europejską, wyolbrzymiając często znaczenie cudzoziemskich formacji SS. Główną ideą, którą podkreślano na łamach magazynu była konieczność zjednoczenia Europy w obliczu komunistycznego zagrożenia. Na łamach ‘Nation Europa’ publikowali zarówno literaci związani wcześniej w różnym stopniu z III Rzeszą, jak Agnes Miegel czy Herbert Böhme, jak i politycy prawicowi z całej Europy (m.in. lider francuskiego Frontu Narodowego – Jean-Marie Le Pen). Pismo miało bardzo silnie antyislamski oraz antyamerykański charakter.

</doc>
<doc id="3168786" url="https://pl.wikipedia.org/wiki?curid=3168786" title="Papier do pieczenia">
Papier do pieczenia

Papier do pieczenia – rodzaj papieru o gramaturze 40-41 g/m2 wykonany z włókien celulozowych, które powleczone są różnymi tłuszczami lub silikonem. Papier taki przeznaczony jest do pieczenia beztłuszczowego.
Papier do pieczenia charakteryzuje się dużą wytrzymałością na wysokie temperatury (gramatura 41 g/m2 do 230 °C, gramatura 40 g/m2 do 220 °C).

</doc>
<doc id="3168787" url="https://pl.wikipedia.org/wiki?curid=3168787" title="The Glades">
The Glades



</doc>
<doc id="3168790" url="https://pl.wikipedia.org/wiki?curid=3168790" title="Karanos Macedoński">
Karanos Macedoński



</doc>
<doc id="3168793" url="https://pl.wikipedia.org/wiki?curid=3168793" title="Nižná Kľaková (schron)">
Nižná Kľaková (schron)

Schron Nižná Kľaková (słow. "Útulňa Nižná Kľaková") - samoobsługowy, całoroczny schron turystyczny na Słowacji, jedyny w Parku Narodowym Muránska planina.
Znajduje się na szerokiej polanie, na przełęczy przełęczy o tej samej nazwie, ponad kilometr na południe od szczytu Kľak, najwyższej góry Muránskej planiny. 
Opis.
Schron został wybudowany w 1997 roku z inicjatywy władz Parku Narodowego. Jest do drewniana konstrukcja, podobna go górskich szałasów, stojąca na kamiennej podmurówce. Większą część stanowi izba, z jednym wejściem - wewnątrz można znaleźć prycze do spania, sznury do suszenia ubrań oraz otwór okienny, chroniony okiennicą; brak jest jednak pieca. Przed izbą znajduje się weranda, pierwotnie przeznaczona do spania, obecnie używana często jako zadaszone miejsce na ognisko. Całość kryta jest drewnianym, dwuspadowym dachem. Przy drzwiach umieszczono tablicę informacyjną Parku Narodowego.
W głównej izbie na pryczach może się zmieścić do 12 osób, kolejne osoby na podłodze oraz werandzie (co jest obecnie utrudnione z powodu miejsca na ognisko).
Kilka metrów od schronu stoi niewielka drewniana szopa, w której również może przenocować kilka osób w mniej komfortowych warunkach (z powodu dużych szpar w ścianach). W okolicy jest również dużo miejsca do rozbicia namiotów.
Wychodek znajduje się w pobliżu szopy, natomiast ogólnodostępne miejsce na ognisko po drugiej stronie, w centrum polany. Bezpośrednio przy schronie nie ma jednak wody - dwa źródełka wybijają w odległości 5-15 minut poniżej przełęczy, przy szlakach turystycznych.
Na polanie wybudowano również trzeci drewniany budynek - niewielka chatka jest obiektem prywatnym i nie jest dostępna dla turystów.
Turystyka.
Przełęcz Nižná Kľaková to ważny węzeł szlaków turystycznych. 
Przebiega przez nią Rudná magistrála - dalekobieżny szlak pieszy z miejscowości Zlaté Moravce na szczyt Stolica. Krzyżuje się tutaj z szlakiem z wioski Muráň do leśniczówki Stožky. 
Oprócz szlaków pieszych przez przełęcz wytyczono także szlaki narciarskie.

</doc>
<doc id="3168795" url="https://pl.wikipedia.org/wiki?curid=3168795" title="Szahr-e Babak">
Szahr-e Babak

Szahr-e Babak (pers. شهربابك) – miasto w południowym Iranie, w ostanie Kerman. W 2006 roku miasto liczyło 33 916 mieszkańców w 10 401 rodzinach.

</doc>
<doc id="3168799" url="https://pl.wikipedia.org/wiki?curid=3168799" title="London After Midnight (zespół muzyczny)">
London After Midnight (zespół muzyczny)

London After Midnight (w skrócie: LAM) – projekt muzyczny utworzony w 1990 przez autora piosenek i instrumentalistę Seana Brennana.
Projekt uznawany jest przez krytyków za wybitne dzieło drugiej generacji ruchu gothic rocka. Niektórzy przypisują zespołowi reaktywację gotyckiej sceny muzycznej, która miała miejsce na początku lat 90. Brennan unikał w wywiadach stosowania etykietek opisujących rodzaj jego muzyki. Twierdził, że to ogranicza artystycznie.
Geneza nazwy zespołu, ideologia oraz motywy.
Nazwa zespołu pochodzi najprawdopodobniej od tytułu niemego horroru "Londyn po północy", nakręconego w latach 20. XX w. Od samego początku teksty grupy związane byłe z bólem, smutkiem, nostalgią, mrokiem oraz przemocą, seksem i mroczną stroną pożądania.
Brennan jest znany z poparcia dla praw zwierząt i człowieka oraz działań na rzecz ochrony środowiska, wspiera także anty-korporacyjną kontrolę mediów oraz progresywną i liberalną politykę. Artysta wyraża swoje poparcie w Internecie, m.in. na oficjalniej stronie internetowej zespołu oraz poprzez swoją muzykę. Niektórzy twierdzą, że muzyka stworzona przez London After Midnight oparta jest po części na osobistych i emocjonalnych motywach, które są często romantyczne. Jest to często błędne przekonanie, ponieważ wiele piosenek odnosi się do tematyki, niemającej nic wspólnego z romantyzmem. Teksty ukazują chory umysł, a piosenki takie jak „Your Best Nightmare” makabreskę Edwarda Goreya. Od lat 90., London After Midnight koncentruje się w dużej mierze na polityce. Już w pierwszych albumach można dostrzec pewne skłonności polityczne (np. utwór „Revenge” z 1991 roku zawiera elementy związane właśnie z polityką, w tym klip dźwiękowy z Adolfem Hitlerem we wstępie). Nowszy materiał grupy wykonywany podczas koncertów w dużej mierze nawiązuje do polityki, na czele z piosenkami takimi jak „Feeling Fascist?”, „The Pain Looks Good on You”, „America’s a Fucking Disease”.
Historia.
London After Midnight powstał w Los Angeles, w Kalifornii w 1988 roku (formalna data założenia grupy, to rok 1990). Zespół zagrał w kilku okolicznych klubach, w tym na otwarciu gotyckiego klubu rockowego „Helter-Skelter”.
Na początku swojej działalności, London After Midnight miało w składzie różnych tymczasowych członków, którzy występowali z Brennanem tylko i wyłącznie podczas koncertów na żywo (nie brali oni udziału w tworzeniu płyty). Aczkolwiek, były klawiszowiec Tamlyn, miał swój wkład w twórczy dorobek zespołu. Na prośbę Brennana, skomponował instrumental zatytułowany "Ice", który w 1998 znalazł się na płycie "Oddities". Tamlyn jest także twórcą "Perversion", kolejnego Instrumentala z płyty demo "Ruins "z 1993.
Skład zespołu i zamieszanie dotyczące jego członków.
Istnieje wiele dyskusji na temat tego, kto jeszcze jest lub był członkiem London After Midnight, poza Seanem Brennanem.
Według informacji podanych na oficjalnej stronie London After Midnight: „Na żywo razem z LAM grały także inne osoby. Tak jak w przypadku NIN (Nine Inch Nails) czy jakiegokolwiek innego, muzycznego projektu, nigdy nie było regularnego, stałego zespołu. To Sean Brennan pisze całą muzykę i nagrywa ją na płyty CD. Można sprawdzić dokładne wszystkie szczegóły z tym związane na wkładkach muzycznych do jego poszczególnych płyt. Jednakże London After Midnight to po prostu Sean Brennan”.
 Ta kwestia nie jest jednak do końca jasna, ze względu na dane z wcześniejszych lat. Otóż, na wkładce muzycznej do oryginalnej kasety London After Midnight z 1993 roku o tym samym tytule, widnieje informacja, że autorem tekstu jest co prawda Sean Brennan, jednak za programowanie poszczególnych instrumentów oraz nagranie ścieżki dźwiękowej odpowiedzialne były dwie osoby: Sean Brennan oraz Tamlyn. 
Z kolei na mini-kasecie zatytułowanej "Selected Scenes from the End of the World" z 1992 roku znajduje się następujący wpis: „Członkowie London After Midnight: Sean Brennan, Tamlyn”. Poniżej jest zaś napisane, że w skład zespołu wchodzą także: Michael Arklet, Douglas Afery oraz Stacy. Autorem wszystkich tekstów jest Sean Brennan, z wyjątkiem pierwszego nagrania na kasecie, o tytule "This Paradise""". W tym przypadku współtwórcą tekstu był Tamlyn. 
W 1994 roku wydano reedycję tej kasety. Tym razem na zdjęciu pojawił się także Tamlyn, a w informacji o składzie zespołu wymieniono: Michaela Arkleta, Douglasa Avery’ego oraz Williama Skye’a.
Według danych zamieszczonych na jeszcze nowszym wydaniu tego samego materiału z 2008 roku, Tamlyn jest wymieniony jedynie jako osoba odpowiedzialna za zaprogramowanie muzyki, a nie jako współtwórca tekstu do "This paradise""".
Trasy koncertowe i publikacje.
Na samym początku, zespół występował głównie na Zachodnim Wybrzeżu Stanów Zjednoczonych. Po wydaniu debiutanckiej płyty, LAM stopniowo powiększał kalifornijska bazę fanów, by w końcu udać się w 1994 do Meksyku, a następnie w trasę koncertową do Wielkiej Brytanii, Francji, Niemiec, Włoch, Południowej Ameryki i dalej po USA.
Następnie Brennan powiększył oryginalne demo o nowe nagrania, tworząc tym samym wydane w 1992 roku "Selected Scenes from the End of the World".
W 1996 roku premiera kolejnego albumu pod tytułem "Psycho Magnet" zbiegła się z festiwalem muzycznym Whitby Gothic Weekend, który LAM uświetnił swoim występem. Zespół zagrał również koncerty w Europie (Wielkiej Brytanii), a także w Meksyku i Ameryce. To właśnie w tym czasie Sean Brennan zaczął poszerzać muzyczne horyzonty. Projekt działał prężnie, wydając w 1998 następny album "Oddities", zawierający cover piosenki "Sally’s Song" pochodzącej z filmu "The Nightmare Before Christmas. "Ta płyta znacznie różniła się od poprzednich, chociażby tym, że zawierała między innymi alternatywną mieszankę muzyki akustycznej i eterycznej.
 W tym okresie London After Midnight często pojawiali się w międzynarodowej prasie, ukazując się na okładkach wielu magazynów i występując w międzyczasie na dużych festiwalach takich jak Zillo, razem z The Cure czy Green Day. Od tego czasu LAM dużo koncertowali po całym świecie, u boku tak popularnych zespołów jak Green Day, HIM (którego członkowie przyznali, że twórczość LAM stanowiła dla nich inspirację), Rammstein, Soft Cell i innych. Koncertowali przed tłumami liczącymi ponad 30 000 fanów w Ameryce Łacińskiej, Stanach Zjednoczonych oraz Europie. 
Ostatnie lata.
Ostatni album London After Midnight, "Violent Acts of Beauty", wydano w 2007 roku. Jednak wcześniej, w 2003 roku, zespół LAM wypuścił ponownie trzy poprzednie płyty na rynek europejski oraz do Federacji Rosyjskiej, zamieszczając na nich dodatkowe nagrania, które wcześniej nie znalazły się na tych albumach.
W 2006 projekt opublikował piosenkę, która znalazła się na ścieżce dźwiękowej do filmu "Piła II", zwierającej także utwory takich wykonawców jak: "Queens of the Stone Age", "Skinny Puppy", "Lore" i innych, lokując się na szczycie "Deutsche Alternative Charts". 
W lutym 2007 roku na oficjalnej stronie zespołu oraz na kanale LAM w serwisie YouTube, pojawił się długo oczekiwany zwiastun czwartego studyjnego albumu, zatytułowanego "Violent Acts of Beauty". Według trailera, album miał się ukazać na przełomie wiosny i lata 2007, aczkolwiek został on ostatecznie wydany jesienią 2007 roku w Ameryce Północnej. Brennan odniósł się krytycznie do dzisiejszej sceny muzycznej oraz obecnego pokolenia młodzieży. Powiedział: „Wszystkie kontrkultury [w muzyce] uległy zepsuciu, a zwłaszcza gotycka i punkowa. Odeszły, już nie istnieją. Teraz dzieciaki bardziej przejmują się swoim profilem na Myspace, wyglądem, próżnością i mało istotnymi rzeczami”.

</doc>
<doc id="3168800" url="https://pl.wikipedia.org/wiki?curid=3168800" title="Kendall Waston">
Kendall Waston

Kendall Jamaal Waston Manley (ur. 1 stycznia 1988 w San José) – kostarykański piłkarz występujący na pozycji środkowego obrońcy, reprezentant kraju, od 2021 roku zawodnik Deportivo Saprissa.
Życiorys.
Kariera klubowa.
Waston pochodzi ze stołecznego miasta San José i jest wychowankiem akademii juniorskiej tamtejszego klubu Deportivo Saprissa, do którego seniorskiej drużyny został włączony jako dziewiętnastolatek przez szkoleniowca Jeaustina Camposa. W kostarykańskiej Primera División zadebiutował w 2007 roku, jednak nie potrafił sobie wywalczyć miejsca w wyjściowym składzie. Już w swoim premierowym sezonie, jesiennym Apertura 2007, zdobył ze swoją ekipą tytuł mistrza Kostaryki i sukces ten powtórzył również pół roku później, podczas wiosennych rozgrywek Clausura 2008. W połowie 2008 roku na zasadzie sześciomiesięcznego wypożyczenia zasilił czołowy urugwajski zespół Club Nacional de Football ze stołecznego Montevideo, z którym triumfował w jesiennej fazie Apertura, lecz z powodu dużej konkurencji w linii obrony nie zdołał rozegrać tam ani jednego spotkania. Po powrocie do Saprissy zdobył swojego premierowego gola w najwyższej klasie rozgrywkowej, 11 marca 2009 w wygranym 3:0 spotkaniu z Municipalem Liberia, lecz wciąż pozostawał tylko głębokim rezerwowym dla graczy takich jak Jervis Drummond, Víctor Cordero czy Douglas Sequeira.
W marcu 2010 Waston ponownie wyjechał za granicę, udając się na trzymiesięczne wypożyczenie do portorykańskiego klubu Bayamón FC, z którym dotarł do półfinału rozgrywek CFU Club Championship i mimo gry na pozycji środkowego obrońcy został wicekrólem strzelców tych rozgrywek z pięcioma bramkami na koncie. W późniejszym czasie został wypożyczony po raz kolejny, tym razem do stołecznej ekipy CF Universidad de Costa Rica, gdzie mimo regularnych występów na koniec rozgrywek 2010/2011 spadł z tą ekipą do drugiej ligi kostarykańskiej. W połowie 2011 roku został wypożyczony do Municipalu Pérez Zeledón, gdzie spędził rok w roli kluczowego zawodnika drużyny, jednak nie osiągnął z nią większych sukcesów. Wobec pozostawania wyłącznie rezerwowym w Saprissie, w styczniu 2013 powrócił na zasadzie wypożyczenia do Pérez Zeledón, tym razem na okres sześciu miesięcy, lecz mimo pewnego miejsca w wyjściowej jedenastce ponownie nie potrafił zanotować poważniejszych sukcesów.
Latem 2013 Waston po raz kolejny powrócił do Deportivo Saprissa, lecz tym razem został podstawowym stoperem ekipy prowadzonej przez trenera Rónalda Gonzáleza i w sezonie Clausura 2014 zdobył z nią swoje trzecie mistrzostwo Kostaryki, tworząc duet środkowych obrońców z Michaelem Umañą.
W 2014 Watson przeszedł do kanadyjskiego klubu Vancouver Whitecaps FC, gdzie był zawodnikiem do 2018.
11 grudnia 2018 podpisał kontrakt z amerykańskim klubem FC Cincinnati, umowa do 31 grudnia 2020; kwota odstępnego 660 tys. euro.
W 2021 powrócił do Deportivo Saprissa.
Kariera reprezentacyjna.
W seniorskiej reprezentacji Kostaryki Waston zadebiutował za kadencji kolumbijskiego selekcjonera Jorge Luisa Pinto, 28 maja 2013 w wygranym 1:0 meczu towarzyskim z Kanadą. W tym samym roku został awaryjnie powołany na Złoty Puchar CONCACAF w miejsce kontuzjowanego Jhonny’ego Acosty, lecz pełnił rolę głębokiego rezerwowego, ani razu nie pojawiając się na boisku, zaś jego kadra odpadła ostatecznie z turnieju w ćwierćfinale.
8 października 2017 roku strzelił gola w 94. minucie meczu z Hondurasem. Bramka ta zapewniła Kostaryce awans na Mundial 2018. Na samym turnieju drużyna odpadła w fazie grupowej, lecz Waston zdobył gola przeciwko Szwajcarii.

</doc>
<doc id="3168805" url="https://pl.wikipedia.org/wiki?curid=3168805" title="Ilam (miasto)">
Ilam (miasto)



</doc>
<doc id="3168813" url="https://pl.wikipedia.org/wiki?curid=3168813" title="Skyfall (ścieżka dźwiękowa)">
Skyfall (ścieżka dźwiękowa)

Skyfall: Original Motion Picture Soundtrack – ścieżka dźwiękowa do filmu "Skyfall" w reżyserii Sama Mendesa wydana 29 października 2012 roku. Album zawiera muzykę skomponowaną przez Thomasa Newmana przez Sony Classical. Ścieżka dźwiękowa zdobyła nagrodę Brytyjskiej Akademii Sztuk Filmowych i Telewizyjnych w kategorii najlepszej muzyki. W 2013 roku została nominowana do oscara za najlepszą muzykę filmową.

</doc>
<doc id="3168815" url="https://pl.wikipedia.org/wiki?curid=3168815" title="Tramwaje w aglomeracji górnośląskiej">
Tramwaje w aglomeracji górnośląskiej



</doc>
<doc id="3168817" url="https://pl.wikipedia.org/wiki?curid=3168817" title="Strażnica WOP Pieńsk (1948)">
Strażnica WOP Pieńsk (1948)



</doc>
<doc id="3168822" url="https://pl.wikipedia.org/wiki?curid=3168822" title="William Howard Livens">
William Howard Livens

William Howard Livens DSO MC (ur. 28 marca 1889, zm. 1 lutego 1964 w Londynie) – brytyjski oficer i inżynier, specjalista od broni chemicznej i zapalającej w czasie I wojny światowej. Konstruktor taniego i skutecznego moździerza chemicznego, noszącego jego imię, oraz nowoczesnej zmywarki do naczyń.
Życiorys.
Przed I wojną światową William Howard Livens, inżynier z wykształcenia, pracował dla swojego ojca, w firmie Ruston &amp; Proctor (która później odegrała ważną rolę w rozwoju czołgu). Do armii wstąpił jesienią 1914 roku. Po niemieckim ataku gazowym w czasie II bitwy pod Ypres zaczął prace nad bronią, dającą możliwość odwetu (choć jeszcze był w trakcie szkolenia). W sierpniu 1915 roku dołączył, jako jeden z nielicznych nie-chemików do oddziałów gazowych brytyjskich saperów i w 1916 roku (według A. Saundersa już w 1915) został dowódcą kompanii miotaczy ognia w Royal Engineers Special Brigade. W odpowiedzi na użycie przez Niemców miotaczy ogni zajął się (z pomocą ojca, także inżyniera) konstrukcją takiej broni. W listopadzie 1916 roku jego wielkoskalowy miotacz Livens Large Gallery Flame Projector, oraz mniejszy (także stacjonarny) model, zostały użyte nad Sommą.
Według jemu współczesnych, Livensa charakteryzowała wielka energia i równie wielka nienawiść do Niemców. Chciał osobiście zemścić się za ofiary zatonięcia „Lusitanii” (przekonany, że wśród ofiar znalazła się jego żona, poprzysiągł zabić identyczną liczbę Niemców, ilu zginęło pasażerów transatlantyku). By zdobyć potrzebne materiały, nie wahał się używać pozaregulaminowych środków. Jego najważniejsze dzieło, skonstruowany w 1916 roku prosty, ale bardzo skuteczny moździerz do miotania bomb zapalających, został pierwotnie zbudowany ze zbędnych beczułek (broń tę potem powszechnie nazywano "Livens Drum" – „beczką Livensa”). Gdy wynalazek uznano za zbyt niebezpieczny by testować go na oficjalnym poligonie chemicznym w Porton, oddział Livensa przeprowadził testy na własną rękę.
Moździerz Livensa stał się standardową bronią brytyjskich ataków gazowych w drugiej połowie wojny: wyprodukowano go w około 150 tys. egzemplarzy. Livens miał nadzieję, że masowe użycie jego moździerzy pozwoli zmniejszyć koszt zabicia jednego Niemca do 16 szylingów. Broń pozostała na wyposażeniu do czasów II wojny światowej.
Kapitan Livens 14 stycznia 1916 roku został odznaczony Military Cross i Distinguished Service Order z dniem nadania 28 grudnia 1917 roku. We wrześniu 1917 roku został członkiem Trench Warfare Committee, pracując nad rozwojem swojego moździerza.
Po wojnie, w 1924 roku, skonstruował pierwszą nowoczesną zmywarkę do naczyń z obrotowym spryskiwaczem i półkami na naczynia. W czasie II wojny światowej pracował dla wojska jako cywilny konsultant.

</doc>
<doc id="3168823" url="https://pl.wikipedia.org/wiki?curid=3168823" title="Flatlinerz">
Flatlinerz

Flatlinerz - amerykańska grupa hip-hopowa powstała na Brooklynie w Nowym Jorku działająca w latach 1992-1995. W skład grupy wchodzili Redrum, który jest bratankiem założyciela wytwórni Def Jam Recordings, Russella Simmonsa, Gravedigger oraz Tempest. Obok grupy Gravediggaz, Flatlinerz uważani są za pionierów podgatunku rapu znanego jako horrorcore.
Historia.
W 1994 roku ukazał się jedyny album grupy zatytułowany "U.S.A." co jest skrótem od "Under Satan's Authority" (pol. "pod władzą szatana"). Wydawnictwo było promowane singlami do utworów „Live Evil", „Satanic Verses" oraz „Rivaz of Red", do których powstały teledyski, które jednak zostały zakazane przez MTV za brutalne obrazy, przez co album sprzedał się w bardzo małym nakładzie 36 tysięcy kopii, co nie pozwoliło grupie kontynuować kariery. W swoich tekstach Flatlinerz często budzili spore kontrowersje odnosząc się często do symboli związanych ze śmiercią, okultystycznych, gotyckich czy satanistycznych oraz do zachowań kanibalistycznych.
Utwór „Run" znalazł się na ścieżce dźwiękowej do filmu "Strach" (1995) w reżyserii Vincenta Roberta. W 1995 grupa nagrała utwór „All Across the Map" razem z podziemnym zespołem The Whooliganz jednak utwór ten znalazł się jedynie na testowym tłoczeniu płyty winylowej. W tym samym roku grupa została rozwiązana.
W czerwcu 2014 roku, na oficjalnym profilu na Facebooku, grupa ogłosiła, że wznawia działalność artystyczną i pracuje nad nowym albumem. We wrześniu tego samego roku, na 20-lecie od wydania debiutu, ukazała się płyta "The Dead Rise Today: The Definitive Creepy Collection 1994-2014" zawierająca wydane wcześniej jak i niepublikowane utwory. Wydawnictwo ukazało się w limitowanym nakładzie 666 sztuk.
6 czerwca 2016 roku, ukazał się krótkogrający album "6ix: Chapter 1". 13 lutego 2017 roku grupa wydała "USA: Creepy Collection", a 6 czerwca tego samego roku ukazał się album "66ix: Chapter 2". Wszystkie te wydawnictwa zostały wydane własnym sumptem przez platformę Bandcamp.

</doc>
<doc id="3168828" url="https://pl.wikipedia.org/wiki?curid=3168828" title="Mistrzostwa Polski w Skokach Narciarskich 1959">
Mistrzostwa Polski w Skokach Narciarskich 1959

34. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 15 lutego 1959 roku na Wielkiej Krokwi w Zakopanem.
W konkursie skoków narciarskich zwyciężył Zdzisław Hryniewiecki, srebrny medal zdobył Jan Furman, a brązowy - Władysław Tajner.

</doc>
<doc id="3168830" url="https://pl.wikipedia.org/wiki?curid=3168830" title="Centrum danych">
Centrum danych

Centrum danych () – budynek, pomieszczenie w budynku lub grupa budynków przeznaczona do przechowywania działającej infrastruktury informatycznej: serwerów, urządzeń przechowywania danych (np. SAN), infrastruktury sieciowej oraz dystrybucji cyfrowych danych. 
Amerykańskie przedsiębiorstwo informatyczne Google używa aż 20 dedykowanych centrów danych rozmieszczonych na całym świecie dla 2,5 miliona serwerów. 
Centra danych zawierają infrastrukturę techniczną, mechanizmy i procedury zwiększające bezpieczeństwo oraz zapewniające ciągłość działania serwerów, takie jak:

</doc>
<doc id="3168832" url="https://pl.wikipedia.org/wiki?curid=3168832" title="Astros II">
Astros II



</doc>
<doc id="3168847" url="https://pl.wikipedia.org/wiki?curid=3168847" title="Gabi Kohlisch">
Gabi Kohlisch



</doc>
<doc id="3168848" url="https://pl.wikipedia.org/wiki?curid=3168848" title="Niemcy na Zimowych Igrzyskach Olimpijskich 1992">
Niemcy na Zimowych Igrzyskach Olimpijskich 1992

Reprezentacja Niemiec na Zimowych Igrzyskach Olimpijskich 1992 liczyła 111 zawodników - 75 mężczyzn i 36 kobiet, którzy wystąpili w jedenastu dyscyplinach sportowych. Reprezentanci tego kraju zdobyli łącznie dwadzieścia sześć medali - dziesięć złotych, dziesięć srebrnych i sześć brązowych. Niemcy zajęły pierwsze miejsce w klasyfikacji medalowej.
Najmłodszym niemieckim zawodnikiem podczas ZIO 1992 była Regina Häusl (18 lat i 57 dni), a najstarszym - Rudi Lochner (38 lat i 323 dni).
Wyniki reprezentantów Niemiec.
Biathlon.
Mężczyźni
Kobiety
Biegi narciarskie.
Mężczyźni
Bobsleje.
Mężczyźni
Hokej na lodzie.
Mężczyźni
Kombinacja norweska.
Mężczyźni
Łyżwiarstwo figurowe.
Kobiety
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3168855" url="https://pl.wikipedia.org/wiki?curid=3168855" title="Cezar Piernikarski">
Cezar Piernikarski

Cezar Piernikarski (ur. 28 grudnia 1928 w Dives-sur-Mer (Normandia), zm. 28 października 1991 w Kilonii) – prof. dr hab., slawista językoznawca, wykładowca Uniwersytetu Warszawskiego.
Życiorys.
W 1933 wraz z rodziną przeniósł się z Francji do Polski. Gimnazjum ukończył w Sulejówku, a maturę zdawał w Liceum Ogólnokształcącym im. Tadeusza Czackiego w Warszawie. Studia slawistyczne ukończył w 1956 na Wydziale Filologicznym Uniwersytetu Warszawskiego, pisząc pracę magisterską o wpływie dialektów polskich i słowackich na dialekty łemkowskie pod kierunkiem prof. Zdzisława Stiebera. Pracę doktorską pt. "Typy opozycji aspektowych czasownika polskiego na tle słowiańskim" obronił w 1968. Sześć lat później uzyskał stopień doktora habilitowanego, na podstawie rozprawy dotyczącej struktur składniowych. W 1990 otrzymał nominację na tytuł profesora nadzwyczajnego.
Od ukończenia studiów pracował w Instytucie Slawistyki Uniwersytetu Warszawskiego, pełniąc w nim funkcję kierownika Zakładu Filologii Czeskiej i Słowackiej (1973-1977), a następnie dyrektora Instytutu (1981-1984). Był także pracownikiem Instytutu Słowianoznawstwa PAN. Wykładał także na uniwersytetach w Ołomuńcu, Tybindze, Amsterdamie i Kilonii.
Spoczywa na cmentarzu w Sulejówku.

</doc>
<doc id="3168856" url="https://pl.wikipedia.org/wiki?curid=3168856" title="Szahr-i Babak">
Szahr-i Babak



</doc>
<doc id="3168859" url="https://pl.wikipedia.org/wiki?curid=3168859" title="Aliabad-e Dżainag">
Aliabad-e Dżainag



</doc>
<doc id="3168860" url="https://pl.wikipedia.org/wiki?curid=3168860" title="Borys Bieriezowski (pianista)">
Borys Bieriezowski (pianista)



</doc>
<doc id="3168862" url="https://pl.wikipedia.org/wiki?curid=3168862" title="Borys Bieriezowski">
Borys Bieriezowski



</doc>
<doc id="3168864" url="https://pl.wikipedia.org/wiki?curid=3168864" title="Technika bromo-żelatynowa">
Technika bromo-żelatynowa

Technika bromo-żelatynowa (bromo-srebrowo-żelatynowa, żelatynowo-srebrowa), zw. także suchą płytą – negatywowa technika fotograficzna, w której szklana płyta pokrywana była żelatyną będąca nośnikiem dla substancji światłoczułej. Technikę wynalazł w 1871 roku Richard Leach Maddox. 
W przeciwieństwie do mokrych płyt kolodionowych, kliszami bromo-żelatynowymi nie trzeba było operować natychmiast po ich przygotowaniu, dlatego technikę tę nazwano "suchą płytą". Dzięki temu możliwa była fabryczna produkcja takich negatywów. Odbitki wykonywane były stykowo na różnego typu papierach, m.in. żelatynowo-srebrowych (kopiowanych i wywoływanych).
Łatwiejsze, niewymagające ciemni, wykonywanie zdjęć, dostępność gotowych klisz w handlu, a także światłoczułość wyższa od negatywów kolodionowych (co pozwalało na skrócenie czasu naświetlania) spowodowały, że technika bromo-żelatynowa wyparła wcześniej stosowany proces kolodionowy. Co więcej, technika ta – jako pierwsza w historii – była na szeroką skalę wykorzystywana przez amatorów, a nie tylko profesjonalne studia. Stosowana była powszechnie od lat 70. do 90. XIX wieku, gdy zaczęła być zastępowana przez negatywy nitrocelulozowe. Zanikła w latach 20. XX wieku.
Historia.
Technika została opracowana przez Richarda Leacha Maddoxa (1816-1902), który nie był zawodowym fotografem, ale lekarzem. Swoje odkrycie, polegające na zastąpieniu kolodionu żelatyną, opublikował na łamach „British Journal of Photography” 8 września 1871 roku. Wkrótce jej ulepszenia wprowadzili inni fotografowie, tacy jak Charles Bennett, który w 1878 r. zwiększył czułość negatywów.
Zastąpienie nośnika kolodionowego przez żelatynowy było jedną z najważniejszych innowacji w historii fotografii, a technika ta szybko po jej wprowadzeniu stała się dominującą. Jej wprowadzenie nie tylko oznaczało początek nowoczesnej fotografii, ale także doprowadziło do powstania nowej gałęzi przemysłu i miało swoje konsekwencje w kolejnych wynalazkach, takich jak ręczne kamery czy błony zwojowe.
Początkowo, w latach 70., klisze pokrywane były warstwą żelatynową jeszcze ręcznie, ale już w 1878 roku zaczęły być fabrycznie produkowane przez londyńską firmę Wratten &amp; Wainright. W Stanach Zjednoczonych ich pierwszym producentem został rok później Keystone Dry Plate Works, a w 1880 r. wytwarzanie rozpoczął George Eastman, założyciel Eastman Dry Plate Company. Produkowali je także: Agfa, Ilford i Lumière.
Technika.
Technika polega na pokryciu szklanej płyty warstwą żelatyny, która jest nośnikiem dla światłoczułych soli. W tym celu roztwór azotanu srebra łączony jest z roztworem żelatyny i bromku potasu, w wyniku czego powstaje mleczna zawiesina zawierająca światłoczuły bromek srebra. Następnie jest ona podgrzewana, co zwiększa jej światłoczułość, a po wystygnięciu – gdy stwardnieje – pokrajana na paski i wypłukana. Następnie są one rozpuszczane, a powstała w ten sposób ciecz jest rozprowadzana na szklanej płycie. Klisze suszone są w ciemnościach, pakowane i dostarczane do punktów sprzedaży. Po naświetleniu negatyw jest wywoływany, utrwalany (w tiosiarczanie sodu) i płukany. Z gotowego negatywu wykonuje się pozytywy – odbitki.

</doc>
<doc id="3168865" url="https://pl.wikipedia.org/wiki?curid=3168865" title="The Den (film)">
The Den (film)

The Den to amerykański film fabularny z 2013 roku, napisany i wyreżyserowany przez Zachary’ego Donohue, z Melanie Papalią obsadzoną w roli głównej. Obraz, stanowiąc połączenie horroru i thrillera, przynależy do nurtu filmowego o nazwie „found footage”. Fabuła filmu skupia się na losach studentki, która testując nowy komunikator internetowy trafia na ślad działania mordercy. Światowa premiera "The Den" nastąpiła 23 grudnia 2013; wówczas film wydano w Rosji. 14 marca 2014 horror trafił do dystrybucji na terenie Stanów Zjednoczonych. Projekt zebrał pozytywne recenzje krytyków.
Opinie.
Zdaniem redaktora witryny hisnameisdeath.com, "The Den" to najlepszy horror 2014 roku.

</doc>
<doc id="3168866" url="https://pl.wikipedia.org/wiki?curid=3168866" title="Petros Stefanou">
Petros Stefanou



</doc>
<doc id="3168868" url="https://pl.wikipedia.org/wiki?curid=3168868" title="Rodzina Whiteoaków">
Rodzina Whiteoaków

Rodzina Whiteoaków lub Saga rodu Whiteoaków – cykl 16 książek Mazo de la Roche, opowiadających dzieje tytułowej rodziny Whiteoaków, która w 1854 roku emigruje do Kanady, na przestrzeni kolejnych 100 lat. W Ontario cykl ma status kultowy, wiele ulic lub osiedli nosi nazwę "Jalna", "Whiteoaks", itp.
Pierwsza część, zatytułowana "Jalna", ukazała się po raz pierwszy drukiem w roku 1927 i zdobyła nagrodę "Atlantic Prize Novel", a wraz z nią 10 tysięcy dolarów. Kolejne tomy powstawały stopniowo, choć nie w kolejności chronologicznej, w ciągu następnych 30 lat, zdobywając uznane miejsce wśród klasyki kanadyjskiej literatury popularnej. 
Powieści zostały przetłumaczone na wiele języków, w tym na język polski. Po raz pierwszy ukazywały się w Polsce – przynajmniej częściowo – nie później, niż od 1948 roku. Całość została wydana w latach 1989–1994, nakładem Krajowej Agencji Wydawniczej oraz 2010–2011 przez Wydawnictwo Amber, które wydało ją w 32 tomach, każdą z szesnastu części dzieląc na pół.
Na cykl "Rodzina Whiteoaków" składają się następujące książki:
Ekranizacje.
Książki były wielokrotnie adaptowane dla potrzeb telewizji, radia i teatru. W roku 1935 powstał film "Jalna" w reżyserii Johna Cromwella, a w 1972 roku miniserial "Rodzina Whiteoaków" ("The Whiteoaks of Jalna").

</doc>
<doc id="3168869" url="https://pl.wikipedia.org/wiki?curid=3168869" title="Franghískos Papamanólis">
Franghískos Papamanólis



</doc>
<doc id="3168870" url="https://pl.wikipedia.org/wiki?curid=3168870" title="Extra Volume 1">
Extra Volume 1

Extra Volume 1 – album kompilacyjny niemieckiego zespołu industrialnego KMFDM, wydany 3 czerwca 2008 roku. Jest to pierwsza kompilacja zawierająca utwory wcześniej wydane jedynie na singlach.

</doc>
<doc id="3168871" url="https://pl.wikipedia.org/wiki?curid=3168871" title="Nikólaos Printesis">
Nikólaos Printesis



</doc>
<doc id="3168872" url="https://pl.wikipedia.org/wiki?curid=3168872" title="Yannis Spiteris">
Yannis Spiteris



</doc>
<doc id="3168874" url="https://pl.wikipedia.org/wiki?curid=3168874" title="Melanie Papalia">
Melanie Papalia

Melanie Papalia (ur. 11 lipca 1984 r. w Vancouver) − kanadyjska aktorka filmowa i telewizyjna, znana z ról w filmach "The Den" (2013), "Smiley" (2012), "Extraterrestrial" (2014) oraz "" (2009) i "Super Hybrid" (2010). Występowała także jako Pippa Venturi w serialu "Szach-Mat".

</doc>
<doc id="3168876" url="https://pl.wikipedia.org/wiki?curid=3168876" title="TKO Major League MMA">
TKO Major League MMA

TKO MMA (dawniej TKO Major League MMA) – kanadyjska organizacja promująca mieszane sztuki walki (MMA). Ówcześnie największa organizacja w kraju. Właścicielem był Stéphane Patry. 15 listopada 2008 roku organizacja została zamknięta z powodu rezygnacji Patrego ze stanowiska prezydenta organizacji. W lipcu 2016 organizacja wznowiła działalność.
Historia.
2 czerwca 2000 roku zorganizowano pierwszą galę w Montrealu pod nazwą Universal Combat Challenge. Między dużymi, numerowanymi galami, miał miejsce cykl mniejszych – Provincial Ground, mający na celu kreowanie i promowanie młodych, perspektywicznych lokalnych zawodników.
22 marca 2003 odbyła się ostatnia gala UCC. Jeszcze w tym samym roku, we wrześniu organizacja ponownie zaczęła funkcjonować lecz pod inną nazwą – TKO Major League MMA i nowym właścicielem, Stéphanem Patry. Wszystkie pasy mistrzowskie UCC, krajowe i międzynarodowe zostały zunifikowane do pasów TKO. Początkowo walki odbywały się w ringu bokserskim, po czasie został on zastąpiony klatką, tzw. oktagonem.
W latach 2003-2008 TKO było największą organizacją w Kanadzie oraz jedną z czołowych w Ameryce Północnej. Wielu znanych dzisiaj kanadyjskich zawodników zaczynało swoje kariery właśnie w niej, byli to m.in. Georges St-Pierre, David Loiseau, Mark Hominick czy Sam Stout. 29 września 2006 roku pochodzący z Polski Krzysztof Soszyński został międzynarodowym mistrzem TKO wagi ciężkiej.
W ciągu 8 lat działalności, zorganizowano 46 zawodowe gale MMA pod szyldami UCC/TKO, w tym dwie poza granicami Kanady. Gale były transmitowane w telewizji Spike.
Po ponad 8 latach, w lipcu 2016 Stéphane Patry ogłosił reaktywację organizacji. 4 listopada 2016 odbyła gala TKO 36: Resurrection. W walce wieczoru zmierzyli się ze sobą były zawodnik TKO Chris Horodecki i Derek Gauthier.
12 września 2016 organizacja nawiązała współpracę odnośnie do transmisji gal z krajową telewizją Fight Network, a 13 września z platformą internetową UFC Fight Pass na transmisję przez internet.
8 grudnia 2017 rozdano pierwsze mistrzowskie pasy w wadze koguciej, piórkowej, lekkiej, średniej i ciężkiej.
Mistrzowie.
Pasy mistrzowskie UCC zostały zunifikowane w 2003 do pasa TKO. UCC/TKO organizowało walki o międzynarodowe mistrzostwo świata oraz do 2004 roku krajowe tzw. "Canadian Champion". Krajowe pasy zostały zunifikowane z pasami międzynarodowymi w 2004 roku poprzez pojedynki międzynarodowych mistrzów z krajowymi lub promocję właściciela (np w przypadku Georges’a St-Pierre’a). Od wznowienia działalności w 2016 organizacja wprowadziła własny ranking zawodników i system punktowy który wyłania najlepszych zawodników w danej kategorii wagowej którzy następnie mierzą się ze sobą o mistrzostwo.
Na galach UCC/TKO walczyli m.in. Jeremy Horn (mistrz UCC wagi półciężkiej i TKO wagi średniej), John Alessio (mistrz UCC wagi półśredniej), Duane Ludwig (mistrz UCC wagi lekkiej), Wagnney Fabiano (mistrz UCC i TKO wagi piórkowej), Ivan Menjivar, Chris Horodecki, T.J. Grant.

</doc>
<doc id="3168878" url="https://pl.wikipedia.org/wiki?curid=3168878" title="Peter Andreas Hansen">
Peter Andreas Hansen

Peter Andreas Hansen (ur. 8 grudnia 1795 w Tandern, Dania, zm. 28 marca 1874 w Gocie, Niemcy) – niemiecki astronom, który poprawił teorię ruchu i tablic głównych ciał w Układzie Słonecznym. Laureat Medalu Copleya.
Astronom zajmował się geodezją teoretyczną, optyką i teorią prawdopodobieństwa.
Jego najważniejsze prace dotyczące teorii ruchu Księżyca to "Fundamenta" (1838) oraz "Derlegung" (1862-64). Zostały wydane w Wielkiej Brytanii w 1857 i były stosowane do 1923 roku. Ze swojej teorii Księżyca obliczył odległość Ziemi od Słońca, wielkość ta była bliska wartości akceptowanej obecnie.
We współpracy z Chrystianem Olufsenem w 1853 opracował nowe tablice pozycji Słońca ("Solar Tables").
Nagrody i wyróżnienia.
Od 1835 roku był zagranicznym członkiem brytyjskiego Royal Society.
W 1842 i 1860 roku został uhonorowany Złotym Medalem Królewskiego Towarzystwa Astronomicznego, w 1848 roku otrzymał także medal okolicznościowy od tego towarzystwa. Natomiast w 1850 otrzymał Copley Medal przyznany przez Towarzystwo Królewskie w Londynie.
W uznaniu jego pracy jego nazwiskiem nazwano krater na Księżycu.

</doc>
<doc id="3168879" url="https://pl.wikipedia.org/wiki?curid=3168879" title="Dżalal Hossejni">
Dżalal Hossejni



</doc>
<doc id="3168880" url="https://pl.wikipedia.org/wiki?curid=3168880" title="Amir Hossejn Sadegi">
Amir Hossejn Sadegi



</doc>
<doc id="3168881" url="https://pl.wikipedia.org/wiki?curid=3168881" title="Chosro Hejdari">
Chosro Hejdari



</doc>
<doc id="3168884" url="https://pl.wikipedia.org/wiki?curid=3168884" title="Masoud Szodżaei">
Masoud Szodżaei



</doc>
<doc id="3168886" url="https://pl.wikipedia.org/wiki?curid=3168886" title="Ghasem Hadadifar">
Ghasem Hadadifar



</doc>
<doc id="3168888" url="https://pl.wikipedia.org/wiki?curid=3168888" title="Arnold Andrunik">
Arnold Andrunik

Arnold Andrunik (ur. 20 października 1911 w Przemyślu, zm. 26 lipca 2000 w Sanoku) – polski urzędnik, podczas II wojny światowej żołnierz Związku Walki Zbrojnej-Armii Krajowej i więzień niemieckich obozów, działacz kombatancki i społeczny, autor prac wspomnieniowych i kronikarskich. Przyrodni brat Kazimierza i mąż Marii.
Życiorys.
Urodził się 20 października 1911 w Przemyślu jako syn Romualda i Janiny z domu Korczyńskiej (1891-1982). Wraz z rodziną mieszkał w domu przy ul. Sanowej 14 w Sanoku. W Sanoku uczył się w szkole podstawowej, a w latach 1923-1927 kształcił się w Państwowym Gimnazjum im. Królowej Zofii w Sanoku, kończąc tam cztery klasy. Egzamin dojrzałości zdał eksternistycznie w typie humanistycznym w X Państwowym Liceum i Gimnazjum im. Henryka Sienkiewicza we Lwowie w 1938. Z protekcji lekarza powiatowego w Sanoku, dr. Antoniego Dorosza otrzymał pracę i od 1 października 1929 do 31 marca 1935 był zatrudniony na stanowisku kontrolera sanitarnego w referacie sanitarnym przy Wydziale Powiatowym urzędu starostwa powiatu sanockiego. Od 1 kwietnia 1935 do września 1939 pracował jako referent i kierownik kancelarii Starostwa Powiatowego w Sanoku. Latem 1939 był sekretarzem administracyjnym sanockiego starostwa, urzędującego w budynku przy ul. Henryka Sienkiewicza 5. Przez lata swojej pracy dokształcał się w trybie zaocznym.
W 1938 ożenił się z pochodzącą z Zagórza Marią Stefanią Łomnicką. Początkowo małżeństwo mieszkało w Sanoku przy ulicy Cegielnianej, następnie przy ulicy Adama Mickiewicza 35 (po wojnie numer 39). 8 sierpnia 1939 urodziła im się córka Teresa.
II wojna światowa.
W sierpniu 1939 Arnold Andrunik przyjmował w sanockim starostwie wizytującego pobliski rejon premiera RP Felicjana Sławoj Składkowskiego, któremu udzielał wówczas informacji i przez którego został przedstawiony do odznaczenia Brązowym Krzyżem Zasługi. Po wybuchu II wojny światowej po 1 września 1939 brał udział w ewakuacji urzędu na wschód, następnie w spaleniu przewożonych dokumentów i ich zatopieniu w Dniestrze pod Haliczem. Z terenów pozostających po agresji ZSRR na Polskę z 17 września 1939 pod okupacją sowiecką zmierzał strony rodzinne i finalnie przeprawiwszy się przez granicę na rzece San 20 października 1939 powrócił do Sanoka, będącego pod okupacją niemiecką. Początkowo zarabiał dorywczo, następnie został zaangażowany jako pracownik sanockiego oddziału Powiatowego Zakładu Ubezpieczeń, wpierw wykonujący zdalnie rejestr składek ubezpieczeń od ognia, a po kilku tygodniach zatrudniony etatowo na stanowisku inkasenta składek ubezpieczeniowych. Za sprawą Aleksandra Rybickiego został żołnierzem Związku Walki Zbrojnej, przysięgę złożył 1 kwietnia 1940 w domu przy ulicy Bartosza Głowackiego 13 (odbierał ją Adam Fastnacht). Od komendanta powiatu ZWZ por. Władysława Biegańskiego ps. „Janusz” otrzymał powierzone funkcje utrzymywania łączności z powiatowymi placówkami organizacji, które mógł wykonywać dzięki częstym wyjazdom służbowym w ramach swojej pracy zawodowej. Brał też udział w kolportowaniu podziemnych wydawnictw, przywożąc materiały z Miejsca Piastowego względnie z Krosna (dom Andruników okresowo służył jako „melina” tj. magazyn i punkt rozdzielczy prasy podziemnej), przewożeniu przemycanej broni (do konspiracji została też przyjęta jego żona Maria, a także jej brat Tadeusz Łomnicki). Ponadto działał jako wywiadowca, w służbie liniowej, w organizacji bojówek oraz dywersji. Działał konspiracyjnie w obwodzie ZWZ „San” od czasu swojego zaprzysiężenia 1 kwietnia 1940 do 31 stycznia 1941.
Poznany przez niego w zaprzyjaźnionym domu Doroszów szef zarządu miasta Sanoka Rudolf Dreier w 1940 złożył mu propozycję objęcia w prowadzonym przez Niemców magistracie miejskim ("Stadtverwaltung") posady kierownika biura ewidencji ludności (meldunkowego). Po zgłoszeniu tego w grudniu 1940 ówczesnemu komendantowi obwodu, por. Rudolfowi Rybie ps. „Rudek”, otrzymał rozkaz objęcia stanowiska, które podjął 1 lutego 1941 (jednocześnie został przeniesiony ze służby łączności w obwodzie i przydzielony pod rozkazy Aleksandra Rybickiego tj. szefa służby łączności z zagranicą, inaczej przerzutów granicznych, o kryptonimie „Bronisława”, zaś dotychczasowe obowiązki Arnolda Andrunika w ZWZ przejął jego przyrodni brat Kazimierz Andrunik ps. „Rybak”). Będąc zatrudniony w tym charakterze stworzył w miejscu pracy punkt sekcji tudzież komórki legalizacyjnej ZWZ (wzgl. biuro paszportowe), zajmując się głównie wytwarzaniem fałszywych dokumentów ("Kenkarty", zaświadczenia, przepustki, zezwolenia oraz fikcyjne dokumenty, opierając się przy tym na dokumentach tzw. „martwych dusz”, czyli albo osób zmarłych bądź posiadających nieważny meldunek). W tym celu był wykorzystywany dom Andrunika, który funkcjonował pod kryptonimem „Punkt T” (sam Andrunik działał pod konspiracyjnym pseudonimem „T”; według innej wersji jako żołnierz AK przydzielony do O. VK „Zagroda” posługiwał się pseudonimem „Arnold”). Jego dom stanowił punkt kontaktowy i schronienie dla kurierów na transgranicznej i międzynarodowej trasie przerzutowej. Na początku czerwca 1941 Andrunik został przeniesiony do działu finansowego zarządu miasta, aczkolwiek w sferze swojej działalności konspiracyjnej nadal kontaktował się z działem ewidencji, mając tam swoich zaufanych współpracowników. 20 sierpnia 1941 śledztwo i kontrolę w urzędzie podjęło gestapo. Po wstępnym przesłuchaniu, zagrożony aresztowaniem tego dnia Arnold Andrunik wyszedł z gmachu urzędu na plac rynku, po czym skręcił w lewo, wszedł w bramę kamienicy pod numerem 17 i przez jej piwnice wydostał się na biegnącą poniżej ulicę Potockiego, po czym opuścił Sanok (tego dnia aresztowany został m.in. Kazimierz Andrunik i inni konspiratorzy). W konsekwencji tego „Punkt T” został wyłączony z konspiracji, zaś po ucieczce Andrunika Niemcy podjęli jego poszukiwania wydając list gończy z wyznaczeniem nagrody 10 tys. za informację o nim, prowadzili rewizje w mieście oraz akcje inwigilacji. On sam następnie ukrywał się w Bażanówce, Jaćmierzu, Wzdowie, Zarszynie, przyjmując fałszywą tożsamość „Roman Moderski” (ur. 1909). Potem przebywał w dobrach hr. Alfreda Wielopolskiego koło Niska (w Bielinach pracując przy remoncie pałacu i w tartaku koło Kopek) i w Trześniowie. Uczestniczył w akcji uwolnienia ze szpitala powiatowego w Sanoku kurierki ZWZ, Marii Szerockiej ps. „Mucha”, zrealizowanej w listopadzie 1941.
Po kontakcie z Rybickim, w listopadzie 1941 zgodził się objąć w Krakowie zdekonspirowany wcześniej punkt kontaktowy, obsługujący kurierów międzynarodowych oraz emisariuszy ZWZ i funkcjonujący pod kryptonimem „Baszta”. 23 stycznia 1942 wyjechał do Krakowa, gdzie pod fałszywą tożsamością „Tadeusz Jaszczołt” (ur. 1914) i został zatrudniony jako buchalter płac w oddziale wytworni skrzyń opakowaniowych Fabryki Wyrobów Spirytusowych ("Trinkbranntweinwerk") na Dąbiu, podlegając służbowo kierownikowi księgowości, kpt. Franciszkowi Gocko, także działającemu w ZWZ. Zamieszkał w mieszkaniu swojego znajomego Włodzimierza Piramowicza przy ulicy Brzozowej 12 na Kazimierzu i tam też od 23 stycznia 1942 funkcjonował konspiracyjny punkt „Baszta” (zwany też placówką łączności zagranicznej). Po przekształceniu organizacyjnym z lutego 1942 był żołnierzem Armii Krajowej. Od połowy kwietnia 1942 w Krakowie zamieszkiwała z Arnoldem Andrunikiem jego żona Maria (która od 1940 także działała w ZWZ) i córka. Arnold i Maria Andrunikowie oraz inni współpracownicy krakowskiego punktu (m.in. łączniczka z Komańczy) zostali aresztowani przez gestapo nad ranem 26 czerwca 1942 w mieszkaniu przy ul. Brzozowej 12. W tym czasie 2,5-letnia córka Andruników w stanie chorobowym została przez Niemców umieszczona w krakowskim szpitalu przy ul. Gabriela Narutowicza, skąd trafiła pod opiekę rodziny pod Sanokiem. Arnold i Maria Andrunikowie byli osadzeni w więzieniu Montelupich. On podczas przesłuchania został rozpoznany przez śledczych jako pochodzący z Sanoka. Przeszedł ciężkie śledztwo i katowanie w siedzibie Gestapo przy ul. Pomorskiej 2 (podczas tortur był m.in. dwukrotnie wieszany przez oprawców celem wymuszenia zeznań). Po trzech miesiącach 29 września 1942 został skierowany do niemieckiego obozu koncentracyjnego Auschwitz-Birkenau, gdzie został osadzony 30 września 1942 jako więzień polityczny i otrzymał numer obozowy 66686 (tego samego dnia, choć osobno, do tego obozu została wywieziona z Krakowa jego żona). Przebywał w Auschwitz-Birkenau od 30 września 1942 do 13 marca 1943, następnie od 14 marca do 20 kwietnia 1943 w Groß-Rosen (numer więźnia 8898, pracował tam przy budowie rowu do Strigau), a od 20/21 kwietnia 1943 do 26 kwietnia 1945 w Sachsenhausen–Oranienburg (nr obozowy 63971, początkowo pracował tam przy budowie baraków podobozu Falkensee zamieszkując wówczas w Staaken pod Berlinem, następnie był zatrudniony w położonej nieopodal fabryce „Demag”, produkującej czołgi i rakiety V-2). W ramach komanda w Falkensee od 10 lipca 1943 do końca uwięzienia w obozie działał w konspiracji. 26 kwietnia 1945 obóz wyzwoliła Armia Czerwona, zaś dzień wcześniej Andrunik był w grupie 11 więźniów z obozowego komanda w Falkensee, którzy tuż przed oswobodzeniem obozu przez sowietów pokonali zasieki obozowe i przedostali się do baraków Falkensee II. Po oswobodzeniu przebył drogę przez Bernau (26 kwietnia), Eberswalde (27 kwietnia), Odrę koło Cedyni (28 kwietnia), Landsberg (29 kwietnia), Poznań (3 maja 1945), Kraków (5 maja), Rzeszów, Zagórz, po czym rankiem 8 maja 1945 powrócił do Sanoka po trzech latach nieobecności (27 maja powróciła tam także jego żona).
Okres powojenny.
W maju 1945 odmówił przystąpienia do organizacji antykomunistycznej z Mrzygłodu, deklarującej się jako kontynuującej działalność AK. W połowie maja 1945, opierając się na swoim doświadczeniu zawodowym sprzed wojny i dysponując egzaminem państwowym, zgłosił się do urzędu starostwa powiatu sanockiego z prośbą o pracę, lecz ówczesny starosta Andrzej Szczudlik odmówił mu tego. Następnie Arnold Andrunik ukrywał się na terenie Sanoka i Zagórza z uwagi na prześladowania działaczy AK-owskich i urzędników II RP przez władze komunistyczne. Później otrzymał pracę na stanowisku kierownika administracji Szpitala Powiatowego w Sanoku, którą wykonywał od 1 czerwca 1945. Wkrótce potem, po ustąpieniu ze stanowiska kierownika administracyjnego Maksymiliana Siessa, objął tę posadę i sprawował do 31 marca 1950. Po 1950 został członkiem zespołu roboczego do obsługi realizowanej inwestycji budowy nowego szpitala w Sanoku. W dalszym okresie pracował jako kierownik ds. administracyjnych i wicedyrektor Budowlanego Przedsiębiorstwa Powiatowego w Sanoku od 1 kwietnia 1950 do 31 maja 1956, inspektor inwestycyjny w Zjednoczeniu Państwowych Gospodarstw Rolnych w Sanoku od 1 czerwca 1956 do 28 lutego 1957 (do czasu likwidacji tego podmiotu) oraz jako inspektor ds. eksploatacji w Miejskim Zarządzie Budynków Mieszkalnych w Sanoku od 1 kwietnia 1957. W 1968 został sekretarzem Prezydium MRN w Sanoku, po czym w 1973 odszedł na emeryturę. W 1976 otrzymał zaświadczenie kombatanta.
Działał społecznie, zaangażował się w działalność kombatancką i upamiętniającą martyrologię obozową. Latem 1945 był współzałożycielem sanockiego oddziału (koła) Związku byłych Więźniów Ideowo-Politycznych z czasów wojny z lat 1939-1945 (wraz z nim Jan Bezucha, Mieczysław Urbański, Bronisław Wajda), formalnie został członkiem 1 września 1945, a 7 października 1945 wybrany sekretarzem zarządu. Po przemianowano organizacji od 10 lutego 1946 należał do Polskiego Związku Byłych Więźniów Politycznych Hitlerowskich Więzień i Obozów Koncentracyjnych, w jego ramach w lutym 1947 został wybrany sekretarzem koła w Sanoku, ponownie 16 marca 1948. Jesienią 1948 sanockie koło PZbWP zostało zlikwidowane odgórną decyzją. Od 1947 Andrunik działał w ramach równolegle funkcjonującego Związku Bojowników z Faszyzmem i Najazdem Hitlerowskim o Niepodległość i Demokrację, w 1948 przekształconym w Związek Uczestników Walki Zbrojnej o Niepodległość i Demokrację i był współorganizatorem jego oddziału powiatowego w Sanoku. Po kongresie połączeniowym i likwidacji obu powyższych organizacji został członkiem oddziału powiatowego w Sanoku Związku Bojowników o Wolność i Demokrację, w którym został wybrany członkiem zarządu 6 listopada 1949, jesienią 1950 (do tego roku był sekretarzem), ponownie był sekretrzem od 20 października 1956, zaś wkrótce po zjeździe z 20 marca 1957 został dokooptowany do składu zarządu i objął funkcję sekretarza, potem ponownie wybierany sekretarzem 20 października 1957, 7 grudnia 1958, 12 marca 1961, 17 marca 1963, 6 lutego 1966 (w toku zmian w nomenklaturze z 1964 oddział powiatowy został zastąpiony oddziałem), 20 października 1968, 23 maja 1971, 21 października 1973 wybrany sekretarzem oddziału miejskiego (działającego od 1 stycznia 1973 wskutek przekształcenia oddziału powiatowego na podstawie zmian administracyjnych) oraz sekretarzem zespołu weryfikacyjnego. Przez 15 lat zasiadał w zarządzie oraz pełnił funkcję sekretarza w prezydium tegoż. 22 marca 1970 został wybrany do władz Okręgu ZBoWiD w Rzeszowie, 3 marca 1974 wybrany okręgowej komisji rewizyjnej i otrzymał mandat na V Kongres ogólnopolski organizacji w dniach 8-9 maja 1974 w Warszawie. Po kolejnej reorganizacji struktur ZBoWiD w 1975 został członkiem wojewódzkiej komisji rewizyjnej przy zarządzie wojewódzkim w Krośnie (z siedzibą w Jaśle), ponownie 18 października 1978. 15 listopada 1976 wybrany sekretarzem koła miejsko-gminnego w Sanoku, ponownie 23 października 1977, 11 maja 1980, 28 listopada 1982 (wtedy też wybrany koordynatorem zarządu wobec komisji historycznej i kierownikiem sekcji archiwalno-kronikarskiej). Po złożeniu rezygnacji z pracy w ZBoWiD z końcem kwietnia 1983 opuścił funkcję sekretarza zarządu koła (pełnionej przez 30 lat). Odchodzącemu ze swojej funkcji powierzono mu opracowanie kroniki, spisanej do końca 1984 i wydanej w maju 1986 pod tytułem "Rozwój i działalność Związku Bojowników o Wolność i Demokrację na Ziemi Sanockiej w latach 1949-1984". W kwietniu 1965 został wybrany zastępcą przewodniczącego Obywatelskiej Powiatowej Komisji Ochrony Pomników Walki i Męczeństwa. Na bazie swoich wspomnień wojennych napisał kilka prac. Sporządził wspomnienia dotyczące uwięzienia w obozach koncentracyjnych, spisane na potrzeby akcji „Ocalmy od zapomnienia” zorganizowanej przez ZBoWiD, których fragmenty zostały opublikowane w „Roczniku Sanockim” z 1988. Pisał także wiersze, w których opiewał Sanok.
Od 15 grudnia 1948 należał do PZPR. W 1958 był członkiem Komisji Zdrowia w Miejskiej Radzie Narodowej w Sanoku. Był wybierany radnym MRN w Sanoku w 1961, w 1965, w 1969, w 1973, w 1978. Został członkiem prezydium powołanej podczas stanu wojennego 16 września 1982 Tymczasowej Miejskiej Rady Patriotycznego Ruchu Odrodzenia Narodowego (PRON). Został członkiem oddziału sanockiego Polskiego Czerwonego Krzyża, działającego w budynku przy ul. Ignacego Daszyńskiego 17, w grudniu 1983 wybrany sekretarzem Zarządu Miejskiego PCK w Sanoku. Od 1990 był członkiem Światowego Związku Żołnierzy Armii Krajowej. Od września 1990 był sekretarzem zarządu koła rejonowego Polskiego Związku b. Więźniów Politycznych Hitlerowskich Więzień i Obozów Koncentracyjnych w Sanoku. W reaktywowanym w 1990 jako koło terenowe gminno-miejskie, oddziale Związku Kombatantów Rzeczypospolitej Polskiej i Byłych Więźniów Politycznych (działającym w kamienicy przy ulicy Jagiellońskiej 4) także pełnił funkcję sekretarza.
Od 1945 Arnold i Maria Andrunikowie zamieszkiwali w Sanoku w wynajmowanym mieszkaniu przy ul. Rybackiej 3a. Miał troje dzieci: oprócz córki Teresy (ur. 8 sierpnia 1939) mieli jeszcze dwóch synów: Jana (ur. 3 lipca 1946) i Witolda (ur. 15 października 1952). W listopadzie 1988 zmarła jego żona Maria. Pod koniec życia Arnold Andrunik zamieszkiwał przy ulicy Lenartowicza w Sanoku. Zmarł 26 lipca 2000. Został pochowany w grobowcu rodzinnym na Cmentarzu Centralnym w Sanoku 28 lipca 2000. Spoczęli tam także: żona Maria (1909−1988) oraz ich syn Witold, zmarły tragicznie w wypadku motocyklowym 28 sierpnia 1975.

</doc>
<doc id="3168889" url="https://pl.wikipedia.org/wiki?curid=3168889" title="Maria Andrunik">
Maria Andrunik

Maria Stefania Andrunik, z domu Łomnicka (ur. 3 sierpnia 1909 w Zagórzu, zm. 10 listopada 1988 w Sanoku) – podczas II wojny światowej członkini Związku Walki Zbrojnej-Armii Krajowej oraz więźniarka niemieckich obozów. Żona Arnolda.
Życiorys.
Maria Stefania Andrunik urodziła się 3 sierpnia 1909 w Zagórzu. Była jednym z pięciorga dzieci Franciszka Łomnickiego (maszynista kolejowy) i Janina z domu Burgchardt. Wraz z rodziną przeniosła się do Zagórza, gdzie jej ojciec był zatrudniony na stanowisku maszynisty kolejowego (jej rodzice zamieszkiwali w tym mieście w kolejnych latach). Miała braci Tadeusza, Antoniego (nauczyciel w Wydrnej). W 1927 ukończyła klasę IV seminarium nauczycielskiego. Do 1938 mieszkała z rodzicami w rodzinnym Zagórzu. W tym roku wyszła za mąż za Arnolda Andrunika, urzędnika Starostwa Powiatowego w Sanoku i zamieszkała z nim w Sanoku, początkowo przy ul. Cegielnianej, następnie przy ul. Adama Mickiewicza 35 (po wojnie numer 39). 8 sierpnia 1939 urodziła im się córka Teresa.
Podczas II wojny światowej w trakcie pod okupacją niemiecką latem 1940 w ślad za mężem została żołnierzem Związku Walki Zbrojnej w szeregach obwodu Sanok. Jej zadaniem było utrzymywanie punktu kontaktowego. Pod kryptonimem „Punkt T” działała jako łącznik w pododdziale „Bronisława” w sekcji przerzutów granicznych, przy kolportażu prasy podziemnej („Biuletynu Informacyjnego”), prowadziła nasłuch radiowy, a w domu przy ul. Mickiewicza tzw. melinę dla kurierów. Wraz z mężem współpracowała przy kolportowaniu podziemnych wydawnictw (dom Andruników stanowił punkt kontaktowy i schronienie dla kurierów na trasie przerzutowej, a także okresowo służył za magazyn i punkt rozdzielczy prasy podziemnej, której kolportażem zajmował się następnie m.in. brat Marii, Tadeusz Łomnicki). Po ucieczce z Sanoka zagrożonego aresztowaniem Arnolda Andrunika 20 sierpnia 1941 Maria przebywała z dzieckiem w Zagórzu. Po przekształceniu organizacyjnym z lutego 1942 była żołnierzem Armii Krajowej. Od połowy kwietnia 1942 zamieszkiwała wraz z mężem i córką w Krakowie, gdzie od początku tego roku Arnold Andrunik prowadził punkt kontaktowy. Rodzina zamieszkała przy ulicy Brzozowej 12, a w ich mieszkaniu mieścił się punkt kontaktowy siatki kurierskiej, który funkcjonował pod kryptonimem „Baszta”. Od tego czasu Maria Andrunik funkcjonowała pod fałszywą tożsamością "Maria Jaszczołt" (jej mąż Arnold jako "Tadeusz Jaszczołt"). W krakowskim mieszkaniu m.in. przechowywała materiały konspiracyjne, prowadziła punkt rozdzielczy. Arnold i Maria Andrunikowie oraz inni współpracownicy krakowskiego punktu zostali aresztowani przez gestapo nad ranem 26 czerwca 1942 w mieszkaniu przy ul. Brzozowej 12. Byli osadzeni w więzieniu Montelupich. Mimo ciężkiego śledztwa i katowania przy ulicy Pomorskiej 2 nie wydali swoich współpracowników. W tym czasie 2,5-letnia córka Andruników w stanie chorobowym została przez Niemców umieszczona w krakowskim szpitalu przy ul. Gabriela Narutowicza, skąd trafiła pod opiekę rodziny pod Sanokiem. Po trzech miesiącach 29 września 1942 Maria Andrunik została skierowana do niemieckiego obozu koncentracyjnego Auschwitz-Birkenau i osadzona w dziale dla kobiet w Brzezince, otrzymując numer obozowy 21164 (tego samego dnia, choć osobno, do tego obozu został wywieziony z Krakowa jej mąż). W Auschwitz działała w ruchu samopomocowym, za co była narażona na represje. W obozie otrzymywała jedzenie przekazywane przez przebywającego tam już Kazimierza Andrunika, tj. przyrodniego brata jej męża. Została celowo zarażona tyfusem i uratowana przez dwie lekarki i współwięźniarkę. Wobec zbliżającego się frontu wschodniego 12 stycznia 1945 wraz z innymi więźniarkami została ewakuowana z Auschwitz. Odbyła 8-dniową podróż do III Rzeszy w odkrytych wagonach. Od 20 stycznia do 20 lutego 1945 przebywała w obozie dla kobiet w Ravensbrück (nr więźniarski 103021). Następnie przeniesiona do podobozu w Neustadt-Glewe, gdzie przebywała od 25 lutego 1945 (nr 103021) i odzyskała tam wolność u kresu wojny 2 maja 1945 po oswobodzeniu przez wojska amerykańskie. 17 lub 27 maja 1945 powróciła do Zagórza (wcześniej, 8 maja powrócił w rodzinne strony jej mąż).
Po wojnie nie podjęła pracy zawodowej wskutek niekorzystnych skutków zdrowotnych spowodowanych zdarzeniami wojennymi oraz pobytem w obozie. Poświęciła się prowadzeniu domu i wychowywaniu dzieci
Oprócz córki Teresy (ur. 1939) mieli jeszcze dwóch synów: Jana (ur. 1946) i Witolda (ur. 1952). Od 1945 Arnold i Maria Andrunikowie zamieszkiwali w Sanoku w wynajmowanym mieszkaniu przy ul. Rybackiej 3a w Sanoku. Od Maria 11 czerwca 1947 należała do Polskiego Związku Byłych Więźniów Politycznych Hitlerowskich Więzień i Obozów Koncentracyjnych, a potem do Związku Bojowników o Wolność i Demokrację. W 1974 została uznana inwalidką wojenną II grupy. 
Zmarła 10 listopada 1988 w Sanoku. Została pochowana w grobowcu rodzinnym na Cmentarzu Centralnym w Sanoku. Wraz z nią został pochowany jej mąż Arnold (1911–2000) oraz ich tragicznie zmarły syn Witold, zmarły tragicznie w wypadku motocyklowym w 1975.

</doc>
<doc id="3168890" url="https://pl.wikipedia.org/wiki?curid=3168890" title="Mistrzostwa Polski w Skokach Narciarskich 1958">
Mistrzostwa Polski w Skokach Narciarskich 1958

33. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 2 lutego 1958 roku na skoczni Malinka w Wiśle.
W konkursie skoków narciarskich zwyciężył Władysław Tajner, srebrny medal zdobył Antoni Wieczorek, a brązowy - Andrzej Gąsienica Daniel.

</doc>
<doc id="3168891" url="https://pl.wikipedia.org/wiki?curid=3168891" title="Kamil Dworzecki">
Kamil Dworzecki

Kamil Dworzecki (ur. 25 lipca 1984) – polski futsalista, bramkarz, reprezentant Polski, obecnie jest zawodnikiem występującej w ekstraklasie Wisły Krakbet Kraków. 
Od 2011 roku występuje w reprezentacji Polski. Od 2010 roku jest zawodnikiem Wisły Krakbet Kraków, a wcześniej reprezentował barwy Kupczyka Kraków. W sezonie 2012/2013 z Wisłą zdobył tytuł Mistrza Polski, a dwóch poprzednich sezonach wicemistrzostwo. W 2011 r. zdobył Puchar Polski i Superpuchar Polski. W 2012 roku przedłużył kontrakt z Wisłą Kraków do 2015 roku. W sezonie 2013/2014 zdobył z Wisłą drugi Puchar Polski oraz wicemistrzostwo Polski. W 2014 roku zdobył swój drugi Superpuchar Polski.

</doc>
<doc id="3168892" url="https://pl.wikipedia.org/wiki?curid=3168892" title="Mistrzostwa Polski w Skokach Narciarskich 1957">
Mistrzostwa Polski w Skokach Narciarskich 1957

32. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 3 marca 1957 roku na Wielkiej Krokwi w Zakopanem.
W konkursie skoków narciarskich zwyciężył Władysław Tajner, srebrny medal zdobył Franciszek Gąsienica Groń, a brązowy - Roman Gąsienica-Sieczka.

</doc>
<doc id="3168894" url="https://pl.wikipedia.org/wiki?curid=3168894" title="Ursus 11034">
Ursus 11034

Ursus 11034 – ciągnik rolniczy produkowany przez Ursus S.A. z siedzibą w Lublinie o mocy 113 koni mechanicznych. Ciągnik posiada m.in. silnik marki Perkins, układ przeniesienia napędu marki Carraro, niezależny i zależny WOM, komfortową i bezpieczną kabinę.

</doc>
<doc id="3168897" url="https://pl.wikipedia.org/wiki?curid=3168897" title="Mistrzostwa Polski w Skokach Narciarskich 1956">
Mistrzostwa Polski w Skokach Narciarskich 1956

31. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 19 lutego 1956 roku na Owczych Skałach w Szklarskiej Porębie.
W konkursie skoków narciarskich zwyciężył Władysław Tajner, srebrny medal zdobył Roman Gąsienica-Sieczka, a brązowy - Aleksander Kowalski.

</doc>
<doc id="3168900" url="https://pl.wikipedia.org/wiki?curid=3168900" title="Artur Popławski (futsalista)">
Artur Popławski (futsalista)

Artur Popławski (ur. 4 października 1988 w Sosnowcu) – polski futsalista, piłkarz plażowy, zawodnik z pola, reprezentant Polski w futsalu oraz beach soccerze. Obecnie zawodnik ekstraklasowego Rekordu Bielsko-Biała na hali oraz Tonio Team Sosnowiec na piasku. Uczestnik Euro Winners Cup w 2015 oraz 2019 roku.
Futsal.
Od 2012 roku występuje w reprezentacji Polski i Rekordzie Bielsko-Biała, a wcześniej był zawodnikiem Clearexu Chorzów, z którym grał w finale Pucharu Polski. Z Rekordem w sezonie 2012/2013 zdobył Puchar Polski i w finale strzelił dwie bramki. W 2013 roku sięgnął także po Superpuchar Polski. W tym samym roku selekcjoner reprezentacji Polski, Andrea Bucciol, mianował Popławskiego kapitanem reprezentacji. W sezonie 2013/2014 zdobył Mistrzostwo Polski.

</doc>
<doc id="3168903" url="https://pl.wikipedia.org/wiki?curid=3168903" title="Stanisław Biżek">
Stanisław Biżek

Stanisław Andrzej Biżek (ur. 14 listopada 1938 w Wierzchowiskach) – polski rzeźbiarz.
Życiorys.
W 1964 roku ukończył studia pod kierunkiem prof. Jacka Pugeta na Wydziale Rzeźby Akademii Sztuk Pięknych w Krakowie, w tym samym roku przeprowadził się do Szczecina, gdzie odtąd mieszka i pracuje na stałe. Specjalizuje się małych formach rzeźbiarskich, medalierstwie, rzeźbie plenerowej i monumentalnej. Uczestnik wielu wystaw indywidualnych w Polsce i za granicą. Liczne rzeźby plenerowe dłuta Biżka znajdują się w miastach polskich i niemieckich. Jest autorem m.in. rzeźby na polsko-radzieckim cmentarzu wojennym w Kamieniu Pomorskim, pomnika osadników w Chojnie i współautorem monumentu 1000-lecia bitwy pod Cedynią na Górze Czcibora. Jego prace znajdują się w kilku muzeach, m.in. w Muzeum Narodowym w Szczecinie, Muzeum Sztuki Medalierskiej we Wrocławiu i Muzeum Narodowym w Lublinie, a także w polskich i zagranicznych kolekcjach prywatnych.
Od 1964 roku członek Związku Polskich Artystów Plastyków. Wielokrotnie nagradzany, zdobywca m.in. I miejsca w konkursie "Piękno Ziemi Szczecińskiej" w 1970 roku oraz I i II miejsca w konkursie na medal „Dzieje Szczecińskich Rodzin w XX wieku” w 1970 roku. W 2005 roku otrzymał Nagrodę Artystyczną Miasta Szczecina. Inicjator licznych imprez rzeźbiarskich.

</doc>
<doc id="3168906" url="https://pl.wikipedia.org/wiki?curid=3168906" title="Kamień Bitwy Narodów w Gdańsku">
Kamień Bitwy Narodów w Gdańsku

Kamień Bitwy Narodów – kamień odsłonięty 18 października 1863 w Gdańsku przy obecnej ul. Jaśkowa Dolina, na pamiątkę 50. rocznicy bitwy pod Lipskiem („bitwy narodów”).
Historia.
W 1863 roku w wielu niemieckich miastach uczczono rocznicę pokonania wojsk Napoleona Bonaparte w bitwie pod Lipskiem w 1813 roku (była to jego największa bitwa ze wszystkich kampaniach i najdotkliwsza porażka Francuzów), wznosząc mauzolea, pomniki i obeliski (np. w Kelheim, Irxleben). Położono też kamień węgielny pod Pomnik Bitwy Narodów w samym Lipsku, lecz ten największy z pomników został odsłonięty dopiero w stulecie bitwy.
18 lub 19 października 1863 uczniowie gdańskiego Gimnazjum Akademickiego uroczyście posadzili na Jaśkowej Łące ("Jäschken Wiese"), przez którą przebiega Jaśkowa Dolina ("Jäschkenthal") dąb bezszypułkowy i odsłonili nieduży kamień z napisem: „Zasadzono 18 października 1863” (Gepflanzt am 18 Octbr. 1863). Łąka i jej otoczenie były miejscem, gdzie ludność spędzała wolny czas, stąd funkcjonowała nazwa "Łąka Festynowa". Zarówno dąb, obecnie wielki i rozłożysty, jak i kamień zachowały się do dziś, jednak ich otoczenie jest zaniedbane.

</doc>
<doc id="3168910" url="https://pl.wikipedia.org/wiki?curid=3168910" title="Johnny Påhlsson">
Johnny Påhlsson

Pål Erik Johnny Påhlsson (ur. 13 maja 1941 w Torsby, zm. 21 listopada 2009 w Lakene) – szwedzki strzelec.
Czterokrotnie brał udział w igrzyskach olimpijskich: w 1972, 1976, 1984 i 1988. Za każdym razem startował w trapie. W Monachium był 5. ze 192 punktami, w Montrealu zajął 10. miejsce ze 181 pkt, w Los Angeles uplasował się na 8. pozycji ze 184 punktami, a w Seulu zakończył rywalizację na 25. miejscu, zdobywając 142 punkty. Reprezentował kluby JSK Nimrod Uddevalla i Uddeholms JSK Hagfors.
Z zawodu był operatorem maszyn rolniczych. Żonaty z Margarethą, z którą miał dwóch synów: Thomasa i Larsa.

</doc>
<doc id="3168913" url="https://pl.wikipedia.org/wiki?curid=3168913" title="ThunderCats">
ThunderCats

Seriale animowane:

</doc>
<doc id="3168914" url="https://pl.wikipedia.org/wiki?curid=3168914" title="Thmâ Puŏk">
Thmâ Puŏk

Jednostki administracyjne w Kambodży:

</doc>
<doc id="3168915" url="https://pl.wikipedia.org/wiki?curid=3168915" title="Thma Puok">
Thma Puok



</doc>
<doc id="3168916" url="https://pl.wikipedia.org/wiki?curid=3168916" title="The Phantom Agony">
The Phantom Agony

Wydawnictwa grupy muzycznej Epica:

</doc>
<doc id="3168917" url="https://pl.wikipedia.org/wiki?curid=3168917" title="SECOR 5">
SECOR 5

SECOR 5 ("Se"quential "Co"llation of "R"ange; również: EGRS 5) – amerykański wojskowy satelita geodezyjny.
Satelita przebywa na orbicie, której trwałość szacowana jest na 10 000 lat.

</doc>
<doc id="3168919" url="https://pl.wikipedia.org/wiki?curid=3168919" title="Longin (Krčo)">
Longin (Krčo)

Longin, imię świeckie Momir Krčo (ur. 29 września 1955 w Olowie) – serbski biskup prawosławny.
Życiorys.
Absolwent seminarium duchownego przy monasterze Krka (dyplom w 1975). Jako słuchacz ostatniego roku seminarium, 11 lutego 1975, wstąpił do tegoż klasztoru, składając wieczyste śluby zakonne przed biskupem dalmatyńskim Stefanem. W tym samym roku z rąk tegoż hierarchy przyjął święcenia diakońskie, a następnie kapłańskie. W latach 1975–1979 kontynuował naukę teologii na wyższych studiach w Moskiewskiej Akademii Duchownej.
Po powrocie do Jugosławii został zatrudniony jako wykładowca w seminarium, które sam wcześniej ukończył. W 1985 został nominowany na wikariusza patriarchy serbskiego. Jego chirotonię biskupią przeprowadził patriarcha serbski German w asyście metropolity rostowskiego i nowoczerkaskiego Włodzimierza, biskupa dalmatyńskiego Mikołaja oraz biskupa zwornicko-tuzlańskiego Bazylego. W maju roku następnego objął katedrę australijską i nowozelandzką, gdzie wzniósł kilka nowych cerkwi. W 1992 został przeniesiony na katedrę dalmatyńską. W związku z konfliktem serbsko-chorwackim nie mógł zająć dotychczasowej rezydencji biskupiej w Szybeniku, zamieszkał w monasterze Krka i ponownie rozpoczął prowadzenie wykładów w seminarium duchownym działającym przy klasztorze. W sierpniu 1995 biskup Longin musiał razem z całą wspólnotą monastyczną i seminarium przenieść się do Divčibare k. Valjeva. Nie mając możliwości zarządzania eparchią dalmatyńską, biskup Longin pomagał w pracy duszpasterskiej biskupowi šabackiemu Laurentemu. Otoczył opieką duszpasterską serbskich uchodźców.
W 1997 został skierowany do pracy duszpasterskiej w eparchii amerykańskiej i kanadyjskiej metropolii Nowej Gračanicy, jako jej biskup pomocniczy. Dwa lata później został wybrany na jej ordynariusza i 14 października 1999 intronizowany. W 2009, po reorganizacji serbskich administratur kościelnych w Ameryce, został ordynariuszem nowo erygowanej eparchii Środkowej Ameryki.

</doc>
<doc id="3168920" url="https://pl.wikipedia.org/wiki?curid=3168920" title="Mistrzostwa Polski w Skokach Narciarskich 1955">
Mistrzostwa Polski w Skokach Narciarskich 1955

30. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 6 marca 1955 roku na Wielkiej Krokwi w Zakopanem.
W konkursie skoków narciarskich zwyciężyli ex aequo Andrzej Gąsienica Daniel i Antoni Wieczorek, a brązowy medal zdobył Stanisław Marusarz.

</doc>
<doc id="3168922" url="https://pl.wikipedia.org/wiki?curid=3168922" title="London After Midnight (zespół)">
London After Midnight (zespół)



</doc>
<doc id="3168924" url="https://pl.wikipedia.org/wiki?curid=3168924" title="Cerkiew Świętych Kosmy i Damiana w Zapałowie">
Cerkiew Świętych Kosmy i Damiana w Zapałowie

Cerkiew pod wezwaniem Świętych Kosmy i Damiana – prawosławna cerkiew parafialna w Zapałowie. Należy do dekanatu Przemyśl diecezji przemysko-gorlickiej Polskiego Autokefalicznego Kościoła Prawosławnego.
Dawna świątynia greckokatolicka, wzniesiona w latach 1926–1927. Po II wojnie światowej prawosławna. Wpisana do rejestru zabytków 28 kwietnia 1992 pod nr A/441.
W 1997, w 50. rocznicę akcji „Wisła” przy cerkwi ustawiono pamiątkowy kamień oraz sześcioramienny krzyż.
Na północ od cerkwi (w odległości około 60 m) znajduje się zabytkowy prawosławny cmentarz.

</doc>
<doc id="3168927" url="https://pl.wikipedia.org/wiki?curid=3168927" title="Bronisław Majewski (generał)">
Bronisław Majewski (generał)

Bronisław Majewski (ur. 4 października 1853 we Lwowie, zm. 15 lipca 1934 w Przemyślu) – generał lekarz cesarskiej i królewskiej armii i Wojska Polskiego.
Życiorys.
Urodził się we Lwowie, w rodzinie Adama i Teodory z Orłowskich. W 1872 zdał egzamin dojrzałości w Gimnazjum Polskim (bernardyńskim) we Lwowie (absolwentami zostali wówczas także Michał Rembacz, Józef Wiktor). Wstąpił na Wydział Medyczny Uniwersytetu Wiedeńskiego. W trakcie studiów związał się z wojskową służbą zdrowia. W latach 1877–78 uczestniczył w wojnie serbsko-tureckiej m.in. jako dowódca szpitala polowego w Kruševacu.
28 czerwca 1881 uzyskał dyplom ukończenia studiów, a 1 marca 1882 uzyskał status starszego lekarza służby czynnej. Służył w garnizonach w Sarajewie, Tuzli, Kiseljaku i Fočy. W 1883 przeniesiony do 1 pułku inżynieryjnego w Krakowie, awansował na lekarza pułkowego II klasy (1884). Odbył praktykę w klinice chirurgicznej Uniwersytetu Jagiellońskiego u prof. Mikulicza. W 1888 przeniesiony do 2 pułku inżynieryjnego w Twierdzy Przemyśl, rok później awansował na lekarza pułkowego I klasy, a następnie na lekarza sztabowego, starszego lekarza sztabowego drugiej klasy (1902), starszego lekarza sztabowego pierwszej klasy (1907). W Przemyślu był kierownikiem kursów dla chirurgów garnizonowych, a także nauczycielem języka rosyjskiego w korpusie oficerskim. W latach 1893-1907 pełnił funkcję ordynatora szpitala garnizonowego nr 3 (ul. Słowackiego), a od 11 kwietnia 1907 komendanta. 1 listopada 1909 został szefem służby zdrowia 10 Korpusu. 1 maja 1912 awansowany na stopień generalnego lekarza sztabowego.
W czasie I wojny światowej pełnił funkcję szefa sanitarnego i naczelnego chirurga 2 i 1 Armii. 1 października 1915 na własną prośbę przeszedł w stan spoczynku, w związku z nie otrzymanym awansem na szefa korpusu lekarzy austro-węgierskich sił zbrojnych. 28 października tego roku powołany do służby czynnej, służył w rezerwowych szpitalach na terenie Czech.
4 października 1918 zgłosił się do formującego się Wojska Polskiego. W 1919 został przyjęty w stopniu generała podporucznika lekarza rezerwy. W czasie wojny z bolszewikami oddał się do dyspozycji szefa sanitarnego Dowództwa Okręgu Generalnego „Lwów”. 1 maja 1920 został zatwierdzony z dniem 1 kwietnia 1920 w stopniu generała podporucznika lekarza, w Korpusie Lekarskim, w grupie oficerów byłej armii austriacko-węgierskiej. Do śmierci praktykował i mieszkał w Przemyślu (przy ul. Puszkina 18).

</doc>
<doc id="3168928" url="https://pl.wikipedia.org/wiki?curid=3168928" title="Mistrzostwa Polski w Skokach Narciarskich 1954">
Mistrzostwa Polski w Skokach Narciarskich 1954

29. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 7 marca 1954 roku na skoczni Malinka w Wiśle.
W konkursie skoków narciarskich zwyciężył Antoni Wieczorek, srebrny medal zdobył Jan Kula, a brązowy - Jakub Węgrzynkiewicz.

</doc>
<doc id="3168929" url="https://pl.wikipedia.org/wiki?curid=3168929" title="Akiko Futaba">
Akiko Futaba

 – japońska aktorka i piosenkarka muzyki popularnej ("ryūkōka"). Pod koniec II wojny światowej była jedną z najbardziej popularnych wokalistek w Japonii, konkurując z Hamako Watanabe i Noriko Awaya. Ponadto brała udział w Kōhaku Uta Gassen, jednym z najbardziej znanych muzycznych telewizyjnych show w Japonii – wystąpiła w nim dziesięć razy.
Życiorys.
Urodziła się w Hiroszimie i wychowała w mieście Miyoshi w prefekturze Hiroszima. Była absolwentką Tokijskiego Uniwersytetu Sztuki. Zadebiutowała w 1936 roku. Jej piosenka została wydana w 1939 roku.
6 sierpnia 1945 roku cudem uniknęła śmierci w wyniku atomowego bombardowania Hiroszimy, ponieważ pociąg, którym jechała w chwili eksplozji przejeżdżał przez tunel.
W 2003 roku zakończyła działalność jako piosenkarka i przeszła na emeryturę z powodu pogłębiających się problemów ze słuchem. Zmarła w 2011 roku w Hiroszimie, mając 96 lat, na niewydolność serca.
Filmografia.
Źródło:

</doc>
<doc id="3168930" url="https://pl.wikipedia.org/wiki?curid=3168930" title="Lo kong ching chuen">
Lo kong ching chuen

Lo kong ching chuen () – hongkoński komediowy dramat filmowy w reżyserii Samsona Chiu, którego premiera odbyła się 14 czerwca 2007 roku.
Obsada.
Źródło: Filmweb
Nagrody i nominacje.
W 2007 roku podczas 26. edycji Golden Rooster Awards Karen Mok była nominowana w kategorii Best Supporting Actress do nagrody Golden Rooster. Podczas 12. edycji Huabiao Film Awards film zdobył nagrodę Huabiao Film Award w kategorii Outstanding Co-Produced Film.

</doc>
<doc id="3168931" url="https://pl.wikipedia.org/wiki?curid=3168931" title="Radu Lupu">
Radu Lupu

Radu Lupu (ur. 30 listopada 1945 w Gałaczu, zm. 17 kwietnia 2022 w Lozannie) – rumuński pianista.
Życiorys.
Gry na fortepianie uczył się od szóstego roku życia. Zadebiutował w wieku 12 lat, a w 1961 otrzymał stypendium na studia w Konserwatorium Moskiewskim, gdzie był uczniem Heinricha Neuhausa.
W trakcie swojej kariery osiągnął sukcesy na trzech ważnych konkursach pianistycznych:
Po sukcesach konkursowych zaczął być zapraszany na występy do Ameryki i Europy. Współpracował m.in. z Herbertem von Karajanem i Berliner Philharmoniker, a także z Danielem Barenboimem i Zubinem Mehtą. Występował na wielu festiwalach. Był laureatem licznych nagród, m.in. Nagrody Abbiatiego (1989 i 2006), The Edison Award (1995), Nagrody Grammy (1996) i Premio Internazionale Arturo Benedetti Michelangeli (2006).
W jego repertuarze były utwory m.in. Roberta Schumanna, Johannesa Brahmsa, Franza Schuberta, Ludwiga van Beethovena i Wolfganga Amadeusa Mozarta. Nagrał ponad dwadzieścia płyt dla różnych wytwórni muzycznych.
Zmarł 17 kwietnia 2022 w swoim domu w Szwajcarii.

</doc>
<doc id="3168934" url="https://pl.wikipedia.org/wiki?curid=3168934" title="Związek Przyjaciół Weteranów Armii Polskiej">
Związek Przyjaciół Weteranów Armii Polskiej



</doc>
<doc id="3168935" url="https://pl.wikipedia.org/wiki?curid=3168935" title="Port lotniczy Magnitogorsk">
Port lotniczy Magnitogorsk

Port lotniczy Magnitogorsk (IATA: MQF, ICAO: USCM) – port lotniczy położony 19 km na zachód od Magnitogorska, w Baszkortostanie, w Rosji.

</doc>
<doc id="3168936" url="https://pl.wikipedia.org/wiki?curid=3168936" title="Strażnica WOP Matejkowice">
Strażnica WOP Matejkowice



</doc>
<doc id="3168937" url="https://pl.wikipedia.org/wiki?curid=3168937" title="Here I Go Again (singel Mandaryny)">
Here I Go Again (singel Mandaryny)



</doc>
<doc id="3168938" url="https://pl.wikipedia.org/wiki?curid=3168938" title="Mistrzostwa Polski w Skokach Narciarskich 1953">
Mistrzostwa Polski w Skokach Narciarskich 1953

28. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 8 marca 1953 roku na skoczni Skalite w Szczyrku.
W konkursie skoków narciarskich zwyciężył Aleksander Kowalski, a srebrne medale zdobyli ex aequo Jan Kula i Antoni Wieczorek.

</doc>
<doc id="3168939" url="https://pl.wikipedia.org/wiki?curid=3168939" title="Wzgórze Sławy">
Wzgórze Sławy

Wzgórze Sławy "(ukr. Пагорб Слави; ros. Холм Славы)" – cmentarz-mauzoleum ku czci żołnierzy rosyjskich poległych podczas I wojny światowej (1914-1915) oraz żołnierzy różnych narodowości Armii Czerwonej walczących we Lwowie w 1944. Znajduje się przy ulicy Pasicznej we wschodniej części miasta. 
Historia.
1915-1944.
Nekropolia powstała w 1915 jako rosyjski cmentarz wojenny, wówczas na granicy Parku Łyczakowskiego i Pohulanki pogrzebano ok. pięciu tysięcy żołnierzy armii carskiej. Byli to polegli na polu boju podczas Bitwy galicyjskiej oraz zmarli od ran i chorób w lwowskich szpitalach. Początkowo był to cmentarz złożony ze zbiorowych i pojedynczych mogił oraz wydzielona kwatera z pochówkami muzułmańskimi. Inicjatorem budowy i pierwszym opiekunem było Galicyjsko-bukowińskie generał-gubernatorstwo z generałem Gieorgijem Bobrinskim na czele. Podczas poświęcenia w kwietniu 1915 przez biskupa Eulogiusza (Gieorgijewskiego) ustawiono czterometrowy krzyż prawosławny. Po 1920 polskie władze planowały ekshumację ciał i przeniesienie ich na wydzieloną kwaterę Cmentarza Łyczakowskiego, gdzie już znajdowały się groby żołnierzy rosyjskich. Ostatecznie zrezygnowano z tego pomysłu, a cmentarz ulegał dewastacji. W 1936 jedynym trwałym śladem był pomnik z tablicą pamiątkową, dwa lata później na wniosek abp. Andrzeja Szeptyckiego planowano rozebrać pomnik i na jego miejscu wybudować sobór, realizacja nie doszła do skutku ponieważ wybuchła II wojna światowa.
Po 1945.
Po zakończeniu działań wojennych w 1945 władze radzieckie postanowiły połączyć restaurację cmentarza z budową mauzoleum upamiętniającym poległych na ziemi lwowskiej żołnierzy Armii Czerwonej. Do realizacji przyjęto projekt A.W. Natalczenko, H.A. Szweckiego-Winieckiego i I.A. Persikowa z zespołem, budowę zakończono 23 lutego 1948. Założenie architektoniczne tworzą dwie aleje, jedna okrężna i przecinająca ją ze wschodu na zachód poprzeczna. W mauzoleum znajduje się dwieście pięćdziesiąt pięć indywidualnych grobów w trzynastu rzędach, trzy mogiły zbiorowe z sześćdziesięcioma pięcioma pochówkami. Ponadto w centralnej części pochowano dwudziestu ośmiu Bohaterów Związku Radzieckiego. Na terenie mauzoleum znajdują się dwie rzeźby dłuta Michaiła Łysenko "Przysięga" będąca pomnikiem nagrobnym Michaiła Łychowida oraz "Matka Ojczyzna". Jest tam również pomnik "Żołnierza sławy" B.F. Forosteckiego na zbiorowej mogile poległych czołgistów, gdzie spoczywa również Aleksander Marczenko, który poległ na lwowskim ratuszu podczas zawieszania na wieży czerwonej flagi. Razem z nim pochowano Konstantyna Rożdżiestwieńskiego, który zginął niosąc pomoc rannemu Aleksandrowi Marczence oraz dowódcę czołgu, w którym służyli Aleksandra Dodonowa.
Pozostali polegli w walkach o Lwów spoczywają na Polu Marsowym, w kwaterach położonych od strony ulicy Ilji Miecznikowa. Pomiędzy 1944 a 1950 pochowano tam 3491 żołnierzy Armii Czerwonej. 
Władze Lwowa w 1992 podjęły uchwałę o demontażu mauzoleum, ale w późniejszym czasie zmieniły plany, a uchwała została anulowana. 

</doc>
<doc id="3168940" url="https://pl.wikipedia.org/wiki?curid=3168940" title="Pentekostalizm w Boliwii">
Pentekostalizm w Boliwii

Pentekostalizm w Boliwii – ruch zielonoświątkowy w Boliwii, będący drugą siłą religijną i stanowiący około 5% populacji. Zielonoświątkowcy są najszybciej rosnącym protestanckim ugrupowaniem. Około 80% boliwijskich protestantów ("evangélicos") jest zielonoświątkowcami. Ruch zielonoświątkowy pojawił się w Boliwii w roku 1920. Od tego czasu rozmaite zielonoświątkowe denominacje zakładały swoje kościoły w Boliwii.
Historia.
W roku 1920 przybyli misjonarze ze Szwedzkiej Wolnej Misji, w 1929 amerykańscy misjonarze z Kościoła Poczwórnej Ewangelii, w 1938 Ewangelikalny Kościół Zielonoświątkowy z Chile, a w 1946 roku amerykańscy misjonarze założyli Zbory Boże w Cochabamba, La Paz i Santa Cruz. Efekty ich działalności były niewielkie i aż do końca lat 50. zielonoświątkowe zbory rozwijały się bardzo wolno. W końcu lat 50. oraz w latach 60. wzrastać zaczęła zarówno liczebność zborów, jak i ich wielkość. Franz Damen wyjaśnia ten wzrost dwoma czynnikami: narodową rewolucją oraz reformą agrarną z 1952 roku.
Boliwijski pentekostalizm rozprzestrzeniał się głównie w miastach i w regionie Andów. Najniższy procent zielonoświątkowców jest we wschodniej części kraju. Do regionów o wysokim procencie zielonoświątkowców należy Ajmara w południowo-zachodniej części płaskowyżu Altiplano (stan Oruro). W regionie tym aktywnie pracowali misjonarze z Ewangelikalnego Kościoła Zielonoświątkowego Chile (IEPC), denominacji powstałej w 1932 w wyniku podziału w Metodystycznym Kościele Zielonoświątkowym. W latach 1938-1969 wysyłali oni misjonarzy do Cochabamba, Oruro oraz La Paz. Był to rezultat ekspansji prowadzonej z Santiago w kierunku północnym. W wyniku ich działalności powstał Ewangelikalny Kościół Zielonoświątkowy w Boliwii.
Największą zielonoświątkową denominacją są Zbory Boże, w roku 1960 liczyły 800 członków, w roku 1967 – 1431, w 1990 – 15 tysięcy, a w roku 2000 – 43 100 członków. Zielonoświątkowcy stanowią 80% boliwijskich protestantów.
Boliwijskich zielonoświątkowców cechuje silny antyekumenizm.

</doc>
<doc id="3168942" url="https://pl.wikipedia.org/wiki?curid=3168942" title="Mistrzostwa Polski w Skokach Narciarskich 1952">
Mistrzostwa Polski w Skokach Narciarskich 1952

27. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 9 marca 1952 roku na Wielkiej Krokwi w Zakopanem.
W konkursie skoków narciarskich zwyciężył Stanisław Marusarz, srebrny medal zdobył Jakub Węgrzynkiewicz, a brązowy - Jan Kula.

</doc>
<doc id="3168943" url="https://pl.wikipedia.org/wiki?curid=3168943" title="Vararia">
Vararia

Vararia P. Karst. (widłoszczetka) – rodzaj grzybów z rodziny powłocznicowatych ("Peniophoraceae").
Systematyka i nazewnictwo.
Pozycja w klasyfikacji według Index Fungorum: "Peniophoraceae, Russulales, Incertae sedis, Agaricomycetes, Agaricomycotina, Basidiomycota, Fungi".
Polską nazwę nadał Władysław Wojewoda w 2003 r. Synonimy: "Asterostromella" Höhn. &amp; Litsch., "Dendrophysellum" Parmasto

</doc>
<doc id="3168944" url="https://pl.wikipedia.org/wiki?curid=3168944" title="Karol Świnarski">
Karol Świnarski

Karol Świnarski (ur. 11 stycznia 1890 w Krotoszynie, zm. 17 listopada 1935 w Warszawie) – podpułkownik piechoty Wojska Polskiego, kawaler Orderu Virtuti Militari.
Życiorys.
Karol Świnarski urodził się 11 stycznia 1890 roku w Krotoszynie. Powołany do armii niemieckiej. Służył w 1 kompanii 37 Pułku Fizylierów. Dwukrotnie ranny w 1914.
W latach 1919–1921 pełnił służbę w 3 pułku Strzelców Wielkopolskich, który został przemianowany na 57 pułk piechoty wielkopolskiej. Dowodził 4 kompanią strzelców, a następnie pułkową szkołą podoficerską (od 5 lipca do 4 października 1919) i II batalionem (od 4 października 1919 do 9 lipca 1920). 19 sierpnia 1920 roku został zatwierdzony z dniem 1 kwietnia 1920 roku w stopniu kapitana, w piechocie, w grupie oficerów byłej armii niemieckiej.
3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 478. lokatą w korpusie oficerów piechoty. W 1923 roku był odkomenderowany do Wyższej Szkoły Wojennej w Paryżu. Od 1924 roku należał do kadry kursu doszkolenia oficerów sztabowych piechoty w Grupie, pozostając oficerem nadetatowym macierzystego 57 pułku piechoty. 17 listopada 1925 roku został przydzielony do Departamentu Piechoty Ministerstwa Spraw Wojskowych w Warszawie na stanowisko referenta. 10 września 1927 roku otrzymał przeniesienie do 2 Batalionu Ciężkich Karabinów Maszynowych w Różanie na stanowisko dowódcy. 23 stycznia 1928 roku awansował na podpułkownika ze starszeństwem z dniem 1 stycznia 1928 roku i 61. lokatą w korpusie oficerów piechoty. 23 grudnia 1929 roku otrzymał przeniesienie „ze zlikwidowanego 2 baonu c.k.m. do Szkoły Podchorążych Piechoty na stanowisko dowódcy baonu unitarnego” w Różanie. W okresie od 23 października do 13 listopada 1930 roku pełnił w zastępstwie obowiązki komendanta Szkoły Podchorążych Piechoty. 23 marca 1932 roku został wyznaczony na stanowisko zastępcy dowódcy 44 pułku piechoty w Równem. 15 czerwca 1933 roku inspektor armii, generał dywizji Edward Śmigły-Rydz przedstawił marszałkowi Józefowi Piłsudskiemu jego kandydaturę na stanowisko dowódcy pułku. 28 czerwca 1933 roku został wyznaczony na stanowisko dowódcy 2 pułku strzelców podhalańskich w Sanoku. 25 lipca 1934 został wybrany członkiem zarządu Towarzystwa Przyjaciół Ziemi Sanockiej. Był działaczem lwowskiego okręgu Ligi Obrony Powietrznej i Przeciwgazowej.
Zmarł 17 listopada 1935 roku w Warszawie. 21 listopada 1935 roku pochowany na cmentarzu w rodzinnym Krotoszynie. Na pomniku widnieje napis pułkownik a podobizna ma kapelusz z trzema gwiazdkami i dwoma galonami oficerskimi. Na stopień pułkownika został mianowany pośmiertnie ze starszeństwem z 1 stycznia 1936 w korpusie oficerów piechoty. 
Był żonaty z Irmgardą z Liczbińskich (na początku wojny wybrała narodowość niemiecką). Jego synami byli filmowiec Konrad Swinarski i Henryk (w 1944 powołany do Wermachtu, zginął w 1945).

</doc>
<doc id="3168945" url="https://pl.wikipedia.org/wiki?curid=3168945" title="Widłoszczetka">
Widłoszczetka



</doc>
<doc id="3168947" url="https://pl.wikipedia.org/wiki?curid=3168947" title="Mistrzostwa Polski w Skokach Narciarskich 1951">
Mistrzostwa Polski w Skokach Narciarskich 1951

26. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 25 lutego 1951 roku na Wielkiej Krokwi w Zakopanem.
W konkursie skoków narciarskich zwyciężył Stanisław Marusarz, srebrny medal zdobył Antoni Wieczorek, a brązowy - Leopold Tajner.

</doc>
<doc id="3168948" url="https://pl.wikipedia.org/wiki?curid=3168948" title="Scout B">
Scout B

Scout B – amerykańska czterostopniowa rakieta nośna, całkowicie na paliwo stałe. Wystrzeliwana zarówno przez użytkowników cywilnych (NASA) jak i wojskowych. Startowała z dwóch kosmodromów na terenie USA i z włoskiej pływającej platformy startowej San Marco zakotwiczonej u wybrzeży Kenii.

</doc>
<doc id="3168949" url="https://pl.wikipedia.org/wiki?curid=3168949" title="Port lotniczy Buchta Prowidienija">
Port lotniczy Buchta Prowidienija

Port lotniczy Buchta Prowidienija (IATA: PVS, ICAO: UHMD) – mały port lotniczy położony 3 km na południowy zachód od osiedla Prowidienija, w Czukockim Okręgu Autonomicznym, w Rosji.

</doc>
<doc id="3168950" url="https://pl.wikipedia.org/wiki?curid=3168950" title="Port lotniczy Zatoka Prowidienija">
Port lotniczy Zatoka Prowidienija



</doc>
<doc id="3168951" url="https://pl.wikipedia.org/wiki?curid=3168951" title="Mistrzostwa Polski w Skokach Narciarskich 1950">
Mistrzostwa Polski w Skokach Narciarskich 1950

25. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 29 stycznia 1950 roku na Wielkiej Krokwi w Zakopanem.
W konkursie skoków narciarskich zwyciężył Jan Kula, srebrny medal zdobył Józef Daniel Krzeptowski, a brązowy - Tadeusz Kozak.

</doc>
<doc id="3168952" url="https://pl.wikipedia.org/wiki?curid=3168952" title="Data scientist">
Data scientist

Data scientist – osoba zajmująca się "data science", w szczególności analizą "big data".
Został spopularyzowany przez Harvard Business Review w roku 2012. Jako polski odpowiednik niekiedy stosuje się określenie „mistrz danych”. 
Krytycy wskazują na jego bliskie pokrewieństwo do innego od dawna istniejącego zawodu, jakim jest analityk danych. Jako kontrargumentację wskazuje się, że Data Scientist musi:
Natomiast praca tradycyjnego analityka danych ogranicza się do stosowania metod analizy statystycznej do danych pochodzących z hurtowni, charakteryzujących się spójną strukturą, a zatem stosunkowo łatwych do obróbki. Wyciąga podstawowe wnioski.

</doc>
<doc id="3168954" url="https://pl.wikipedia.org/wiki?curid=3168954" title="Jonathan Groff">
Jonathan Groff

Jonathan Drew Groff (ur. 26 marca 1985 w Lancaster w Pensylwanii) – amerykański aktor i piosenkarz. Zadebiutował na Broadwayu grając główną rolę Melchiora w rockowym musicalu "Przebudzenie wiosny", za którą w 2007 otrzymał nominację do nagrody Tony. Znany głównie z roli Jessiego St Jamesa w serialu "Glee", emitowanego przez stację FOX oraz króla Jerzego III w musicalu "Hamilton".
Życiorys.
Wczesne lata.
Urodził się w Lancaster, w stanie Pensylwania jako syn Julie, nauczycielki wychowania fizycznego, i Jima, trenera koni. Ma starszego brata, Davida. W 2003 ukończył szkołę średnią Conestoga Valley High School, po czym rozpoczął prace na Broadwayu przy musicalu "In My Life".
Jonathan Groff jest kuzynem Jamesa Wolperta, półfinalisty piątego sezonu "The Voice".
Kariera.
Groff otrzymał swoją pierwszą rolę w 2005 w musicalu "My Life" Josepha Brooksa. Dostał także rolę Melchiora Gabor w broadwayowskiej produkcji "Spring Awakening" ("Przebudzenie wiosny"), którą grał od 10 grudnia 2006 do 18 maja 2008. W kwietniu 2007 został nominowany do nagrody Drama Desk za rolę w Spring Awakening. Natomiast w maju 2007 roku został nominowany do nagrody Tony dla najlepszego pierwszoplanowego aktora za swój występ w musicalu, jednak nagrodę otrzymał David Hyde Pierce.
Występował również jako Michael Lang w filmie Anga Lee "Zdobyć Woodstock". Wystąpił gościnnie w serialu "Glee" jako Jesse St. James, główny wokalista chóru Vocal Adrenaline.
Groff podkładał głos postaci Kristoffa w filmie "Kraina lodu".
W serialu "Spojrzenia" ("Looking", 2014), wyprodukowanym przez kanał HBO, zagrał pierwszoplanową postać homoseksualisty Patricka Murraya. W wyprodukowanym przez Netflix serialu "Mindhunter" (2017) wcielił się w rolę agenta specjalnego FBI.
Życie prywatne.
W październiku 2009 Groff poinformował podczas Marszu Równości Narodowej w Waszyngtonie, że jest dumnym gejem. W latach 2009-2010 był w związku z Gavinem Creelem. Następnie od 2010 do 2013 spotykał się z Zacharym Quinto.

</doc>
<doc id="3168955" url="https://pl.wikipedia.org/wiki?curid=3168955" title="Mauzoleum Emila Schrapego">
Mauzoleum Emila Schrapego

Mauzoleum Emila Schrapego – grobowiec-mauzoleum Emila Schrapego (1860–1926) – jednego z ostatnich właścicieli pałacu w Wodnikowie Górnym, zlokalizowany około 600 metrów na zachód od tej wsi, na terenie zwartego kompleksu leśnego. 
W masywnym, boniowanym obiekcie otoczonym kamiennym murem został pochowany tylko Emil Scharpe. Napis na jednym z wejść głosi: "Emil Schrape, Landesaelfester, Geb. am 28 Sept. 1860. Gest. am 2 Jan. 1926. Wer arbeitet dem ist der Schlaf süss". Po II wojnie światowej mauzoleum popadało w ruinę, aż do roku 2006, kiedy to zostało poddane gruntownej renowacji wraz z uporządkowaniem terenu wokół. 
Do grobowca prowadzi czarny szlak rowerowy "Wokół Krotoszyna".

</doc>
<doc id="3168956" url="https://pl.wikipedia.org/wiki?curid=3168956" title="Port lotniczy Briańsk">
Port lotniczy Briańsk

Port lotniczy Briańsk (IATA: BZK, ICAO: UUBP) – port lotniczy położony 14 km od Briańska, w obwodzie briańskim, w Rosji.

</doc>
<doc id="3168957" url="https://pl.wikipedia.org/wiki?curid=3168957" title="Geoff Neale">
Geoff Neale

Geoffrey J. Neale – amerykański polityk, aktualny przewodniczący Partii Libertariańskiej oraz w latach 2002-2004. Pięciokrotnie był członkiem Libertarian National Committee oraz dwukrotnie przewodniczącym oddziału Partii Libertariańskiej w Teksasie.
W 2006 Neale został wybrany na skarbnika Partii Libertariańskiej. W styczniu następnego roku, zrezygnował z tej funkcji, a jego miejsce zajął Aaron Starr. Swoją rezygnację tłumaczył tym, że komitet, pomimo jego sprzeciwów, uchwalił niezbalansowany budżet w wysokości 500 000 $.
Został wybrany na przewodniczącego partii podczas 2012 Libertarian National Convention, odbywającego się w dniach 2-6 maja, w Nevadzie.

</doc>
<doc id="3168958" url="https://pl.wikipedia.org/wiki?curid=3168958" title="Leukoksen">
Leukoksen

Leukoksen (z greckiego "leukoxenos" = obcy) – to mieszanina minerałów o zbitej skrytokrystalicznej postaci będącej produktem przemian tytanitu. Jest zasobny w rutyl, anataz i brookit. Produkt długotrwałego wietrzenia minerałów zawierających tytanit, takich jak ilmenit, perowskit, tytanit, rutyl. Proces wietrzenia ilmenitu powoduje usunięcie ze składu żelaza i podwyższenie zawartości TiO2, co prowadzi do powstania leukoksenu.
Obecnie terminem tym nie określa się indywidualnego minerału (z uwagi na brak określonej struktury krystalicznej) lecz minerały/mieszaniny zawierające od 60 do 93% TiO2. 
Leukoksen zalicza się do grupy minerałów ciężkich oraz rudnych.
Właściwości.
Barwa żółtobrązowa, złotożółta. Większość ziaren jest nieprzeźroczysta, ale zdarzają się przeźroczyste lub półprzeźroczyste.
Występowanie.
Współwystępuje z ilmenitem i innymi minerałami zawierającymi tytan w swoim składzie. Często można go znaleźć w skałach osadowych, takich jak np. aluwia.
Zastosowanie.
Jest wydobywany wraz z ilmenitem jako minerał poboczny. Uzyskuje się z niego tytan.

</doc>
<doc id="3168962" url="https://pl.wikipedia.org/wiki?curid=3168962" title="Cmentarz Hołoskowski we Lwowie">
Cmentarz Hołoskowski we Lwowie

Cmentarz Hołoskowski we Lwowie "(ukr. Голосківське кладовище)" – cmentarz w północno-zachodniej części Lwowa w Rejon szewczenkowskim w pobliżu Lasu Brzuchowickiego. 
Najmłodsza lwowska nekropolia, powstała na początku lat 80. XX wieku ponieważ na dotychczasowych cmentarzach zaczęło brakować miejsc na nowe pochówki. Została nowocześnie zaplanowana, nie zrealizowano zaprojektowanych krematorium i kolumbarium. Jako przyczynę podaje się kryzys i negatywne podejście chrześcijańskiej ludności miasta. Do 2004 pochowano tu 64 tysiące zmarłych, obecnie jest to jeden z trzech lwowskich cmentarzy otwartych na nowe pochówki. Obecnie ma powierzchnię 74,8 ha. 

</doc>
<doc id="3168963" url="https://pl.wikipedia.org/wiki?curid=3168963" title="44. ceremonia wręczenia nagród David di Donatello">
44. ceremonia wręczenia nagród David di Donatello

44. ceremonia wręczenia włoskich nagród filmowych David di Donatello odbyła się 16 czerwca 1999 roku w Cinecittà w Rzymie.
Laureaci i nominowani.
Laureaci nagród wyróżnieni są wytłuszczeniem.

</doc>
<doc id="3168964" url="https://pl.wikipedia.org/wiki?curid=3168964" title="Corde Della Mia Chitarra">
Corde Della Mia Chitarra



</doc>
<doc id="3168966" url="https://pl.wikipedia.org/wiki?curid=3168966" title="Port lotniczy Psków">
Port lotniczy Psków

Port lotniczy Psków (IATA: PKV, ICAO: ULOO) – wojskowo-cywilny port lotniczy położony 6 km na południowy wschód od Pskowa, w obwodzie pskowskim, w Rosji.

</doc>
<doc id="3168968" url="https://pl.wikipedia.org/wiki?curid=3168968" title="Prywatyzacja sił zbrojnych">
Prywatyzacja sił zbrojnych

Prywatyzacja sił zbrojnych (inaczej: prywatyzacja armii, prywatyzacja wojska, prywatyzacja przemocy, prywatyzacja konfliktów zbrojnych) – zjawisko polegające na korzystaniu przez państwa oraz inne podmioty stosunków międzynarodowych z usług prywatnych przedsiębiorstw (podmiotów gospodarczych), zajmujących się usługami z dziedziny bezpieczeństwa. Firmy te, zwane prywatnymi przedsiębiorstwami wojskowymi (Private Military Companies – PMC), działają na podstawie norm i przepisów prawa obowiązujących w kraju rejestracji danego podmiotu. W ramach swojej działalności oferują między innymi usługi: "stricte" wojskowe (udział w bezpośrednich akcjach zbrojnych na polu walki), transportowe, logistyczne, ochroniarskie, szkoleniowe czy konsultingowe.
Rodzaje prywatnych przedsiębiorstw wojskowych (według Petera W. Singera):
Zagrożenia związane z prywatyzacją usług wojskowych
Korzyści z wykorzystania prywatnych usług wojskowych:
Przykłady prywatnych przedsiębiorstw wojskowych:

</doc>
<doc id="3168970" url="https://pl.wikipedia.org/wiki?curid=3168970" title="45. ceremonia wręczenia nagród David di Donatello">
45. ceremonia wręczenia nagród David di Donatello

45. ceremonia wręczenia włoskich nagród filmowych David di Donatello odbyła się 19 kwietnia 2000 roku w Cinecittà w Rzymie.
Laureaci i nominowani.
Laureaci nagród wyróżnieni są wytłuszczeniem.

</doc>
<doc id="3168972" url="https://pl.wikipedia.org/wiki?curid=3168972" title="Atak na Entebbe">
Atak na Entebbe

Atak na Entebbe () – amerykański film akcji z 1977 roku w reż. Irvina Kershnera oparty na autentycznych wydarzeniach jakie miały miejsce w lipcu 1976, znanych jako „operacja Entebbe”.
Fabuła.
Czerwiec 1976 roku. Samolot linii Air France lecący z Tel Awiwu do Paryża zostaje porwany przez grupę niemieckich i palestyńskich terrorystów. Porywacze lądują w Ugandzie, gdzie schronienia udziela im lokalny satrapa Idi Amin. W zamian za uwolnienie blisko stu izraelskich pasażerów żądają oni zwolnienia z więzień izraelskich około 40 działaczy palestyńskiego LFWP. Premier Izraela, pomimo nacisków opinii publicznej i części członków gabinetu, żądających negocjacji i spełnienia żądań porywaczy, decyduje się na akcję zbrojną. Grupa komandosów pod dowództwem gen. Shomrona otrzymuje zadanie uwolnienia zakładników. Po śmiałym, lotniczym rajdzie na lotnisko w Entebbe, wynoszącym blisko 4000 km, izraelscy komandosi uwalniają zakładników, zabijając wszystkich terrorystów. Po powrocie do kraju witani są jak bohaterowie, lecz podczas akcji ginie od kuli snajpera jeden z ich dowódców – Jonatan Netanjahu.
Obsada aktorska.
i inni.

</doc>
<doc id="3168974" url="https://pl.wikipedia.org/wiki?curid=3168974" title="ZDMiKP Bydgoszcz">
ZDMiKP Bydgoszcz



</doc>
<doc id="3168976" url="https://pl.wikipedia.org/wiki?curid=3168976" title="Vin Suprynowicz">
Vin Suprynowicz

Vin Suprynowicz – amerykański polityk, pisarz i dziennikarz o poglądach libertariańskich. Pracuje w Las Vegas Review-Journal, gdzie posiadał własną kolumnę, w której komentował sprawy związane ze swobodami konstytucyjnymi. Jest autorem dwóch esejów: "Send In the Waco Killers" (1999) oraz "The Ballad of Carl Drega" (2002). W 2005 wydał swoją pierwszą powieść, którą zatytułował "The Black Arrow". W następnym roku otrzymał za nią nominację do Nagrody Prometeusza.
Via urodził się w Connecticut. Chodził do Eaglebrook School, E. O. Smith High School oraz na Wesleyan University. Przez całą swoją edukację, chwytał się różnych zawodów, pracował między innymi jako DJ, kucharz w barze szybkiej obsługi czy nocny recepcjonista w hotelu. Próbował także swoich sił w rock'n'rollowym zespole muzycznym. Swoją karierę pisarską zaczął pracując na pół etatu dla Hartford Advocate. Potem pracował dla Norwich Bulletin jako redaktor wiadomości, Northern Virginia Sun jako redaktor naczelny i Willimantic Chronicle jako reporter. Wszystkie te posady osiągnął przed ukończeniem dwudziestego siódmego roku życia.
W 2000 przyszedł na głosowanie Partii Libertariańskiej w Arizonie, na jakim wybrano kandydata na prezydenta, którym został L. Neil Smith. Via otrzymał wtedy kandydaturę na wiceprezydenta. Kandydatami Partii Libertariańskiej w reszcie 49 stanów byli Harry Browne oraz Art Olivier.
Via jest także członkiem Free State Project oraz regularnym współpracownikiem magazynu strzeleckiego Shotgun News.

</doc>
<doc id="3168977" url="https://pl.wikipedia.org/wiki?curid=3168977" title="Katastrofa górnicza w Somie">
Katastrofa górnicza w Somie

Katastrofa górnicza w Somie – katastrofa górnicza, która miała miejsce około godziny 15:10 13 maja 2014 w kopalni węgla brunatnego (lignitu), znajdującej się w mieście Soma w tureckiej prowincji Manisa, około 120 km na północny wschód od Izmiru nad Morzem Egejskim. W kopalni doszło do zawału i pożaru, spowodowanych prawdopodobnie wybuchem transformatora. W wyniku katastrofy zginęło 301 górników, a 80 osób odniosło obrażenia (w tym członkowie ekipy ratunkowej). Ostatnie ciała zmarłych w wyniku katastrofy pracowników kopalni wydobyto w nocy z 16 na 17 maja. Była to najtragiczniejsza katastrofa górnicza w dziejach Turcji. 
W momencie wybuchu w kopalni znajdowało się 787 górników. Po eksplozji eksperci szacowali, że pod ziemią uwięzionych zostało wielu górników, którzy mieli przebywać w odległości wynoszącej nawet około 4 km od wejścia do kopalni, na głębokości mogącej sięgać do 2 km pod poziomem gruntu. 
Po kilku dniach, w czasie których trwała akcja ratunkowa, przedstawiciel operatora kopalni – przedsiębiorstwa Soma Komur Isletmeleri – poinformował, że udało się uratować ponad połowę z uwięzionych pod ziemią górników. W dalszym ciągu kontynuowano wysiłki zmierzające do wydobycia na powierzchnię pozostałych uwięzionych górników, ale szanse na ich uratowanie oceniano jako niewielkie.
Niedługo po tragicznym zdarzeniu na miejsce katastrofy udał się premier Republiki Tureckiej Recep Tayyip Erdoğan. W związku z katastrofą premier Turcji wprowadził trzydniową żałobę narodową.
W związku z katastrofą cztery tureckie związki zawodowe wezwały do ogólnokrajowego strajku generalnego w proteście przeciwko bardzo niskim standardom bezpieczeństwa pracy. Według działaczy związkowych uległy one dalszemu obniżeniu od czasu, kiedy kopalnia w Somie została wydzierżawiona prywatnemu przedsiębiorstwu. 
Okoliczności katastrofy: eksplozja i pożar.
Pożar w kopalni węgla brunatnego w Somie został zainicjowany w wyniku eksplozji, która miała miejsce 2 km poniżej poziomu gruntu; wybuch spowodował uszkodzenie windy kopalnianej, która przestała pracować. Eksplozja zabiła co najmniej 282 górników, raniła kolejnych kilkudziesięciu oraz uwięziła pod ziemią niemal 600 pracowników kopalni. Przeprowadzono wiele akcji ratunkowych, ratując życie kilkuset osobom. Przez wiele dni szacowano, że pod ziemią było uwięzionych ponad 100 górników, przy czym zakładano, iż niektórzy z nich znajdowali się w odległości sięgającej 4 km od wejścia do kopalni. Oceniano, że chwili eksplozji pod ziemią znajdowało się 787 górników, jednakże w związku z tym, że wydarzyła się ona w czasie zbliżonym do okresu przeprowadzania zmiany roboczej w kopalni (szychty), dokładne określenie liczby pracowników przebywających w tym czasie pod ziemią było początkowo mocno utrudnione. Bezpośrednią przyczyną śmierci większości górników było zatrucie tlenkiem węgla. 
Tło zdarzenia.
16 000 osób z około 105 000 mieszkańców dystryktu Soma jest zatrudnionych w górnictwie. Wypadki w przemyśle wydobywczym nie należą do rzadkości, ale w okolicy nigdy w historii nie wydarzyła się katastrofa o tak dużej liczbie ofiar. 
W Turcji bardzo często dochodzi do katastrof górniczych. Jednym z powodów są zaniedbania w dziedzinie bezpieczeństwa. Oficjalne statystyki wskazują, iż od 1941 roku w państwie tym zginęło ponad 3 tys. górników. Tylko w 2012 roku śmierć poniosło 78, a w 2013 – 95 górników. Najtragiczniejsza dotychczas (do czasu katastrofy górniczej w Somie) katastrofa górnicza w historii tureckiego górnictwa wydarzyła się w 1992 roku, gdy w wyniku eksplozji w kopalni położonej w okolicy miasta Zonguldak w północnej Turcji (wybrzeże Morza Czarnego) zginęło 270 osób. 
Złe warunki pracy w przemyśle wydobywczym, jak również zaniedbywanie względów bezpieczeństwa w tureckich kopalniach, są przedmiotem protestów. W listopadzie 2013 roku setki górników prowadziło strajk okupacyjny w kopalni w Zonguldak, protestując przeciwko złym warunkom pracy.
29 kwietnia 2014 roku znajdująca się w opozycji Republikańska Partia Ludowa, której 134 posłów zasiada w tureckim parlamencie (na 500 posłów w Wielkim Zgromadzeniu Narodowym Turcji), zażądała ustanowienia parlamentarnej komisji śledczej w przedmiocie bezpieczeństwa w kopalniach znajdujących się w dystrykcie Somy. Wniosek został odrzucony przez premiera Republiki Tureckiej Recepa Tayyipa Erdoğana, stojącego na czele rządzącej Partii Sprawiedliwości i Rozwoju.

</doc>
<doc id="3168983" url="https://pl.wikipedia.org/wiki?curid=3168983" title="Józef Katenbring">
Józef Katenbring

Józef Katenbring, inne formy nazwiska: "Katembring; Katembryng; Katembrynk; Katenbringk; Katenbring; Kattebringk", krypt.: "J. K. S. J.", (ur. 18 lipca 1730 w Dobrym Mieście, zm. po 20 listopada 1804) – poeta łaciński, dramatopisarz i kaznodzieja.
Życiorys.
Urodził się w Dobrym Mieście (Warmia), jako syn Hermana, mistrza kowalskiego, i Małgorzaty Berent. W wieku 15 lat (30 sierpnia 1745) wstąpił do zakonu jezuitów. Po nowicjacie (Święta Lipka, Wilno), przeszedł kolejno studia zakonne: retoryka (1 rok), filozofia (3 lata) i teologia (4 lata). Pierwszą pracę (kolegium w Nieświeżu, 1750) podjął jako nauczyciel, początkowo gramatyki, a następnie wymowy, poezji i języka niemieckiego. Począwszy od roku 1759 pełnił funkcję kaznodziei, a następnie prefekta szkół niższych i biblioteki oraz prefekta szkół. W roku 1767 nauczał także języka niemieckiego w "akademii kadetów" (Nieśwież). Cieszył się dobrymi stosunkami z rodem Radziwiłłów, początkowo Michała Kazimierza "Rybeńku", a następnie Karola "Panie Kochanku". W roku szkolnym 1770/1771 pełnił funkcję prefekta szkół (Mińsk). Rok później (1771/1772) przeniesiono go do kolegium w Połocku, gdzie piastował 4 różne funkcje: prefekta tamtejszych szkół niższych i biblioteki, kaznodziei oraz spowiednika.
Twórczość.
Ważniejsze utwory.
Do sławnych kazań Katenbringa (bliżej omawia je S. Załęski) należą ponadto: Kazanie w Połocku po ogłoszeniu 15 września 1772 edyktu Katarzyny II o włączeniu do Rosji ziem północno-wschodnich Rzeczypospolitej (wzywał w nim do modlitwy za Katarzynę II, "bo i Żydzi w niewoli babilońskiej modlili się za ciemięzcę Nabuchodonozora"); kazanie u jezuitów połockich w roku 1781; kazanie na sprowadzenie zwłok A. L. z Mycielskich Radziwiłłowej i pogrzebie Hieronima Radziwiłła w roku 1786.

</doc>
<doc id="3168984" url="https://pl.wikipedia.org/wiki?curid=3168984" title="Pianka okazała">
Pianka okazała

Pianka okazała (P. Micheli ex F.H. Wigg.) – gatunek śluzowca.
Systematyka i nazewnictwo.
Pozycja w klasyfikacji według Index Fungorum: "Didymiidae, Stemonitida, Myxogastria, Myxogastrea, Mycetozoa, Amoebozoa, Protozoa".
Nazwa polska na podstawie pracy naukowej. Niektóre synonimy nazwy naukowej:
Morfologia i tryb życia.
Plazmodium pianki okazałej może osiągać szerokość do 5 cm i długość do 10 cm. Swoją wewnętrzną strukturą przypomina rafę koralową lub pianę i często obejmuje dookoła pęd rośliny. Ma barwę od białej do kremowej, a na starość, po odpadnięciu kory szarą do czarnej. Podczas wzrostu pełza na podłożu, pozostawiając w miejscu pełzania błoniasty i wapienny szlak. Przygotowując się do wytwarzania zarodników wspina się na suche i zacienione podłoża, np. na łodygi roślin. Może wspinać się nawet na pionowym podłożu. W sprzyjających warunkach wytwarza owocniki o długości 4–10 cm, za młodu białe, w stanie dojrzałym żółte. Mają rozmaity kształt, w zależności od podłoża. Leżnia ("hypothallus") przylega bezpośrednio do podłoża. Zewnętrzna kora jest krucha, nasycona węglanem wapnia. Odpada dość szybko. Wewnątrz znajduje się ciemnobrązowa, niemal czarna włośnia tworząca sieć o gęstych oczkach. Jej włókna mają grubość do 4 μm i wolne końce. Zarodniki są okrągłe, fioletowo-brązowe do czarnych. Mają średnicę 10–18 μm, a ich powierzchnia pokryta jest długimi brodawkami i kolcami.
Występowanie i siedlisko.
Gatunek kosmopolityczny. Występuje na wszystkich kontynentach poza Antarktydą i Australią (ale jest częsty na Nowej Zelandii). W Europie Środkowej występuje w rozproszeniu. Preferuje tereny otwarte, takie jak łąki, pola uprawne, ogrody. Występuje na różnorodnych podłożach, np. na łodygach roślin i krzewów. Pojawia się od marca do listopada.

</doc>
<doc id="3168985" url="https://pl.wikipedia.org/wiki?curid=3168985" title="Mucilago crustacea">
Mucilago crustacea



</doc>
<doc id="3168986" url="https://pl.wikipedia.org/wiki?curid=3168986" title="Mucilago">
Mucilago

Mucilago Battara (pianka) – rodzaj śluzowców ("Mycetozoa").
Systematyka i nazewnictwo.
Pozycja w klasyfikacji według Index Fungorum: "Didymiidae, Stemonitida, Myxogastria, Myxogastrea, Mycetozoa, Amoebozoa, Protozoa".
Synonimy nazwy naukowej: "Mucilago" P. Micheli, "Spumaria" Pers.

</doc>
<doc id="3168987" url="https://pl.wikipedia.org/wiki?curid=3168987" title="Empodium">
Empodium



</doc>
<doc id="3168989" url="https://pl.wikipedia.org/wiki?curid=3168989" title="Muzeum Techniki i Rzemiosła Wiejskiego w Zapuście">
Muzeum Techniki i Rzemiosła Wiejskiego w Zapuście

Muzeum Techniki i Rzemiosła Wiejskiego w Zapuście – prywatne muzeum położone we wsi Zapusta (powiat lubański). Placówka jest prywatnym przedsięwzięciem Anety i Krzysztofa Tyl.
Placówka powstała w 2012 roku. Mieści się w XIX wiecznym budynku o konstrukcji przysłupowej. W muzeum gromadzone są zbiory związane z dziejami wsi Pogórza Izerskiego. W zbiorach znajdują się: maszyny i narzędzia rolnicze, przedmioty codziennego użytku (m.in. żelazka, kołowrotki, lampy), militaria (m.in. bagnety), zabytkowe urządzenia i maszyny, części ubiorów (guziki, klamry) oraz regionalia.
Poza działalnością wystawienniczą, muzeum organizuje pokazy rzemiosł, prowadzi również usługi agroturystyczne.
Zwiedzanie muzeum jest możliwe po uprzednim uzgodnieniu z właścicielami.

</doc>
<doc id="3168990" url="https://pl.wikipedia.org/wiki?curid=3168990" title="Meczet Qingjing">
Meczet Qingjing

Meczet Qingjing () – meczet znajdujący się w Quanzhou w prowincji Fujian w południowo-wschodnich Chinach. Nazywany jest także meczetem Qilin (麒麟寺), meczetem Shengyou (圣友寺) lub Meczetem Towarzyszy Proroka (arab. مسجد الأصحاب "masjid al-aṣḥāb", chin. 艾苏哈卜大寺 "Àisūhābodà Sì").
Wzniesiona zgodnie z kanonami architektury islamskiej budowla powstała w 1009 roku, za panowania dynastii Song. Quanzhou w tym okresie stanowiło ważny port morski, do którego docierali arabscy kupcy. Meczet zajmuje powierzchnię 2500 m² i składa się z kilku budynków. Zbudowana z zielonego granitu brama wejściowa, służąca jednocześnie za minaret, prowadzi do sali modlitw. Wzniesiony za czasów dynastii Ming minaret w postaci pięciopiętrowej pagody zawalił się w trakcie trzęsienia ziemi i nie został odbudowany. Oryginalna sala modlitw także została zniszczona w trakcie trzęsienia ziemi i do dziś zachowały się tylko jej ściany. Współcześnie jej funkcję pełni inny budynek, wzniesiony w 1609 roku.

</doc>
<doc id="3168991" url="https://pl.wikipedia.org/wiki?curid=3168991" title="Firlejowie">
Firlejowie



</doc>
<doc id="3168994" url="https://pl.wikipedia.org/wiki?curid=3168994" title="Ah Q zheng zhuan">
Ah Q zheng zhuan

Ah Q zheng zhuan () – chiński dramat filmowy w reżyserii Cen Fana, którego premiera odbyła się w maju 1982 roku.
Obsada.
Źródło: Internet Movie Database
Nagrody i nominacje.
W 1982 roku podczas 35. edycji Międzynarodowego Festiwalu Filmowego w Cannes Cen Fan był nominowany do nagrody Złota Palma. Podczas drugiej edycji Golden Rooster Awards film był nominowany do nagrody Golden Rooster w kategorii Best Costume Design. W 1983 roku podczas szóstej edycji Hundred Flowers Awards Yan Shunkai był nominowany do nagrody Hundred Flowers Award w kategorii Best Actor.

</doc>
<doc id="3168996" url="https://pl.wikipedia.org/wiki?curid=3168996" title="Muzeum Tyflologiczne w Owińskach">
Muzeum Tyflologiczne w Owińskach

Muzeum Tyflologiczne w Owińskach – muzeum położone we wsi Owińska (powiat poznański). Placówka działa w ramach tutejszego Specjalnego Ośrodka Szkolno-Wychowawczego dla Dzieci Niewidomych.
Placówka powstała w 2011. W ramach zbiorów zgromadzono przedmioty związane z kulturą i edukacją osób niewidomych. Wśród eksponatów prezentowane są m.in. mapy tyflologiczne (najstarsze pochodzące z 1886 roku), pierwszy atlas dla niewidomych z 1932, pierwsze druki pismem liniowym Anny Adler, pierwsze paryskie kubarytmy oraz tyflografiki Martina Kunza. Ponadto prezentowane są grafiki dotykowe oraz przedmioty codziennego użytku, dostosowane do potrzeb osób niewidomych, oraz drukarenka Kleina - urządzenie, umożliwiające pisanie, używane przed powszechnym wprowadzeniem alfabetu Braille’a
Zwiedzanie muzeum jest możliwe po uprzednim uzgodnieniu z kierownictwem ośrodka. Sugerowane dni zwiedzania to piątek, sobota i niedziela.
W bezpośrednim sąsiedztwie ośrodka znajduje się Park Orientacji Przestrzennej, otwarty we wrześniu 2012.

</doc>
<doc id="3169000" url="https://pl.wikipedia.org/wiki?curid=3169000" title="Mistrzostwa Polski w Skokach Narciarskich 1949">
Mistrzostwa Polski w Skokach Narciarskich 1949

24. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 7 lutego 1949 roku na skoczni Skalite w Szczyrku.
W konkursie skoków narciarskich zwyciężył Stanisław Marusarz, srebrny medal zdobył Leopold Tajner, a brązowy - Jan Kula.

</doc>
<doc id="3169004" url="https://pl.wikipedia.org/wiki?curid=3169004" title="John Willard">
John Willard

John Willard (ur. 28 listopada 1885 w San Francisco, zm. 30 sierpnia 1942 w Los Angeles) – amerykański dramaturg. Jego najbardziej znanym dziełem jest sztuka "Kot i kanarek" ("The Cat and the Canary", 1922), która była wielokrotnie ekranizowana. Pierwszą ekranizacją tej sztuki był głośny niemy film o tym samym tytule z 1927 roku.

</doc>
<doc id="3169005" url="https://pl.wikipedia.org/wiki?curid=3169005" title="Mistrzostwa Polski w Skokach Narciarskich 1948">
Mistrzostwa Polski w Skokach Narciarskich 1948

23. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 22 lutego 1948 roku na skoczni Orlinek w Karpaczu.
W konkursie skoków narciarskich zwyciężył Stanisław Marusarz, srebrny medal zdobył Jan Kula, a brązowy - Mieczysław Gąsienica Samek.

</doc>
<doc id="3169007" url="https://pl.wikipedia.org/wiki?curid=3169007" title="Pazurek (ujednoznacznienie)">
Pazurek (ujednoznacznienie)



</doc>
<doc id="3169008" url="https://pl.wikipedia.org/wiki?curid=3169008" title="Mistrzostwa Polski w Skokach Narciarskich 1947">
Mistrzostwa Polski w Skokach Narciarskich 1947

22. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 26 lutego 1947 roku na Wielkiej Krokwi w Zakopanem.
W konkursie skoków narciarskich zwyciężył Jan Kula, srebrny medal zdobył Józef Daniel Krzeptowski, a brązowy – Jan Schindler.

</doc>
<doc id="3169009" url="https://pl.wikipedia.org/wiki?curid=3169009" title="Non ho l’età">
Non ho l’età

Non ho l'età (pełny tytuł: "Non ho l'età (per amarti)") – singel włoskiej wokalistki Giglioli Cinquetti, z którym w 1964 roku wygrała Festiwal Piosenki Włoskiej w San Remo i 9. Konkurs Piosenki Eurowizji. Utwór znalazł się na debiutanckiej płycie artystki pod tym samym tytułem.
Historia.
Piosenkę skomponowała trójka muzyków: Mario Panzeri, Nisa i Gene Colonnello, a wykonała ją Gigliola Cinquetti. Premiera utworu odbyła się podczas finału Festiwalu Piosenki Włoskiej w San Remo, w którym wokalistka zaprezentowała ją razem z belgijską piosenkarką Patricią Carli, która zaśpiewała jego francuskojęzyczną wersję pt. „Je suis à toi”. Propozycja zajęła pierwsze miejsce. Udział Carli w Festiwalu Piosenki Włoskiej był spowodowany faktem, iż w roku 1964 został on otwarty dla cudzoziemców. Powodem takiego działania organizatorów było wymuszenie rywalizacji pomiędzy rodzimymi a zagranicznymi wykonawcami, a także popularyzacja piosenki włoskiej za granicą i wejście jej oraz włoskich artystów na zagraniczne listy przebojów.
21 marca tego samego roku utwór został zaprezentowany w finale 9. Konkursu Piosenki Eurowizji w Kopenhadze, podczas którego zajął pierwsze miejsce. Po tym sukcesie Gigliola Cinquetti nagrała swój przebój w kilku wersjach językowych: po niemiecku („Luna nel blu”), hiszpańsku („No tengo edad”) i po japońsku („Yumemiru omoi”). „Non ho l'età” została następnie nagrana przez innych wykonawców, między innymi po angielsku jako „This Is My Prayer”. Polskojęzyczną wersję utworu pt. „Nie wolno mi...” nagrała Wiesława Drojecka.
W kwietniu 1964 roku utwór znalazł się na pierwszym miejscu wolskiej listy przebojów Hit Parade Italia, natomiast wersja Carli trafiła na szczyt francuskiej listy.
Od singla „Non ho l'età” rozpoczął się w piosence europejskiej tzw. „włoski boom”. Na całym świecie sprzedano ponad 20 milionów kopii tego utworu.

</doc>
<doc id="3169012" url="https://pl.wikipedia.org/wiki?curid=3169012" title="Świat przeżywany">
Świat przeżywany

Pojęcie "świata przeżywanego" oznacza surowy tj. wolny od uprzedzeń teoretycznych sposób widzenia rzeczywistości. 
Świat przeżywany u Husserla.
Pojęcie świata przeżywanego ("Lebenswelt) "pojawiło się w dwudziestowiecznej filozofii za sprawą Edmunda Husserla, który zaczął się nim posługiwać w jednej ze swoich ostatnich prac pt. "Kryzys nauk europejskich i fenomenologia transcendentalna". W dziele tym opisuje on dziejowe zjawisko oddalania się europejskich nauk – chodzi tu przede wszystkim o nauki ścisłe – od pierwotnego, przedteoretycznego doświadczenia rzeczywistości. Zapoczątkowany przez Kartezjusza przełom w geometrii – przejście od tradycyjnej geometrii euklidesowej do zarytmetyzowanej geometrii analitycznej – i późniejsza, przeprowadzona przez Galileusza geometryzacja fizyki, prowadzi zdaniem Husserla do opróżnienia naukowego doświadczenia świata z wszelkiego sensu. Owo doświadczenie niezdolne jest do ujęcia tego, co w przednaukowym i potocznym zetknięciu się z rzeczywistością zdaje się być najważniejsze: 
„Galileusz, patrząc na świat z perspektywy geometrii oraz tego, co ukazuje się zmysłowo i jest matematyzowalne, abstrahuje od podmiotów prowadzących życie osobowe, od wszystkiego, co w szerokim sensie duchowe, od wszelkich własności kulturowych, w które obrastają rzeczy w ludzkiej praktyce. Wynikiem tego, abstrahowania są same rzeczy materialne, które jednakże bierze się za konkretne przedmioty realne, a ich całość tematyzuje się jako świat.”
Mówiąc językiem Habermasa, zmatematyzowane nauki europejskie wyłamują się z procesu decentracji obrazu świata, który polega na oddzieleniu się od siebie trzech sfer przedmiotowych w odniesieniu do których możliwa jest argumentacja przyjmująca formę dyskursu: świata obiektywnego (sfera przedmiotów ze świata zewnętrznego), świata społecznego (sfera obowiązujących w społeczeństwie norm i wartości) i świata subiektywnego (sfera przeżyć i doznań podmiotu, do których ma on uprzywilejowany dostęp). Innymi słowy: „racjonalność” proponowana przez te nauki nie jest racjonalnością komunikacyjną, czyli, zgodnie z naszymi ustaleniami, w ogóle nie jest racjonalnością. Z naukowego obrazu świata wyłączone zostają sfery subiektywna i społeczna, a świat obiektywny zostaje zreifikowany, tzn. potraktowany jako zespół przedmiotów materialnych. 
Właśnie to, co umyka naukom nowożytnym, a co jego zdaniem stanowić powinno fundament całego doświadczenia, nazywa Husserl "światem przeżywanym". Samo pojęcie, jak dowodzi Ferdinand Fellman, ma swoje źródła w protestanckiej filozofii kultury i jej wizji Królestwa Bożego, której fundamentem jest racjonalistyczne pojęcie Boga. Oba te pojęcia łączy ze sobą fundament etyczności na którym zostały zbudowane, który stanowi perspektywę, z jakiej Husserl dokonuje krytyki naukowości nowożytnej. Jak pisze Jan Patocka:
„Nauka, która jest fundamentem naszego życia we wspólnocie, bez której ludzkość epoki industrialnej absolutnie by nie istniała, leży jednocześnie u podłoża wyjałowienia współczesnego życia, jego anonimizacji, zniknięcia całego uchwytnego sensu w abstrakcji bez dna; to, co umożliwia nam życie, zaopatrując nas w potrzebne do tego środki, jednocześnie odbiera nam wszystkie "vivendi causas" wyższego rzędu, pozostawiając nas samotnymi w obliczu chaosu instynktów i tradycji, bez innych więzi jak tylko czysto powierzchowne.” 
Świat przeżywany stanowiłby w tym kontekście przeciwwagę dla negatywnych skutków światopoglądu scjentystycznego, jakie wywiera on na życie społeczne i, przede wszystkim, na życie duchowe. Jest on „zapomnianą podstawą”, na której miał się wspierać gmach nauki. 
Husserl, jako transcendentalista, nadaje pojęciu "Lebenswelt" charakter aprioryczny, przy czym aprioryzm ten jest rozumiany bardzo radykalnie. Aprioryczność tego pojęcia przewyższa aprioryczność rozumianą po Kantowsku, czyli kategorialnie. Świat przeżywany nie jest kategorią rozumową, ponieważ można ją stosować bez żadnych schematów i odnosi się raczej do całości doświadczenia, która sama nie jest przecież doświadczeniem i nie może być przez doświadczenie podważona. Zdaniem autora "Kryzysu" Kant nie przeprowadził badania transcendentalnego w sposób dostatecznie radykalny aby dostrzec „ukrytą sprawczość duchową” leżącą u podłoża każdego doświadczenia. To właśnie w świecie subiektywnej duchowości dochodzi do konstytucji świata przeżywanego. Pojęcie tego świata stanowi Husserlowską odpowiedź na paradoks autourzeczowienia poznającego podmiotu, który jak wiemy nierozdzielnie związany jest z paradygmatem rozumu ześrodkowanego w podmiocie, a ściślej: z filozofią świadomości. Świat przeżywany stanowić ma zaporę chroniącą świadome "ego" przed rozpuszczeniem się w scjentystycznie zatomizowanej wizji rzeczywistości.
Pojęcie świata przeżywanego w socjologii Alfreda Schutza.
Podczas gdy tematyka najogólniej rozumianego doświadczenia świata była po śmierci Husserla kontynuowana przez filozofów egzystencjalistycznych takich jak Heidegger czy Jaspers, pojęcie "Lebensweltu" znalazło swoje zastosowanie w teoriach socjologicznych zaliczanych do nurtu tzw. socjologii fenomenologicznej, której prekursorem był Alfred Schütz. Owo przejście miało dwie bardzo ważne konsekwencję. Problematyka ta została oddzielona od refleksji transcendentalnej i przeniesiona na grunt socjologicznej teorii działania, wskutek czego: po pierwsze, została połączona z empiryczną analizą zachowań aktorów, po drugie, pojęcie świata przeżywanego stało się kategorią analizy struktur interpersonalnych wytwarzanych w toku życia społecznego. 
A oto jak w wielkim skrócie przedstawia się Schützowska wizja tego, czym jest świat przeżywany. Już Husserl, jak na to wskazuje przytoczony nieco wyżej cytat,dostrzegał praktyczny wymiar, w jakim dochodzi do transcendentalnej konstrukcji świata przeżywanego. Autor "Potocznej i naukowej interpretacji świata" posuwa się dalej w tym kierunku interpretując świat przeżywany jako obszar, na którym działający aktorzy odnajdują wytworzone przez praktykę społeczną schematy interpretacyjne, przy pomocy których orientują się oni w otaczającej ich rzeczywistości. Dzięki procesowi typizacji porządkują oni własne doświadczenie zgodnie z przyjętymi schematami, które pozwalają mu zaklasyfikować napotykane obiekty do pewnych danych z góry typów: „(…) w nastawieniu naturalnym codziennego życia zajmujemy się tylko pewnymi obiektami odcinającymi się od niekwestionowanego tła innych predoświadczonych obiektów.”
Tak więc tylko to, co odcina się od "typowego" tła zdolne jest przykuć naszą świadomość. Na przykładzie powyższego cytatu widać wyraźnie, że autor wzbrania się przed traktowaniem świata przeżywanego w kategoriach aprioryzmu. Użyte przez niego pojęcie "predoświadczenia" ujawnia empirystyczne nastawienie socjologa, który stara się naukowo (racjonalnie) wyjaśnić działania aktorów, nie stawiając sobie jednocześnie pytania o rozumowe ugruntowanie samych tych działań. Nie przyjmuje on tak jak Kant czy Husserl perspektywy uczestniczącej, ale stara się dać bezstronny opis wytwarzania się owej wspólnej płaszczyzny, na jakiej opierać się musi indywidualny proces rozumienia rzeczywistości. Jak pisze Bernhard Waldenfels: „Dokonana przez Schütza próba oparcia socjologii rozumiejącej na fenomenologii świata społecznego należy do badań fenomenologicznych średniego piętra, określanego przez Husserla jako «konstytutywna fenomenologia nastawienia naturalnego». Nie ma tu zatem mowy o transcendentalnym ugruntowaniu intersubiektywności i życia społecznego ("Sozialität"). Schütz ogranicza się do wyjaśnienia podstawowych założeń naszego życia codziennego i wydobycia na jaw jego stałych struktur, które socjolog musi brać pod uwagę.” Jednak, pomimo że powołuje się w swoich rozważaniach na teorię autora "Kryzysu" "nauk europejskich", w swojej koncepcji "Lebensweltu" bardzo oddala się od jej pierwotnego, Husserlowskiego ujęcia.
Dla Husserla, jak to już zostało powiedziane, świat przeżywany jest przede wszystkim nosicielem sensu, przy czym ów sens ma u niego charakter intencjonalny. Ta intencjonalność odnosi się do sfery wspólnej wszystkim świadomości transcendentalnej, którą można z tego punktu widzenia określić mianem sfery sensu idealnego. Zarówno pojęcie intencjonalności sensu jak i pojęcie jego idealności używane są przez Husserla w bardzo mocnym, transcendentalno-idealnym sensie. Schütz dokonuje reinterpretacji Husserlowskiej siatki pojęciowej, zmieniając konotacje centralnych terminów. "Lebenswelt" w dalszym ciągu jawi się jako sfera intencjonalnie ukonstytuowanej sensowności, jednak intencjonalność aktu konstytucji jest tutaj rozumiana w sposób subiektywistyczny. Sens zostaje ustanowiony przez podmiot, który refleksyjnie zwraca się ku własnym przeszłym działaniom. W ten sposób konstytucja sensu działania okazuje się czymś wobec tego działania wtórnym. Sens powiązany zostaje z działaniem tylko w świadomości aktora, a co za tym idzie, świat przeżywany również staje się funkcją jednostkowej świadomości. Jego wspólnotowy charakter zostaje zredukowany do zachodzących "w partykularnej świadomości" założeń (idealizacji), z których za najważniejsze należy uznać "założenie wzajemności perspektyw (reciprocity of perspectives)":
„W naturalnym nastawieniu, w potocznym myśleniu w życiu codziennym, uznaję za samo przez się zrozumiałe, że istnieją rozumni bliźni. Wynika z tego, że obiekty w świecie są z zasady dostępne ich wiedzy, tzn. albo są im znane, albo mogą być przez nie poznane. To wiem i traktuję jako samo przez się zrozumiałe i niekwestionowalne.”
Wspólnota i świat przeżywany są więc jedynie presupozycjami, którymi posługuje się "podmiot" w swoim działaniu. Schütz cofa się więc do bezkrytycznego postępowania badawczego pozostającego w obrębie paradygmatu rozumu ześrodkowanego w podmiocie i porzuca Husserlowską próbę rewizji jego założeń. 
Autor "Potocznej i naukowej interpretacji działania" dokonuje ponadto bardzo znamiennego rozróżnienia pomiędzy działaniem racjonalnym ("rational") i rozumnym ("reasonable"):
„Racjonalne działanie zakłada, że aktor ma jasny i wyraźny wgląd w cele, środki i uboczne skutki swego działania.”
Ta definicja w sposób czytelny nawiązuje do koncepcji typów idealnych Webera. Działanie rozumne określane jest natomiast w sposób następujący:
„Jeżeli działanie wydaje się obserwatorowi rozsądne [tj. gdy dla nas, jego partnerów czy obserwatorów, zrozumiały jest motyw i przebieg działania] i w dodatku sądzi się, że było ono wynikiem rozważnego wyboru między różnymi przebiegami działań, to możemy nazwać je rozumnym nawet wtedy, gdy takie działanie powiela tradycyjne lub zwyczajowe wzory uznane za samo przez się zrozumiałe.”
W koncepcji Schütza zestawione zostają dwa modele racjonalności: pierwszy, zgodnie z którym jest ona funkcją rozumienia działania przez uczestników interakcji (Schützowska rozumność) i drugi, wedle którego kryterium racjonalności jest możliwa do bezstronnego zaobserwowania adekwatność wyboru środków i celu działania (Schützowska racjonalność). W pierwszym z tych modeli możemy bez trudu odnaleźć zalążek koncepcji racjonalności komunikacyjnej, drugi natomiast lokuje koncepcję Schütza w obrębie oddziaływania koncepcji rozumu instrumentalnego i związanych z nią aporii o których pisałem wcześniej, a więc również w obrębie paradygmatu rozumu ześrodkowanego w podmiocie. 
To samo podwojenie możemy zaobserwować Schützowskiej koncepcji metody badawczej jaka powinna być stosowana w socjologii. Naczelną jej zasadą jest postulat "subiektywnej interpretacji", tzn. takiego podejścia do życia społecznego, które zakłada rozumienie działania aktorów w ich własnych kategoriach: 
„Właściwie rozumiany postulat subiektywnej interpretacji (…) głosi (…), że zawsze możemy – a dla pewnych celów musimy – odwołać się do działalności podmiotów w świecie społecznym i do jej interpretacji przez aktorów w kategoriach systemu projektów, dostępnych środków, motywów, istotności itd.”
Mówiąc inaczej, postulat subiektywnej interpretacji zakłada rozumienie sensu, jaki aktor wiąże z własnym działaniem. Czy jednak na gruncie tej koncepcji, która zakłada przecież, że „Sens, który ustanawia sam działający, różni się wyraźnie od sensu, który to działanie ma dla wszystkich innych” można w ogóle pomyśleć jakiekolwiek rozumienie i co właściwie to pojęcie miałoby oznaczać? Jeśli rozumienie byłoby równoznaczne z subiektywną interpretacją sensu, to badacz społeczny nie różniłby się niczym od zwykłego uczestnika życia społecznego, który na co dzień dokonuje takich interpretacji. Tymczasem, jak stwierdza Schütz:
„Postawa badacza społecznego jest po prostu postawą bezstronnego obserwatora świata społecznego. Nie jest on uwikłany w obserwowaną sytuację, jest nią zainteresowany intelektualnie, a nie praktycznie. Sytuacja ta nie jest teatrem jego działalności, a tylko obiektem kontemplacji. Badacz nie działa w niej zaabsorbowany wynikami swoich działań, żywiąc nadzieję czy obawiając się, jakie one mogą mieć konsekwencje, lecz spogląda na nią z tym samym obojętnym spokojem, z którym badacz-przyrodnik spogląda na zjawiska w swoim laboratorium.”
Jürgena Habermasa koncepcja Lebensweltu.
Jürgen Habermas, idąc za Schützem, formułuje swoją teorię świata przeżywanego w języku teorii działania, osadzając ją jednocześnie bardzo głęboko w strukturze własnej koncepcji racjonalności. Racjonalność komunikacyjna jest cechą działania podmiotów posługujących się mową jako medium dochodzenia do porozumienia i wyposażonych w zdecentrowany obraz świata. Znajduje ona swój wyraz w procesach argumentacji w toku których uczestnicy interakcji wysuwają wobec siebie roszczenia ważnościowe odnoszone do trzech formalnie wyodrębnionych światów: społecznego, obiektywnego i subiektywnego. Funkcją owych roszczeń jest krytyka, rozumiana jako metoda poszukiwania w rzeczywistości społecznej tego, co komunikacyjnie rozumne. Centralnym postulatem tej teorii racjonalności jest postulat możliwości osiągnięcia porozumienia w toku argumentacji, czyli, innymi słowy, postulat możliwości zaistnienia dyskursu. Aby jednak porozumienie okazało się możliwe, należy przyjąć istnienie pewnego fundamentu scalającego ze sobą formalne koncepcje światów, na gruncie którego stworzyłyby one spójną całość do której odnosić by się mogły roszczenia ważnościowe. Takim waśnie fundamentem jest "Lebenswelt":
„Dochodzenie do porozumienia przez podmioty działające komunikacyjnie odbywa się zawsze w horyzoncie świata życia. Ich świat życia powstaje z mniej lub bardziej rozproszonych, zawsze nieproblematycznych przeświadczeń składających się na ukryte w tle podłoże ("Hintergrundüberzeugungen"). To podłoże, jakim jest świat życia, jest źródłem definicji sytuacji zakładanych przez uczestników jako nieproblematyczne.”
Tak więc świat przeżywany wyznacza w pewnym sensie pole zainteresowania dla uczestników procesów argumentacji oddzielając prowizorycznie to, co problematyczne od tego co niekwestionowalne. "Lebenswelt "wyznacza kierunki działań komunikacyjnych jedynie prowizorycznie, ponieważ treść przekazu kulturowego który wyznacza ramy świata przeżywanego jest płynna i może się zmieniać nie tylko wskutek przemian historycznych, ale również pod wpływem przebiegu społecznej komunikacji. Jednocześnie jednak dokonujący się w społeczeństwie proces gromadzenia doświadczeń interpretacyjnych gromadzony w światach przeżywanych (kiedy zaczynamy mówić o materialnej treści "Lebensweltu" musimy posłużyć się liczbą mnogą): „(…) stanowi (…) konserwatywną przeciwwagę dla ryzyka zaistnienia niezgody, jakie powstaje wraz z każdym podejmowanym w danym momencie procesem dochodzenia do porozumienia.
Otóż Habermas stwierdza, iż wraz ze wzrostem roli komunikacji jako medium dochodzenia do porozumienia, zmienia się funkcja, jaką spełnia świat przeżywany. Nie jest on już źródłem „normatywnie przypisanej zgody”, a staje się podstawą „porozumienia uzyskanego na drodze komunikacji”. Proces ten, polegający na przejściu od materialnej do formalnej koncepcji "Lebensweltu", autor "Teorii działania komunikacyjnego" określa mianem "racjonalizacji świata przeżywanego". 
Stajemy w tym momencie przed następującym problemem: W jaki sposób formalnie pojmowany świat przeżywany może spełniać swoją stabilizującą funkcję, skoro do istoty racjonalności komunikacyjnej należy stałe (krytyczne) problematyzowanie wszystkich aspektów rzeczywistości? Albo inaczej: Jakie formalne warunki musi spełniać konkretny "Lebenswelt" aby uniknąć rozmycia w społecznym dyskursie? W odpowiedzi na te pytania Habermas wymienia trzy funkcje jakie musi on spełniać w odniesieniu do społecznej rzeczywistości:
Pierwsza funkcja polega na dostarczaniu holistycznego tła dla interakcji społecznych i zapewnianiu ciągłości procesom racjonalizacji. W ten sposób świat przeżywany przeciwstawia się charakterystycznej dla nowożytności tendencji odrywania się od kulturowej przeszłości, która to tendencja przyczynia się do alienacji, by posłużyć się terminologią Hegla, racjonalnych, (czy też zracjonalizowanych) struktur od historycznej rzeczywistości społeczeństw. 
Druga z wymienionych funkcji polega na wypełnianiu spójną treścią świata społecznego, dzięki której uczestnicy interakcji mogą ustalić zasady, na jakich mogą się one odbywać, albo inaczej: na dostarczaniu materialnych norm i wartości stanowiących podstawę do prowadzenia dyskursu praktyczno-moralnego (o pojęciu takiego dyskursu będę mówił w następnej części mojej pracy) w toku którego aktorzy dochodzą do porozumienia w kwestii tego, do czego odnoszą się terminy „działanie moralnie racjonalne” i „racjonalny sposób życia”.
"Lebenswelt" spełnia trzecią z wymienionych funkcji, jeśli zapewnia członkom społeczeństwa udział procesach racjonalizacji poprzez wdrażanie ich w toku socjalizacji do uczestnictwa w dyskursach prowadzonych w społeczeństwie. Mówiąc inaczej: polega ona na zapewnieniu egalitarności procesom racjonalizacji społecznej i zapobieganiu upośledzeniom jakim mogą podlegać różne warstwy społeczne w wyniku rosnącej specjalizacji wiedzy. 
Na gruncie Habermasowskiej teorii socjologicznej funkcjom tym odpowiadają tzw. procesy reprodukcji społecznej w których:
„(…) odtwarzają się (…) schematy interpretacji (albo „ważna wiedza”), które mogą liczyć na konsens, prawnie uporządkowane relacje międzyosobowe (albo „solidarności”) oraz zdolności uczestniczenia w interakcjach (albo „tożsamości osobowe”).”
Są to procesy: "reprodukcji kulturowej", "integracji społecznej" i "socjalizacji". 
Habermas podaje ponadto jeszcze inny zestaw formalnych warunków racjonalności komunikacyjnej "Lebensweltu" odnoszących się tym razem do samej treści gromadzonych w świecie przeżywanym doświadczeń interpretacyjnych. Pamiętać przy tym należy, że są to już rozważania niższego poziomu stanowiące pewne uzupełnienie apriorycznej teorii racjonalności. Warunki te brzmią następująco:

</doc>
<doc id="3169015" url="https://pl.wikipedia.org/wiki?curid=3169015" title="Extra Volume 2">
Extra Volume 2

Extra Volume 2 – album kompilacyjny niemieckiego zespołu industrialnego KMFDM, wydany 5 sierpnia 2008 roku. Jest to druga kompilacja zawierająca utwory wcześniej wydane jedynie na singlach.

</doc>
<doc id="3169016" url="https://pl.wikipedia.org/wiki?curid=3169016" title="Mistrzostwa Polski w Skokach Narciarskich 1946">
Mistrzostwa Polski w Skokach Narciarskich 1946

21. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 3 lutego 1946 na Wielkiej Krokwi w Zakopanem.
W konkursie skoków narciarskich zwyciężył Stanisław Marusarz, srebrny medal zdobył Mieczysław Gąsienica Samek, a brązowy – Tadeusz Kozak.
Wyniki konkursu.
W nawiasach podano miejsce zajęte w zawodach z uwzględnieniem zagranicznych zawodników.
Trzecie miejsce w międzynarodowych zawodach zajął Jaroslav Lukeš, piąte Domiczek, a szóste – Karel Klima (wszyscy trzej byli reprezentantami Czechosłowacji).

</doc>
<doc id="3169018" url="https://pl.wikipedia.org/wiki?curid=3169018" title="84-86">
84-86

84-86 – album kompilacyjny niemieckiego zespołu industrialnego KMFDM, wydany oryginalnie w 1992 roku na kasecie magnetofonowej i zawierający 19 wcześniej niewydanych utworów. W 2004 roku została wydana dwupłytowa edycja specjalna zatytułowana 84-86 (20th Anniversary Edition) zawierająca 27 utworów.

</doc>
<doc id="3169019" url="https://pl.wikipedia.org/wiki?curid=3169019" title="Gino Manzares">
Gino Manzares

Gino Manzares, właśc. Giovanni Manzares (ur. 15 sierpnia 1993 w Anaheim) – amerykański żużlowiec.
Kariera sportowa.
Brązowy medalista indywidualnych mistrzostw Stanów Zjednoczonych młodzików (2008). Dwukrotny medalista indywidualnych mistrzostw Stanów Zjednoczonych juniorów: srebrny (2012) oraz brązowy (2010). Złoty medalista indywidualnych mistrzostw Stanów Zjednoczonych juniorów federacji "AMA" (2012). Złoty medalista indywidualnych mistrzostw Stanów Zjednoczonych na długim torze federacji "AMA" (2013). Reprezentant Stanów Zjednoczonych w rozgrywkach o Drużynowy Puchar Świata (2013 – V miejsce w klasyfikacji końcowej). Finalista indywidualnych mistrzostw świata juniów (2014).
W lidze brytyjskiej reprezentant klubu Ipswich Witches (2014).

</doc>
<doc id="3169024" url="https://pl.wikipedia.org/wiki?curid=3169024" title="Mistrzostwa Polski w Skokach Narciarskich 1939">
Mistrzostwa Polski w Skokach Narciarskich 1939

20. Mistrzostwa Polski w Skokach Narciarskich – ostatnie przed wybuchem II wojny światowej zawody o mistrzostwo Polski w skokach narciarskich, które odbyły się 19 lutego 1939 na Wielkiej Krokwi w Zakopanem.
Mistrzem Polski został Stanisław Marusarz, srebrny medal zdobył Jan Kula, a brązowy Andrzej Marusarz.
Konkurs o mistrzostwo Polski rozegrano w ramach zawodów o mistrzostwo świata, których gospodarzem w 1939 było Zakopane. Mistrzem świata został Austriak Josef Bradl reprezentujący (po anschlussie Austrii) nazistowskie Niemcy, srebrny medal zdobył Birger Ruud z Norwegii, a brązowy rodak Ruuda, Arnholdt Kongsgård.
Wyniki.
W konkursie wzięło udział 30 zawodników z ośmiu państw, w tym 12 Polaków. W nawiasach podano miejsce polskich skoczków zajęte w mistrzostwach świata z uwzględnieniem miejsc zajętych przez zawodników zagranicznych.

</doc>
<doc id="3169025" url="https://pl.wikipedia.org/wiki?curid=3169025" title="Pozostawieni (serial telewizyjny)">
Pozostawieni (serial telewizyjny)

Pozostawieni (angielski: "The Leftovers") – amerykański serial obyczajowy z elementami fantasy (wyprodukowany przez Warner Bros. Television. Pomysłodawcami serialu są Damon Lindelof i Tom Perrotta. Serial jest adaptacją powieści o tym samym tytule autorstwa Toma Perrotty.
Fabuła.
Akcja serialu dzieje się trzy lata po tym, jak w niewyjaśnionych okolicznościach zniknęło 2% ludzkości. Pozostali ludzie nadal odczuwają skutki zniknięcia części populacji. Muszą nauczyć się żyć w nowej rzeczywistości.
Produkcja.
26 kwietnia 2014 roku, stacja HBO zmieniła datę premiery z 15 czerwca na 29 czerwca 2014 roku. W Polsce serial miał premierę 30 czerwca 2014 roku na kanale HBO Polska. 14 sierpnia 2014 roku, stacja HBO zamówiła 2 sezon. 21 października 2015 jeden z twórców ogłosił, że trwają rozmowy nad trzema kolejnymi sezonami. Ostatecznie stacja HBO zamówiła 3 sezon, który był finałowym.
Czołówka i muzyka tytułowa.
W pierwszym sezonie utwór o ogólnej nazwie "The Leftovers Theme" skomponowany przez Maxa Richtera akompaniuje obrazom stylizowanym na ruchome freski w stylu podobnych do tych, jakie można zobaczyć w Kaplicy Sykstyńskiej.
Drugi sezon wykorzystuje utwór Iris DeMent o tytule "Let the Mystery Be". Czołówka została całkowicie zmieniona i przedstawia zdjęcia ludzi, którzy odeszli oraz ich bliskich, którzy pozostali na Ziemi. W miejscu sylwetek ludzi zaginionych zostały przedstawione zjawiska pogodowe i atmosferyczne takie jak zorza polarna, chmury, deszcz, pioruny, ciała niebieskie, elementy atmosfery czy wszechświata.
W sezonie trzecim czołówka nie została zmieniona między innymi ze względów finansowych, a każdy odcinek ma inną piosenkę tytułową:

</doc>
<doc id="3169026" url="https://pl.wikipedia.org/wiki?curid=3169026" title="Andrzej Ciesielski">
Andrzej Ciesielski



</doc>
<doc id="3169029" url="https://pl.wikipedia.org/wiki?curid=3169029" title="Zapletka kieliszkowata">
Zapletka kieliszkowata

Zapletka kieliszkowata ("Hemitrichia calyculata" (Speg.) M.L. Farr – gatunek śluzowców.
Systematyka i nazewnictwo.
Pozycja w klasyfikacji według Index Fungorum: "Trichiaceae, Trichiida, Incertae sedis, Myxogastrea, Mycetozoa, Amoebozoa, Protozoa".
Nazwa polska na podstawie opracowania. Niektóre synonimy nazwy naukowej:
Morfologia.
Plazmodium żółte, podczas wytwarzania zarodni staje się czerwone. Zarodnie o wysokości 1,5-3 mm i szerokości 1-3 mm, wyrastające na krótkich trzonkach o długości do 1,5 mm (długość trzonka nie przekracza 1/2 wysokości zarodni). Zarodnie mają pucharkowaty kształt i ciemnożółty kolor, trzonki są ciemniejsze – mają barwę od czerwonobrązowej do czarnej. Wewnątrz zarodni znajduje się włośnia i masa zarodników. Nitki włośni mają grubość 5-7μm i są spiralnie skręcone, tworząc 4-5 skrętów. Zarodniki są jasnożółte, o drobnokolczastej i delikatnie siatkowanej powierzchni. Mają średnicę 7-8 μm. Wydostają się na zewnątrz przez szeroki otwór na szczycie pucharkowatej zarodni. Pozostała po wydostaniu się zarodników błoniasta okrywa (perydium) długo jeszcze utrzymuje się na podłożu (wraz z trzonkiem). Leżnia ("hypothallus") jest okrągława lub nieregularna i ma barwę ciemno-czerwono-brązową.
Występowanie i siedlisko.
Gatunek kosmopolityczny. Występuje na obszarach o klimacie umiarkowanym i ciepłym na wszystkich kontynentach poza Antarktydą, bardziej licznie w rejonach świata o klimacie tropikalnym. Rozwija się na rozkładającym się drewnie, rzadziej na korze, zarówno drzew liściastych, jak i iglastych. Zazwyczaj występuje licznie, w mniejszych lub większych grupach.
Gatunki podobne.
Bardzo podobna jest zapletka maczugowata ("Hemitrichia clavata"). Pewne rozróżnienie tych gatunków możliwe jest tylko przez mikroskop. Zapletka kieliszkowata odróżnia się budową włośni (nierozgałęziona i bez kolców), wielkością i powierzchnią zarodników (kolczasta).

</doc>
<doc id="3169034" url="https://pl.wikipedia.org/wiki?curid=3169034" title="Kalendarium Ciepłej">
Kalendarium Ciepłej

Ciepła – wieś w Polsce położona w województwie mazowieckim, w powiecie szydłowieckim, w gminie Orońsko.
W roku 1270, do 1328 „Capla”, w wieku XV - 1419 „Cepla”, 1437, 1441, w wieku XVI 1508, 1510 „Czepla”, 1470-80 „Czapla”, „Czyepla”, 1526 „Cziepła”, 1529 „Czyepla”, „Czyeplya”, 1538, 1540 „Cziepla”, 1563 Czyeplya, 1569 Cziepla, 1576 Ciepła - 19 km na SW od Radomia, na prawym brzegu rzeki Ciepłej, zwanej też Borówką, a obecnie Szabasówką - około 50 km na N od klasztoru i 7 km na SE od Mniszka.
Wieś początkowo w roku 1351 w ziemi radomskiej, w 1508 w powiecie radomskim w roku 1827 w powiecie szydłowieckim (Tabela I 76);
W roku 1325-74 parafia własna, 1470-80 parafia Wysoka (Długosz L.B. II 523).
Granice.
1460 graniczy z Guzowem,
1464 las na granicy Cieplej i Świniarowa
Kalendarium.
Własność klasztoru świętokrzyskiego następnie (po 1374 r.- nie ma pewności co do owej daty bowiem prepozyt OSB pojawia się już w 1339) szlachecka.
Kościół i prepozytura.
Do przełomu XIV - XV w. była to wieś parafialna, prepozytura klasztoru świętokrzyskiego, dziesięcina należała najpierw do klasztoru świętokrzyskiego i miejscowego plebana, następnie do klasztoru wąchockiego i do plebana Wysokiej.
Studenci Uniwersytetu Krakowskiego.
1504 – Bartłomiej s. Władysława z Cieplej (de Czepel) student Uniwersytetu Krakowskiego

</doc>
<doc id="3169035" url="https://pl.wikipedia.org/wiki?curid=3169035" title="Stadion Dynamo w Czapajewce">
Stadion Dynamo w Czapajewce



</doc>
<doc id="3169040" url="https://pl.wikipedia.org/wiki?curid=3169040" title="Hotel Własta">
Hotel Własta

Hotel Własta – hotel w położonej na wschód od głównej części Lwowa dzielnicy Kleparów, przy ulicy Kleparowskiej 30.
Dwunastopiętrowy budynek hotelu "Własta" (pol: "moc") został wybudowany w 1976 według projektu Ołeksandra Hukowycza i Ałły Symbyrcewy jako obiekt Ministerstwa Obrony USSR. Do 1990 nosił nazwę "Rosja", a następnie przemiano ją na obecną. Część hotelowa zajmuje dziewięć kondygnacji, pozostałe są domem akademickim dla pobliskiej uczelni wojskowej. 
Hotel Własta dysponuje 289 miejscami noclegowymi w 157 pokojach, z czego 25 pokoi jest jednoosobowych, 115 to pokoje dwuosobowe, a w 17 są trzy lub cztery miejsca noclegowe. 
Jest to hotel niższej klasy (dwie gwiazdki) posiadający w swojej ofercie dwa bary, restaurację, pralnię oraz salę konferencyjną dla 80 osób. Przed budynkiem znajduje się płatny parking.

</doc>
<doc id="3169043" url="https://pl.wikipedia.org/wiki?curid=3169043" title="Kościół Wniebowzięcia Najświętszej Maryi Panny i św. Stanisława w Narwi">
Kościół Wniebowzięcia Najświętszej Maryi Panny i św. Stanisława w Narwi

Kościół Wniebowzięcia Najświętszej Maryi Panny i świętego Stanisława w Narwi – rzymskokatolicki kościół parafialny znajdujący się w dawnym mieście, obecnie wsi Narew, w województwie podlaskim. Należy do miejscowej parafii znajdującej się w dekanacie Hajnówka diecezji drohiczyńskiej.
Historia.
Obecna świątynia drewniana została wzniesiona w latach 1738-1748 zapewne pod kierunkiem proboszcza narewskiego, księdza Ludwika Ignacego de Riaucoura. W latach 1851, 1857, 1860 budowla była remontowana staraniem księdza Felicjana Szakiena, administratora a później proboszcza w Narwi. Podczas wojny polsko-bolszewickiej w 1920 roku świątynia została uszkodzona przez pociski. Historia powtórzyła się podczas II wojny światowej w 1944 roku, gdy budowlę uszkodził ostrzał artyleryjski. Pierwsze, niezbędne prace remontowe zostały wykonane dzięki staraniom księdza Stanisława Łukaszewicza, ówczesnego proboszcza narewskiego. W 2011 roku, dzięki staraniom proboszcza księdza prałata Zbigniewa Niemyjskiego – cały dach świątyni otrzymał pokrycie w postaci blachy miedzianej.
Wyposażenie.
Do zachowanych zabytków ruchomych kościoła należą m.in. dwa obrazy namalowane na desce przedstawiające sceny Ukrzyżowania pochodzące zapewne z II połowy XVI wieku oraz obraz Matki Boskiej Hodigitri pochodzący z XVII stulecia. Zapewne z XVI stulecia pochodzi piaskowcowa nagrobna tablica, na której jest ukazany rycerz lub myśliwy podparty o włócznię, przy którego nodze siedzi pies. Jest ona umieszczona przy zewnętrznym murze prezbiterium. Od 1905 roku w ołtarzu znajduje się figura św. Stanisława Biskupa i Męczennika.

</doc>
<doc id="3169045" url="https://pl.wikipedia.org/wiki?curid=3169045" title="Andrzej Ciesielski (2 poł. XVI wieku)">
Andrzej Ciesielski (2 poł. XVI wieku)

Andrzej Ciesielski (2 poł. XVI wieku) – pisarz polityczny i gospodarczy oraz polityk. 
Życiorys.
 w Cieślach w Łòdzkie, które wówczas należały do powiatu Radomsko wchodzącego w skład województwa sieradzkiego. Nie zdobył wykształcenia uniwersyteckiego, osiągając wysoką wiedzę drogą samokształcenia, kontaktów z pisarzami i ludźmi o wysokiej kulturze. W 1557 przebywał w Skierbieszowie, na dworze biskupa Jakuba Uchańskiego, który wystarał się dla niego o starostwo wolbromskie.
Andrzej Ciesielski zajmował się głównie gospodarką państwa, będąc zwolennikiem rozwoju miast, handlu oraz rzemiosła miejskiego. W 1571 roku opublikował rozprawę "Ad equites legatos, ad conventionem Varsoviensem publice, designatos et declaratos, de regni defensione et iustitiae administratione...oratio", w której twierdził, że dodatni bilans handlowy Rzeczypospolitej warunkuje napływ szlachetnych kruszców i decyduje o bogactwie państwa. Był zwolennikiem programu "zawarcia granic", czyli zakazu wyjazdów polskich kupców za granicę, co miało przeciwdziałać wywozowi pieniądza i wzrostowi cen oraz zmusić obcych kupców do przyjazdu i osiedlania się w Polsce. Domagał się odzyskania Śląska oraz zdobycia dla Polski Wołoszczyzny. Pragnął naprawy stosunków społecznych i religijnych, ustanowienia skarbu i stałych podatków na wojsko. Ciesielski uważał pieniądz za "nerw wojny". Ostrymi słowami gromił psucie monety w czasach panowania Zygmunta Augusta.

</doc>
<doc id="3169046" url="https://pl.wikipedia.org/wiki?curid=3169046" title="Hemitrichia calyculata">
Hemitrichia calyculata



</doc>
<doc id="3169048" url="https://pl.wikipedia.org/wiki?curid=3169048" title="Stadion Dynamo w Kijowie">
Stadion Dynamo w Kijowie



</doc>
<doc id="3169051" url="https://pl.wikipedia.org/wiki?curid=3169051" title="Stadion NTK w Kijowie">
Stadion NTK w Kijowie



</doc>
<doc id="3169052" url="https://pl.wikipedia.org/wiki?curid=3169052" title="Prawo Verdeta">
Prawo Verdeta

Prawo Verdeta – kąt skręcenia płaszczyzny polaryzacji światła odznacza się proporcjonalnością do grubości warstwy badanej materii i indukcji magnetycznej:
Stałą Verdeta otrzymuje się empirycznie dzięki zjawisku Faradaya. Stała jest zależna od właściwości chemicznych i fizycznych badanych materiałów, np. temperatury lub gęstości.
Jednostką stałej Verdeta jest [rad/(T·m)].
Nazwa prawa oraz stałej pochodzi od francuskiego fizyka Émile'a Verdeta (1824–1866).

</doc>
<doc id="3169053" url="https://pl.wikipedia.org/wiki?curid=3169053" title="Aleksander Romer">
Aleksander Romer

Aleksander Romer, (Römer) herbu własnego (zm. przed 15 maja 1772) – kasztelan zawichojski w 1757 roku, chorąży pilzneński w 1757 roku, podczaszy pilzneński w latach 1754-1757, podstoli pilzneński w latach 1744-1754, duktor powiatu pilzneńskiego w 1764 roku, pułkownik chorągwi pancernej Najjaśniejszego Królewicza Fryderyka w 1760 roku. 
Życiorys.
Był konsyliarzem konfederacji generalnej 1764 roku. W 1764 roku był elektorem Stanisława Augusta Poniatowskiego z województwa sandomierskiego. W 1764 roku został wyznaczony senatorem rezydentem.

</doc>
<doc id="3169058" url="https://pl.wikipedia.org/wiki?curid=3169058" title="Stadion Obołoń w Kijowie">
Stadion Obołoń w Kijowie



</doc>
<doc id="3169061" url="https://pl.wikipedia.org/wiki?curid=3169061" title="Stadion Kniaża Arena w Dobromilu">
Stadion Kniaża Arena w Dobromilu



</doc>
<doc id="3169068" url="https://pl.wikipedia.org/wiki?curid=3169068" title="Tarnawscy">
Tarnawscy



</doc>
<doc id="3169079" url="https://pl.wikipedia.org/wiki?curid=3169079" title="Stadion SK Sewastopol">
Stadion SK Sewastopol



</doc>
<doc id="3169084" url="https://pl.wikipedia.org/wiki?curid=3169084" title="Stadion Sławutycz Arena w Zaporożu">
Stadion Sławutycz Arena w Zaporożu



</doc>
<doc id="3169086" url="https://pl.wikipedia.org/wiki?curid=3169086" title="Grove (Nowy Jork)">
Grove (Nowy Jork)

Grove – miasto w Stanach Zjednoczonych, w stanie Nowy Jork, w hrabstwie Allegany.

</doc>
<doc id="3169089" url="https://pl.wikipedia.org/wiki?curid=3169089" title="Monte Soratte">
Monte Soratte

Monte Soratte (, hist. pol. "Sorakte") – góra o wysokości 691 m n.p.m., położona we Włoszech, nad Tybrem, ok. 45 km na północ od Rzymu. Najbliższą miejscowością jest Sant'Oreste.
W starożytności ośrodek kultu Soranusa, a potem Apollina. Wczesnośredniowieczne legendy wiążą górę z postacią św. Sylwestra, który miał się tam ukrywać przed prześladowaniami zapoczątkowanymi przez cesarza Dioklecjana, oraz ze św. Orestesem. Na szczycie znajduje się kościół pod wezwaniem św. Sylwestra.

</doc>
<doc id="3169090" url="https://pl.wikipedia.org/wiki?curid=3169090" title="Grove (Oklahoma)">
Grove (Oklahoma)

Grove – miasto w Stanach Zjednoczonych, w stanie Oklahoma, w hrabstwie Delaware.

</doc>
<doc id="3169091" url="https://pl.wikipedia.org/wiki?curid=3169091" title="Bracia krwi (film 2007)">
Bracia krwi (film 2007)

Bracia krwi (tytuł oryg. Tian tang kou) – hongkońsko–tajwańsko–chiński film akcji w reżyserii Alexi Tana, którego premiera odbyła się 16 sierpnia 2007 roku.
Film zarobił 4 234 311 dolarów amerykańskich w siedmiu państwach.
Obsada.
Źródło: Filmweb

</doc>
<doc id="3169092" url="https://pl.wikipedia.org/wiki?curid=3169092" title="Tian tang kou">
Tian tang kou



</doc>
<doc id="3169093" url="https://pl.wikipedia.org/wiki?curid=3169093" title="Lubomirscy">
Lubomirscy



</doc>
<doc id="3169099" url="https://pl.wikipedia.org/wiki?curid=3169099" title="Etnograficzne Muzeum Misyjne w Polanicy-Zdroju">
Etnograficzne Muzeum Misyjne w Polanicy-Zdroju

Etnograficzne Muzeum Misyjne w Polanicy-Zdroju – muzeum położone w Sokołówce koło Polanicy-Zdroju. Placówka mieści się w klasztorze ojców sercanów białych i jest prowadzone przez Zgromadzenie Misyjne "Christus Rex". 
Placówka powstała w 1977 roku, natomiast sam Dom Misyjny został przejęty przez zgromadzenie w 1927 roku. Jego zbiór obejmuje eksponaty pochodzące m.in. z Peru, Zairu, Tahiti oraz Wyspy Wielkanocnej. Są to przede wszystkim stroje, ozdoby, instrumenty muzyczne, rzeźby oraz przedmioty codziennego użytku. Zwiedzaniu towarzyszy pokaz zdjęć z krajów, z których pochodzą eksponaty.
Muzeum jest obiektem całorocznym, czynnym codziennie. Za wstęp pobierane są wolne datki. 
Przed budynkiem Zgromadzenia od 1994 roku znajduje się pomnik bł. Damiana de Veuster, misjonarza, zmarłego na trąd, natomiast na budynku znajduje się tablica, upamiętniająca pobyt w klasztorze w 1959 roku kardynała Stefana Wyszyńskiego.

</doc>
<doc id="3169100" url="https://pl.wikipedia.org/wiki?curid=3169100" title="Walnut (Missisipi)">
Walnut (Missisipi)

Walnut – miasto w Stanach Zjednoczonych, w stanie Missisipi, w hrabstwie Tippah.

</doc>
<doc id="3169101" url="https://pl.wikipedia.org/wiki?curid=3169101" title="Chris Jagger">
Chris Jagger

Chris Jagger (ur. 19 grudnia 1947 w Dartfort) – młodszy brat Micka Jaggera z The Rolling Stones. Swoją profesjonalną muzyczną karierę rozpoczynał we wczesnych latach 70. nagrywając dwa albumy :” You know the name, but not the face” (1973) i „The Adventures of Valentine Vox the Ventriloquist” (1974) dla Davida Geffena z Asylum Records z Los Angeles. Użyczył też swojego głosu na płycie Erica Claptona „ No reason to cry” (1976).
Poza działalnością muzyczną Chris zajmował się również aktorstwem i dziennikarstwem. Podczas swojego debiutu scenicznego na deskach The Citizen’s Theatre w Glasgow partnerował Pierce Brosnanowi. Wystąpił też w kilku filmach i produkcjach telewizyjnych.
Pisuje do wielu gazet i magazynów: The Daily Telegraph, The Guardian, The Mail on Sunday, Rolling Stone.
W ostatnim czasie Chris przygotował i zaprezentował na falach radia BBC trzyczęściową audycję o ojcu brytyjskiego bluesa Alexisie Kornerze. Ukończył też film o legendarnych artystach bluesowych z Austin w Teksasie zrealizowany dla Sky Arts.
Jako autor piosenek współpracował z francuskim producentem Franck Langolfem (Vanessa Paradis) oraz pomagał bratu przy tworzeniu materiału na płyty The Rolling Stones „Dirty work” i „Steel wheels”.
Na początku lat 90. Chris powrócił do czynnego muzykowania albumem „ Atcha” (1994) na którym oprócz towarzyszącego mu zespołu udzielali się: David Gilmour (Pink Floyd), Dave Stewart (Eurythmics) i Leo Sayer.
Od tej pory regularnie koncertuje głównie ze swoim zespołem Atcha lub folkowo-akustycznym Acoustic Trio (Europa, Kanada, Japonia, Australia) oraz nagrywa płyty. Ostatnim, dziewiątym z kolei studyjnym albumem Chrisa jest płyta „Concertina Jack” wydana pod koniec 2013 roku z gościnnym udziałem brata Micka, członków sekcji dętej The Rolling Stones: Boby Keysa i Tima Riesa oraz byłego współpracownika Chrisa, znakomitego irlandzkiego gitarzysty Eda Deana. Muzyczna twórczość Chrisa Jaggera to mieszanka folku, bluesa, cajun i muzyki country, pełna żywiołowości, pozytywnej energii i radości z grania.
Swój muzyczny i organizacyjny talent Chris zaangażował też podczas koncertów charytatywnych: „ Bop for Bośnia” (wspólnie z Davidem Gilmourem i Dave Stewartem) oraz dwóch imprez dedykowanych Tybetowi.
Wystąpił kilkakrotnie w Polsce: ze swoim zespołem Atcha w 1998 r. na zamku w Kraskowie k. Świdnicy (dzień po koncercie The Rolling Stones w Chorzowie), w 2004 w Majątku Artystycznym w Letnicy k. Zielonej Góry, w 2014 solo i z zespołem Leszka Cichońskiego podczas wrocławskiego Thanks Jimi Festival oraz z zespołem folkowym Buraky na trzech koncertach (Lubin, Polanica i Letnica k. Zielonej Góry). Na przełomie kwietnia i maja 2018 koncertował również ze swoim Acoustic Trio (Poznań, Zduńska Wola, Kraków, Krosno, Domecko k. Opola, Lubań, Września, Głubczyce, Błaszki).
Dyskografia:

</doc>
<doc id="3169104" url="https://pl.wikipedia.org/wiki?curid=3169104" title="Michał Świdziński">
Michał Świdziński

Michał Świdziński herbu Półkozic (ur. 1736, zm. 17 sierpnia 1788 w Klwowie) – kasztelan radomski w 1772 roku, rotmistrz powiatu radomskiego w 1764 roku, starosta radomski w latach 1754–1772.
Życiorys.
Był synem Stanisława, od ojca otrzymał starostwo lityńskie na Podolu wymienił je 2 stycznia 1758 na prośbę szwagra Kazimierza Granowskiego i za zgodą króla Augusta III (dokument królewski z dnia 17 grudnia 1754) na starostwo radomskie. 7 listopada 1758 otrzymał przywilej urzędu pokojowego (łac. cubicularii), a 7 grudnia 1758 otrzymał nominację na pułkownika wojsk koronnych. Poseł województwa sandomierskiego na sejm 1760 roku. W 1764 roku był elektorem Stanisława Augusta Poniatowskiego z województwa sandomierskiego. Na mocy zezwolenia ostatniego monarchy 13 maja 1772 został mianowany kasztelanem radomskim i jako kasztelan został senatorem.
21 lutego 1759 poślubił Barbarę Korwin-Krasińską h. Ślepowron (1740–1789) z tego małżeństwa na świat przyszło 2 synów: Jana Nepomucena i Kajetana oraz 6 córek: Anielę (Angelę), Zofię, Bonę, Mariannę, Franciszkę i Krystynę. W 1779 w posiadłości Starawieś będącej posagiem żony założył jedną z pierwszych w Rzeczypospolitej Kasę Powszechną z kapitałem zakładowym 1500 złotych polskich. Pochowany w grobowcu rodzinnym w kościele w Klwowie.

</doc>
<doc id="3169105" url="https://pl.wikipedia.org/wiki?curid=3169105" title="Stadion Worskła w Połtawie">
Stadion Worskła w Połtawie



</doc>
<doc id="3169107" url="https://pl.wikipedia.org/wiki?curid=3169107" title="Wikramasila">
Wikramasila

Wikramasila lub Wikramaśila – buddyjski klasztor i uniwersytet założony w drugiej poł. VIII wieku przez władców indyjskiej dynastii Pala. Kompleks znajdował się na terenie dzisiejszego stanu Bihar, w północno-wschodnich Indiach, stanowiąc kolejną w tym regionie, obok Nalandy, tzw. "mahāvihārę" (wielki klasztor).
Centrum buddyzmu tantrycznego, którego najbardziej znany przedstawiciel Atīśa Dīpamkara Śrījñāna odpowiedzialny był za tzw. sarmę, czyli „drugie rozprzestrzenienie buddyzmu” w Tybecie.
Całkowicie zniszczony w wyniku XIII-wiecznego muzułmańskiego najazdu.
Historia.
Klasztor ufundował król Dharmapāla, rządzący w północno-wschodnich Indiach, w latach 775-800. Na kompleks składały się świątynie, dormitoria, bogato wyposażona biblioteka oraz sale wykładowe. Uniwersytet pozostawał pod patronatem rządzącej dynastii (Pala) aż do początków XIII wieku.
Ze względu na hojne królewskie dotacje do "Wikramasili" ściągnęło wielu buddyjskich uczonych ("panditów"). Dzięki nim klasztor stał się sławny w całym regionie Himalajów, a z czasem nawiązano również intensywną współpracę pomiędzy uniwersytetem a buddyjskimi ośrodkami pobliskiego Tybetu. Teksty źródłowe utrzymują, że do dyspozycji pielgrzymów pozostawał specjalny dom gościnny, a klasztor stał się centrum tłumaczeń kanonicznych tekstów buddyjskich na język tybetański.
Najsławniejszym uczonym "Wikramasili" był, znany głównie ze źródeł tybetańskich, Atīśa Dīpamkara Śrījñāna. "Pandita", którego działalność przypadła na I poł. XI wieku, w 1042 przybył do Tybetu aby wspomóc odradzający się w tym rejonie buddyzm. W tym też czasie napisał jedno ze swoich najbardziej znanych dzieł „Lampa na ścieżce” ("Bodhipathapradipa"), będące próbą przybliżenia tybetańskim buddystom właściwej egzegezy praktyk tantrycznych. Pomimo obietnicy danej opatowi nigdy nie powrócił do Indii, ponieważ zmarł w centralnym Tybecie w 1054.
W XII wieku w klasztorze przebywało ok. 3000 mnichów, nad którymi pieczę sprawowała mianowana za pośrednictwem królewskiego dworu rada. Składała się ona z sześciu mnichów z opatem na czele, a kolejnych sześciu tzw. "dvārapaṇḍitów" odpowiedzialnych było za sprawdzanie wiedzy licznie ściągających po nauki kandydatów (jednym z "dvārapaṇḍitów" był np. Naropa, rezydujący w czasach króla Kanaki na tzw. „bramie północnej”). W "Wikramasili", podobnie jak w pobliskiej Nalandzie wykładano gramatykę, logikę, metafizykę, tantrę oraz buddyjski rytualizm. Jako jeden z niewielu, po ukończeniu kursu, uniwersytet przyznawał tytuły poświadczone dyplomem.
Po czterystu latach działalności, w 1203 klasztor został doszczętnie zniszczony przez oddziały muzułmańskie pod dowództwem Bakhtyara Khilji, który najprawdopodobniej pomylił solidne zabudowania uniwersytetu z fortem. Przejmujący obraz rzezi jaka miała miejsce przedstawiony został w historycznym, perskim traktacie "Tabakat-i-Nasiri".
Badania archeologiczne.
Ruiny klasztoru odkryto w latach 60. XX wieku, w leżącej w odległości 50 km na wschód od miasta Bhagalpur i 13 km na północny wschód od Kahalgaon, wiosce Antichak w Biharze.
W wyniku przeprowadzonych prac wykopaliskowych odsłonięto rozległy kompleks zabudowań, rozmieszczonych na planie kwadratu, o długości boku liczącej 330 metrów. Na każdym z boków doliczono się 52 cel mieszkalnych, o łącznej liczbie 208, a w części północnej odkryto zdewastowane hinduistyczne oraz tybetańskie świątynie.
Środek założenia stanowiła 15-metrowa, ceglana stupa, zbudowana na planie krzyża, dwuszeregowa ze schodami od strony północnej. Na każdym z podstawowych kierunków (Pn, Pd, Wsch., Zach,) do stupy dobudowana została wysunięta komora z towarzyszącą jej antykamerą, ze wspartym filarami stropem oraz mandapą. W każdej z komór znajdowało się stiukowe wyobrażenie siedzącego Buddy, a grube mury budowli ozdobiono terakotową sztukaterią.
W odległości 32 metrów od kompleksu, w jego południowo-zachodnim narożniku, odkryto pozostałości prostokątnej struktury zidentyfikowanej jako biblioteka. Połączono ją z klasztorem wąskim korytarzem i wyposażono w system klimatyzacyjny. Do chłodzenia pomieszczeń używano wody z pobliskiego rezerwuaru, którą dostarczano poprzez liczne otwory wydrążone w tylnej ścianie budynku. Zabieg ten podyktowany był najprawdopodobniej dbałością o manuskrypty oraz chęcią uchronienia ich przed zniszczeniem.
Według badaczy architektura stupy i jej zdobienia przypominają klasztor Somapura znajdujący się na terenie dzisiejszego Bangladeszu, z tym że "Wiramasila" jest znacznie większa i posiada budynki zewnętrzne przypominające zabudowania forteczne. Do całości dobudowano współcześnie budynek muzealny, w którym eksponowane są odkryte w trakcie prac archeologicznych artefakty.

</doc>
<doc id="3169109" url="https://pl.wikipedia.org/wiki?curid=3169109" title="Wikramaśila">
Wikramaśila



</doc>
<doc id="3169110" url="https://pl.wikipedia.org/wiki?curid=3169110" title="Vikramaśīla">
Vikramaśīla



</doc>
<doc id="3169112" url="https://pl.wikipedia.org/wiki?curid=3169112" title="Gorzynek oliwkowy">
Gorzynek oliwkowy

Gorzynek oliwkowy ("Xenopipo uniformis") – gatunek małego ptaka z rodziny gorzykowatych (Pipridae). Występuje w północnej części Ameryki Południowej. Niezagrożony wyginięciem. Wyróżniono dwa podgatunki.
Taksonomia.
Gatunek opisali po raz pierwszy Osbert Salvin i Frederick DuCane Godman pod nazwą "Chloropipo uniformis". Holotyp pochodził z góry Roraima. Choć na rok 2020 przez IOC gorzynek oliwkowy umieszczany jest w rodzaju "Xenopipo", autorzy "Cotingas and Manakins" (2011) zastosowali jeszcze klasyfikację włączającą go do rodzaju "Chloropipo", podobnie jak i autorzy "Handbook of the Birds of the World" (tom 9, 2004). Wedle American Ornithologists’ Union (1983) "X. uniformis" tworzy nadgatunek wraz z gorzynkiem zielonawym ("X. holochlora"), jednak Mayr i Phelps (1967) sugerują, że nie są oczywiste pokrewieństwa omawianego gatunku z innymi gorzykami. Wyróżnia się dwa podgatunki.
Podgatunki i zasięg występowania.
IOC wyróżnia następujące podgatunki:
Gorzynek oliwkowy zasiedla wilgotne, skarłowaciałe górskie lasy wtórne, zdominowane przez zaczerniowate, a także mszyste lasy porastające zbocza tepui. Spotyka się go na wysokości 800–2100 m n.p.m., jednokrotnie odnotowany na zakrzewionej sawannie na południu Wenezueli.
Morfologia.
Długość ciała wynosi 13,5–14 cm. W porównaniu do innych przedstawicieli rodzaju, gorzynek oliwkowy ma długi ogon i ze względu na ograniczony zasięg występowania jest łatwo rozpoznawalny. Jasna obrączka oczna odróżnia ten gatunek od samicy gorzynka czarnego ("X. atronitens"). Także podobną w upierzeniu samicę gorzyka rogatego ("Ceratopipra cornuta") wyróżniają mniejsze rozmiary, krótsze skrzydła, żółte nogawice i brązowe do różowopomarańczowych nogi oraz nieco wydłużone pióra na karku.
Nie występuje wyraźny dymorfizm płciowy. Nie wyróżniając się na tle rodzaju "Xenopipo", gorzynek oliwkowy jest ptakiem przysadzistym, o grubej szyi, z szerokim u nasady dziobem i stosunkowo długimi skrzydłami i ogonem. U dorosłego wierzch ciała jasnooliwkowy, lotki ciemnobrązowe. Sterówki szarobrązowe z oliwkowymi obrzeżeniami. Pierś oliwkowa, jaśniejsza od wierzchu ciała. Gardło żółtooliwkowe. Brzuch w środku żółty, z dużą ilością wplecionych zielonych piór. Pokrywy podskrzydłowe i lotki III rzędu białożółte, jednak ta cecha rzadko widoczna jest w terenie. Niewyraźna obrączka oczna przybiera barwę białawą do żółtawej. Osobniki młodociane przypominają dorosłą samicę. Jedyną informacją o pierzeniu u dorosłych ptaków jest odnotowanie faktu, że 8 spośród 23 ptaków zebranych w lutym w południowej Wenezueli (dane z 1998) przechodziło pierzenie piór okrywowych. Jedna samica, trzymana w Muzeum Historii Naturalnej w Chicago i odłowiona w środku listopada, przechodziła pierzenie lotek I rzędu. Mało informacji o nieopierzonych częściach ciała, wszystkie pochodzą z MHN w Chicago. Tęczówka opisywana jako „ciemna” lub brązowa. Nogi i stopy oraz dziób szare do ciemnoszarych lub szarobrązowych.
Wymiary (długości) podane w mm przedstawia poniższa tabela.
Zachowanie.
Bardzo słabo poznany gatunek, podobnie jak i cały rodzaj "Xenopipo". Zwykle "X. uniformis" przesiaduje samotnie i w ciszy, nie zwracając na siebie uwagi, w środkowej lub niższej cienistej warstwie lasu. Regularnie odwiedza skraje lasu z owocującymi przedstawicielami zaczerniowatych, gdzie przyłącza się do innych gorzyków, tanagr z rodzaju "Tanagra" oraz drozdów. Steven L. Hilty zasugerował, że gorzynek oliwkowy może bronić terytorium skupionego wokół zasobów pożywienia.
Głos.
Jeden z lepiej opisanych aspektów zachowania. Samiec odzywa się (celem zwabienia samicy – "advertising call") przenikliwym, ale nie głośnym "priiiiiiiII", wyraźnie wzrastającym na końcu, zwykle wydawanym w długich odstępach czasu; niekiedy poprzedzony serią głośnych, gwałtownych "stu-tu-tu-tu-tu", lub krótkich "chip!". Doniesiono także o częstym odzywaniu się "zurrt!". Gorzynek oliwkowy wyraźnie reaguje na odtwarzany dźwięk jego gatunku.
Lęgi.
Autorzy HBW wspominają, że lęgi tego gatunku są całkowicie nieopisane. Z roku 1982 pochodzi informacja o osobniku młodocianym, zebranym późnym marcem i przechodzącym właśnie pierzenie z szaty młodocianej na dorosłą, natomiast z roku 1988 notatka o osobnikach obu płci, które w południowej Wenezueli w listopadzie i późnym lutym były w kondycji rozrodczej.
Status.
Przez IUCN gatunek klasyfikowany jest jako najmniejszej troski (LC, "Least Concern") nieprzerwanie od 1988 roku. Na rok 2003 uznawany był za dość pospolity w Wenezueli. Rzadki w Gujanie i prawdopodobnie bardzo rzadki w północnej Brazylii. Jest brany pod uwagę jako "trigger species" przy wyznaczaniu ostoi ptaków IBA przez BirdLife International. Z obszarów chronionych występuje w trzech parkach narodowych Wenezueli: Canaima, Duida-Marahuaca i Jaua-Sarisariñama. Spotykany także na obszarze pięciu gór lub tepui uznanych za pomnik przyrody.

</doc>
<doc id="3169113" url="https://pl.wikipedia.org/wiki?curid=3169113" title="Fgrep">
Fgrep



</doc>
<doc id="3169114" url="https://pl.wikipedia.org/wiki?curid=3169114" title="Jakub Ignacy Bronicki">
Jakub Ignacy Bronicki



</doc>
<doc id="3169117" url="https://pl.wikipedia.org/wiki?curid=3169117" title="Sobór św. św. Piotra i Pawła w Homlu">
Sobór św. św. Piotra i Pawła w Homlu



</doc>
<doc id="3169118" url="https://pl.wikipedia.org/wiki?curid=3169118" title="Tryptyk Benedetta Portinariego">
Tryptyk Benedetta Portinariego

Tryptyk Benedetta Portinariego () – tryptyk niderlandzkiego malarza niemieckiego pochodzenia Hansa Memlinga znajdujący się w zbiorach muzealnych dwóch placówek: panel środkowy w Gemäldegalerie, skrzydła boczne w Uffizi, we Florencji. Obraz datowany na 1487 (rok wykonania umieszczony na ramie).
Prowieniencja.
Praca została zlecona przez Benedetta di Pigello Portinariego, doradcę księcia Burgundii Karola Zuchwałego. Fundator obrazu był bratankiem Tommasa di Folco Portinariego, który zamówił kilka prac w warsztacie Memlinga i był zleceniodawcą tryptyku Hugona van der Goesa, znanego jako "Tryptyk Portinarich".Tryptyk został wysłany do Florencji. Przeznaczony był dla małego kościoła św. Idziego (San Egidio), należącego do kompleksu szpitalnego Santa Maria Nuova, objętego patronatem przez ród Portinarich. W 1825 roku tryptyk trafił do Galerii Uffizi.
Opis tryptyku.
Środkowa tablica ukazuje Madonnę z Dzieciątkiem trzymającym w dłoni jabłko jako symbol grzechu pierworodnego. Motyw ten Memling kilkakrotnie wykorzystał w swoich obrazach. W 1485 roku ukończył tzw. "Tryptyk z Chicago", w 1487 "Dyptyk Maartena van Nieuwenhove". W obu wykorzystany został podobny układ kompozycyjny: na dyptyku i tryptyku chicagowskim upozowanie Marii jest identyczne choć w lustrzanym odwróceniu stron, głowa Madonny jest taka sama i na dyptyku i na tryptyku Benadetta. Podobne podobieństwa łączą układy i kształty korpusów donatorów przedstawionych na wszystkich trzech pracach. Analiza pozwala stwierdzić, iż inwencja Memlinga "skupiona była na oddaniu indywidualnych rysów twarzy i kształtu głów każdego z klientów oraz na powiązaniu scenerii tła obu lub trzech tablic". Na lewym skrzydle przedstawiony został donator Benedetto Portinari. Identyfikacja modela była możliwa dzięki jego dewizie umieszczonej w kartuszu na rewersie "DE BONO IN MELIVS" oraz nawiązującym do herbu motywom dębu. Na drugim skrzydle ukazany został św. Benedykt pogrążony w lekturze modlitewnika i z pastorałem; jego identyfikacje umożliwia podpis "Sanctus Benedictus".

</doc>
<doc id="3169119" url="https://pl.wikipedia.org/wiki?curid=3169119" title="Valley (Nebraska)">
Valley (Nebraska)

Valley – miasto w Stanach Zjednoczonych, w stanie Nebraska, w hrabstwie Douglas.

</doc>
<doc id="3169123" url="https://pl.wikipedia.org/wiki?curid=3169123" title="Valley (Alabama)">
Valley (Alabama)

Valley – miasto w Stanach Zjednoczonych, w stanie Alabama, w hrabstwie Chambers.
Według spisu z roku 2010 jego populacja wynosi 9,524 osób.

</doc>
<doc id="3169124" url="https://pl.wikipedia.org/wiki?curid=3169124" title="Wszechukraiński Związek Stowarzyszeń Ewangelicznych Chrześcijan Baptystów">
Wszechukraiński Związek Stowarzyszeń Ewangelicznych Chrześcijan Baptystów

Wszechukraiński Związek Zborów Ewangelicznych Chrześcijan-Baptystów – główny protestancki związek wyznaniowy nurtu baptystycznego na Ukrainie. Zrzesza 121.645 świadomie ochrzczonych członków w 2362 zborach. Szacuje się, że wspólnota obejmuje ok. 300.000 wiernych.
Jest członkiem Europejskiej Federacji Baptystycznej, Światowego Związku Baptystycznego, Wszechukraińskiej Rady Kościołów i Organizacji Religijnych oraz wewnątrzukraińskich porozumień zawartych między Kościołami ewangelikalnymi.

</doc>
<doc id="3169125" url="https://pl.wikipedia.org/wiki?curid=3169125" title="Zhi Qian">
Zhi Qian

Zhi Qian (zm. 252; ; kor. 지겸 "Chigyŏm"; jap. "Shiken"; wiet. "Chi Khiêm") – świecki buddysta, tłumacz sutr i innych tekstów.
Życiorys.
Pochodził w państwa Kuszanów, o czym świadczy element jego nazwiska - Zhi, będący skrótem od Yuezhi, określającym ten rejon Azji Środkowej. Był, w zależności od źródła, synem lub wnukiem imigranta z Azji Środkowej i urodził się na północy Chin.
Jeszcze w dzieciństwie został uczniem Zhi Lianga, który był uczniem misjonarza buddyjskiego i tłumacza Lokakszemy, również pochodzącego z Yuezhi. Jednak w związku ze schyłkiem dynastii Han i chaosem na północnych terenach Chin, Zhi Qian wraz z kilkudziesięcioma pobratymcami przeniósł się na południe do państwa Wu. Najpierw osiadł w Wuchang, a po 229 roku w Jianye (dzisiejszym Nankinie).
Według jego biografii znajdującej się w pracy Sengyou "Chu sanzang ji ji" z 518 roku, król państwa Wu Sun Quan powierzył mu wychowanie syna Sun Hao. 
W państwie Wu zabronione było przyjmowanie obcej religii i obywatel państwa nie mógł zostać mnichem buddyjskim. Jednak ponieważ Zhi Qian był człowiekiem świeckim i obcego pochodzenia tolerowano go.
Zhi Qian rozpoczął tłumaczenia sutr jeszcze będąc na północy w Luoyangu, w roku 222. Jednak zdecydowana większość tłumaczeń powstała na południu. Do dziś zachowało się ponad 25 jego tłumaczeń. Zakres ich był bardzo szeroki, zawierał zarówno teksty związane z mahajaną jak i teksty niemahajanistyczne. Są więc liczne sutry "Agama Pitaki" z kanonu palijskiego, dzieła dydaktyczne (np. wersja "Dharmapady" i "Arthapada" (odpowiadająca palijskiemu tekstowi "Aṭṭhakavagga"), biografia Buddy i kilka sutr mahajany ("Vimalakīrtinirdeśa", "Aṣṭasāhasrikā-prajñāpāramitā", wczesna wersja sutry, która później stanie się "Sutrą Awatamsaki", "Większa Sukhāvatīvyūha")
Pod koniec swojego życia stał się upasaką po przyjęciu pięciu wskazań buddyjskich i zamieszkał w górskim klasztorze. To, że mógł zostać upasaką, zawdzięczać mógł innemu imigrantowi z Sogdiany - mnichowi Kang Senghui.

</doc>
<doc id="3169126" url="https://pl.wikipedia.org/wiki?curid=3169126" title="Inkubacja (hodowla)">
Inkubacja (hodowla)



</doc>
<doc id="3169128" url="https://pl.wikipedia.org/wiki?curid=3169128" title="Grand Hotel we Lwowie">
Grand Hotel we Lwowie

Grand Hotel we Lwowie – jeden z najstarszych hoteli w głównej części Lwowa, znajduje się przy Prospekcie Swobody 13.
Hotel działa od 1893, po otwarciu był najbardziej ekskluzywnym obiektem tego typu we Lwowie. Wnętrza posiadały wystrój stylizowany na barok, budynek posiadał od początku instalację elektryczną. Na paterze w pierwszych dziesięcioleciach działały cztery sklepy z produktami wyższej klasy. Hotel posiadał 48 pokoi oraz restaurację, szybko stał się centrum życia towarzyskiego i społecznego. Zatrzymywali się tu dyplomaci, politycy oraz inne znane osoby. Budynek tworzył całość z położonym obok Pasażem Hausmana (obecnie przejście zwane "Krzywą Lipą"). Po 1944 nosił nazwę "Lwów", a następnie "Werchowyna".
Jest to hotel wyższej klasy, posiada cztery gwiazdki. Aktualnie posiada sześćdziesiąt dwa pokoje, w tym jeden apartament najwyższej klasy, osiem pokoi typu lux. Hotel posiada restaurację „Grand Hotel Sofia”, bar, kawiarnię oraz salę konferencyjną na dwudziestu pięciu osób.
Historia budynku.
Budynek hotelu początkowo był jednopiętrowy i był zbudowany w stylu empire, w latach 1892-1893 został nadbudowany i przebudowany według projektu Erazma Hermatnika. Po jego nagłej śmierci prace kontynuował Zygmunt Kędzierski, a na elewacji umieszczono atlanty dłuta Leonarda Marconiego. Kolejna przebudowa miała miejsce w 1910, pod kierunkiem Edmunda Żychowicza na pierwszym piętrze znacznie powiększono okna i w miejsce salonu meblowego Jana Bromilskiego ulokowano tam ekskluzywną kawiarnię "City" (po 1944 "Lwowianka"). W latach 1991-1992 obiekt gruntownie wyremontowano pod kierunkiem Hrychorija Komskiego przywracając mu dawną świetność, odrestaurowano fasadę przywracając jej elementy sztukatorskie i wyremontowano znajdujące się na niej rzeźby. We wnętrzach usunięto elementy dodane po 1944, uzupełniono elementy z granitu, marmuru a na podłogach położono parkiet. Do obiektu hotelowego dołączono stojący na sąsiedniej posesji budynek dawnego Hotelu Centralnego, który powstał w latach 1882-1884 według projektu Emanuela Galla.

</doc>
<doc id="3169130" url="https://pl.wikipedia.org/wiki?curid=3169130" title="Lénore Aubert">
Lénore Aubert

Lénore Aubert, właśc. Eleanore Maria Leisner (ur. 18 kwietnia 1918, zm. 31 lipca 1993) – hollywoodzka aktorka i modelka, pochodzenia słoweńskiego.
Życiorys.
Urodziła się jako Eleanore Maria Leisner w słoweńskim mieście Celje, które wówczas leżało w granicach Austro-Węgier. Eleanore dorastała w Wiedniu. W 1938 roku poślubiła Juliusa Altmana. Ze względu na żydowskie pochodzenie męża, po zajęciu Austrii przez III Rzeszę, para, w obawie przed represjami, opuściła kraj, by osiedlić się w USA. W Nowym Jorku Eleanore pracowała początkowo jako modelka. Później zadebiutowała na deskach teatrów, by ostatecznie zostać aktorką filmową. Od 1940 roku zaczęła używać pseudonimu Lénore Aubert. Najbardziej znana była z ról egzotycznych, tajemniczych kobiet. Europejski akcent powodował, że często obsadzano ją w rolach cudzoziemek. Jej najgłośniejszą rolą była postać dr Sandry Mornay, pięknej i złowrogiej kobiety-naukowiec w filmie "Abbott i Costello spotykają Frankensteina". W 1956 roku Lénore rozwiodła się z mężem i powróciła na krótko do Europy. W 1959 roku ponownie osiedliła się w USA, z nowym mężem - milionerem Miltonem Greene, z którym także się rozwiodła w 1974 roku. Ostatnie lata życia udzielała się jako wolontariuszka. W 1983 roku doznała udaru mózgu, który upośledził jej pamięć. Zmarła w 1993 roku.

</doc>
<doc id="3169134" url="https://pl.wikipedia.org/wiki?curid=3169134" title="Independence (Kentucky)">
Independence (Kentucky)

Independence – miasto w Stanach Zjednoczonych, w stanie Kentucky, w hrabstwie Kenton.

</doc>
<doc id="3169135" url="https://pl.wikipedia.org/wiki?curid=3169135" title="Druga sofistyka">
Druga sofistyka

Druga sofistyka – nurt intelektualny i literacki w kulturze i literaturze greckiej okresu cesarstwa rzymskiego zakładający odnowę dialektu attyckiego, którym posługiwali się ateńczycy przełomu V i IV w p.n.e., powrót do zainteresowań filozoficzno-lingwistycznych pierwszych sofistów i naśladowanie uczoności poetów aleksandryjskich. Początek drugiej sofistyki przypada na drugą połowę I wieku. Jej koniec część badaczy wyznacza na początek III wieku, część na początek V wieku.
Geneza.
Poglądy na genezę drugiej sofistyki są rozbieżne. Według jednych uczonych była ona reakcją na podbój Grecji przez Rzym i wyrazem oporu przeciw okupacji, a zarazem tęsknoty za wielką przeszłością. Przedstawiciele drugiej sofistyki dążyli do przywrócenia czystego dialektu attyckiego, dawnej liturgii, czci bogów i herosów homeryckich. Dokumentowali dorobek przeszłości jak Plutarch, ukazując, że Grecy nie są gorsi od Rzymian. Za najważniejsze dziedzictwo Grecji uważali filozofię, etyczną i religijną mądrość życiową i biegłość w różnych kunsztach, które określali terminem "sophia". Jej przedstawiciele ("sophoi") stawali się wszechstronnymi znawcami ogromnego dziedzictwa kultury greckiej i przekazywali je w dziełach nawet tak błahych jak pochwała muchy czy łysiny. Radykalni przedstawiciele drugiej sofistyki postulowali ponadto attycyzm w sposobie ubierania się, odżywiania i korzystania ze sprzętów.
Zdaniem innych uczonych drugą sofistykę zrodziło zauroczenie Rzymian kulturą grecką i ogólne upodobanie władców oraz poddanych do tego, co dawne. Mit o greckich początkach Rzymu krzewił Oktawian August. Zainteresowanie grecką przeszłością przejawiali, wśród cesarzy: Neron, Hadrian i Marek Aureliusz. Obywatele rzymscy byli ciekawi historii i geografii wszystkich krain imperium, stąd rozkwit w tym okresie historiografii łacińskiej (Tacyt, Pliniusz Starszy, Swetoniusz) i greckiej (Appian, Arrian, Plutarch). Zarówno Grecy jak i Rzymianie tęsknili za dawnymi swobodami demokratycznymi oraz dawną libertas. Kolekcjonowano i kopiowano greckie dzieła sztuki, archaizowano inskrypcje, uprawiano turystykę do greckiej części Cesarstwa. Zdaniem tych uczonych druga sofistyka była ruchem literackim o zasięgu imperialnym, nastawionym na to, by zabawić publiczność. Stanowiła też narzędzie władz rzymskich, mające scalić duchowo i kulturalnie imperium.
Charakterystyka.
Program literacki drugiej sofistyki zakładał wypełnianie dzieł elementami erudycyjnymi. Nawet jeśli temat utworu był błahy, miał odwoływać się do wiedzy historycznej, literackiej, do obyczajów, obrzędów, dzieł sztuki. Sofiści naśladowali w tym względzie uczonych poetów aleksandryjskich, nie pisali jednak poezji, lecz prozę i to głównie retoryczną. W sprawach języka głosili powrót do dialektu attyckiego, jakim posługiwali się najwybitniejsi prozaicy greccy okresu klasycznego, i to zarówno gdy chodzi o składnię, jak i leksykę. Odnowa klasycznego języka ateńczyków zbliżyła ich do sofistów V i IV wieku przed Chr. i ich zainteresowań filozoficzno-lingwistycznych. Ulubioną formą wyrazu była dla nich wypowiedź w drugiej osobie liczby pojedynczej, wyżywali się w dialogu, listach, opisach i opowiadaniach adresowanych do innej osoby. Uważali bowiem, że każda wypowiedź powinna mieć swego odbiorcę. 
Kolebką drugiej sofistyki stały się w drugiej połowie I wieku n.e. bogate miasta anatolijskie, położone w dolinie Meandru: Efez, Tralles, Smyrna, Laodycea, Hierapolis, Apamea, a także Pergamon, Sardes, Thyatejra i Filadelfia. Za Herodesa Attyka centrum intelektualne drugiej sofistyki przesunęło się do Aten. Z czasem wpływ intelektualny sofistów rozszerzył się na całe imperium. Ich pozycję podnosił fakt, że byli najlepiej wykształconymi ludźmi swojej epoki. Świadomi tego faktu cesarze fundowali dla nich katedry profesorskie i powoływali ich na wysokie urzędy państwowe. Koniec drugiej sofistyki jest różnie wyznaczany przez badaczy. Zdaniem części z nich wygasła ona w połowie III wieku, wraz z dynastią Sewerów, wedle innych trwała nieprzerwanie do początków V wieku. Ogółem doliczono się 281 reprezentantów tego nurtu.
Główni przedstawiciele drugiej sofistyki.
Wśród pierwszych przedstawicieli drugiej sofistyki można wymienić:
Za panowania cesarzy Trajana i Hadriana sofiści doszli do wielkiego znaczenia i popularności. Działali wówczas:
Lata panowania Antonina i Marka Aureliusza to okres działalności:
Kolejne pokolenie sofistów tworzyli, działający za Sewerów, wychowankowie Herodesa Attyka:
Do twórców sofistyki piszących w IV i na początku V wieku zalicza się:
Z drugą sofistyką jest też związana twórczość autorów romansu sofistycznego:
Nowi sofiści.
Sofiści epoki cesarstwa rzymskiego kształcili się w szkołach retorycznych. Zdolniejsi spośród uczniów kontynuowali następnie studia nad dziełami autorów greckich. Za kształcenie trzeba było płacić. Tylko w Rzymie i w Atenach szkoły były utrzymywane przez państwo. Zamożniejsi uczniowie przenosili się ze szkoły do szkoły, szukając sławniejszych mistrzów. Za najlepsze uważano ośrodki w Atenach, Smyrnie, Efezie i Milecie. Nauka obejmowała tachygrafię (sztukę szybkiego pisania), prawo i nade wszystko lekturę dawnych autorów: historyków, mówców, tragików i poetów, głównie Homera. Zapamiętanie materiału dawało możliwość popisywania się swą wiedzą w wystąpieniach publicznych i pismach.
Uczeń zdobywał biegłość w sztuce retorycznej wygłaszając przed nauczycielem i kolegami ćwiczenia przygotowawcze ("progymnásmata"). Tematem ćwiczenia mógł być opis postaci ("enthopoíja"), opowiedzenie bajki ("mýthos"), przedstawienie fragmentu dzieła literackiego ("diégema"), opis dzieła sztuki lub krajobrazu ("ékphrasis"), pochwała ("enkómion") lub nagana ("psógos"), sentencja etyczna ilustrowana przykładem ("chreía"), uprawdopodobnienie jakiegoś faktu ("kataskené") lub jego zdezawuowanie ("anaskené"). Niektóre z tych form jak pochwała czy ekfraza stały się z czasem samodzielnymi gatunkami literackimi. Najczęściej mowa nie miała związku z bezpośrednio otaczającą rzeczywistością. Nawiązywała do dawnych wydarzeń lub była całkiem fikcyjna. Publiczność też chętniej słuchała fikcyjnych deklamacji niż mów politycznych, które w rządzonym przez cesarza państwie nie miały wielkiego wpływu na życie publiczne.

</doc>
<doc id="3169138" url="https://pl.wikipedia.org/wiki?curid=3169138" title="Independence (Oregon)">
Independence (Oregon)

Independence – miasto w Stanach Zjednoczonych, w stanie Oregon, w hrabstwie Polk.

</doc>
<doc id="3169139" url="https://pl.wikipedia.org/wiki?curid=3169139" title="Stadion Enghelab">
Stadion Enghelab

Enghelab Stadium – wielofunkcyjny stadion w Karadżu, w Iranie. Może pomieścić 30 000 widzów. Został otwarty w 2006 roku. Swoje spotkania rozgrywają na nim piłkarze klubu Saipa Karadż. Na obiekcie grała także piłkarska reprezentacja Iranu.

</doc>
<doc id="3169140" url="https://pl.wikipedia.org/wiki?curid=3169140" title="Stadion Engelab">
Stadion Engelab



</doc>
<doc id="3169141" url="https://pl.wikipedia.org/wiki?curid=3169141" title="Muzeum Misyjne w Krośnie">
Muzeum Misyjne w Krośnie

Muzeum Misyjne Sióstr Misjonarek św. Piotra Klawera w Krośnie – muzeum położone w Krośnie. Placówka mieści się w domu zakonnym Zgromadzenia Sióstr Misjonarek św. Piotra Klawera.
Placówka powstała w 2002 roku. Jego zbiór obejmuje eksponaty pochodzące z czterech kontynentów: Afryki, Azja, Australii i Oceanii oraz Ameryki Łacińskiej. W zbiorach znajdują się stroje, ozdoby, broń, instrumenty muzyczne oraz przedmioty codziennego użytku. Wśród eksponatów prezentowane są m.in. figurka Matki Bożej z La Vang (Wietnam) oraz obraz Matki Boskiej Częstochowskiej, wykonany ze skrzydeł motyli.
Muzeum jest obiektem całorocznym, czynnym codziennie.

</doc>
<doc id="3169142" url="https://pl.wikipedia.org/wiki?curid=3169142" title="Independence (Wirginia)">
Independence (Wirginia)

Independence – miasto w Stanach Zjednoczonych, w stanie Wirginia, siedziba administracyjna hrabstwa Grayson.

</doc>
<doc id="3169145" url="https://pl.wikipedia.org/wiki?curid=3169145" title="Prorosyjski separatyzm na Ukrainie">
Prorosyjski separatyzm na Ukrainie

Prorosyjski separatyzm na Ukrainie – szereg działań nieregularnych i wojna podjazdowa o charakterze społecznym, politycznym i militarnym prowadzonych przez Federację Rosyjską od 2014 we wschodniej i południowej części Ukrainy, będące pokłosiem reakcji Rosji na zmiany polityczne na Ukrainie w wyniku rewolucji Euromajdanu i odsunięcie od władzy prezydenta Ukrainy Wiktora Janukowycza z prorosyjskiej Partii Regionów. Oprócz sił zbrojnych Federacji Rosyjskiej działania militarne są prowadzone przez uzbrojone grupy, które występowały na tak zwanych antymajdanach przeciwko władzom centralnym w Kijowie po 22 lutego 2014. W wyniku działań Rosji w okresie luty–marzec 2014 została anektowana Autonomiczna Republika Krymu wraz z miastem wydzielonym Sewastopol.
Na terytorium wschodniej Ukrainy kontrolowanym przez Federację Rosyjską proklamowano samozwańcze „republiki ludowe” – doniecką oraz ługańską.
Tło.
Tendencje separatystyczne na wschodzie i południu Ukrainy są następstwem rewolucji z lutego 2014, zwanej Euromajdanem, która odsunęła od władzy prezydenta Wiktora Janukowycza. Przyczyną wybuchu masowych antyrządowych protestów na Ukrainie, które przerodziły się na ulicach Kijowa w rewolucję, było odłożenie podpisania umowy stowarzyszeniowej z Unią Europejską przez prezydenta Wiktora Janukowycza. Wobec tego zachodnia i centralna Ukraina zbuntowała się przeciwko władzy nastawionej prorosyjsko Partii Regionów.
Oprócz wybuchu separatystycznych tendencji na wschodzie i południu Ukrainy najważniejszymi skutkami przewrotu w Kijowie było rozpisanie przedterminowych wyborów prezydenckich na 25 maja 2014, powrót do konstytucji z 2004, uwolnienie z kolonii karnej byłej premier Julii Tymoszenko oraz podpisanie części politycznej umowy stowarzyszeniowej z Unią Europejską przez premiera Jaceniuka 21 marca 2014.
Do roku 2012 w całej Ukrainie z wyjątkiem Krymu jedynym językiem urzędowym był język ukraiński. Natychmiast po obaleniu Janukowycza Rada Najwyższa Ukrainy uchwaliła ustawę uchylającą prawo o językach regionalnych z 2012 (tzw. "ustawę Kołesniczenki"). Choć ustawa uchylająca została zawetowana przez p.o. prezydenta Ołeksandra Turczynowa i nie weszła w życie, jej uchwalenie wywołało kontrowersje u stronników prorosyjskiej polityki i zaostrzyło sytuację. Przeciwnicy rewolucji na Majdanie odebrali to jako manifestację upokorzenia przez nowych przywódców kraju, pozbawienie ich podstawowych praw oraz zapowiedź dalszych represji ze strony „banderowskich” – jak uważali – nowych władz kraju.
Po ucieczce prezydenta z Kijowa i odsunięciu go przez parlament z urzędu w dniu 22 lutego 2014, narosło niezadowolenie zwolenników Janukowycza. Jego elektorat zamieszkiwał głównie południowo-wschodnie części kraju. Po powstaniu nowego rządu z Arsenijem Jaceniukiem i p.o. prezydenta Ołeksandrem Turczynowem na czele doszło do zamieszek, o charakterze prorosyjskim i separatystycznym. Początkowo najbardziej gwałtowny przebieg tych wydarzeń miał miejsce na Krymie, gdzie rosyjskojęzyczne grupy zaczęły manifestować swoją odrębność od reszty Ukrainy. Pojawiły się tendencje separatystyczne, w tym chęć przyłączenia Krymu do Rosji.
Aneksja Krymu przez Rosję.
Nastroje separatystyczne ujawniły się podczas demonstracji w Kerczu i Sewastopolu zaraz po obaleniu Janukowycza. W pierwszym z tych miast przed budynkiem władz miejskich ściągnięto flagę ukraińską, a wywieszono flagę rosyjską. Wadym Kołesniczenko, deputowany rządzącej do niedawna Partii Regionów obalonego prezydenta Wiktora Janukowycza, stwierdził, że Sewastopol będzie się zbroił i bronił przed „faszystami”, którymi według niego były nowe władze ukraińskie.
Możliwa groźba destabilizacji sytuacji na Krymie spowodowała, że stacjonująca w Sewastopolu rosyjska Flota Czarnomorska została 25 lutego 2014 postawiona w stan podwyższonej gotowości bojowej. 26 lutego 2014 w Jałcie pojawili się rosyjscy żołnierze, a przed budynkiem krymskiego parlamentu w Symferopolu doszło do dwóch demonstracji, zarówno zwolenników, jak i przeciwników nowej władzy w Kijowie. Rano 27 lutego 2014 uzbrojeni ludzie zajęli w Symferopolu budynki parlamentu i rządu Republiki Autonomicznej Krymu, po czym wywiesili flagę rosyjską. Po opanowaniu siedziby parlamentu krymskiego przegłosowano projekt organizacji referendum dotyczącego statusu Krymu. Zostało ono zaplanowane na 25 maja 2014, jednak wkrótce termin ten przesunięto na 30 marca 2014.
28 lutego 2014 rosyjscy żołnierze bez dystynkcji państwowych opanowali wojskowe lotnisko Belbek w Sewastopolu. Minister spraw wewnętrznych Ukrainy Arsen Awakow ocenił, że to „zbrojna interwencja i okupacja”. Wcześniej, nad ranem, grupa uzbrojonych żołnierzy bez żadnych znaków rozpoznawczych na mundurach, opanowała Port lotniczy Symferopol. Napastnicy zajęli całe lotnisko oraz patrolowali teren wokół niego. Tego samego dnia w przestrzeni powietrznej Krymu zauważono rosyjskie śmigłowce wojskowe.
1 marca 2014 Władimir Putin zażądał od Rady Federacji zgody na wysłanie wojsk na Ukrainę. Takiej zgody prezydent Rosji nie potrzebował, ponieważ w roku 2009 ówczesny prezydent Dmitrij Miedwiediew otrzymał od Rady Federacji „bezterminowe prawo na operacyjne wykorzystanie sił zbrojnych za granicą”, zatem wystąpienie Władimira Putina o zgodę na wysłanie wojsk na Ukrainę było wyłącznie elementem kampanii medialnej. Rada Federacji jednogłośnie przyjęła wniosek prezydenta w sprawie wydania zgody na użycie rosyjskich sił zbrojnych na terytorium Ukrainy.
6 marca 2014 nastąpiło kolejne przyspieszenie daty referendum na Krymie, zostało wyznaczone na dzień 16 marca 2014. 11 marca 2014 połączone zgromadzenie radnych Rady Najwyższej Republiki Autonomicznej Krymu i Rady Miejskiej Sewastopola przyjęło deklarację niepodległości Republiki Krymu. W deklaracji powołano się wprost na przypadek Kosowa i wyrok z 22 lipca 2010, w którym Międzynarodowy Trybunał Sprawiedliwości uznał, że jednostronna deklaracja niepodległości Kosowa nie narusza prawa międzynarodowego. 16 marca 2014 na Krymie odbyło się referendum dotyczące statusu Republiki Autonomicznej Krymu. Według danych (kwestionowanych) podawanych przez organizatorów głosowania za przyłączeniem Krymu z Sewastopolem do Rosji zagłosowało 96,57% uczestników przy frekwencji 84%. W samym Sewastopolu za ponownym zjednoczeniem Krymu z Rosją na prawach podmiotu FR głosowało 95,60% głosujących. Według danych anonimowego blogera frekwencja podczas głosowania w Sewastopolu wyniosła 123%. W referendum mógł brać udział każdy, kto w dniu referendum był zameldowany na Krymie. W referendum nie uczestniczyli żadni zewnętrzni obserwatorzy, którzy mogliby potwierdzić rzeczywisty przebieg głosowania. W związku z tym 17 marca 2014 Rada Najwyższa Republiki Autonomicznej Krymu przyjęła postanowienie o niepodległości Krymu. Suwerenność Republiki jeszcze tego samego dnia uznała Rosja, w efekcie czego dzień później podpisano umowę między Rosją a Republiką Krymu i miastem wydzielonym Sewastopol o włączeniu Krymu do Rosji jako nowe podmioty federacji. Umowa ta weszła w życie z dniem ratyfikacji, co nastąpiło 21 marca 2014 po złożeniu podpisów przez prezydenta Federacji Rosyjskiej Władimira Putina, przewodniczącego Rady Najwyższej Władimira Konstantinowa, premiera Republiki Krymu Siergieja Aksionowa oraz mera Sewastopola Aleksieja Czałego.
Wiece prorosyjskie i działania przeciwko rządowi Arsenija Jaceniuka.
W czasie niepokojów na Krymie wiece przeciwko nowym władzom w Kijowie organizowano we wschodnich obwodach Ukrainy. 22 lutego 2014 w Charkowie odbył się wiec prorosyjskiej organizacji „Front Ukraiński”. Zgromadzeni zadeklarowali wzięcie odpowiedzialności za ochronę porządku konstytucyjnego na terytorium południowo-wschodniej Ukrainy. Twierdzili, że wydarzenia w Kijowie doprowadziły do paraliżu władzy centralnej i destabilizacji w kraju. Organizatorzy wiecu opowiadali się za wprowadzeniem federacji z półautonomicznymi regionami na Ukrainie. Głównymi przedstawicielami tej propozycji byli gubernator obwodu charkowskiego Mychajło Dobkin oraz mer Charkowa – Hennadij Kernes. W wyniku tego Służba Bezpieczeństwa Ukrainy wszczęła postępowanie przeciwko politykom, oskarżając ich o podsycanie nastrojów separatystycznych. Dzień później w Charkowie odbyły się zgromadzenia osób popierających Euromajdan oraz przeciwników nowego porządku.
W kolejnych dniach doszło do prorosyjskich protestów w Charkowie, Dniepropietrowsku, Doniecku, Chersoniu, Odessie, Mikołajowie. Duże wiece odbyły się w Charkowie i Doniecku 1 marca 2014, kiedy to odpowiednio 5 tys. i 10 tys. ludzi protestowało „w obronie miasta i całego południowego wschodu Ukrainy”. W Charkowie prorosyjscy aktywiści próbowali przejąć budynek rządowej administracji, na którym zawieszono rosyjską flagę. Z kolei w Doniecku popierano „aspiracje Krymu przyłączenia się do Rosji” oraz potępiono „przewrót w Kijowie”. Uznano również Janukowycza za prawowitego prezydenta Ukrainy. 3 marca 2014 w Doniecku prorosyjscy demonstranci wdarli się do budynku regionalnej administracji. Do podobnego szturmu doszło także w Odessie.
5 marca 2014 prorosyjscy aktywiści zostali wyprowadzeni przez milicję z donieckiego budynku administracji centralnej. Mimo tego wkrótce demonstranci ponownie opanowali obiekt. Ostatecznie rano 6 marca 2014 siedziba została odbita przez ukraińskie siły porządkowe. Lider prorosyjskich aktywistów, samozwańczy gubernator Pawieł Gubariew został zatrzymany przez SBU. Dzień wcześniej w Doniecku doszło do bójki między uczestnikami proukraińskiej i prorosyjskiej demonstracji. 9 marca 2014 demonstranci wdarli się do budynku administracji regionalnej w Ługańsku, zdejmując ukraińską i wywieszając rosyjską flagę. Protestujący ludzie domagali się od władz przeprowadzenia referendum w sprawie włączenia obwodu do Rosji. Tego samego dnia doszło do 10-tysięcznej demonstracji w Doniecku. Władze miasta potępiły pomysły dotyczące przeprowadzenia referendum w sprawie statusu obwodu donieckiego.
10 marca 2014 prokuratura ukraińska zatrzymała Mychajła Dobkina, byłego gubernatora obwodu charkowskiego, który po odwołaniu prezydenta Wiktora Janukowycza wraz z Hennadijem Kernesem uciekł do Rosji. Jednak obaj stronnicy Janukowycza powrócili do kraju po wybuchu kryzysu krymskiego, co umożliwiło ich ściganie. W kolejnych dniach zatrzymano również Kernesa. Wobec obu polityków zasądzono areszty domowe. Premier Arsenij Jaceniuk oskarżył Rosjan o destabilizację sytuacji w Doniecku. Dodał, że władze centralne kontrolują sytuację w Doniecku oraz przywróciły porządek w Ługańsku. Aresztowano przywódcę ruchu separatystycznego z Ługańska – Arsena Klinczajewa. Ponadto w Doniecku zatrzymano kilku pracowników rosyjskiego wywiadu GRU. Szef Służby Bezpieczeństwa Ukrainy, Wałentyn Naływajczenko, powiedział, że istniały bezpośrednie dowody na organizowanie prowokacji na Ukrainie przez żołnierzy GRU. Tymczasem Rosjanie oskarżyli Kijów o korzystanie z usług prywatnej amerykańskiej firmy wojskowej Academi (dawniej Blackwater). Na dowód ukazano dwa filmy wideo z Doniecka, umieszczone na serwisie YouTube, na których występują uzbrojeni ludzie bez dystynkcji na mundurach. Zgromadzony wokół tłum wykrzykiwał „Blackwater!, Blackwater!”. Informacja ta nie została zweryfikowana przez niezależne media.
Wieczorem 13 marca 2014 w Doniecku na placu Lenina doszło do starcia prorosyjskich demonstrantów ze zwolennikami nowego rządu w Kijowie. Według będących na miejscu dziennikarzy, obie demonstracje były zabezpieczane przez milicję, jednak podczas gdy wiec proukraiński zaczął się rozchodzić, tituszki atakowali zwolenników rządowych. Wówczas do odwetu przystąpili aktywiści „prawego sektora”. Interweniująca milicja została obrzucona płytami chodnikowymi i kostką brukową. Podczas walk śmiertelnie ugodzony nożem został zwolennik rządu w Kijowie. Późnym wieczorem 14 marca 2014 w Charkowie grupa nacjonalistów prawego sektora zaatakowała uczestników mitingu Antymajdanu. W wyniku strzelaniny zginęły dwie osoby. Pięć osób zostało rannych, a 40 zatrzymano.
15 marca 2014 10 tysięcy osób przemaszerowało z placu Lenina pod siedzibę Służby Bezpieczeństwa Ukrainy w Doniecku, domagając się uwolnienia Pawła Gubariewa, lidera Antymajdanu. Protestujący domagali się również przeprowadzenia plebiscytu dotyczącego statusu Donbasu. W dniu plebiscytu na Krymie prorosyjskie wiece odbyły się w Doniecku, Charkowie, Ługańsku, Dniepropietrowsku, Odessie i Mikołajowie. W Doniecku doszło do szturmu na siedzibę SBU. W Charkowie protestujący przeszli pod konsulat Polski, demonstrując sprzeciw przeciwko polityce Zachodu wobec Ukrainy. W Ługańsku i Mikołajowie na placach centralnych przeprowadzono improwizowane plebiscyty w sprawie ustanowienia Noworosji w ramach federalizacji Ukrainy.
17 marca 2014 w Odessie aresztowano Antona Dawydczenkę, lidera „Jedności Młodzieży”, która organizowała większość wieców poparcia dla Rosji, za „naruszanie integralności terytorialnej Ukrainy i zdradę”. Następnie jego zwolennicy pikietowali pod siedzibą SBU w Odessie. Dzień później w Mariupolu, manifestanci z rosyjskimi flagami, zaatakowali Radę Miejską, domagając się od mera przeprowadzenia referendum w sprawie statusu obwodu donieckiego.
19 marca 2014 Andrij Parubij sekretarz Rady Bezpieczeństwa Narodowego i Obrony, ogłosił nakaz wprowadzenia wiz dla obywateli Rosji, by ograniczyć napływ Rosjan biorących udział w manifestacjach w miastach wschodniej Ukrainy. Parubij ogłosił ponadto, że Ukraina postawiła swoje siły zbrojne w stan pełnej gotowości bojowej. 20 marca 2014 przed Radą Obwodową w Charkowie odbyła się pikieta, podczas której domagano się rozpisania referendum dotyczącego przystąpienia do Unii Celnej Białorusi, Kazachstanu i Rosji.
22 marca 2014 wiece miały miejsce w Chersoniu, Doniecku, Ługańsku i Charkowie. W pierwszym z tych miast zwolennicy Partii Komunistycznej opowiadali się za federalizacją Ukrainy, naprzeciw nim wyszedł marsz proukraiński. W Doniecku dwutysięczny tłum skandował separatystyczne hasła, podobnie jak w Ługańsku, gdzie zgromadziło się tysiąc osób. Z kolei w Charkowie domagano się rozbrojenia członków Prawego Sektora. Kolejnego dnia 3–4 tys. osób w „antyfaszystowskim” proteście domagało się wypuszczenia Dawydczenki, skazanego na dwa miesiące więzienia. Z kolei w Charkowie 3 tys. osób domagało się zawieszenia planowanych wyborów prezydenckich na 25 maja 2014 i w zamian przeprowadzenia referendum. Ponadto postulowano zakazać działalności organizacjom faszystowskim oraz uznania podpisania części umowy stowarzyszeniowej z Unią Europejską (co miało miejsce 21 marca 2014) za nielegalne. Proukraiński protest w Charkowie odbył się 25 marca 2014, kiedy to 2 tys. ludzi skandowało „Nie dla separatyzmu!” oraz „Dla zjednoczonej Ukrainy razem z Krymem”. Trzy dni później służby bezpieczeństwa umieściły w areszcie domowym aktywistę charkowskiego Antymajdanu – Ihnata Kromskiego.
29 marca 2014 tysiąc zwolenników rosyjskich opowiadało się w Doniecku za federalizacją Ukrainy. Mer miasta, Ołeksandr Łukjanczenko, stwierdził, że przyłączenie Krymu do Rosji „zabiło istotę federalizacji”. Kolejne prorosyjskie wiece w miastach wschodniej Ukrainy zorganizowano 30 marca 2014. W Doniecku zgromadziło się tysiąc osób, którzy nieśli transparenty na których widniały napisy uznające Wiktora Janukowycza za prawowitego prezydenta Ukrainy. W Ługańsku zebrało się 500 osób, z kolei w Charkowie odbył się 1,5-tysięczny pochód Partii Komunistycznej na którym padały antyunijne i antyfaszystowskie hasła. Jednocześnie odbył się również pochód kibiców „Metalista” Charków i „Szachtara” Donieck, opowiadających się za jednością Ukrainy. Pochody miały również miejsce w Odessie i Dniepropietrowsku.
2 maja 2014 w Odessie odbyły się proukraiński pochód sympatyków Euromajdanu i manifestacja aktywistów Antymajdanu, która została zaatakowana przez mężczyznę o nieustalonej tożsamości. Następnie przeciwnicy Majdanu zaatakowali jego zwolenników. W czasie ataku użyto bomb dymnych i granatów hukowych. Do starć przystąpili ukraińscy nacjonaliści i bojownicy Prawego Sektora, którzy obrzucali koktajlami Mołotowa budynek związków zawodowych, w którym zabarykadowali się aktywiści Antymajdanu, kontratakowani uprzednio przez zwolenników władz w Kijowie. Spowodowało to wybuch pożaru. W trakcie walk i pożaru zginęło łącznie 48 osób, w tym 40 aktywistów Antymajdanu, wśród których byli Rosjanie i obywatele separatystycznego Naddniestrza. 214 osób odniosło rany. W związku z wydarzeniami w Odessie, w mieście wprowadzono trzydniową żałobę.
Wojna w Donbasie.
W kwietniu 2014, po aneksji Krymu i eskalacji nastrojów separatystycznych w Donbasie, doszło do wybuchu prorosyjskiej rebelii, zmierzającej na samostanowieniu proklamowanych Republik Ludowych w Doniecku i Ługańsku. 6 kwietnia 2014 w Doniecku doszło do demonstracji w której udział wzięło około tysiąc ludzi, którzy szturmowali budynek władz obwodowych. Dzień później 7 kwietnia 2014, separatyści zaatakowali budynek Służb Bezpieczeństwa Ukrainy. Napastnicy z organizacji „Ludowa Milicja Donbasu” przejęli budynek. W trakcie dnia separatyści okupujący siedzibę rady obwodowej w ogłosili powstanie Donieckiej Republiki Ludowej. Z masztu nad siedzibą władz obwodu zdjęto flagę Ukrainy i zamiast niej powieszono czarno-niebiesko-czerwoną flagę Donieckiej Republiki Ludowej. 9 kwietnia 2014 Ołeksandr Turczynow wydał dekret, w którym polecił objęcie siedziby administracji obwodowej w Doniecku ochroną państwową. Tymczasem minister spraw wewnętrznych Arsen Awakow dał 48 godzin na opuszczenie budynku przez separatystów. Po proklamacji samozwańczej Republiki Ludowej w Doniecku, uzbrojeni mężczyźni rozdawali ulotki mieszkańcom, na których widniało postanowienie Donieckiej Republiki Ludowej o wprowadzeniu kartek na produkty żywnościowe, powszechną mobilizację, wprowadzenie podatku od biznesmenów, w wysokości 70 dolarów miesięcznie oraz unieważnienie ukraińskiej akcyzy na alkohol. Osobom, które nie podporządkują się rozporządzeniu zagrożono przesiedleniem i konfiskatą mienia.
6 kwietnia 2014 prorosyjscy demonstranci wkroczyli także do budynku Służby Bezpieczeństwa w Ługańsku. Podczas szturmu użyto granatów dymnych, a przed budynkiem eksplodowały race. W trakcie walk rannych zostało dziewięć osób. Separatyści przejęli również znajdującą się tam broń. W siedzibie SBU separatyści przetrzymywali 51 osób. Służby Bezpieczeństwa Ukrainy zażądały natychmiastowego uwolnienia zakładników, złożenia broni oraz rozminowania budynku, który był okupowany przez 1500 osób. Nazwali się oni „Armią Południowo-Wschodnią”. Zakładnicy zostali wypuszczeni 9 kwietnia 2014. Tymczasem okupujący budynek SBU dzień wcześniej ogłosili się parlamentem Republiki Ługańskiej. Minister spraw wewnętrznych Arsen Awakow dał 48 godzin na opuszczenie budynku przez separatystów.
12 kwietnia 2014 do zamieszek doszło w Kramatorsku, gdzie protestowało tysiąc osób. Między grupą ok. 20 separatystów, którzy zajęli o godz. 20. EET posterunek milicji, a milicją wywiązała się tam strzelanina oraz budynek rady miejskiej.
Do ataków na budynki milicji doszło również w miastach Krasnyj Łyman i Krasnoarmijśk. W Krasnym Łymanie bojowników przegonić mieli mieszkańcy miasta. Z kolei w Artiomowsku separatyści zajęli radę miejską oraz posterunek milicji. Po negocjacjach opuścili drugi z obiektów, jednak nad radą miejską powiewała rosyjska flaga. Podobna sytuacja miała miejsce w Drużkiwce. Z kolei w Słowiańsku zamaskowani bojownicy zajęli posterunek milicji, siedzibę SBU oraz budynek rady miejskiej. Ponadto zniszczono tam wieże telefonii komórkowej.
13 kwietnia 2014 po godz. 9:00 EET ogłoszono początek „operacji antyterrorystycznej” (ATO) wymierzonej w buntowników. Mimo tego 14 kwietnia 2014 separatyści zajęli Gorłówkę. Nad ranem 15 kwietnia 2014 walki rozpoczęły się na przedmieściach Słowiańska. Do miasta zmierzały ukraińskie czołgi oraz ciężki sprzęt wojskowy. Podobna sytuacja miała miejsce pod Kramatorskiem. Według Ołeksandra Turczynowa był to wstęp do „operacji antyterrorystycznej”. Po południu w Kramatorsku z dwóch helikopterów wysadzono desant, po czym odbito bazę lotniczą i same lotnisko. Dowódca specjalnej „operacji antyterrorystycznej” generał Wasyl Krutow, powiedział, że bojownicy którzy się nie poddadzą zostaną zlikwidowani.
Wieczorem 16 kwietnia 2014 w Mariupolu doszło do szturmu na jednostkę ukraińskiej Gwardii Narodowej. W ataku uczestniczyło ok. 300 napastników, którzy zostali pokonani w wyniku kontrataku ukraińskiej jednostki Alfa wchodzącej w skład SBU. Podczas zajść trzech prorosyjskich separatystów zginęło, 13 zostało rannych, a 63 zatrzymano. 18 kwietnia 2014 zgodnie z ustaleniami genewskimi, osiągniętymi dzień wcześniej w trakcie czterostronnych rokowań, SBU wstrzymał „ofensywę antyterrorystyczną” na wschodzie kraju, ogłaszając jednostronne zawieszenie broni na czas świąt wielkanocnych (20–21 kwietnia 2014). Po przerwie wyniku prowadzonej „operacji antyterrorystycznej”, 24 kwietnia 2014, siłom bezpieczeństwa udało się odbić budynek rady miejskiej w Mariupolu. W odpowiedzi na „operację antyterrorystyczną”, Doniecka Republika Ludowa ogłosiła powszechną mobilizację. Separatyści powiedzieli, że oznacza to „wojnę domową”.
25 kwietnia 2014 Słowiańsku separatyści uprowadzili autobus z siedmioma obserwatorami OBWE, w skład której wchodziło trzech wojskowych z Niemiec i po jednym z Polski, Czech, Szwecji i Danii. Po akcji separatystów, siły antyterrorystyczne przystąpiły do blokady Słowiańska, odcinając wszystkie drogi dojazdowe do niego. Po południu separatyści oświadczyli, że nie oddadzą miasta zablokowanego przez siły ukraińskie. Władze przystąpiły również do negocjacji, których celem było uwolnienie inspektorów. Dwa dni później porywacze uwolnili chorego na cukrzycę Szweda. Zorganizowano również konferencję prasową na której zapewniono, że porwani mają się dobrze. Przedstawiciel inspektorów, niemiecki pułkownik Axel Schneider powiedział, że obserwatorzy są „gośćmi mera Ponomiarowa”. Negocjacje dotyczące uwolnienia porwanych inspektorów rozpoczęły się 1 maja 2014. Ponomariow zaproponował wymianę obserwatorów, na kilku swoich współpracowników. Separatyści uwolnili przetrzymywanych w Słowiańsku obserwatorów OBWE 3 maja 2014 w trakcie bitwy o Słowiańsk.
27 kwietnia 2014 po południu separatyści z Ługańska ogłosili akt proklamacji Ługańskiej Republiki Ludowej. Podczas wiecu z udziałem kilkuset osób odczytano „Akt o proklamacji samostanowienia państwowego” i „Deklarację suwerenności Ługańskiej Republiki Ludowej”. Akty odczytał koordynator rady ludowej. 29 kwietnia 2014 rebelianci zajęli radę miejską w Perwomajsku w obwodzie ługańskim. 1 maja 2014 separatyści zajęli budynki administracji państwowej w Antracycie, gdzie wywieszono flagi o barwach pansłowiańskich. W nocy z 7 na 8 maja 2014 około 40 uzbrojonych bojowników zaatakowało punkt graniczny Izwaryne w obwodzie ługańskim. Rosyjscy napastnicy nakazali strażnikom złożyć broń, jednak ci otworzyli ogień. Bojownicy obrzucili posterunek graniczny butelkami z benzyną, jednak wkrótce wycofali się.
2 maja 2014, wojsko ukraińskie dokonało ataku na pozycje rebeliantów w Słowiańsku. Siły bezpieczeństwa przejęły kontrolę nad większą częścią opanowanego przez prorosyjskich separatystów miasta, spychając ich w głąb miasta. Największy opór stawiano w południowo-wschodniej części Słowiańska. W trakcie walk bojownicy zestrzelili dwa śmigłowce Mi-24 i ostrzelali z broni ręcznej maszynę typu Mi-8. Według lokalnych mediów do południa w rękach sił ukraińskich była połowa miasta. Otoczeni przez wojsko bojówkarze, w nocy z 2 na 3 maja 2014, wyrazili chęć negocjacji z władzami w Kijowie. Ministerstwo Obrony postawiło warunek całkowitego wstrzymania „działalności terrorystycznej” i wydania dywersantów, którzy brali bezpośredni udział w ciężkich przestępstwach. Gwałtowne starcia w mieście prowadzono przez cały 3 maja 2014.
7 maja 2014 przed południem Mariupol został opanowany przez siły ukraińskie ze specnazu MSW „Azow” oraz 72. Brygady Zmechanizowanej Sił Zbrojnych Ukrainy. W trakcie walk zabito jednego bojownika, a dwóch pojmano. Jednak po trzech godzinach siły bezpieczeństwa wycofały się z pozycji, dzięki czemu rebelianci ponownie na budynku rady miejskiej zawiesili flagę Donieckiej Republiki Ludowej i zajęli ratusz. Kolejny szturm na Mariupol miał miejsce 9 maja 2014. Gwardia Narodowa dokonała ataku na rebeliantów, którzy wcześniej szturmowali siedzibę lokalnej milicji. W ataku uczestniczyli wojskowi ze specnazu „Azow”. W oblężonym budynku zabarykadowali się rebelianci, którzy ostrzeliwali żołnierzy. Tyły wojska zostały zaatakowane przez inną grupę bojowników, która na skrzyżowaniu ulic Lenina i Torhowej przechwyciła transporter opancerzony. W trakcie walk zamknięto ulicę dla transportu i ruchu pieszych. Według władz w Kijowie podczas potyczki śmierć poniosło ok. 20 separatystów i jeden żołnierz, z ośmiu odniosło rany. Przedstawiciele Donieckiej Republiki Ludowej ogłosili śmierć siedmiu bojowników i obrażenia u 39 innych osób. Wieczorem wojsko wycofało się z centrum miasta, obsadzając punkty kontrolne na jego rogatkach. W międzyczasie separatyści podpalili budynek milicji, a naczelnik milicji Wałerij Androszczuk został porwany, jednak dwa dni po walkach uwolniono go.
15 maja 2014 w Mariupolu podpisano porozumienie, na mocy którego separatyści wycofali się z miasta. Stronami ugody, którą zaakceptowali rebelianci było kierownictwo zakładów metalurgicznych Rinata Achmetowa, władze miejskie i reprezentanci organizacji społecznych. Umowa, oprócz wycofania separatystów, przewidywała powołanie patroli złożonych z milicji i pracowników lokalnych zakładów przemysłowych, by przywrócić ład i porządek w mieście, gdyż w mieście dochodziło do częstych grabieży. Od 16 maja 2014 ulice miasta patrolowało 100 grup złożonych z dwóch milicjantów oraz od sześciu do ośmiu pracowników miejscowych zakładów metalurgicznych. Wieczorem 16 maja 2014 rebelianci zaatakowali budynek sztabu Gwardii Narodowej. Stacjonujący tam żołnierze nie stawiali zaciętego oporu. Po początkowej wymianie ognia, przystąpiono do dwugodzinnych rokowań, w wyniku których gwardziści opuścili siedzibę.
11 maja 2014 separatyści przeprowadzili referendum niepodległościowego po którym w Ługańsku odczytano akt niepodległości Ługańskiej Republiki Ludowej. Według organizatorów niepodległość w plebiscytach poparło: w obwodzie donieckim – 89,07% głosujących i w obwodzie ługańskim 96,2% głosujących.
22 maja 2014 o godz. 4:00 EET, rebelianci poruszający się miniwanami, podjechali pod posterunek wojskowy pod Wołnowachą, leżącą między Donieckiem a Mariupolem. Napastnicy, liczący ponad setkę ludzi, otworzyli zmasowany ogień z broni strzeleckiej, ręcznych granatników przeciwczołgowych i moździerzy, do przebywających w posterunku rezerwistów z 51. Brygady Zmechanizowanej. W trakcie ostrzału jeden z pocisków trafił w pojazd wojskowy, który znajdował się na posterunku, co doprowadziło do wybuchu. Spłonęło także kilka innych samochodów. Żołnierze odpowiedzieli ogniem, jednak ponieśli ciężkie straty. Mianowicie w zasadzce separatystów śmierć poniosło 16 żołnierzy rezerwy, a 32 zostało rannych. Pomoc dla atakowanych żołnierzy przybyła o godz. 6:30 EET. Wśród zabitych był dowódca załogi.
24 maja 2014 w donieckim hotelu „Szachtar Płaza”, podczas zjazdu partii Noworosja, za drzwiami zamkniętymi powołano Federacyjną Republikę Noworosji. Dokument o zjednoczeniu Donieckiej Republiki Ludowej oraz Ługańskiej Republiki Ludowej, sygnowali ich przedstawiciele. Ogłoszono, że stolicą samozwańczego państwa zostanie Donieck. Samozwańczym prezydentem Noworosji ogłoszono Walerego Kaurowa. Oficjalnym językiem został język rosyjski, z kolei religią „państwową” – Rosyjski Kościół Prawosławny. Zapowiedziano nacjonalizację lokalnego przemysłu Donbasu. Jednak faktycznie proklamowanie Federacyjnej Republiki Noworosji nie jest jasne, gdyż lider Ługańskiej Republiki Ludowej, Walerij Bołotow powiedział, że obie republiki funkcjonowały oddzielnie.
Deklaracje powołania konfederacji odczytano dzień przed wyborami prezydenckimi, które wygrał Petro Poroszenko. Prezydent elekt zapowiedział, że jego priorytetem jest integracja europejska, przyśpieszenie „operacji antyterrorystycznej” oraz dialog z Rosją. Dodał, że nie uznawał aneksji Krymu, chciał też usprawnić działania wojska tak, by rozbić separatystów w przeciągu „kilku godzin”. Zażyczył sobie również od areny międzynarodowej nowych gwarancji bezpieczeństwa. Dodał również, że na wschodniej Ukrainie panuje „stan wojny”.
26 maja 2014 siły bezpieczeństwa zaatakowały lotnisko donieckie, zajęte rankiem przez 200 bojowników. Wcześniej milicja zablokowała drogi dojazdowe. Operacja rozpoczęła się z powietrza od uderzenia lotnictwa i desantu ze śmigłowców Mi-24. W pobliżu dworca kolejowego zginęło dwoje cywilów. Dworzec został ewakuowany i zamknięty. Jego działanie wznowiono dwa dni później. Tymczasem podczas bombardowania lotniska według ukraińskich źródeł poległo ponad 100 separatystów. Sami przyznali się do ponad 50 zabitych. Walki zakończyły się odbiciem portu lotniczego. Kierownictwo operacji „antyterrorystycznej”, zaproponowało rebeliantom w Doniecku złożenie broni, zagrażając zmasowanym atakiem, takim jaki podjęto na lotnisko i prowadzeniem walk do wyeliminowania ostatniego bojownika.
26 maja 2014 podczas ciężkich walk w Słowiańsku uprowadzono kolejnych czterech obserwatorów OBWE. Wśród nich byli obywatele Szwajcarii, Estonii, Turcji i Danii. Ponadto kolejna grupa obserwatorów zaginęła 29 maja 2014 w punkcie kontrolnym w Siewierodoniecku, około 100 km na północ od Ługańska. Dzień później pracownicy OBWE spod Ługańska zostali zwolnieni. Pierwsza grupa obserwatorów w składzie z Duńczykiem, Turkiem, Szwajcarem i Estończykiem, została ostatecznie uwolniona po miesiącu – w nocy z 26 na 27 czerwca 2014. Ostatnia grupa obserwatorów została puszczona wolno 28 czerwca 2014.
W nocy z 29 na 30 maja 2014 ukraińska straż graniczna zatrzymała dwie ciężarówki z bronią, które próbowały wjechać na Ukrainę od strony Rosji w rejonie stanyczno-łuhanskim. 2 czerwca 2014 400 uzbrojonych bojowników rozpoczęło szturm na jednostkę Państwowej Straży Granicznej Ukrainy (PSGU) w Ługańsku. W trakcie bitwy pogranicznicy zostali wsparci przez lotnictwo i siły specjalne ukraińskiego wojska. Rebelianci otoczyli bazę i oczekiwali na kapitulację ukraińskiej załogi, co miało miejsce 4 czerwca 2014. 10 czerwca 2014 separatyści zajęli graniczną Dmytriwkę. 12 czerwca 2014 trzy czołgi, pojazdy opancerzone BM-21 oraz wyrzutnie kompleksowe Grad przekroczyły granicę Federacji Rosyjskiej z Ukrainą i ruszyły na Gorłówkę. Według ukraińskich władz był to jawny dowód na agresję Rosji na Ukrainę.
19 czerwca 2014 wybuchła pancerna bitwa pod Krasnym Łymanem w wioskach Jampil i Kirowśke na północy obwodu donieckiego. Armia, która straciła siedmiu żołnierzy używała samobieżnych haubic i moździerzy, czołgów, transporterów opancerzonych, samolotów bojowych i śmigłowców. Jeden szturmowiec Su-25 został zestrzelony przez bojowników, którzy dysponowali także pojazdami pancernymi. Celem zaciętych walk było „zaciśnięcie okrążenia” wokół silnego zgrupowania separatystów rozlokowanych w mieście i okolicach. Rebelianci, którzy postali zacięty opór, uderzając z zasadzek, zostali pokonani, a miejscowe wioski przeszyły w ręce sił bezpieczeństwa. Według rzecznika „operacji antyterrorystycznej” Władysława Sełezniowa zginęło ok. 200 prorosyjskich bojowników.
W nocy z 13 na 14 czerwca 2014 o godz. 0:51 EET prorosyjscy separatyści zestrzelili samolot ukraińskiego wojska Ił-76. Został ostrzelany rakietami przeciwlotniczymi typu Igła lub Strzała-2 i z broni maszynowej dużego kalibru. Maszyna podchodziła do lądowania na lotnisku w Ługańsku. Zginęło 49 osób – 40 żołnierzy wojsk powietrznodesantowych i dziewięciu członków załogi. Samolot transportował broń, amunicję i wojskowe zaopatrzenie. Była to największa jednorazowa strata ukraińskich sił. Ukraiński prezydent zapowiedział „stosowną odpowiedź” w związku z atakiem. Na dzień 15 czerwca 2014 na Ukrainie ustalono żałobę narodową. Prezydent Ukrainy Petro Poroszenko zwołał na 16 czerwca 2014 posiedzenie Rady Bezpieczeństwa Narodowego i Obrony, której celem było omówienie przeprowadzenia kroków na rzecz przywrócenia pokoju w Donbasie na wschodzie kraju. Na posiedzeniu RBNiO Poroszenko zapowiedział, że przedstawi zarys swojego planu pokojowego, który opierałby się na jednostronnym zawieszeniu broni.
20 czerwca 2014 Petro Poroszenko przedstawił 15 kroków politycznych mających na celu znalezienie politycznego rozstrzygnięcia konfliktu ukraińskiego. Jego plan pokojowy opierał się o krótkie jednostronne zawieszenie broni, w czasie którego separatyści mieliby się rozbroić i opuścić okupowane ziemie i budynki administracji państwowej. Prezydent zapowiedział amnestię dla tych, którzy złożą broń, a nie dopuścili się ciężkich przestępstw. Padła propozycja utworzenia 10 km zdemilitaryzowana strefy buforowej oraz korytarza, którym rosyjscy najemnicy będą mogli opuścić bez broni terytorium Ukrainy. Plan wzywał również do przeprowadzenia przedterminowych wyborów parlamentarnych i lokalnych. Prezydent chciał również zrezygnować ze swoich prerogatyw w zakresie mianowania gubernatorów. Petro Poroszenko poinformował, że od dnia ogłoszenia planu o godz. 22:00 EET do 27 czerwca 2014 siły rządowe prowadzące na wschodzie kraju operację przeciwko prorosyjskim separatystom przerywają działania bojowe, by umożliwić nielegalnym grupom złożenie broni. W dniu wygaszenia rozejmu, Petro Poroszenko, który podpisał w Brukseli drugą część umowy stowarzyszeniowej z Unią Europejską, podjął decyzje o jego przedłużeniu rozejmu o 72 godziny do 30 czerwca 2014.
Pomimo przedłużenia zawieszenia broni pod Słowiańskiem nadal trwały zacięte walki o pozycje. Fikcyjne zawieszenie broni wygasło 30 czerwca 2014 o godz. 22:00 EET. Prezydent Ukrainy nie przedłużył rozejmu, wydając jednocześnie rozkaz do kontynuowania „operacji antyterrorystycznej”. Po wygaśnięciu rozejmu, wojsko rządowe podjęło kolejną fazę operacji mającą na celu spacyfikować separatystów. Lipcowa faza działań sił zbrojnych była realizowana według planu „B” tzw. „operacji antyterrorystycznej”. Tereny kontrolowane przez DRL i ŁRL były w sposób zmasowany atakowane z użyciem ciężkiej artylerii, lotnictwa oraz opancerzonego sprzętu bojowego. Po prowadzeniu dwutorowej „antyterrorystycznej operacji”, polegającym na intensywnym ostrzale artyleryjskim i powietrznym podmiejskich osiedli mieszkaniowych oraz oczyszczeniu sobie w ten sposób przedpola i prowadzenia bezpośrednich walk, których celem było odbijanie dużych miast, 5 lipca 2014 ukraińska armia pod dowództwem Wasyla Krutowa opanowała Słowiańsk i Kramatorsk. Ponadto 6 lipca 2014 padł Artiomowsk, Konstantynówka i Drużkiwka, leżące w jednej linii na południe od Słowiańska. Do opuszczonych miast weszli wojskowi, którzy rozwiesili na budynkach administracji państwowej ukraińskie flagi.
Po zajęciu Słowiańska i Kramatorska, Donieck nie został wzięty z marszu, gdyż rebelianci wysadzili trzy strategiczne mosty prowadzące do miasta. Intensywne walki toczono na donieckim lotnisku, gdzie siły ukraińskie broniły się w okrążeniu. Niemniej ukraińska artyleria ostrzeliwała dzielnice Doniecka Kolejna kulminacja walk lądowych w Doniecku nastąpiła 21 lipca 2014. Tego samego dnia siły ATO zdołały zamknąć pierścień okrążenia wokół Doniecka i Gorłówki. 1 sierpnia 2014 wojsko ukraińskie wyprowadziło atak na południowo-zachodnie przedmieścia Doniecka. Szturm został powstrzymany na wysokości Karliwki, jednak oddziały ukraińskie zajęły punkt kontrolny w wiosce Marinka, leżącej na zachód od Doniecka. Wojsko weszło również do dzielnicy Krasnogorówka. W kolejnych dniach ponownie toczoną bitwę u zachodnich bram Doniecka w Marince, jednak 7 sierpnia 2014 Igor Striełkow zarządził odwrót do dzielnicy Pietrowskiej. Siły ukraińskie nacierały również z północnego zachodu od dzielnicy Piaski. Oprócz taktycznego sukcesu w Marince siły ATO przecięły trasę z Doniecka do Gorłówki, zajmując miejscowość Pantelejmonowce.
17 lipca 2014 w strefie powietrznej konfliktu, w rejonie miejscowości Hrabowe pod Torezem, ok. godz 16:20 EET doszło do aktu zestrzelenia cywilnego samolotu pasażerskiego Malaysia Airlines 17 z 298 osobami na pokładzie. Przedstawiciele rebeliantów najpierw przyznali się do zestrzelenia samolotu, lecz później wycofali się oskarżając wojsko ukraińskie. Natomiast przedstawiciele rządu ukraińskiego wskazali na działania separatystów. Katastrofy nikt nie przeżył. Około godziny 16:20 EET samolot zniknął z radarów. Samolot znajdował się wówczas na wysokości 10 km, 50 km przed wejściem w rosyjską przestrzeń powietrzną. Rozbił się w okolicach miast Szachtarśk i Torez. Maszyna pasażerska została strącona prawdopodobnie za pomocą rakietowego systemu przeciwlotniczego Buk, którego wyrzutnia została przewieziona na teren kontrolowany przez separatystów kilka dni wcześniej.
Po strąceniu pasażerskiego Boeinga 777 ukraińskie siły zbrojne prowadziły intensywne działania militarne, polegające w dużej mierze ostrzale artyleryjskim, rakietowym i przy pomocy lotnictwa pozycji zajmowanych przez rebeliantów. 11 lipca 2014 rebelianci ostrzelali przy pomocy systemów rakietowych Grad w pobliżu wsi Zełenopilla, pod miastem Roweńky w obwodzie ługańskim, kolumnę jednostek 24. Brygady Zmechanizowanej ukraińskiej armii. Podczas ataku zginęło 19 ukraińskich żołnierzy, a 93 zostało rannych. Zniszczenie 24. Brygady Zmechanizowanej pod Zełenopillą doprowadziło do okrążenia ukraińskich sił uczestniczących w operacjach przygranicznych na linii Torez–Sawur-mohyła–Maryniwka–Izwaryne (tzw. kocioł dołżański). W rejonie przebywało około 4 tys. żołnierzy. Mimo tego siły te odbiły przejście graniczne w Izwaryne. Ostatnie zgrupowania z 79. Brygady Powietrznodesantowej, liczące ok. tysiące żołnierzy, blokowanych w kotle dołżańskim od 22 dni, wydostały się z okrążenia 7 sierpnia 2014 i połączyły się z batalionem nacierającym na Krasnyj Łucz. Tego samego dnia oddział ATO z Djakowa przypuścił atak na wzgórze Sawur-mohyła. Wojskowi stracili tam helikopter służby medycznej, Mi-8.
16 lipca 2014 Igor Striełkow wydał rozkaz ataku na okrążone wojsko we wsi Maryniwka leżącej około 10 km na północ od granicy ukraińsko-rosyjskiej. Efektem taktycznego zwycięstwa separatystów w Maryniwce było rozbicie otoczonych pod Ługańskiem żołnierzy na trzy części i zamknięcie ich w kotle dołżańskim. Pod koniec lipca 2014 walki trwały w trójkącie miast Rubiżne–Siewierodonieck–Lisiczańsk, gdzie okrężni zostali rebelianci. W rejonie Lisiczańska siły ATO próbowały zamknąć bojowników Armii Południowo-Wschodniej pod dowództwem Aleksieja Mozgowoja w kotle. 21 lipca 2014 wojsko przejęło kontrolę nad Rubiżne Następnego dnia opanowały 100-tysięczny Siewierodonieck. W trakcie bitwy o Siewierodonieck poległo co najmniej 13 ukraińskich wojskowych. Równolegle trwały starcia w Lisiczańsku, skąd większość bojowników ewakuowała się do 24 lipca 2014. Wówczas armia ukraińska na czele z Batalionem „Czernychów” ogłosiła wyzwolenie miasta i zakończenie walk w „kotle Lisiczańskim.
Po sukcesie pod Lisiczańskiem batalion ATO ruszył, 27 lipca 2014, na Szachtarsk i Torez. Torez padł dzień później. Wojsko ukraińskie prowadziło operacje również w pobliskim Pierwomajsku i Sniżnym. Wojsku udało się tymczasowo odbić także wzgórze Sawur-mohyła, jednak walki ze zmiennym szczęściem trwały tam nadal. Rejon Szachtarśka i Torezu to obszar gdzie doszło do katastrofy MH17. Nękane nieustannymi ostrzałami, ukraińskie wojsko 7 sierpnia 2014 wycofało się z Szachtarśka. Na początku sierpnia 2014 Rada Bezpieczeństwa Narodowego i Obrony informowała, że po lipcowej ofensywie wojsk rządowych, terytorium kontrolowane przez separatystów skurczyło się o 75%.
Stanowisko Kijowa wobec separatyzmu.
7 kwietnia 2014 lider partii politycznej UDAR, Witalij Kłyczko, wezwał do zamknięcia granicy z Rosją, aby uniemożliwić napływ „turystów politycznych”. Mieli być nimi opłacani przez Rosję bojówkarze, którzy brali udział w demonstracjach prorosyjskich i podburzaniu ludności na wschodzie Ukrainy. Kłyczko wyraził też oburzenie z powodu bezczynności milicji. Po proklamacji niepodległości przez Doniecką Republikę Ludową, p.o. prezydenta Ukrainy Ołeksandr Turczynow oznajmił, że Rosja rozgrywa na wschodzie kraju „scenariusz krymski”. Ogłosił powołanie sztabu kryzysowego i przygotowania do przeprowadzania „akcji antyterrorystycznych” wymierzonych przeciwko prorosyjskim separatystom, dążącym do oderwania wschodnich regionów kraju.
8 kwietnia 2014 minister energetyki Ukrainy Jurij Prodan wziął udział w Brukseli w spotkaniu poświęconym bezpieczeństwu dostaw gazu do Unii Europejskiej, na którym wyrażono obawy dotyczące tranzytu gazu przez Ukrainę. Tego samego dnia w parlamencie uchwalono kary za przejawy separatyzmu oraz dążenia do naruszenia integralności terytorialnej państwa. Kara za separatyzm została zwiększona z dotychczasowych maksymalnych trzech lat do od trzech do pięciu lat pozbawienia wolności. Zdrada państwa będzie karana pozbawieniem wolności na czas od 12 do 15 lat, z kolei dywersja od 10 do 12 lat pozbawienia wolności. W trakcie obrad parlamentu doszło do bójki między deputowanymi.
10 kwietnia 2014 Ołeksandr Turczynow oświadczył, że separatyści okupujący budynki w Doniecku i Ługańsku poddając się mogą skorzystać z amnestii. Jednak trzy dni później pełniący obowiązki prezydenta ogłosił, że podjął decyzję o podjęciu „operacji antyterrorystycznej na pełną skalę” na wschodzie Ukrainy, z udziałem wojska. Turczynow ogłosił, że amnestia dla separatystów, którzy nie brali czynnego udziału w operacjach, mogli na podstawie dekretu o amnestii złożyć broń do 14 kwietnia 2014 do godz. 9:00 EET. Głowa państwa dodała, że Ukraina „nie pozwoli, aby Rosja powtórzyła krymski scenariusz na wschodzie kraju” oraz że Moskwa prowadzi wojnę na terytorium Ukrainy. W trakcie przemówienia zaapelował do rodaków o jedność narodową W reakcji na przemowę Turczynowa, Siergiej Ławrow nazwał decyzję o wszczęciu „operacji antyterrorystycznej” (ATO), „przestępczym rozkazem”.
14 kwietnia 2014 Szef Narodowego Banku Ukrainy Stepan Kubiw ogłosił, że Ukraina może płacić 386 dolarów za 1000 m³ rosyjskiego gazu. Gazprom żądał od Kijowa płacenia 485 dolarów 1000 m³. Ołeksandr Turczynow na mocy dekretu zwolnił szefa Centrum Antyterrorystycznego przy SBU. Nowym szefem został Wasyl Krutow. Ponadto pełniący obowiązki prezydenta nie wykluczył przeprowadzenia ogólnonarodowoego referendum w sprawie federalizacji kraju przy okazji wyborów prezydenckich. Zaproponował również Ban Ki-moonowi włącznie sił ONZ do toczących się „operacji antyterrorystycznych”.
16 kwietnia 2014, na posiedzeniu ukraińskiego rządu, premier Arsenij Jaceniuk powiedział, że Rosja eksportuje na terytorium Ukrainy terroryzm. „I okazuje się, że tylko jedno państwo na świecie – właśnie Rosja – nie widzi, że rosyjskie grupy dywersyjne dokonują aktów dywersji na terytorium Ukrainy” – powiedział Jaceniuk na posiedzeniu rządu w Kijowie. Dzień później wydano rozporządzenie ograniczające wjazd mężczyzn z Rosji w wieku 16-60 na terytorium Ukrainy. 18 kwietnia 2014 premier Jaceniuk zaoferował separatystom kolejną amnestię w zamian za rozbrojenie się i spełnienie tym samym ustaleń genewskich z dnia poprzedniego.
25 kwietnia 2014 Arsenij Jaceniuk oświadczył, że „agresywne działania Rosji wobec Ukrainy świadczą o tym, że Moskwa chce rozpętać trzecią wojnę światową”. Po szturmie na Ługańsk z 29 kwietnia 2014, p.o. prezydenta Ołeksandr Turczynow, zarzucił milicji „bezczynność i zdradę”. Zwrócił się do Arsena Awakowa o zdymisjonowanie szefów milicji w obwodach ługańskim i donieckim. 1 maja 2014 na Ukrainie ponowiono powszechny pobór do wojska wśród mężczyzn w wieku 18–25 lat. Dekret Turczynowa w tej sprawie związany był z zagrożeniem jedności terytorialnej i ingerencją Rosji w jej politykę wewnętrzną. Tego samego dnia Ukraina uznała rosyjskiego attaché wojskowego za „persona non grata”.
5 maja 2014 Ołeksandr Turczynow ogłosił, że Ukraina była w stanie wojny z Rosją. P.o. prezydenta dodał, że Rosji udało się zdestabilizować sytuację w obwodzie donieckim, jednak w charkowskim napotkała poważny opór. Turczynow przestrzegał przed kolejnymi prowokacjami w Odessie za pomocą naddniestrzańskich najemników. Dodał, że MSW ma duże problemy z milicją w obwodach donieckim i ługańskim, gdyż wielu funkcjonariuszy sympatyzowało z grupami separatystów. Referenda niepodległościowe w obwodzie ługańskim i donieckim, p.o. prezydenta nazwał farsą, grożąc jednocześnie organizatorom plebiscytu pociągnięcia do odpowiedzialności karnej.
14 maja 2014 w Kijowie odbył się okrągły stół jedności narodowej zainicjowany przez premiera i p.o. prezydenta. W rozmowach udział wzięli byli prezydenci Łeonid Krawczuk, Łeonid Kuczma, członkowie rządu Jaceniuka, przedstawiciele administracji obwodowej, deputowani oraz kandydaci na prezydenta, opozycjoniści, przedstawiciele organizacji religijnych, środowisk biznesowych, organizacji społecznych i międzynarodowych. Władza postulowała dialog z mieszkańcami wschodnio-południowej Ukrainy, z kolei przedstawiciele Partii Regionów apelowali o wyprowadzenie wojsk ze wschodnich obwodów. Podczas obrad ustalono datę kolejnego spotkania okrągłego stołu na 17 maja 2014 w Doniecku. Miejsce następnie zmieniono na Charków. Na tamtejszych obradach premier Jaceniuk zapewnił, że władze są gotowe do przeprowadzenia decentralizacji i wprowadzenia specjalnego statusu języka rosyjskiego. Szef rządu zaapelował o złożenie broni i zaoferował przyznanie takim osobom amnestii. Dodał, że jest za dialogiem, jednak władze „nie będą go prowadziły z terrorystami”. Trzeci okrągły stół odbył się w Mikołajowie 21 maja 2014.
19 maja 2014 Arsenij Jaceniuk powiedział, że planowane wybory prezydenckie odbędą się we wszystkich krajowych obwodach i nic nie stanie na drodze, by to uniemożliwić. Jednak w Doniecku przewodniczącą komisji w jednym z okręgów wyborczych. Separatyści zajęli także lokalne wyborcze w stolicy obwodu i Kramatorsku. Łącznie w obwodzie donieckim i ługańskim zablokowano 18 komisji wyborczych. W obu obwodach powinny działać 34 okręgowe komisje wyborcze.
Zwycięzcą wyborów prezydenckich z 25 maja 2014, został oligarcha Petro Poroszenko. Zwyciężył w I turze, zdobywając 54,7% głosów. Właściciel firmy produkującej słodycze – Roshen, pokonał m.in. Julię Tymoszenko, Ołeha Laszkę, Anatolija Hrycenkę i przedstawiciela Partii Regionów Serhija Tihipkę. Centralna Komisja Wyborcza uznała, że wybory prezydenckie były wolne i demokratyczne, mimo problemów z głosowaniem na wschodzie kraju. Otwarty i przejrzysty sposób przeprowadzenia głosowania podkreślił również Ołeksandr Turczynow. Również odsunięty od władzy Wiktor Janukowycz przebywający w Rosji oświadczył, że uszanuje wyniki wyborów.
1 czerwca 2014 ukraińska Prokuratura Generalna oświadczyła, że w wyniku działań Rosjan na Ukrainie śmierć poniosły 122 osoby, a rannych zostało niemal 200. rebelianci mieli wziąć również od początku konfliktu prawie 200 zakładników i więźniów. 3 czerwca 2014 Ołeksandr Turczynow polecił Radzie Bezpieczeństwa Narodowego i Obrony, by zajęła się kwestiami związanymi z wprowadzeniem w obwodach donieckim i ługańskim stanu wojennego. Dzień później wizytował wojska w Donbasie.
7 czerwca 2014 miała miejsce ceremonia zaprzysiężenia Petra Poroszenki na piątego prezydenta niepodległej Ukrainy. „Ukraińcy teraz najbardziej chcą pokoju. Ja nie chcę wojny, nie pragnę zemsty. Będę walczył o pokój” – mówił nowy prezydent. Poroszenko zadeklarował chęć dążenia do członkostwa w Unii Europejskiej i zapewniał, że Krym jest integralną częścią Ukrainy. Na ceremonii zaprzysiężenia Poroszenki obecny był m.in. prezydent Białorusi Alaksandr Łukaszenka, który wyraził opinie, że Krym jest częścią Ukrainy. Petro Poroszenko wezwał separatystów do złożenia broni, jednak ci odrzucili jego ofertę. 10 czerwca 2014 prezydent Ukrainy polecił utworzenie korytarza humanitarnego dla ludności cywilnej, która chce opuścić strefę „operacji antyterrorystycznej”.
20 czerwca 2014 Petro Poroszenko przedstawił 14 kroków politycznych mających na celu znalezienie politycznego rozstrzygnięcia konfliktu ukraińskiego. Jego plan pokojowy opierał się o tygodniowe zawieszenie broni, przedłużone następnie o trzy dni. 27 czerwca 2014, kiedy Poroszenko podjął decyzję o przedłużenia rozejmu, przebywał w Brukseli, gdzie podpisał drugą część umowy stowarzyszeniowej z Unią Europejską dotyczącą handlu. Razem z Ukrainą uczyniły to również Mołdawia i Gruzja. Po wygaśnięciu rozejmu Poroszenko nie zdecydował się go przedłużyć.
14 lipca 2014 Petro Poroszenko oświadczył, że „potwierdzona została informacja, że rosyjscy oficerowie biorą udział w operacjach militarnych przeciwko siłom ukraińskim”. Z danych wojskowych wynikało, że na dzień 16 lipca 2014 na terenie donbaskiej rebelii operowało ok. 300 rosyjskich wojskowych. 22 lipca 2014 Rada Najwyższa przyjęła dekret Poroszenki o częściowej mobilizacji o kolejne 800 tys. osób. Dekret poparło 232 deputowanych w 450-osobowej Radzie Najwyższej Ukrainy. W trakcie dyskusji w parlamencie doszło do bójki między posłami partii Swoboda a przedstawicielami opozycyjnej Partii Regionów.
24 lipca 2014 Arsenij Jaceniuk ogłosił, że wraz ze swoim gabinetem podał się do dymisji. Powodem decyzji premiera był rozpad koalicji rządowej, powstałej po rewolucji Euromajdanu. Partie Udar, Swoboda i Batkiwszczyna ogłosiły, że najlepszym rozwiązaniem dla kraju będą przyśpieszone wybory parlamentarne. Obowiązki premiera miał objąć wicepremier Wołodymyr Hrojsman, jednak Rada Najwyższa 29 lipca 2014 nie przyjęła rezygnacji Jaceniuka. Jedynie 16 z 450 deputowanych głosowało za odwołaniem szefa rządu. 7 sierpnia 2014 Sekretarz Rady Bezpieczeństwa Narodowego i Obrony Ukrainy Andrij Parubij złożył podanie o dymisję. Prezydent kraju dymisję przyjął, a Parubij oświadczył, że nadal będzie „aktywnie wspierać” front walki.
25 sierpnia 2014 prezydent Petro Poroszenko wydał dekret o rozwiązaniu parlamentu, rozpisując przedterminowe wybory parlamentarne na 26 października 2014.
17 grudnia 2014 prezydent Ukrainy Petro Poroszenko podczas przemówienia wygłoszonego w polskim parlamencie ogłosił, iż jego kraj wróci do kursu skierowanego na integrację z NATO „Dzisiaj niewątpliwym jest faktem ten fakt, że pozablokowość Ukrainy ogłoszono w roku 2010 nie zagwarantowała naszego bezpieczeństwa i nie zagwarantowała terytorialnej integralności, dlatego dzisiaj na tej sali, ja podjąłem decyzję o tym, iż kraj wróci do kursu skierowanego na integrację z przestrzenią bezpieczeństwa euroatlantyckiego. Ogłaszam o tym. W związku z tym po powrocie wniosek do Parlamentu Ukraińskiego złożę wniosek o zrzeczenie się statusu pozablokowego mojego państwa.”.

</doc>
<doc id="3169146" url="https://pl.wikipedia.org/wiki?curid=3169146" title="Independence (Wisconsin)">
Independence (Wisconsin)

Independence – miasto w Stanach Zjednoczonych, w stanie Wisconsin, w hrabstwie Trempealeau.

</doc>
<doc id="3169150" url="https://pl.wikipedia.org/wiki?curid=3169150" title="Independence (Nowy Jork)">
Independence (Nowy Jork)

Independence – miasto w Stanach Zjednoczonych, w stanie Nowy Jork, w hrabstwie Allegany.

</doc>
<doc id="3169151" url="https://pl.wikipedia.org/wiki?curid=3169151" title="Vlašič">
Vlašič



</doc>
<doc id="3169153" url="https://pl.wikipedia.org/wiki?curid=3169153" title="Independence (Utah)">
Independence (Utah)

Independence – miasto w Stanach Zjednoczonych, w stanie Utah, w hrabstwie Wasatch.

</doc>
<doc id="3169155" url="https://pl.wikipedia.org/wiki?curid=3169155" title="Kościół Świętej Trójcy w Szanghaju">
Kościół Świętej Trójcy w Szanghaju

Kościół Świętej Trójcy () – kościół protestancki znajdujący się w Szanghaju.
Kościół został wzniesiony w latach 60. XIX wieku na potrzeby napływających po wojnach opiumowych do Chin cudzoziemców. Jego neogotycką bryłę zaprojektował słynny brytyjski architekt, sir George Gilbert Scott. Ukończony w 1869 roku, należy do najstarszych budowli w stylu zachodnim w Szanghaju. W roku 1893 roku do budynku kościoła dobudowana została wysoka na 50 metrów wieża zwieńczona iglicą. Świątynia szczyciła się założonymi w 1914 roku organami liczącymi ponad 2500 piszczałek oraz bogatymi witrażami. Ze względu na barwę cegieł, kościół zyskał sobie miano „czerwonej świątyni” ().
Przez ponad 80 lat świątynia służyła jako anglikańska katedra. W 1928 roku przy świątyni otwarta została szkoła dla chłopców. Jej uczniem był James Graham Ballard, który uwiecznił później katedrę na kartach swojej powieści "Imperium Słońca".
Po utworzeniu Chińskiej Republiki Ludowej, w latach 50. XX wieku świątynia została odebrana wspólnocie anglikańskiej i przekazana znajdującemu się pod kontrolą państwa jedynemu oficjalnemu kościołowi protestanckiemu, Patriotycznemu Ruchowi Potrójnej Autonomii. Szkołę parafialną zlikwidowano, a jej budynek przekazano policji. Po rozpoczęciu w 1966 roku rewolucji kulturalnej kościół został zamknięty i sprofanowany, zniszczono ławki i organy oraz wybito witraże. Strącona została także wieńcząca kościelną wieżę iglica. Przez następne lata budynek świątyni służył jako teatr i sala audiencyjna.
W 1989 roku zdewastowany budynek wpisano na listę zabytków, a w 2005 roku zwrócono go wspólnocie protestanckiej. Rok później rozpoczęto kompleksowy proces renowacji kościoła, który ma przywrócić świątyni dawny wygląd.

</doc>
<doc id="3169160" url="https://pl.wikipedia.org/wiki?curid=3169160" title="Rosyjski Związek Ewangelicznych Chrześcijan Baptystów">
Rosyjski Związek Ewangelicznych Chrześcijan Baptystów

Rosyjski Związek Ewangelicznych Chrześcijan Baptystów – związek wyznaniowy jednoczący lokalne kościoły (gminy) ewangelicznych chrześcijan baptystów na terytorium Federacji Rosyjskiej. Powstał w 1992 po rozpadzie ZSRR i likwidacji organizacji zrzeszającej różne kościoły ewangeliczne w ZSRR. Kościół obecnie liczy 71 991 ochrzczonych członków w 1664 zborach.
Doktryna.
Oficjalną doktryną Związku jest Wyznanie Wiary z 1985 roku.
Statystyka.
Obecnie Rosyjski Związek Ewangelicznych Chrześcijan Baptystów jest największą denominacją baptystyczną w Rosji.
Według statystyk opublikowanych podczas Rady Rosyjskiego Związku Ewangelicznych Chrześcijan Baptystów w marcu 2019 roku:

</doc>
<doc id="3169161" url="https://pl.wikipedia.org/wiki?curid=3169161" title="Atelier Amaro">
Atelier Amaro

Atelier Amaro – nieistniejąca obecnie restauracja w Warszawie, której założycielem i szefem kuchni był Wojciech Modest Amaro.
Opis.
Była pierwszą restauracją w Polsce posiadająca gwiazdkę Michelin, uzyskaną wiosną 2013. Utrzymała ją przez kolejne pięć lat.
Restauracja pierwotnie mieściła się przy ul. Agrykola 1. Od 2019 działała w biurowcu Ethos przy placu Trzech Krzyży 10/14. Zakończyła działalność w 2020 w czasie pandemii COVID-19.

</doc>
<doc id="3169164" url="https://pl.wikipedia.org/wiki?curid=3169164" title="Harrison (Georgia)">
Harrison (Georgia)

Harrison – miasto w Stanach Zjednoczonych, w stanie Georgia, w hrabstwie Washington.

</doc>
<doc id="3169167" url="https://pl.wikipedia.org/wiki?curid=3169167" title="Talk That">
Talk That

„Talk That” – singel południowokoreańskiej grupy Secret, wydany 4 grudnia 2012 roku w Korei Południowej. Osiągnął 6 pozycję na liście Gaon Chart. Singel sprzedał się w Korei Południowej w nakładzie egzemplarzy. Teledysk do utworu pojawił się 3 grudnia 2012 r. na oficjalnym kanale YouTube wytwórni.

</doc>
<doc id="3169171" url="https://pl.wikipedia.org/wiki?curid=3169171" title="Harrison (hrabstwo Clare)">
Harrison (hrabstwo Clare)

Harrison – miasto w Stanach Zjednoczonych, w stanie Michigan, na Półwyspie Dolnym, w regionie Środkowym ("Central/Mid-Michigan"), administracyjna siedziba władz hrabstwa Clare. W mieście krzyżuje się droga krajowa US 127 biegnąca środkiem Półwyspu Dolnego ku cieśninie Mackinac oraz droga stanowa M-61 przecinająca Półwysep w kierunku wschód-zachód. We wschodniej części miasta leży jezioro Budd Lake a w na północy park stanowy Wilson State Park.

</doc>
<doc id="3169172" url="https://pl.wikipedia.org/wiki?curid=3169172" title="Smoleńszczyzna">
Smoleńszczyzna



</doc>
<doc id="3169176" url="https://pl.wikipedia.org/wiki?curid=3169176" title="Harrison (Maine)">
Harrison (Maine)

Harrison – miasto w Stanach Zjednoczonych, w stanie Maine, w hrabstwie Cumberland.

</doc>
<doc id="3169177" url="https://pl.wikipedia.org/wiki?curid=3169177" title="Republika Federalna Niemiec na Zimowych Igrzyskach Olimpijskich 1988">
Republika Federalna Niemiec na Zimowych Igrzyskach Olimpijskich 1988

Reprezentacja RFN na Zimowych Igrzyskach Olimpijskich 1988 liczyła 90 zawodników - 71 mężczyzn i 19 kobiet, którzy wystąpili w dziesięciu dyscyplinach sportowych. Reprezentanci tego kraju zdobyli łącznie osiem medali - dwa złote, cztery srebrne i dwa brązowe. 
Najmłodszym zawodnikiem z RFN podczas ZIO 1988 była Claudia Massari (18 lat i 25 dni), a najstarszym - Hans-Joachim Schuhmacher (37 lat i 120 dni).
Wyniki reprezentantów RFN.
Biathlon.
Mężczyźni
Biegi narciarskie.
Mężczyźni
Kobiety
Bobsleje.
Mężczyźni
Hokej na lodzie.
Mężczyźni
Kombinacja norweska.
Mężczyźni
Łyżwiarstwo figurowe.
Kobiety
Mężczyźni
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3169181" url="https://pl.wikipedia.org/wiki?curid=3169181" title="Michał Glykas">
Michał Glykas

Michał Glykas (gr.: Μιχαὴλ Γλυκᾶς, "Michaēl Glykas") – poeta, kronikarz, epistolograf i teolog bizantyński z drugiej połowy XII wieku.
Życie.
Michał Glykas urodził się w 1. połowie XII wieku, najprawdopodobniej na wyspie Korkyrze. Wedle niektórych źródeł ojczyzną Glykasa była Sycylia, dlatego obdarzają go one przydomkiem Sikitides. Glykas otrzymał rozległe wykształcenie. Na dworze cesarza Manuela I Komnena piastował urząd sekretarza cesarskiego (grammatikos). Za udział w jakimś spisku politycznym, został uwięziony i skazany na oślepienie (1158 r.). Otto Kresten twierdzi, że Michał należał do spisku, który doprowadził do upadku Theodora Styppeiotesa. Paul Magdalino wskazuje na fragment z dzieła Nikatesa Choniatesa, który twierdzi iż powodem oślepienia było przywiązanie Michała do "świętych ksiąg". Z faktu, że w więzieniu pracował nad swoimi utworami (napisał w nim między innymi swoje pierwsze wiersze) domniemywa się, że wyroku nie wykonano całkowicie. Większość badaczy zgadza się z poglądem, że można identyfikować Michała Glykasa z Michałem Skiditesa, który został oskarżony o herezje oraz uprawianie magii.
Teolog.
W 1164 roku Glykas przesłał na ręce cesarza Manuela "Zbiór przysłów ludowych" ("Parojmíaj"). Autor odczytał przysłowia alegorycznie, nadając im sens teologiczny. Zbiór został napisany wierszem politycznym i poprzedzony pochwalnym prologiem ku czci cesarza. W epilogu zawarł natomiast poeta prośbę o pomoc materialną spowodowaną trudnymi warunkami życiowymi.
Kronikarz.
Nieco późniejsza od "Zbioru przysłów" jest kronika Glykasa zatytułowana "Księga historii" ("Bíblos chroniké"). Kronika rozpoczynająca się tradycyjnie od „stworzenia świata”, została doprowadzona przez autora do końca panowania Aleksego I Komnena. Dzieło ma cel parenetyczny. Autor napisał je „ku zachęcie i przestrodze” swego syna. Do niego też zwraca się co pewien czas bezpośrednio apostrofą „najdroższy” ("agapete"). "Księga historii" dzieli się na 4 części. Pierwsza obejmuje szeroko pojęte dzieje stworzenia - świata, człowieka, zwierząt, roślin, kamieni. Informacje do niej Glykas czerpie z pism Ojców Kościoła: Justyna Męczennika, Bazylego Wielkiego, Jana Chryzostoma, Teodoreta z Cyru, Maksyma Wyznawcy, Jana z Damaszku, Anastazego Synaity, a także, po raz pierwszy w dziejach kroniki bizantyńskiej, z popularnej lektury "Opowiadanie o przyrodzie" ("Physiológos"). Sięga również do bardzo poczytnego w Bizancjum romansu "Barlaam i Jozafat". W części drugiej opisuje historię Judei i Wschodu na podstawie "Starożytności żydowskich", i "Wojny żydowskiej" Józefa Flawiusza. Część trzecią poświęca dziejom rzymskim do czasów Konstantyna Wielkiego. Część czwartą dziejom rzymskim (bizantyńskim) po Konstantynie. Informacje historyczne Glykas czerpie z kronik Jana Skylitzesa, Jerzego Kedrena, Michała Psellosa, Jana Zonarasa i Konstantyna Manassesa.
Układ "Księgi historii" wyróżnia się znaczną oryginalnością na tle innych kronik bizantyńskich. Glykas pominął podstawowe fakty historyczne na rzecz szeroko rozbudowanych ekskursów o treści teologicznej, przyrodniczej, wojskowej z uwzględnieniem anegdot i różnych ciekawostek. Jego kronika nie posiada dlatego prawie żadnej wartości jako źródło historyczne. Nie przeszkodziło jej to jednak cieszyć się dużą poczytnością wśród niższego kleru i mniej wybrednych czytelników świeckich Zachowało się 40 rękopisów dzieła, z których 5 najstarszych pochodzi z XIII—XVI wieku. Dwa z zachowanych rękopisów, przez nieporozumienie, autorstwo części kroniki, zaczynającej się od Juliusza Cezara, przypisują Teodorowi Metochicie. Błąd ten powielił J. Meursius w swoim wydaniu z 1610 roku. "Księga historii" została po raz pierwszy przetłumaczona na łacinę przez J. Leunclaviusa. Przekład ten ukazał się drukiem w 1572 roku.
Epistolograf i poeta.
Michał Glykas jest autorem ponad 90 listów, w których odpowiada na rzeczywiste, a czasami fikcyjne, listy. Adresatami listów Glykasa są mnisi oraz osoby, blisko związane z dworem cesarskim, jak sewastos Jan Dukas, Andronik Paleolog, sewastokrator Manuel Komnen, Teodora, bratanica Manuela I Komnena. Autorstwo kilku z tych listów jest w kilku rękopisach przypisywane Janowi Zonarasowi. Tematycznie listy Glykasa łączą się z "Księgą historii", poruszają problemy dogmatyczne, egzegetyczne, moralne, liturgiczne. Autor sięga często po alegorie przyrodnicze i przysłowia ludowe.
W trakcie pobytu w więzieniu powstały "Wiersze" ("Stichoj") Glykasa, utwór poetycki liczący sobie 581 wersów politycznych. Poeta zaadresował go do cesarza Manuela Komnena. W adresie żali się na swą niedolę: został wtrącony na dno nieszczęścia wskutek fałszywego oskarżenia ze strony złego sąsiada. Błaga więc cesarza o przywrócenie mu wolności, aby nie było tak, że: "..żona popa zrobiła fałszywy krok, ukarano popa".
"Wiersze", powstały w 1158 lub 1159 roku i są najstarszym zabytkiem bizantyńskiej literatury ludowej. Glykas odważył się posłać cesarzowi utwór napisany w potocznym języku ludowym, mimo że posługiwanie się demotykiem w tym czasie było uważane za prostactwo i brak kultury. Musiał wiedzieć, jako sekretarz cesarski, że Manuela bawił żywy i jędrny język stołecznych ulic i placów. W ślady Glykasa poszedł wkrótce Teodor Prodrom, a po trzech wiekach do tradycji Glykasa nawiązał Sachlikis z Krety.

</doc>
<doc id="3169183" url="https://pl.wikipedia.org/wiki?curid=3169183" title="Grandview (Waszyngton)">
Grandview (Waszyngton)

Grandview – miasto w Stanach Zjednoczonych, w stanie Waszyngton, w hrabstwie Yakima.

</doc>
<doc id="3169203" url="https://pl.wikipedia.org/wiki?curid=3169203" title="Myriam Fares">
Myriam Fares

Myriam Fares (arab. ميريام فارس, "mīryam fāris", ur. 3 maja 1983 w Kfar Shlel) – libańska wokalistka popowa oraz aktorka. Jest jedną z najbardziej znanych wokalistów w świecie arabskim. Tak jak Nancy Ajram, Elissa Khoury i Haifa Wehbe śpiewa tradycyjną muzykę arabską z elementami współczesnego popu, którą DJ remixują. Jest pierwszą arabską artystką, która łączy się z fanami za pośrednictwem aplikacji mobilnych. W 2009 roku znalazła się na liście trzydziestki niesamowitych kobiet w świecie arabskim opublikowanej w magazynie "Arabian Woman". Na liście tej znalazły się również Nancy Ajram oraz Haifa Wehbe.
Życiorys.
Fares Myriam urodziła się w Kfar Shlel – małej wiosce w południowym Libanie, na wschód od Sydonu. W wieku pięciu lat uczęszczała na lekcje baletu klasycznego. Jej marzenie o zostaniu profesjonalną tancerką zaczęło się rozwijać w wieku dziewięciu lat, gdy dostała się do programu telewizyjnego "Al Mawaheb Al Saghira" emitowanego na antenie Télé Liban, w którym zdobyła pierwszą nagrodę w tańcu orientalnym. Później rozpoczęła naukę w Państwowym Konserwatorium Muzycznym, gdzie studiowała muzykologię przez cztery lata. 21 października 2003 wydała swój debiutancki album Myriam.
W 2008 roku pojawiła się w reklamach: szamponu do włosów Sunsilk oraz soczewek kontaktowych FreshLook . W 2009 roku zagrała swoją pierwszą rolę w filmie muzycznym Silina jako Faris.

</doc>
<doc id="3169205" url="https://pl.wikipedia.org/wiki?curid=3169205" title="Misha Defonseca">
Misha Defonseca

Misha Defonseca, właściwie Monique de Wael lub Monica Ernestine Josephine de Wael (ur. 12 maja 1937 w Etterbeek) – belgijska pisarka, oszustka, autorka bestsellerowej sfałszowanej książki "Misha: A Mémoire of the Holocaust Years" (j. pol. "Przeżyć z wilkami").
Życie i twórczość.
W 1997 r. zyskała uznanie za sprawą wydanej jako pamiętnik książki "Misha: A Mémoire of the Holocaust Years" opisującej jej rzekome losy wojenne w czasie holocaustu, gdy jako mała dziewczynka po aresztowaniu rodziców przemierzyła w ich poszukiwaniu okupowaną przez nazistów Belgię i Niemcy docierając aż do Polski, i żyjąc jednocześnie w tym czasie między wilkami. Niemiecki dziennikarz Henryk Broder już w 1996 r. wyraził wątpliwości co do prawdziwości tej historii.
Książka doczekała się tłumaczenia na 18 języków, w tym język polski, a we Francji na jej podstawie powstał film "Survivre avec les Loups". O prawa autorskie do książki procesowała się z amerykańskim wydawnictwem Mt Ivy, które wyrokiem sądu musiało wypłacić jej 22,5 mln dolarów rekompensaty.
W 2008 r. wyszło na jaw, że opisana przez Mishę Defonsekę historia jest fikcją, a ona sama nie jest Żydówką i naprawdę nazywa się Monique de Wael. W czasie wojny po aresztowaniu rodziców i umieszczeniu ich w obozie koncentracyjnym wychowywana była przez dziadka i wuja, i uczęszczała do szkoły w Brukseli. Po ponownym procesie sądowym, sąd nakazał Mishy Defonsece zwrot 22,5 mln dolarów wydawnictwu Mt Ivy.

</doc>
<doc id="3169207" url="https://pl.wikipedia.org/wiki?curid=3169207" title="Niemiecka Republika Demokratyczna na Zimowych Igrzyskach Olimpijskich 1988">
Niemiecka Republika Demokratyczna na Zimowych Igrzyskach Olimpijskich 1988

Reprezentacja NRD na Zimowych Igrzyskach Olimpijskich 1988 liczyła 53 zawodników - 36 mężczyzn i 17 kobiet, którzy wystąpili w ośmiu dyscyplinach sportowych. Reprezentanci tego kraju zdobyli łącznie dwadzieścia pięć medali - dziewięć złotych, dziesięć srebrnych i sześć brązowych. Reprezentacja NRD zajęła drugie miejsce w klasyfikacji medalowej.
Najmłodszym zawodnikiem z NRD podczas ZIO 1988 była Peggy Schwarz (16 lat i 164 dni), a najstarszym - Bernhard Lehmann (39 lat i 101 dni).
Wyniki reprezentantów NRD.
Biathlon.
Mężczyźni
Biegi narciarskie.
Mężczyźni
Kobiety
Bobsleje.
Mężczyźni
Kombinacja norweska.
Mężczyźni
Łyżwiarstwo figurowe.
Kobiety
Mężczyźni
Pary
Łyżwiarstwo szybkie.
Mężczyźni
Kobiety
Saneczkarstwo.
Mężczyźni
Kobiety
Skoki narciarskie.
Mężczyźni

</doc>
<doc id="3169208" url="https://pl.wikipedia.org/wiki?curid=3169208" title="IPE">
IPE

Ipe lub IPE może oznaczać:

</doc>
<doc id="3169218" url="https://pl.wikipedia.org/wiki?curid=3169218" title="Steve Gibb">
Steve Gibb

Stephen Thadius Crompton Gibb (ur. 1 grudnia 1973 w Londynie) – brytyjski muzyk, kompozytor i wokalista, instrumentalista. Syn Barry'ego Gibba wokalisty zespołu Bee Gees. Steve Gibb znany jest przede wszystkim z występów w zespole Crowbar, którego był członkiem w latach 2004-2009. W grupie grał na gitarze oraz pełnił funkcję wokalisty wspierającego. Wcześniej był gitarzystą i wokalistą w krótkotrwałym rockowym projekcie 58, z udziałem m.in. basisty Mötley Crüe - Nikki'ego Sixx'a. Z kolei w latach 2000-2001 był basistą w zespole Zakka Wylde'a - Black Label Society. W latach 90. grał także w zespołach The Underbellys i SkilletHead.
Żonaty, ma dwoje dzieci. Mieszka wraz z rodziną w Miami Beach w stanie Floryda w Stanach Zjednoczonych.

</doc>
<doc id="3169221" url="https://pl.wikipedia.org/wiki?curid=3169221" title="Lee Hyeon-Sook">
Lee Hyeon-Sook



</doc>
<doc id="3169226" url="https://pl.wikipedia.org/wiki?curid=3169226" title="Ahmadabad-e Mostoufi">
Ahmadabad-e Mostoufi

Ahmadabad-e Mostoufi (perski: احمدابادمستوفي) – duża miejscowość w północnym Iranie, w ostanie Teheran. W 2006 roku miejscowość liczyła 11 259 mieszkańców w 2 781 rodzinach.

</doc>
<doc id="3169227" url="https://pl.wikipedia.org/wiki?curid=3169227" title="Jean-Baptiste Singelée">
Jean-Baptiste Singelée

Jean-Baptiste Singelée (ur. 25 września 1812 w Brukseli, zm. 29 września 1875 w Ostendzie) – belgijski kompozytor muzyki poważnej, przedstawiciel romantyzmu.
Jean-Baptiste Singelée urodził się w Brukseli, gdzie również studiował. Był solistą skrzypcowym w teatrze La Monnaie oraz dyrektorem Gandawskiej orkiestry. Singelée był jednym z pierwszych kompozytorów, który wziął niedawno wynaleziony saksofon, jako realny instrument muzyki poważnej. Świadczy o tym skomponowanie przez niego około 30 Solos de Concours na saksofon, dla uczniów Konserwatorium Paryskiego.
Przez długi czas przyjaźnił się z wynalazcą saksofonu, Adolphe’m Saxem (poznali się w królewskiej szkole muzycznej). Zachęcał Saxa do rozwijania rodziny saksofonów o nowe instrumenty. Niedługo później, czyli w 1857 roku skomponował Premier Quatuor, Op. 53 na kwartet saksofonowy. Oprócz jego prac na saksofon, Singelée przypisuje się 12 koncertów oraz wiele utworów solowych na skrzypce i inne instrumenty.
Wybrane prace.
Do jego kompozycji należą :

</doc>
<doc id="3169230" url="https://pl.wikipedia.org/wiki?curid=3169230" title="Jan Bezucha">
Jan Bezucha

Jan Emilian Bezucha (ur. 9 marca 1908 w Sanoku, zm. 26 lipca 1992 tamże) – prawnik, adwokat, urzędnik, pracownik przemysłu naftowego, podporucznik rezerwy artylerii Wojska Polskiego, więzień niemieckich obozów koncentracyjnych, radny Miejskiej Rady Narodowej w Sanoku, działacz społeczny i kombatancki.
Życiorys.
Urodził się 9 marca 1908 w Sanoku. Był synem Augusta (1871–1945, w sierpniu 1907 przeniesiony z Jabłonowa do Sanoka, sędzia, adwokat i radny miejski) i Amalii z domu Obmińskiej (1879–1951). Jan był jednym z dziesięciorga dzieci Bezuchów: Jan, Tadeusz (1909–1924), Zygmunt (1912–1940), August Wacław (ur. 1916), Maria (ur. 1900, od 1928 zamężna z radcą NIK, Julianem Sołtykiem), Zofia Barbara (ur. 1902, od 1924 zamężna z mjr. Andrzejem Bogaczem, matka Kazimierza), Jadwiga (1904–1935, od 1927 zamężna z inż. roln. Tadeuszem Stanisławem Kościuszką, nauczycielka), Stanisława (ur. 1905, od 1929 zamężna z Janem Łuczkiewiczem, urzędnikiem bankowym), Stefania (ur. 1906, po mężu Drabczyńska), Anna (1918–1996, po mężu Kaczor). Wspólnie z bratem Zygmuntem (1912–1940) uprawiali tenis. Rodzina zamieszkiwała przy ówczesnej ulicy Antoniego Małeckiego pod numerem 89 względnie 4 (obecnie ulica Generała Władysława Sikorskiego).
Jan Bezucha ukończył szkołę powszechną w Sanoku, następnie kształcił się w Gimnazjum Męskim w Sanoku (w roku szkolnym 1921/1922 otrzymywał stypendium Samuela Głowińskiego, w roku szkolnym 1925/1927 w klasie VII uznany za nieuzdolnionego), następnie w Gimnazjum im. Juliusza Słowackiego w Przemyślu, gdzie zdał egzamin dojrzałości w 1929. Od marca 1930 pracował jako praktykant w Urzędzie Skarbowym w Sanoku, następnie od sierpnia 1930 do czerwca 1931 odbył służbę wojskową w Wołyńskiej Szkole Podchorążych Rezerwy Artylerii we Włodzimierzu Wołyńskim w ramach trzeciego dywizjonu szkolnego (2 pułk artylerii polowej) uzyskując stopień kaprala podchorążego. W latach 1933 i 1934 odbywał ćwiczenia wojskowe, po których został awansowany do stopnia podporucznika i przydzielony do 22 pułku artylerii lekkiej.
Rozpoczął studia prawnicze na Wydziale Prawa Uniwersytetu Jana Kazimierza we Lwowie, a po roku kontynuował je na Wydziale Prawa Uniwersytetu Jagiellońskiego w Krakowie i ukończył je w 1937. W okresie studiów równolegle pracował w Urzędzie Skarbowym w Sanoku i Krośnie, a po ich zakończeniu był zatrudniony w Urzędzie Akcyz i Monopolów w Sanoku, następnie od 15 lipca 1938 do 27 sierpnia 1939 w Banku Gospodarstwa Krajowego w Warszawie (działającym w budynku przy Alejach Jerozolimskich).
Po wybuchu II wojny światowej został zmobilizowany do macierzystego 22 pułku artylerii lekkiej i jako adiutant dowódcy II dywizjonu brał udział w kampanii wrześniowej w walkach w okolicach Olkusza i Sandomierza. Po klęsce wojny obronnej w okresie okupacji niemieckiej zamieszkał w Krakowie, gdzie od lutego do czerwca 1941 był zatrudniony na stanowisku referenta i praktykanta w przedsiębiorstwie „Mitropa”. Od października 1940 działał w podziemnej organizacji Związek Zbrojny Obrońców Ojczyzny w Krakowie funkcjonując pod pseudonimem „August Kruk”. Zajmował się m.in. obserwacją niemieckich transportów kolejowych. 26 sierpnia 1941 został aresztowany przez Gestapo. Był katowany w więzieniu Montelupich, po czym 10 stycznia 1942 został osadzony w niemieckim obozie koncentracyjnym Auschwitz-Birkenau (numer obozowy 25452). W obozie przebywał z nim jego przyjaciel Mieczysław Ansion, zabity w komorze gazowej. W Auschwitz przebywał do 20 października 1944
27 października 1944 Bezucha został przeniesiony do obozu Leitmeritz w Litomierzycach, filii obozu Flossenbürg (numer obozowy 37393), skąd zbiegł u schyłku wojny w maju 1945. Następnie udał się do czeskiej Pragi, gdzie został dowódcą liczącego 30 ludzi plutonu ochotniczego czeskiej Gwardii Rewolucyjnej podczas majowego powstania praskiego. Pod koniec czerwca 1945 powrócił do Sanoka.
Związał się zawodowo z przemysłem naftowym: od 21 października 1945 był kierownikiem oddziału prawnego w Zjednoczeniu Przemysłu Naftowego i Gazu Ziemnego Sektor Kopalń Sanok, od 1948 do 1949 kierownikiem administracyjno-finansowym Biura Rejonowego Dyrekcji Kopalnictwa Naftowego Krosno z siedzibą w Sanoku, od 1949 do 1956 wicedyrektorem finansowo-administracyjnym w Sanockim Kopalnictwie Naftowym, od 1956 do 1964 kierownikiem Działu Inwestycyjnego Przedsiębiorstwa Państwowego Sanockie Kopalnictwo Naftowe, od 1964 przez ok. 20 lat radcą prawnym Przedsiębiorstwa Kopalnictwa Gazu Ziemnego – Zakład Eksploatacji Sanok. Działał w Związku Zawodowym Pracowników Przemysłu Naftowego.
Działał społecznie, przed wojną od 1931 do 1935 należał do Akademickiego Koła Ziemi Sanockiej w Krakowie, a także Towarzystwa Szkoły Ludowej. Był członkiem sanockiego koła Polskiego Towarzystwa Tatrzańskiego. W 1946 był w grupie reaktywujących Koła „Bieszczady” Polskiego Towarzystwa Łowieckiego w Sanoku, został honorowym członkiem zarządu Koła Łowieckiego „Bieszczady”. Po 1945 zaangażował się m.in. w działalność kombatancką, od 1947 należał do Towarzystwa Przyjaciół Żołnierza (późniejsza Liga Przyjaciół Żołnierza), w ramach którego w 1951 stanął na czele Rady Społecznej Powiatowego Domu Kultury, która zmierzała do odbudowy Domu Żołnierza Polskiego i stworzenia w nim miejskiego centrum kultury (w 1955 powstał Powiatowy Dom Kultury, później przekształcony w Sanocki Dom Kultury). W 1945 sanockiego oddziału Związku byłych Więźniów Ideowo-Politycznych z czasów wojny z lat 1939-1945 (wraz z nim Arnold Andrunik, Mieczysław Urbański, Bronisław Wajda). Po przemianowano organizacji w lutym 1947 został wybrany członkiem zarządu koła w Sanoku Polskiego Związku Byłych Więźniów Politycznych Hitlerowskich Więzień i Obozów Koncentracyjnych, 16 marca 1948 wybrany wiceprezesem. Z ramienia sanockiego PZbWP był delegatem na kongres połączeniowy w dniach 1-2 września 1949, po którym został członkiem oddziału powiatowego Związku Bojowników o Wolność i Demokrację. Od października 1949 był organizatorem Sanockiego Oddziału ZBoWiD (późniejsze Koło Miejsko-Gminne ZBoWiD). Jesienią 1950 został wybrany wiceprzewodniczącym oddziału powiatowego ZBoWiD w Sanoku, ponownie jesienią 1952, 20 października 1956 członkiem zarządu, 20 marca 1957 zastępcą przewodniczącego i delegatem na II kongres organizacji, 20 października 1957 został wybrany członkiem zarządu, 12 marca 1961 wybrany zastępcą przewodniczącego, ponownie 17 marca 1963, w 1965 objął po Franciszku Sołtysie funkcję prezesa oddziału (w toku zmian w nomenklaturze z 1964 oddział powiatowy został zastąpiony oddziałem), 6 lutego 1966 wybrany prezesem zarządu oddziału, a za stanowiska ustąpił w marcu 1968. W latach 70. był prelegentem ZBoWiD. W kwietniu 1965 został wybrany członkiem prezydium Obywatelskiej Powiatowej Komisji Ochrony Pomników Walki i Męczeństwa. Jako przewodniczący zarządu oddziału powiatowego ZBOWiD 12 stycznia 1968 przemawiał na wiecu zorganizowanym w Powiatowym Domu Kultury, w którym mieszkańcy Sanoka protestowali przeciw odradzaniu się faszyzmu w NRF, w tym działalności partii NPD. W 1982 był członkiem komisji historycznej koła ZBoWiD w Sanoku.
Należał do Związku Prawników Polskich. W listopadzie 1956 został wybrany przewodniczącym obwodowej komisji wyborczej nr 1 w Sanoku. Był radnym Miejskiej Rady Narodowej w Sanoku (m.in. wybrany w 1958, w 1965). W tym czasie był inicjatorem realizacji inwestycji miejskich (m.in. wszedł w skład Społecznego Komitetu Odbudowy pomnika Tadeusza Kościuszki w Sanoku (ideę zrealizowano w 1962)). W 1958 został zastępcą przewodniczącego Komisji Mandatowej przy MRN w Sanoku. Na początku 1968 wystąpił z wnioskiem o przywrócenie narzuconej zmianie nazwy placu św. Jana w Sanoku (wówczas istniał Plac im. Hanki Sawickiej, przemianowania dokonano w latach 50; w tym czasie istniała także ulica Hanki Sawickiej), był jednym z radnych-inicjatorów przywrócenia pierwotnej nazwy (wraz z nim podczas sesji rady głosowali za zmianą nazwy Stefan Stefański i Mieczysław Przystasz), jednak po interwencji sekretarza Komitetu Powiatowego PZPR miesiąc później, 28 lutego 1968 uchwałę rady wycofano jako „nieprzemyślaną” (zaprotestowała wówczas także Jadwiga Zaleska). W wyniku reperkusji władz Jan Bezucha został zdegradowany na niższe stanowisko. W marcu 1968 ustąpił ze stanowiska prezesa zarządu oddziału ZBoWiDu oraz z innych funkcji społecznych. Był członkiem Miejskiego Komitetu Frontu Jedności Narodu. Był bezpartyjny.
W publikacji "Księga pamiątkowa (obchodów 100-lecia Gimnazjum oraz I Liceum Ogólnokształcącego w Sanoku)" z 1980 znalazł się jego artykuł pt. "Pamięci prof. dr Włodzimierza Musiała", stanowiący biogram szkolnego kolegi, późniejszego lekarza profesora.
28 sierpnia 1946 jego żoną została Janina Domańska (1917-2008), córka lekarza Stanisława, z którą miał córki Małgorzatę (ur. 1948) i Zofię (ur. 1950). Po wybuchu II wojny światowej brat Zygmunt był ofiarą zbrodni katyńskiej, August zaginął na obszarze ZSRR, a siostry Zofia i Stanisława zostały zesłane na Syberię.
Jan Bezucha zmarł 26 lipca 1992 w Sanoku. Został pochowany w grobowcu rodziny Domańskich, Bezuchów i Kaczorowskich na cmentarzu przy ul. Rymanowskiej w Sanoku. Wraz z nim została pochowana jego żona Janina. Nieopodal na tym cmentarzu w rodzinnym grobowcu zostali pochowani jego rodzice, brat Tadeusz i siostra Anna.

</doc>
<doc id="3169245" url="https://pl.wikipedia.org/wiki?curid=3169245" title="Mistrzostwa Polski w Skokach Narciarskich 1938">
Mistrzostwa Polski w Skokach Narciarskich 1938

19. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 6 lutego 1938 roku na Wielkiej Krokwi w Zakopanem.
W konkursie o mistrzostwo Polski zwyciężył Andrzej Marusarz, srebrny medal zdobył Marian Zając, a brązowy – Stanisław Czarniak.
Wyniki konkursu.
W konkursie wzięło udział 28 zawodników. W nawiasach podano miejsce zajęte w zawodach z uwzględnieniem zagranicznych zawodników.
Szóste miejsce w międzynarodowym konkursie zajął reprezentant III Rzeszy Kurt Röder.

</doc>
<doc id="3169249" url="https://pl.wikipedia.org/wiki?curid=3169249" title="Chad Szeliga">
Chad Szeliga

Chad Szeliga (ur. 23 grudnia 1976 w Elyria w stanie Ohio) – amerykański perkusista. Chad Szeliga znany jest przede wszystkim z występów w zespole Breaking Benjamin, którego był członkiem w latach 2005–2013. W latach 2011–2012 i 2013–2014 występował w formacji Black Label Society. Muzyk współpracował ponadto z takimi zespołami i wykonawcami jak: Switched, Leo, Adrenaline Mob, Forever Oeuvre, APG, OurAfter, Crystal Bowersox oraz Hourcast.
Szeliga jest endorserem instrumentów i sprzętu muzycznego firm DW, Remo, Zildjian, Vic Firth oraz Vestal. Muzyk jest ponadto sponsorowany przez producenta napoju energetycznego Liquid Lightning.

</doc>
<doc id="3169251" url="https://pl.wikipedia.org/wiki?curid=3169251" title="Mistrzostwa Polski w Skokach Narciarskich 1937">
Mistrzostwa Polski w Skokach Narciarskich 1937

18. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 31 stycznia 1937 roku na skoczni Łabajów w Wiśle.
W konkursie o mistrzostwo Polski zwyciężył Stanisław Marusarz, srebrny medal zdobył Bronisław Czech, a brązowy - Piotr Kolesar.
Wyniki konkursu.
W konkursie wzięło udział 41 zawodników.

</doc>
<doc id="3169254" url="https://pl.wikipedia.org/wiki?curid=3169254" title="Christopher Hansteen">
Christopher Hansteen

Christopher Hansteen (ur. 26 września 1784 w Christianii, zm. 11 kwietnia 1873 tamże) – norweski astronom i fizyk, znany z badań nad ziemskim magnetyzmem.
Życiorys.
Astronom wykonywał pomiary natężenia pola geomagnetycznego w Londynie, Paryżu, Finlandii i na Syberii w latach 1828–1930. W 1826 opublikował pierwszą mapę natężenia magnetycznego. Jego teorie dotyczące geomagnetyzmu cieszyły się znacznie mniejszym powodzeniem niż eksperymenty i zostały zakwestionowane przez Carla Friedricha Gaussa

</doc>
<doc id="3169259" url="https://pl.wikipedia.org/wiki?curid=3169259" title="Zjednoczony Kościół Zambii">
Zjednoczony Kościół Zambii

Zjednoczony Kościół Zambii (ang. "United Church of Zambia") – protestancki kościół unijny w Zambii. Powstał w 1965 roku w wyniku połączenia czterech tradycyjnych misji protestanckich i obecnie liczy ok. 2 miliony członków i 3 miliony wiernych, co czyni go największym kościołem protestanckim w kraju.
W skład unii wchodziły kolejno: "Paris Evangelical Missionary Society" (PEMS) pod kierownictwem Francios Coillard francuskiego misjonarza kalwińskiego, który przybył do Zambii w sierpniu 1884 roku. "London Missionary Society" (LMS) pod kierownictwem Stevensona, który założył pierwszą stację misyjną w Niamukolo w 1885 roku. Po LMS dołączyli metodyści z "Primitive Methodists" (1885) i "Wesleyan Methodists" (1885). Czwartą misją która dołączyła do unii był Kościół Szkocji (prezbiterianie) z północno-wschodniej Zambii (1885). Misja ta odegrała bardzo ważną rolę w ewangelizacji Malawi i niektórych innych częściach Zambii.
Kościół jest członkiem "All Africa Conference of Churches", "Rady Kościołów w Zambii", "Światowej Rady Metodystów" i "Światowej Wspólnoty Kościołów Reformowanych".

</doc>
<doc id="3169261" url="https://pl.wikipedia.org/wiki?curid=3169261" title="Al-Ittihad Dżudda">
Al-Ittihad Dżudda



</doc>
<doc id="3169264" url="https://pl.wikipedia.org/wiki?curid=3169264" title="Strażnica WOP Zakęcin">
Strażnica WOP Zakęcin



</doc>
<doc id="3169268" url="https://pl.wikipedia.org/wiki?curid=3169268" title="GGT">
GGT



</doc>
<doc id="3169270" url="https://pl.wikipedia.org/wiki?curid=3169270" title="Gamma-glutamylotransferaza">
Gamma-glutamylotransferaza



</doc>
<doc id="3169271" url="https://pl.wikipedia.org/wiki?curid=3169271" title="Γ-glutamylotransferaza">
Γ-glutamylotransferaza



</doc>
<doc id="3169273" url="https://pl.wikipedia.org/wiki?curid=3169273" title="Mistrzostwa Polski w Skokach Narciarskich 1936">
Mistrzostwa Polski w Skokach Narciarskich 1936

17. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 8 marca 1936 roku na skoczni na Hali Kondratowej w Zakopanem.
W konkursie o mistrzostwo Polski zwyciężył Stanisław Marusarz, srebrny medal zdobył Bronisław Czech, a brązowy - Stanisław Giewont.
Wyniki konkursu.
W konkursie wzięło udział 23 zawodników.

</doc>
<doc id="3169281" url="https://pl.wikipedia.org/wiki?curid=3169281" title="Mistrzostwa Europy U-18 w Rugby Union Mężczyzn 2008">
Mistrzostwa Europy U-18 w Rugby Union Mężczyzn 2008

Mistrzostwa Europy U-18 w Rugby Union Mężczyzn 2008 – dziewiąte mistrzostwa Europy U-18 w rugby union mężczyzn, oficjalne międzynarodowe zawody rugby union o zasięgu kontynentalnym organizowane przez FIRA–AER mające na celu wyłonienie najlepszej w Europie męskiej reprezentacji narodowej złożonej z zawodników do lat osiemnastu. Zostały rozegrane w formie czterech turniejów w czterech hierarchicznie ułożonych dywizjach w okresie od 15 do 22 marca 2008 roku. W walce o tytuł mistrzowski wzięło udział osiem zespołów, pozostałe drużyny, które przystąpiły do rozgrywek, wystąpiły zaś w niższych dywizjach.
Informacje ogólne.
Dwadzieścia cztery uczestniczące reprezentacje zostały podzielone na cztery – trzy ośmiozespołowe i najniższą sześciozespołową – hierarchicznie ułożone dywizje i rozstawione w nich według wyników osiągniętych w poprzednich mistrzostwach. Mecze zostały rozegrane systemem pucharowym, a w najniższej poprzedzone jeszcze systemem kołowym, w ciągu siedmiu meczowych dni pomiędzy 15 a 22 marca 2008 roku na jedenastu stadionach we włoskim regionie Wenecja Euganejska.
Tytuł mistrzowski obronili Francuzi, w niższych dywizjach zwyciężyły odpowiednio Belgia, Szwajcaria i Serbia.
Pomiędzy dywizjami istnieje system awansów i spadków – najsłabszy zespół dywizji A, B i C został zastąpiony odpowiednio przez zwycięzcę dywizji B, C i D.

</doc>
<doc id="3169285" url="https://pl.wikipedia.org/wiki?curid=3169285" title="Mancipium Mariae">
Mancipium Mariae

Mancipium Mariae (niewolnik Maryi) – katolicka forma pobożności.
Charakterystyka.
Jej zasady, nawiązujące do dawniejszych tradycji, zostały sformułowane z inspiracji jezuity Kaspra Drużbickiego w dziełach:
"Mancipium" w starożytnym Rzymie oznaczało stosunek zależności jednej osoby od drugiej, zaistniały na skutek tzw. mancypacji (odwrotną instytucją była emancypacja), a także samą osobę uzależnioną w ten sposób.
Nabożeństwo to polegało na akcie oddania się w niewolę Matce Bożej, poddaniu się jej woli. Każdy niewolnik Maryi miał także obowiązek odmawiać rano i wieczorem litanię, a w soboty odprawiać nabożeństwo. Na znak oddania się Niepokalanej noszono łańcuszek w kształcie okowów z napisem "ego mancipium Mariae".
Ten rodzaj pobożności zyskał dużą popularność w epoce baroku (praktykował je prawdopodobnie m.in. Wespazjan Kochowski) i wywarł znaczny wpływ na rozwój kultu maryjnego w Kościele.

</doc>
<doc id="3169288" url="https://pl.wikipedia.org/wiki?curid=3169288" title="Lista uczestników Giro d’Italia 2014">
Lista uczestników Giro d’Italia 2014

Lista uczestników Giro d'Italia 2014
W wyścigu bierze udział 18 drużyn UCI World Tour oraz 4 zaproszone drużyny UCI Professional Continental. Zawodnicy noszą numery od 1 do 219. W każdej drużynie jest 9 zawodników, więc pierwsza drużyna otrzymała numery od 1 do 9, druga od 11 do 19, trzecia od 21 do 29, itd. Wyjątkiem jest drużyna Lampre-Merida, która nosi numery od 100 do 107 oraz 109. Dzieje się tak, ponieważ organizatorzy postanowili już nigdy nie używać numeru 108, z którym podczas Giro d'Italia 2011 jechał, tragicznie wtedy zmarły, Wouter Weylandt.

</doc>
<doc id="3169290" url="https://pl.wikipedia.org/wiki?curid=3169290" title="Strażnica WOP Ognica">
Strażnica WOP Ognica



</doc>
<doc id="3169293" url="https://pl.wikipedia.org/wiki?curid=3169293" title="Lista meczów reprezentacji Polski w futsalu mężczyzn">
Lista meczów reprezentacji Polski w futsalu mężczyzn

Lista meczów reprezentacji Polski w futsalu mężczyzn – wykaz oficjalnych spotkań międzypaństwowych, rozegranych przez seniorską reprezentację Polski w futsalu.

</doc>
<doc id="3169296" url="https://pl.wikipedia.org/wiki?curid=3169296" title="Wiktor Schramm">
Wiktor Schramm

Wiktor Franciszek Schramm (ur. 27 czerwca 1885 w Olchowej, zm. 16 stycznia 1958 w Poznaniu) – rolnik ekonomista, historyk gospodarki, profesor Uniwersytetu Poznańskiego i Wyższej Szkoły Rolniczej w Poznaniu, major intendent dyplomowany Wojska Polskiego.
Życiorys.
Wiktor Schramm urodził się w Olchowej (ówczesny powiat liski) w majątku rodziców Juliana, chemika, profesora Uniwersytetu Jagiellońskiego oraz Józefy z Buglów (). Jego siostrą była malarka Helena Schrammówna. W latach 1904–1911 kształcił się w gimnazjum klasycznym św. Anny w Krakowie. Na Uniwersytecie Jagiellońskim studiował rolnictwo, nauki historyczne, ekonomiczne, filozofię oraz socjologię uzyskując w 1907 roku dyplom inżyniera rolnictwa. W późniejszym okresie administrował majątkiem ordynacji przeworskiej i pisząc artykuły do gazet rolniczych. W Czernichowie od 1913 do 1918 roku pracował jako wykładowca. Od października 1915 roku do końca stycznia 1917 roku, w stopniu podporucznika, był komendantem Urzędu Prowiantowego Legionów Polskich. Służył w sztabie II Brygady. Rozporządzeniem Ministerstwa Obrony Krajowej z 17 stycznia 1917 roku został urlopowany w celu objęcia obowiązków w czernichowskiej szkole rolniczej.
Na podstawie pracy "Powiat liski, kolonizacja i stosunki gospodarcze do początku XVII wieku" w 1917 roku uzyskał doktorat. Po odzyskaniu przez Polskę niepodległości został przyjęty do Wojska Polskiego. Służył jako kierownik sekcji żywnościowej w Ministerstwie Spraw Wojskowych, a we wrześniu 1919 roku opuścił wojsko w stopniu majora. Zweryfikowany 9 listopada 1920 w tym stopniu ze starszeństwem z dniem 1 czerwca 1919 roku w korpusie oficerów intendentów.
W strukturze Uniwersytetu Poznańskiego został powołany na Katedrę Ekonomii Rolniczej na Wydział Rolniczo–Leśny i uruchamiając oraz wyposażając Zakład Ekonomii Rolniczej. Pracował również w Bydgoszczy, gdzie był wykładowcą na Akademii Rolniczej w latach 1919–1920. Rok później habilitował się w Poznaniu, a tytuł profesora nadzwyczajnego otrzymał w 1922 roku oraz w 1929 roku zwyczajnego. Na Wydziale Rolniczo-Leśnym w latach 1923–1924 pełnił funkcje dziekana oraz prodziekana w latach 1924–1925 i jako delegat kandydował do Senatu uczelni. Założył i redagował „Roczniki Nauk Rolniczych i Leśnych” od 1923 do 1948 roku. W Paryżu powołano Mieszany Trybunał Polsko-Niemiecki w której Schramm od 1925 roku był rzeczoznawcą polskim w Międzynarodowej Komisji Ekspertów. 
W okresie II Rzeczypospolitej wybudował w Olchowej polską szkołę i kaplicę. W rodzinnej wsi przebywał podczas okupacji. Następnie na początku 1945 roku powrócił do Poznania i na UP zaczął odbudowywać Zakład Ekonomii Rolniczej, będąc prorektorem w latach 1946–1947. Od 1950 roku będąc emerytem pracował w Instytucie Przemysłu Włókien Łykowych i powrócił do WSR w roku 1957 na swoją Katedrę.
Zmarł 16 stycznia 1958 roku w Poznaniu i pochowany został na Cmentarzu parafialnym św. Jana Vianneya (kwatera św. Barbary-26-5).
Od 1919 roku jego żoną była Natalia z Kurnatowskich z którą miał trzech synów: Ryszarda Wiktora (1920–2007), biochemika, profesora UAM, taternika), Jerzego Tadeusza (ur. 1921) i Janusza Henryka (ur. 1924). Jego wnuk prof. Tomasz Schramm jest historykiem.
Jego zasób naukowy posiada ok. 160 pozycji w których znajdują się: teoria ekonomii rolniczej, ekonomii rolniczej opisowej, badań cen gospodarstw i ich części składowych oraz rachunkowości rolniczej, organizacja i metodyka nauczania uniwersyteckiego, historia gospodarki, nauk przyrodniczych i etnografii. Był autorem pracy pt. "Zsuwiska stoków górskich w Beskidzie. Wielkie zsuwisko w lesie Duszatyn Ziemi Sanockiej" z 1925.

</doc>
<doc id="3169297" url="https://pl.wikipedia.org/wiki?curid=3169297" title="Mistrzostwa Polski w Skokach Narciarskich 1935">
Mistrzostwa Polski w Skokach Narciarskich 1935

16. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 24 lutego 1935 roku na Wielkiej Krokwi w Zakopanem.
W konkursie o mistrzostwo Polski zwyciężył Stanisław Marusarz, srebrny medal zdobył Andrzej Marusarz, a brązowy - Marian Woyna Orlewicz.
Wyniki konkursu.
W konkursie wzięło udział 37 zawodników. W nawiasach podano miejsce zajęte w zawodach z uwzględnieniem zagranicznych zawodników.
Międzynarodowy konkurs wygrał Reidar Andersen z Norwegii, trzeci był jego rodak Thorstein Gundersen, a piąty - Szwed Bengt Carlqvist.

</doc>
<doc id="3169298" url="https://pl.wikipedia.org/wiki?curid=3169298" title="Maria Brink">
Maria Brink

Maria Brink (ur. 17 grudnia 1977 w Albany w stanie Nowy Jork) – amerykańska kompozytorka, wokalistka i autorka tekstów. Maria Brink znana jest przede wszystkim z występów w zespole metalu alternatywnego In This Moment. Do 2014 roku nagrała wraz z zespołem sześć albumów studyjnych "Beautiful Tragedy" (2007), "The Dream" (2008), "A Star-Crossed Wasteland" (2010), "Blood" (2012), "Black Widow" (2014) oraz "Ritual" (2017). Gościła także na płytach takich wykonawców jak: Halestorm, Five Finger Death Punch, Papa Roach, Red Dragon Cartel oraz Motionless in White.
Ma syna Daviona, którego urodziła jako nastolatka.

</doc>
<doc id="3169302" url="https://pl.wikipedia.org/wiki?curid=3169302" title="Wagary (film)">
Wagary (film)

Wagary (tytuł oryg. "Cutting Class") − amerykański film fabularny (horror/komedia) z 1989 roku w reżyserii Rospo Pallenberga, spin-off slashera "Krwawy odwet" (1986). W filmie, w jednej ze swoich pierwszych ról, wystąpił aktor Brad Pitt. Na ekranie towarzyszą mu Jill Schoelen, Donovan Leitch oraz Roddy McDowall. Premiera "Wagarów" nastąpiła w lipcu 1989; wówczas obraz wydano na rynku video w Stanach Zjednoczonych. Film spotkał się z dystrybucją kinową w Portugalii. Krytycy wydali horrorowi negatywne recenzje.

</doc>
<doc id="3169304" url="https://pl.wikipedia.org/wiki?curid=3169304" title="Temp Szepietówka">
Temp Szepietówka



</doc>
<doc id="3169312" url="https://pl.wikipedia.org/wiki?curid=3169312" title="Alicja w Krainie Czarów (film 1915)">
Alicja w Krainie Czarów (film 1915)

Alicja w krainie czarów (ang. "Alice in Wonderland") – amerykański film niemy z 1915 roku w reżyserii W. W. Young będący adaptacją książki Lewisa Carrolla o tym samym tytule.
Prezentacja.
W Polsce film był prezentowany m.in. na Festiwalu Filmu Niemego. Film był także wyświetlany w warszawskim kinie Praha z muzyką i dubbingiem na żywo.

</doc>
<doc id="3169314" url="https://pl.wikipedia.org/wiki?curid=3169314" title="David Nolan">
David Nolan

David Fraser Nolan (ur. 23 listopada 1943, zm. 21 listopada 2010) – amerykański polityk, jeden z założycieli Partii Libertariańskiej. Znany także ze stworzonego przez siebie wykresu określającego preferencje polityczne, nazwanego od jego imienia diagramem Nolana. Test jest popularny do dzisiaj i rozprowadzany pod nazwą The World's Smallest Political Quiz.
Wczesne życie.
Urodził się w Waszyngtonie i dorastał w Maryland. W czasie swojej nauki w szkole średniej zainteresował się twórczością Ayn Rand oraz Roberta Heinleina. Studiował politologię na Massachusetts Institute of Technology. Był jednym z organizatorów akcji M.I.T. Students for Goldwater podczas prezydenckich wyborów w 1964, która miała promować kandydaturę senatora Barry'ego Goldwatera.
Kariera polityczna.
Nolan był aktywnym członkiem Young Americans for Freedom oraz Young Republicans. Kiedy jednak nadeszła prezydentura Richarda Nixona, David bardzo zawiódł się na polityce Partii Republikańskiej. W 1971 napisał przełomowy artykuł do gazety The Individualist, zatytułowany "The Case for a Libertarian Political Party". W tym samym roku, z grupką przyjaciół w Kolorado, zdecydował o założeniu nowej partii, która miałaby na celu obronę wolności jednostki. Przez kolejne cztery miesiące, kontaktowali się z wieloma libertarianami w kraju, aż wreszcie 11 grudnia 1971 roku – w salonie Davida – została założona Partia Libertariańska.
W 1999 Międzynarodowe Centrum Biograficzne wybrało Nolana do grona dwóch tysięcy najwybitniejszych intelektualistów XX wieku.
Zmarł na udar w Tucson, w wieku 66 lat.

</doc>
<doc id="3169317" url="https://pl.wikipedia.org/wiki?curid=3169317" title="Cleo">
Cleo



</doc>
<doc id="3169321" url="https://pl.wikipedia.org/wiki?curid=3169321" title="Jules Demersseman">
Jules Demersseman

Jules Demersseman, właśc. Jules Auguste Demersseman (ur. 9 stycznia 1833, zm. 1 grudnia 1866) – francuski flecista oraz kompozytor.
Życiorys.
Demersseman urodził się w małej miejscowości Hondschoote we Francji, blisko belgijskiej granicy. Gdy miał 11 lat uczył się u Jeana-Louisa Tulou w Konserwatorium Paryskim. Zdobył tam pierwszą nagrodę w wieku dwunastu lat i szybko zasłynął jako wirtuoz. Zmarł w wieku 33 lat, najprawdopodobniej na gruźlicę.
Prace.
Jules Demersseman napisał wiele utworów na swój własny instrument, flet. Prawdopodobnie najbardziej jego znanym utworem jest Solo de Concert, Op. 82 No. 6, znany również jako "Włoski Koncert". Utwór ten wykorzystuje neapolitańską melodię ludową i kończy się Saltarellem. Oprócz swoich utworów na flet, Demersseman był jednym z pierwszych francuskich kompozytorów muzyki na wówczas nowy instrument - saksofon. Napisał na niego fantazję z towarzyszeniem fortepianu.

</doc>
<doc id="3169322" url="https://pl.wikipedia.org/wiki?curid=3169322" title="Wólki (kolonia)">
Wólki (kolonia)

Wólki – kolonia w Polsce położona w województwie łódzkim, w powiecie poddębickim, w gminie Wartkowice.
W latach 1975–1998 miejscowość administracyjnie należała do województwa sieradzkiego.

</doc>
<doc id="3169325" url="https://pl.wikipedia.org/wiki?curid=3169325" title="Wygoda (osada leśna w gminie Ślesin)">
Wygoda (osada leśna w gminie Ślesin)

Wygoda – osada leśna w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość należała administracyjnie do województwa konińskiego.

</doc>
<doc id="3169326" url="https://pl.wikipedia.org/wiki?curid=3169326" title="Zdziechów (kolonia w powiecie szydłowieckim)">
Zdziechów (kolonia w powiecie szydłowieckim)

Zdziechów – kolonia w Polsce położona w województwie mazowieckim, w powiecie szydłowieckim, w gminie Szydłowiec.
W latach 1975-1998 miejscowość należała administracyjnie do województwa radomskiego.

</doc>
<doc id="3169328" url="https://pl.wikipedia.org/wiki?curid=3169328" title="Oskar Schmidt">
Oskar Schmidt

Oskar Ryszard Roland Schmidt (ur. 9 marca 1902 w Wiedniu, zm. 26 kwietnia 1976 tamże) – doktor nauk chemicznych, wynalazca i autor patentów, polski i austriacki przedsiębiorca. Założyciel i dyrektor Polskiej Spółki dla Przemysłu Gumowego „Sanok” SA w Sanoku, Sanockiej Fabryki Akumulatorów oraz Polyair Maschinenbau GmbH w Kittsee.
Życiorys.
Oskar Ryszard Roland Schmidt urodził się 9 marca 1902 w Wiedniu. Był Austriakiem, synem Alfreda Schmidta (1854–1925) i Herminy Ősterreicher (1860–1935). Miał starszą siostrę Marthę oraz dwóch starszych braci Karla i Alfreda. Dzieciństwo i młodość spędził w Wiedniu. Po ukończeniu studiów na Wydziale Chemii i Fizyki (na kierunku chemii o specjalizacji guma) Uniwersytetu Wiedeńskiego, na początku 1928 wyjechał z Austrii i znalazł zatrudnienie w zakładach gumowych w Wolbromiu. Pracował wspólnie ze swoją żoną, Martą Franciszką z domu Plaum (ur. 3 marca 1907). Dziećmi Oskara Schmidta były: Elżbieta Marta (ur. 12 grudnia 1928), Krystyna Joanna Józefa Naneta (ur. 24 sierpnia 1931), Oskar Józef (ur. 1935), Andrzej (ur. 4 września 1939), bliźniacy Jan Emanuel i Krzysztof (ur. 21 czerwca 1941), Marta (ur. 6 maja 1944).
W 1932 przystąpił z kapitałem głównie francuskim i szwajcarskim do założenia przedsiębiorstwa znajdującego się na terenie Centralnego Okręgu Przemysłowego. Dzięki poparciu posła Józefa Morawskiego oraz płk. Bronisława Prugara-Ketlinga uzyskał zgodę Ministerstwa Skarbu na rozpoczęcie działalności gospodarczej w Sanoku. Budową kierował wspólnie z bratem Karolem Schmidtem, generalnym pełnomocnikiem akcjonariuszy. W 1934 przyjął obywatelstwo Rzeczypospolitej Polskiej. W języku polskim porozumiewał się słabo. W 1936 załoga nowo powstałej fabryki liczyła już 1200 osób. Zakład pod nazwą „Sanok”. Polska Spółka dla Przemysłu Gumowego S.A. produkował elementy masek przeciwgazowych, płyty gumowe, pasy transmisyjne i paski klinowe do alternatorów, opony i dętki rowerowe, węże strażackie, łodzie desantowe i płótno balonowe. Schmidt zakupił też angielską licencję na „Laticel”, gumę porowatą stosowaną do wypełniania siedzeń w pojazdach. Do produkcji wszelkiego rodzaju wyrobów stosowany był powszechnie recykling, a uzyskiwany z gumowych odpadów poprodukcyjnych regenerat kauczuku wykorzystywano ponownie do produkcji opon, hamulców i elementów wagonów kolejowych. Wartość przedsiębiorstwa w 1939 szacowano na 700 tys. dolarów. Przy fabryce gumy w 1936 powstała Sanocka Fabryka Akumulatorów, której dyrektorem także został O. Schmidt.
Uchwałą Magistratu w Sanoku z 20 marca 1934 Oskar Schmidt został uznany przynależnym do gminy Sanok. 30 lipca 1935 został wybrany delegatem do zgromadzeń okręgowych Izby Przemysłowo-Handlowej we Lwowie w okręgu nr 77 w Sanoku. Był członkiem sekcji przemysłowej lwowskiej IPH i radcą tejże. Działał także społecznie. Był członkiem wspierającym Katolickiego Związku Młodzieży Rękodzielniczej i Przemysłowej w Sanoku. W 1934 został prezesem Sanockiego Klubu Balonowego „Guma”, założonego z okazji przyjazdu do Sanoka uczonego francuskiego Augusta Piccarda i jego zamiaru lotu balonem wykonanym z materiału wyprodukowanego w Sanoku (klub działał jako sekcja Aeroklubu Lwowskiego). W jego ramach powstał balon pod nazwą „Sanok” (pierwszy lot 9 maja 1936 w Warszawie, drugi konkursowy w Toruniu 17 maja 1936 – wygrana w konkursie, zaś uroczysty lot w Sanoku odbył się 21 czerwca 1936 na obszarze obecnej dzielnicy Błonie). Ponadto wspierał rozwój tenisa w Sanoku przy wsparciu Towarzystwa Gimnastycznego „Sokół” w Sanoku. 25 lipca 1934 został skarbnikiem zarządu Towarzystwa Przyjaciół Ziemi Sanockiej. 27 stycznia 1935 został członkiem zarządu oddziału Ligi Morskiej i Kolonialnej w Sanoku.
W 1936 otrzymał dyplom zasługi, przyznany przez Zarząd Okręgu Wojewódzkiego Ligi Obrony Powietrznej i Przeciwgazowej we Lwowie z okazji „XIII Tygodnia L.O.P.P.”. W 1938 został odznaczony polskim Krzyżem Zasługi za działalność w dziedzinie przemysłu gumowego w Polsce.
Był dyrektorem sanockiej fabryki do końca lat 30. U kresu istnienia II Rzeczypospolitej jako dyrektor sanockiej fabryki figurował pod adresem ulicy Wiejskiej 18 w Warszawie. Po wybuchu II wojny światowej i nastaniu okupacji niemieckiej pozostawał w Sanoku był przypisany do adresu Reymontastraße 9. Podczas wojny park maszynowy sanockiego zakładu prawie w całości został zdemontowany i przeniesiony do fabryki Semperita w Krakowie. Podczas okupacji niemieckiej Oskar Schmidt jako dzierżawca zarządzał gospodarstwem ziemskim w Besku oraz browarem Morawskich w Zarszynie, nadanym jemu przez Liegenschaft w Sanoku. W tym czasie udzielał pomocy Polakom, m.in. wykorzystując swojego kontakty z władzami administracyjnymi; utrzymywał kontakty z dowódcą placówki Zarszyn w ramach Obwodu Sanok ZWZ/AK, ppor. Mieczysławem Granatowskim ps. „Gram” (który bardzo pochlebnie wyrażał się o działalności Schmidta na rzecz potrzebujących podczas wojny). Schmidt zatrudniał w tym czasie Polaków poszukiwanych przez Niemców, a także przekazywał produkty żywnościowe, przesyłane następnie jeńcom niemieckiego Oflagu VII A Murnau (przebywali tam oficerowie przedwojennego 2 Pułku Strzelców Podhalańskich z Sanoku) i więźniom niemieckich obozów koncentracyjnych. W swoim majątku ukrywał żołnierzy AK oraz Żydów.
Rodzina Oskara Schmidta miała dziesięcioro dzieci. Parkowa posiadłość Schmidtów znajdowała się w Sanoku na obszarze dawnej wsi Olchowce. W 1939 po zajęciu tej części Sanoka przez ZSRR Schmidt znalazł schronienie w Woli Sękowej, gdzie dzięki uprzejmości Andrzeja Wiktora przebywał w miejscowym dworze do zakończenia wojny. Po wojnie władze Polski Ludowej odebrały Schmidtowi ziemię i browar w Zarszynie.
Po wojnie pragnął odzyskać znacjonalizowaną przez PKWN firmę (z odpadów gumowych zamierzał wytwarzać najpotrzebniejsze w pierwszych latach po wojnie wyroby m.in. obcasy oraz podeszwy). W 1946 wyjechał do Wolbromia gdzie w fabryce objął stanowisko naczelnego inżyniera, z którego został po krótkim czasie usunięty. Decyzją z 3 stycznia 1949 Oskar Schmidt wraz z dziećmi zostali ponownie mieszkańcami Sanoka. Ponownie bezskutecznie próbował odzyskać fabrykę w Sanoku. Dla utrzymania siebie i rodziny założył następnie tartak, który dla nowej władzy okazał się niewygodnym. Już w 1948 firma określanej jako "„Tartaki” dr. Oskara Schmidta" posiadała dział księgowości, funkcjonujący na drugim piętrze gmachu przy ul. Tadeusza Kościuszki 4 w Sanoku.
W 1949 powrócił do rodzinnego Wiednia i tam funkcjonował w przemyśle. Razem z czterema braćmi założył w Kittsee firmę Polyair Maschinenbau GmbH działającą w branży maszyn do produkcji wyrobów gumowych. Prowadził interesy z ZSRR i Czechosłowacją. Ostatecznie orzeczeniem Nr 58 Ministra Przemysłu Lekkiego, Jerzego Grzymka, z 14 grudnia 1950 Zakłady Przemysłu Gumowego „Stomil” w Sanoku zostały przejęte na własność Państwa. W 1963 dzięki pomocy Schmidta przeprowadził się do Wiednia Andrzej Wiktor szukający pomocy po śmierci żony Olgi Didur-Wiktorowej.
Oskar Schmidt zmarł 26 kwietnia 1976 w Wiedniu i został pochowany na tamtejszym cmentarzu Döbling.
Obecnie firma Polyair jest potentatem w produkcji poduszek pneumatycznych do samochodów ciężarowych oraz opon z usztywnionymi ściankami bocznymi.

</doc>
<doc id="3169329" url="https://pl.wikipedia.org/wiki?curid=3169329" title="Pentekostalizm w Kolumbii">
Pentekostalizm w Kolumbii

Pentekostalizm w Kolumbii – ruch zielonoświątkowy w Kolumbii, będący drugą siłą religijną i stanowiący około 10% populacji. Zielonoświątkowcy są najszybciej rosnącym protestanckim ugrupowaniem, odegrali pewną rolę w emancypacji kobiet. Kolumbijski pentekostalizm zbadany został w mniejszym stopniu niż chilijski, argentyński, brazylijski czy meksykański. Jest to wynikiem tego, że w tamtych krajach pentekostalizm wcześniej stał się zauważalną siłą religijną. Ruch zielonoświątkowy pojawił się w Kolumbii dopiero w roku 1932.
Historia.
W 1932 roku Eduardo Wagner i jego żona Ada przybyli do Sogamoso. Założyli oni kolumbijskie Zbory Boże. Pierwsze zielonoświątkowe nabożeństwo odbyło się 1 kwietnia 1932 roku. W 1958 istniały już zbory w Sogamoso, Cali i Bogocie. 17 czerwca 1957 roku odbył się pierwszy synod kościoła. W latach 80. Zbory Boże liczyły 90 zborów, w których gromadziło się 2 tysięcy wiernych. W roku 2014 liczba zborów wyniosła 1200, a liczba wiernych – 400 tysięcy.
Charles Berchtold wraz ze swoją żoną Clarą w roku 1929 przybyli do Boliwii, gdzie pracowali wśród Indian. W roku 1937 przybyli do kolumbijskiego miasta Bucaramanga. W wyniku ich działalności powstał Iglesia de las Buenas Nuevas.
12 maja 1937 roku Aksel Verner Larsen przybył wraz z żoną do Malaga. Larsen wyemigrował z Danii do Kanady, a stąd przybył do Kolumbii w roli misjonarza i był wspierany przez kanadyjską misję. W 1939 roku utworzono Kościół Zielonoświątkowy Pełnej Ewangelii ("Iglesia Pentecostal del Evangelio Completo"). Aż do lat 60. kościół doznawał prześladowań ze strony władz. Obecnie kościół liczy 600 tysięcy wiernych, skupionych w 3 200 zborach. Kościół nie uznaje doktryny Trójcy i reprezentuje unitariański nurt zielonoświątkowy. Prowadzi misję w 32 krajach świata.
Aż do lat 60. wzrost liczby zielonoświątkowców następował powoli. W latach 60. i 70. nastąpiły podziały w zielonoświątkowych denominacjach. Dopiero w końcu lat 80. zielonoświątkowcy stali się zauważalnym wyznaniem. W roku 1991 konstytucja zagwarantowała wolność kultu dla protestantów i zielonoświątkowców.
W 1967, to jest w tym samym roku, co w USA, pojawił się ruch charyzmatyczny wewnątrz kościoła katolickiego.
Statystyki i demografia.
Kolumbia była nazywana „krajem Najświętszego Serca” i określana jako najbardziej katolicki kraj na świecie. W 1930 wszyscy protestanci liczyli zaledwie 9 tysięcy osób. W roku 1969, według CEDECOL (Conferencia Evangélica de Colombia), było ich już 69 tysięcy. W 1994 w 40 protestanckich denominacjach skupionych było półtora miliona członków, co oznacza, że liczba wszystkich wiernych prawdopodobnie przekraczała 2 miliony. W Kolumbii pentekostalizm rozwijał się wolno i potrzebował więcej czasu niż w Brazylii i Gwatemali, aby się zakorzenić w kolumbijskim społeczeństwie.
W roku 2010 przeprowadzono badania na losowej próbie 3 853 osób w wieku powyżej 18 lat. Badana próbka dotyczyła wszystkich klas społecznych czterech głównych miast (Bogota, Medellín, Cali i Barranquilla), miast średniej wielkości Maicao, Bucaramanga i Barrancabermeja) oraz mieszkańców gminy Urabá. Katolicy stanowili 70,9% ale tylko 39% z nich było praktykującymi. Protestanci stanowili 16,7% populacji. Większość kolumbijskich protestantów było zielonoświątkowcami.
Emancypacja kobiet.
Cornelia Butler Flora, która od roku 1966 przeprowadzała badania socjologiczne w Kolumbii, w publikacji z roku 1975 zauważyła, że w patriarchalnym społeczeństwie Kolumbii pentekostalizm dał kobietom możliwość realizowania się poza swoim gospodarstwem domowym. Kobiety organizowały własne spotkania religijne, a w niektórych przypadkach mogły być nawet liderami dla całych społeczności i tym samym wpłynęło to na wzrost pozycji społecznej kobiety w najuboższych warstwach społecznych. Jest to m.in. wynik swoistej interpretacji Biblii i podkreślaniu, że według Biblii mężczyzna i kobieta są równi przed Bogiem. Rolę pentekostalizmu w emancypacji kobiet potwierdziły późniejsze prace, jakkolwiek latynoski pentekostalizm nie oferuje kolumbijskim kobietom tego poziomu „wolności”, o który zabiega zachodni feminizm.
Kolumbijskich zielonoświątkowców cechuje antyekumenizm.
Denominacje.
Denominacje (2007):

</doc>
<doc id="3169333" url="https://pl.wikipedia.org/wiki?curid=3169333" title="Czefur">
Czefur

Czefur – przesiedleniec z południowych republik byłej Jugosławii (XX w.). W Słowenii są to ludzie, którzy przybyli z ziem leżących na południe lub wschód od rzeki Kupy. Zamieszkują oni dzielnicę Lublany – Fužiny. Łącznie ich liczebność określa się na ok. 30 tys. w tym 10 tys. jako nielegalnie zamieszkujący teren Słowenii. Określenie to obarczone jest bagażem konotacji antysemickich: słowo pochodzi bowiem najprawdopodobniej z serbskiego i chorwackiego "Čivut", "Čift", tj. "Żyd", a końcówka -ur ma zabarwienie pejoratywne. Czefur to osoba, która żyje na terytorium określonego państwa, a nie jest członkiem tamtejszej większości narodowej. Termin ten w słowniku języka słoweńskiego pojawił się w 1991 roku.
W 2008 roku powstała powieść "Czefurzy raus!" Gorana Vojnovicia. Powieść w encyklopedycznym skrócie tworzy obraz miejskiej subkultury. Lublańskie Fužiny to również język czefurski (mieszanka języka słoweńskiego, serbsko-chorwackiego i in.), który towarzyszy dorastaniu Marka i jego konfliktom związanym z poszukiwaniem tożsamości, z buntem przeciw rodzicom i z konfrontacją ze stereotypami. Z gorzko-słodkiego humoru opowieści Marka wyłania się los mieszkańców Fužin. W 2013 roku na podstawie powieści powstał film o tym samym tytule, wyreżyserowany przez Marko Bulca.

</doc>
<doc id="3169334" url="https://pl.wikipedia.org/wiki?curid=3169334" title="DR P1">
DR P1

DR P1 (pełna nazwa: Danmarks Radio Program 1), również jako po prostu P1 – duńska stacja radiowa, należąca do publicznego nadawcy DR. Jest najstarszą z rozgłośni DR, działającą od 1925 roku.
Charakterystyka.
Ramówka stacji składa się głównie z audycji mówionych: informacyjnych, publicystycznych, kulturalnych, społecznych, a także słuchowisk. Według danych z roku 2011, średni wiek słuchacza wynosi ok. 60 lat. W czasie porannego radiowego prime time stacja notuje słuchalność na poziomie ok. 200 tysięcy osób, co daje jej czwarte miejsce na duńskim rynku radiowym. 
Dostępność.
Stacja dostępna jest w Danii i państwach sąsiednich za pośrednictwem fal długich na częstotliwości 243 kHz, z nadajnika Kalundborg Transmitter. Na terenie Danii możliwy odbiór w cyfrowym i analogowym przekazie naziemnym, ponadto prowadzony jest niekodowany przekaz z satelitów Astra 4A i Intelsat 903. Można jej także słuchać przez internet. 

</doc>
<doc id="3169335" url="https://pl.wikipedia.org/wiki?curid=3169335" title="Will Hughes">
Will Hughes

William James "Will" Hughes (ur. 17 kwietnia 1995 w Surrey) – angielski piłkarz występujący na pozycji pomocnika w angielskim klubie Crystal Palace.
Statystyki kariery.
Statystyki obejmują tylko rozgrywki ligowe.
Stan na 7 lutego 2023

</doc>
<doc id="3169347" url="https://pl.wikipedia.org/wiki?curid=3169347" title="Thyra Glücksburg (1853-1933)">
Thyra Glücksburg (1853-1933)



</doc>
<doc id="3169348" url="https://pl.wikipedia.org/wiki?curid=3169348" title="Lenore Aubert">
Lenore Aubert



</doc>
<doc id="3169351" url="https://pl.wikipedia.org/wiki?curid=3169351" title="Kukyoung Kim">
Kukyoung Kim



</doc>
<doc id="3169352" url="https://pl.wikipedia.org/wiki?curid=3169352" title="Kim Kuk-young">
Kim Kuk-young



</doc>
<doc id="3169356" url="https://pl.wikipedia.org/wiki?curid=3169356" title="Ghost Games">
Ghost Games

Ghost Games (dawniej EA Gothenburg) – producent gier komputerowych należący do Electronic Arts, mający siedzibę w Szwecji oraz Wielkiej Brytanii (Ghost Games UK). Przedsiębiorstwo skupia się na rozwoju serii gier "Need for Speed" przy użyciu silnika Frostbite 3.

</doc>
<doc id="3169357" url="https://pl.wikipedia.org/wiki?curid=3169357" title="Kurczak ze śliwkami (film)">
Kurczak ze śliwkami (film)

Kurczak ze śliwkami ("Poulet aux prunes") – niemiecko-francuski komediodramat z 2011 roku. Adaptacja komiksu Marjane Satrapi o tym samym tytule.
Opis fabuły.
Teheran, rok 1958. Nasser-Ali jest wirtuozem specjalizującym się w grze na skrzypcach. W czasie kłótni z żoną jego instrument zostaje zniszczony. Nie mogąc grać, Nasser-Ali traci całą radość życia. Kładzie się w łóżku, czekając na śmierć.

</doc>
<doc id="3169362" url="https://pl.wikipedia.org/wiki?curid=3169362" title="Mistrzostwa Polski w Skokach Narciarskich 1934">
Mistrzostwa Polski w Skokach Narciarskich 1934

15. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 11 lutego 1934 roku na Wielkiej Krokwi w Zakopanem.
W konkursie o mistrzostwo Polski zwyciężył Bronisław Czech, srebrny medal zdobył Józef Bursa, a brązowy – Jan Legierski.
Wyniki konkursu.
W konkursie wzięło udział 52 zawodników. W nawiasach podano miejsce zajęte w zawodach z uwzględnieniem zagranicznych zawodników.
Międzynarodowy konkurs wygrał Nils Eie z Norwegii, trzeci był Czechosłowak Jaroslav Lukeš, a szósty jego rodak Jeschke.

</doc>
<doc id="3169363" url="https://pl.wikipedia.org/wiki?curid=3169363" title="The Main Ingredient">
The Main Ingredient

The Main Ingredient – drugi album studyjny duetu hip-hopowego Pete Rock &amp; CL Smooth

</doc>
<doc id="3169365" url="https://pl.wikipedia.org/wiki?curid=3169365" title="Samochód półgąsienicowy wz. 34">
Samochód półgąsienicowy wz. 34

Samochód półgąsienicowy wz. 34 – polska ciężarówka o napędzie półgąsieniocowym z okresu międzywojennego powstała na bazie samochodu Polski Fiat 621L.
Historia.
W drugiej połowie lat 20. XX wieku we Francji, w zakładach Citroëna powstało wiele samochodów półgąsienicowych. Wykorzystywano w nich wózek gąsienicowy konstrukcji inż. Adolphe’a Kégresse’a, montowany zamiast tylnych kół pojazdu. Układ gąsienicowy był napędzany tradycyjnie przez most typu samochodowego. Pojazd z takim napędem zachowywał sposób kierowania stosowany w tradycyjnych samochodach, lecz jego własności terenowe ulegały poprawie.
Pojazdy tego typu pojawiły się w Wojsku Polskim już w 1920 roku, kiedy to na bolszewikach zdobyto dwa samochody Austin-Putiłow z wózkami Kegresse. Potem we Francji zakupiono podwozia samochodu Citroën 10CV z wózkami P4T. Niewielką część tych podwozi wykorzystano do budowy ciężarówek, zaś pozostałe 90 sztuk posłużyły do budowy samochodów pancernych wz. 28. W kolejnych latach Polska zakupiła jeszcze kilka nowszych modeli francuskich pojazdów półgąsienicowych, m.in. samochody dowódcze P19 oraz ciągniki artyleryjskie P14.
W chwili gdy w Polsce rozpoczęła się licencyjna produkcja ciężarówek Fiat 621 pojawił się pomysł stworzenia na ich bazie pojazdu z napędem półgąsienicowym. Projekt takiego wozu powstał w roku 1934 w Biurze Badań Technicznych Broni Pancernych oraz Biurze Studiów PZInż. Otrzymał on oznaczenie samochód półgąsienicowy wz. 34. Prototypy zbudowano w 1935 roku, zaś w roku następnym poddano je testom podczas rajdu motorowego przeprowadzonego na Kresach. Podczas tego rajdu prototypy poradziły sobie całkiem dobrze, wobec czego samochód wz. 34 zatwierdzono do produkcji seryjnej.
Produkcja seryjna samochodów wz. 34 odbywała się w Państwowych Zakładach Inżynierii w Warszawie, w latach 1936–1939. Podczas tego okresu powstało ok. 400 wozów różnych wersji, w tym 80 ciągników C4P.
Opis konstrukcji.
Samochód półgąsiecnicowy wz. 34 powstał na bazie ciężarówki Polski Fiat 621L. Zmiany konstrukcyjne wynikające z zastąpienia tylnych kół wózkiem gąsienicowym obejmowały przeniesienie mostu napędowego do przodu, zaś tłumik wydechowy przesunięto do tyłu. Pojazd miał, także nową skrzynię biegu – wynikało to z zastosowania reduktora oraz zmiany przełożeń.
Bez większych zmian pozostał przód samochodu – m.in. układ kierownicy, resory, amortyzatory zawieszenia, osie kół, silnik "Polski Fiat 122B" ("PZInż. 367") oraz chłodnica były takie same jak w samochodzie Fiat 621.
Jednak szybko okazało się, że zastosowany silnik przy dużym obciążeniu jest za słaby. W roku 1936 inż. Aleksander Rummel opracował wzmocnioną wersję silnika "Polski Fiat 122B". Zmiany w konstrukcji spowodowały wzrost mocy z 45 do 63 KM. W roku 1939 rozpoczęto produkcję tych silników pod oznaczeniem "PZInż. 357". Wyposażano w nie nowo wyprodukowane samochody wz. 34, a także instalowano je przy remontach pojazdów.
Zastosowany wózek konstrukcyjnie był bliski wózkowi systemu Kégresse’a. Była to jednak nowa konstrukcja z odmiennymi rozwiązaniami napinania gąsienicy, innym wahaczem oraz wózkiem jezdnym. Zastosowano także inne, bezsworzeniowe metalowo-gumowe gąsienice patentu inż. L. Białkowskiego.
Warianty.
Samochody półgąsienicowe wz. 34 występowały w wariantach: transportowym (ze skrzynią ładunkową), sanitarnym oraz warsztatowym. Wozy techniczne (warsztatowe) miały otwarte, całkowicie stanowe nadwozia ze skrzynią o wysokich, odchylanych burtach. Inaczej zbudowane nadwozia miały ambulansy sanitarne. Stalowa kabina była zamknięta i zewnętrzne tworzyła jedną wspólną część. Jednakże przedział sanitarny był oddzielony od szoferki metalową ścianką z przesuwnym okienkiem. Ambulans mógł przewozić 8 chorych siedzących lub 4 rannych leżących. Na bazie samochodu wz. 34 we Lwowie powstały, także wozy strażackie. Nadwozia wykonała Spółdzielnia „Unia Strażacka”.
Ponadto na bazie samochodu wz. 34 powstała wersja przeznaczona do holowania dział artyleryjskich, oznaczona jako ciągnik artyleryjski C4P. Charakteryzowała się ona krótszą ramą, krótszą skrzynią ładunkową oraz zastosowaniem haku holowniczego. Ciągniki C4P wykorzystywano do holowania armat polowych kal. 75, 100 i 120 mm, haubic kal. 155 mm wz. 17, armat przeciwlotniczych kal. 75 mm wz. 36, a także m.in. przyczep amunicyjnych.

</doc>
<doc id="3169366" url="https://pl.wikipedia.org/wiki?curid=3169366" title="Hemitrichia">
Hemitrichia

Hemitrichia Rostaf. (zapletka) – rodzaj śluzowców.
Systematyka i nazewnictwo.
Pozycja w klasyfikacji według Index Fungorum: "Trichiidae, Trichiida, Lucisporinia, Myxogastrea, Mycetozoa, Amoebozoa, Protozoa".
Synonimy nazwy naukowej: "Hemiarcyria" Rostaf., "Hyporhamma" Corda:

</doc>
<doc id="3169367" url="https://pl.wikipedia.org/wiki?curid=3169367" title="Zapletka">
Zapletka



</doc>
<doc id="3169369" url="https://pl.wikipedia.org/wiki?curid=3169369" title="Mistrzostwa Polski w Skokach Narciarskich 1933">
Mistrzostwa Polski w Skokach Narciarskich 1933

14. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 19 lutego 1933 roku na Wielkiej Krokwi w Zakopanem.
W konkursie o mistrzostwo Polski zwyciężył Stanisław Marusarz, srebrny medal zdobył Piotr Kolesar, a brązowy - Franciszek Gut-Szczerba.
Wyniki konkursu.
W nawiasach podano miejsce zajęte w zawodach z uwzględnieniem zagranicznych zawodników.
Trzecie miejsce w międzynarodowym konkursie zajął Milan Dolenski, czwarty był Jaroslav Lukes, a piąty - Antonin Barton (wszyscy trzej byli reprezentantami Czechosłowacji).

</doc>
<doc id="3169370" url="https://pl.wikipedia.org/wiki?curid=3169370" title="Pole Marsowe (Lwów)">
Pole Marsowe (Lwów)

Pole Marsowe we Lwowie – cmentarz-pomnik żołnierzy Armii Czerwonej i NKWD znajdujący się na północ od Cmentarza Łyczakowskiego na granicy Parku Łyczakowskiego i Pohulanki.
Początkowo był to cmentarz wojskowy żołnierzy armii austriackiej i wojsk sojuszniczych, którzy polegli podczas I wojny światowej. Plan szczegółowy z 1927 informował o 4712 pochówkach indywidualnych i mogiłach zbiorowych, w których spoczywali Niemcy, Ukraińcy, Polacy, Czesi, Serbowie, Bośniacy i Turkowie. Pomiędzy 1946 a 1947 prochy ekshumowano do zbiorowych mogił, a na pozostałym terenie urządzono cmentarz żołnierzy Armii Czerwonej poległych podczas II wojny światowej oraz żołnierzy NKWD, którzy zginęli podczas akcji odwetowych podczas walk z UPA i ludnością cywilną wschodniej dawnych wschodnich terenów Rzeczypospolitej. Według oficjalnych danych pochowano tam 3491 żołnierzy, ukraińscy historycy negują tę liczbę twierdząc, że jest zawyżona. Początkowo na Polu Marsowym znajdowały się betonowe nagrobki, w 1974 Andrij Szuliar, Wasił Kamienszczik oraz Wołodymyr Bojko opracowali nowy projekt dla urządzenia tego miejsca. Mauzoleum tworzą trzy rzędy płyt z czarnego granitu przedzielone dwoma rzędami czerwonych flag symbolizujących gwardyjskie wstęgi. Większość poległych zginęła w latach 1944-1950, które nie pokrywają się z czasem II wojny światowej, mimo tego od strony ulicy Ilji Miecznikowa znajduje się monument z Orderem Wojny Ojczyźnianej i napisem "„Niebo, ziemia, ludzie! Z Was, za prawdę Lenina, w drodze o pokój polegliśmy”". Na ogrodzeniach i ścianach okolicznych domów umieszczone były hasła ideologiczne. W 1994 na Polu Marsowym pochowano prochy ekshumowanych 80 ofiar więzienia NKWD z ulicy Zamarstynowskiej, w 1999 kolejnych 140 prochów. We wschodniej części ustawiono duży biały krzyż z napisem "„Obrońcom Lwowa, strzelcom i dowódcom UGA, którzy zginęli w latach 1918-1919”". Stoi on 100 metrów na zachód od dawnego cmentarza żołnierzy ukraińskich poległych w walce z Polakami podczas Obrony Lwowa 1918-1919. Uległ on dewastacji, a następnie w czasach USRR dokonywano tam pochówków cywilnych ludności rosyjskiej.

</doc>
<doc id="3169371" url="https://pl.wikipedia.org/wiki?curid=3169371" title="Konstanty Skotnicki">
Konstanty Skotnicki

Konstanty Skotnicki herbu Bogoria (zm. przed 31 grudnia 1785 roku) – chorąży wiślicki w 1777 roku, miecznik pilzneński w latach 1772-1777, komornik graniczny sandomierski i porucznik powiatu wiślickiego w 1764 roku.
Jako poseł na sejm elekcyjny 1764 roku z województwa sandomierskiego był elektorem Stanisława Augusta Poniatowskiego z województwa sandomierskiego. Poseł na sejm 1782 roku z województwa sandomierskiego.

</doc>
<doc id="3169376" url="https://pl.wikipedia.org/wiki?curid=3169376" title="Mistrzostwa Polski w Skokach Narciarskich 1932">
Mistrzostwa Polski w Skokach Narciarskich 1932

13. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 6 marca 1932 roku na Wielkiej Krokwi w Zakopanem.
W konkursie o mistrzostwo Polski zwyciężył Stanisław Marusarz, srebrny medal zdobył Izydor Gąsienica-Łuszczek, a brązowy - Wojciech Gąsienica-Marcinowski.
Wyniki konkursu.
W nawiasach podano miejsce zajęte w zawodach z uwzględnieniem zagranicznych zawodników.
Czwarte miejsce w międzynarodowym konkursie zajął Jozef Bretch z Czechosłowacji.

</doc>
<doc id="3169377" url="https://pl.wikipedia.org/wiki?curid=3169377" title="Jean-Marie Londeix">
Jean-Marie Londeix

Jean-Marie Londeix (ur. 20 września 1932 w Libourne) – francuski saksofonista. Założyciel Francuskiego Stowarzyszenia Saksofonistów oraz Międzynarodowego Komitetu Saksofonowego.
W swoim rodzinnym mieście pobierał pierwsze nauki gry na saksofonie i fortepianie oraz poznawał zasady harmonii i muzyki kameralnej. Londeix kiedy miał 15 lat wygrał prestiżowy międzynarodowy konkurs saksofonowy.
Jean-Marie Londeix studiował grę na saksofonie u legendarnego Marcela Mule w Konserwatorium Paryskim. Uczył się także u Fernanda Oubradous'a i Norberta Dufourcq'a. Następnie pracował przez 18 lat jako nauczyciel saksofonu w Konserwatorium w Dijon. Odszedł z Konserwatorium w Bordeaux w 2001 roku.
Ponad 100 urozmaiconych kompozycji na saksofon zostało napisanych specjalnie dla niego.

</doc>
<doc id="3169378" url="https://pl.wikipedia.org/wiki?curid=3169378" title="Don Carlos Buell">
Don Carlos Buell

Don Carlos Buell (ur. 23 marca 1818, zm. 19 listopada 1898) – amerykański wojskowy, oficer United States Army, który brał udział w walkach z Seminolami, wojnie z Meksykiem i w wojnie secesyjnej. Buell dowodził armiami Unii w dwóch wielkich bitwach wojny domowej: pod Shiloh i Perryville. Społeczeństwo Północy było oburzone niewykorzystaniem przezeń przewagi, jaką miał nad konfederatami po bitwie pod Perryville, jak również niezabezpieczeniem dla Unii wschodniego Tennessee. Historycy uważają, że był dowódcą odważnym, pracowitym i mistrzowsko operującym logistyką, ale jednocześnie zbyt ostrożnym i niezdecydowanym by sprostać wielkim wyzwaniom jakie stanęły przed nim w 1862 roku. W rezultacie został pozbawiony dowództwa i do końca swej militarnej kariery nie odegrał już większej roli.
Młodość.
Buell urodził się w miejscowości Lowell w stanie Ohio. Był kuzynem George’a Buella, jak on sam generała Unii. Był z pochodzenia Katalończykiem.
Do wybuchu wojny secesyjnej mieszkał w Indianie. W roku 1841 ukończył U.S. Military Academy i otrzymał stopień podporucznika wraz z przydziałem do 3 Regimentu Piechoty. W czasie wojny z Meksykiem służył pod rozkazami generałów Zachary’ego Taylora i Winfielda Scotta. Był trzykrotnie awansowany i odniósł rany pod Churubusco. W czasach pokojowych pracował w biurze adiutantury generalnej US Army jako adiutant ds. Kalifornii, a w roku 1851 otrzymał awans na kapitana.
Wojna secesyjna.
Na początku wojny secesyjnej Buell był współorganizatorem Armii Potomaku i krótko dowodził jedną z jej dywizji. W lipcu 1861 roku otrzymał awans na generała-brygadiera ze starszeństwem od 17 maja. W listopadzie zastąpił gen. bryg. Williama Tecumseha Shermana na stanowisku komendanta Departamentu Ohio w Louisville w stanie Kentucky. Departamentowi Buella podlegała nowo powstała Armia Ohio (później przemianowana na Armię Cumberlandu). Dowódcy oczekiwali od Buella, że będzie operował we wschodnim Tennessee, gdzie najwięcej było sympatyków Unii, które to terytorium uważane było za politycznie istotny czynnik w toczącej się wojnie. Tymczasem Buell zlekceważył sugestie i rozkazy i w zamian ruszył na czele 50-tysięcznej armii na Nashville, zajmując je 25 lutego 1862 roku prawie bez oporu (gdy gen. bryg. Ulysses Grant zdobył 6 lutego Fort Henry, a 16 lutego Fort Donelson konfederaci opuścili Nashville i odeszli na południe). 21 marca Buell otrzymał awans na generała-majora ochotników, ale utracił niezależność, bowiem został podporządkowany Departamentowi Mississippi, dowodzonemu przez gen.-mjra Henry’ego W. Hallecka.
Shiloh.
Wiosną 1862 roku Halleck naciskał na Buella, by – celem wsparcia Armii Tennessee Granta – poprowadził swą armię ku miejscu zwanemu Pittsburg Landing, co wiązało się z planowanym atakiem na silny punkt oporu konfederatów w miejscowości Corinth. Ale armii Buella – mimo że stacjonowała w mieście Columbia (około 150 km na wschód od Pittsburg Landing) – miesiąc zajęło przybycie na miejsce, a Grant właśnie szykował się do kontruderzenia na konfederacką Armię Mississippi. Buell usprawiedliwiał się, że marsz armii utrudniały rozlane rzeki i deszcze, ale że ostatecznie przybył na czas, by „ocalić” Granta. Uważał się za prawdziwego zwycięzcę, a udział Granta w bitwie, do jakiej doszło 7 kwietnia pod Shiloh, umniejszał. Współcześni historycy, jak Larry Daniels i Kenneth Noe, są zdania, że Grant doskonale poradził sobie pierwszego dnia bitwy, a spór między nim a Buellem dotyczył wyłącznie drugiego dnia. Tymczasem obaj dowódcy działali zupełnie niezależnie, a „powolne i pełne wahań działania Buella dowodzą, że nie sprawdził się jako wódz”.
Po zwycięskiej bitwie pod Shiloh, Buell, pod rozkazami Hallecka, brał udział w oblężeniu Corinthu. Na przełomie czerwca i lipca cztery dywizje jego armii rozpoczęły powolny marsz w stronę Chattanoogi, ale konfederacka kawaleria gen.-mjra Nathana Forresta zagroziła ich liniom zaopatrzenia i ofensywę trzeba było wstrzymać.
W tym okresie Buell popadł w tarapaty natury politycznej. Niektórzy oficjele unijni podejrzewali go – jako jednego z niewielu oficerów będących w przeszłości właścicielami niewolników (chociaż odziedziczył niewolników po rodzinie żony) – o sprzyjanie konfederatom. Podejrzenia te potwierdzać miało zdecydowane stanowisko Buella, który podczas operacji w Tennessee i Alabamie forsował politykę niewtrącania się wojska w sprawy cywilnych mieszkańców Południa. 2 maja 1862 roku doszło do spięcia, gdy żołnierze Unii przystąpili do plądrowania miasteczka Athens. Buell, znany z utrzymywania żelaznej dyscypliny, wpadł w złość i postawił w stan oskarżenia Johna Turchina, jednego z podwładnych odpowiedzialnych za zajścia. Prezydent Abraham Lincoln uległ naciskom polityków z Tennessee i 30 września rozkazał gen.-mjr. George’owi Thomasowi zastąpić Buella jako dowódca armii. Thomas odmówił i Lincoln – nie mając innego wyjścia – pozostawił Buella na stanowisku. Turchin został postawiony przed sądem wojskowym, ale – wbrew oczekiwaniom Buella – nie został ukarany, a wręcz przeciwnie, awansowany na stopień generała-brygadiera.
Grant, mimo niesnasek do jakich doszło po Shiloh, bronił Buella pisząc:
Kentucky.
Jesienią 1862 roku konfederacki generał Braxton Bragg uderzył na Kentucky i Buell został zmuszony ścigać go, by obronić Louisville i linię rzeki Ohio. Jeden z korpusów armii Buella został zaatakowany 8 października przez Bragga pod Perryville, a Buell, znajdujący się kilka kilometrów dalej, aż do późnego popołudnia nie miał pojęcia, że bitwa się toczy, a nawet wtedy nie zdecydował się rzucić do boju całej swej armii i pokonać słabszego przeciwnika, co Halleck skomentował następująco: „jak zawsze poruszasz się zbyt wolno; twój brak zdecydowania wprost zaskakuje; Bragg w dwa miesiące pokonał odległość czterokrotnie większą niż ty...”. Wprawdzie bój pod Perryville uznano za taktycznie nierozstrzygnięty, konfederacki najazd na Kentucky został powstrzymany, a siły Bragga zmuszone do odwrotu do Tennessee, ale brak zdecydowania ze strony Buella, który nie podjął pościgu za Braggiem, spowodował odebranie mu 24 października dowództwa przez niecierpliwego Lincolna; jego miejsce zajął gen.-mjr William Rosecrans. Następne półtora roku Buell spędził w Indianapolis oczekując, że komisja wojskowa oczyści go z zarzutów; twierdził, że nie ścigał Bragga z braku zaopatrzenia. Takie oczyszczenie nigdy nie nastąpiło, wobec czego 23 maja 1864 roku odszedł ze służby. Oferowano mu wprawdzie – na skutek szybkiej interwencji Granta – dowództwo, ale Buell propozycję odrzucił twierdząc, że służba pod rozkazami Shermana czy Canby’ego byłaby dlań degradacją, jako że miał wyższy niż oni stopień. Grant w swych wspomnieniach napisał, że „odmowa służby jest najgorszą wymówką żołnierza”.
Ostatnie lata.
Po wojnie Buell zamieszkał ponownie w Indianie, a następnie przeniósł się do Kentucky, gdzie został zatrudniony w przemyśle wydobywczym żelaza i węgla jako prezes "Green River Iron Company". W latach 1885-1889 pracował jako agent ds. emerytur rządowych. Zmarł we własnym domu w Rockport, a pochowany został na cmentarzu Bellefontaine w Saint Louis.

</doc>
<doc id="3169379" url="https://pl.wikipedia.org/wiki?curid=3169379" title="Kot i kanarek (sztuka)">
Kot i kanarek (sztuka)

Kot i kanarek ("The Cat and Canary") – sztuka teatralna autorstwa Johna Willarda, która po raz pierwszy została wystawiona na scenie 7 lutego 1922 roku. 
Sztuka cieszyła się ogromną popularnością – przez cztery miesiące wystawiono ją aż sto czterdzieści osiem razy. 
Treść.
Akcja toczy się w starym upiornym zamku, gdzie zebrali się krewni ekscentrycznego zmarłego milionera, w celu odczytania testamentu. Zgodnie z wolą zmarłego jego majątek ma przypaść pięknej Annabelli West. Jeśli jednak okaże się ona chora psychicznie, majątek przejmie osoba wskazana w kopercie, zdeponowanej u notariusza Crosbiego. Niestety notariusz znika w tajemniczych okolicznościach, a w zamku zaczynają się dziać dziwne rzeczy...

</doc>
<doc id="3169381" url="https://pl.wikipedia.org/wiki?curid=3169381" title="Dorota Kozioł">
Dorota Kozioł

Dorota Kozioł (ur. 1951 w Tarnobrzegu–Machowie) – poetka, dziennikarka, pisarka, malarka, regionalistka popularyzująca kulturę regionu tarnobrzeskiego.
Działalność.
Urodziła się w 1951 w Machowie. Debiutowała literacko poezją, głównie erotyczną, zebraną w tomiku "Podróż do twoich rąk", wydanym podczas studiów w 1981. Później dała się poznać jako dziennikarka, autorka cyklu reportaży i wywiadów z mieszkańcami regionu tarnobrzeskiego. Współpracowała m.in. z czasopismami, którymi były: tygodnik „Siarka”, „Tygodnik Nadwiślański”, „Tarnobrzeskie Zeszyty Historyczne”.
W 2009 wyjechała w tropiki, aby zamieszkać przez trzy miesiące na Madagaskarze. Daleki wyjazd zaowocował książkami o malgaskiej tematyce i o Janie Beyzymie, wydanymi przez Wydawnictwo WAM z Krakowa. Podczas pobytu w Republice Malgaskiej zbierała materiały dotyczące m.in. pracy tego misjonarza wśród trędowatych.
W 2011 współpracowała przy wydaniu płyt dla upamiętnienia oddziału partyzanckiego „Jędrusie”.
W 2009 została uhonorowana najwyższym odznaczeniem miasta Tarnobrzega Sigillum Civis Virtuti, czyli Pieczęci Cnoty Obywatelskiej, w 2015 została laureatką Nagrody im. dr. Michała Marczaka, fundowanej przez Starostwo Powiatowe w Tarnobrzegu, Tarnobrzeskie Towarzystwo Historyczne i Muzeum Historyczne Miasta Tarnobrzega za działalność na rzecz małej ojczyzny. Była nominowana do otrzymania regionalnego tarnobrzeskiego tytułu Osobowość Roku 2012.
Niektóre książki autorki, skierowane do dzieci, wydano również w tłumaczeniu na język słowacki. Tworzy teksty piosenek. Pracowała w Wydawnictwie Diecezjalnym w Sandomierzu. Jest ilustratorką i redaktorką książek poetyckich innych autorów. W utworach literackich i malarskich Doroty Kozioł przewijają się motywy religijne. Spotyka się z czytelnikami.
Jej obrazy znajdują się w krajowych kościołach oraz m.in. w Czadzie, na Madagaskarze i w Ekwadorze.
Życie prywatne.
Dorota Kozioł jest córką Marii Kozłowej z domu Wiącek (ur. w 1910 w Machowie, zmarłej w 1999 w Tarnobrzegu), która kształciła się w prywatnym kolegium nauczycielskim; propagatorki kultury lasowiackiej, i która w Baranowie Sandomierskim założyła zespół obrzędowy „Lasowiaczki”. Seniorka Kozłowa, również poetka, w 1979 roku została laureatką Nagrody Oskara Kolberga w kategorii twórczości ludowej, rzemiosła, rękodzieła i folkloru muzyczno-tanecznego. Dorota jest wnuczką Wojciecha Wiącka, włościańskiego działacza z Machowa, posła na wiedeński sejm oraz senatora z okresu II Rzeczypospolitej.
Mieszka w Tarnobrzegu.
Ważnym wydarzeniem w biografii rodziny pisarki było przymusowe wysiedlenie mieszkańców Machowa w 1969 roku – w miejscu wsi powstała odkrywka kopalni siarki w ramach Kopalni i Zakładów Przetwórczych Siarki Siarkopol; po latach, kiedy wyrobisko zalano wodą, akwen nazwano Jeziorem Tarnobrzeskim, a zwałowisko ziemi zarasta lasem.
Publikacje.
Według danych w bazie NUKAT:

</doc>
<doc id="3169382" url="https://pl.wikipedia.org/wiki?curid=3169382" title="Zieleniec (osada leśna w powiecie węgrowskim)">
Zieleniec (osada leśna w powiecie węgrowskim)

Zieleniec – osada leśna w Polsce położona w województwie mazowieckim, w powiecie węgrowskim, w gminie Sadowne.
W latach 1975–1998 miejscowość należała administracyjnie do województwa siedleckiego.
Wierni kościoła rzymskokatolickiego należą do parafii św. Jana Chrzciciela w Sadownem.

</doc>
<doc id="3169384" url="https://pl.wikipedia.org/wiki?curid=3169384" title="Mistrzostwa Polski w Skokach Narciarskich 1931">
Mistrzostwa Polski w Skokach Narciarskich 1931

12. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 22 lutego 1931 roku na skoczni Łabajów w Wiśle.
W konkursie o mistrzostwo Polski zwyciężył Bronisław Czech, srebrny medal zdobył Stanisław Marusarz, a brązowy - ex aequo Andrzej Marusarz i Karol Gąsienica Szostak.
Wyniki konkursu.
W nawiasach podano miejsce zajęte w zawodach z uwzględnieniem zagranicznych zawodników.
Międzynarodowy konkurs wygrał Sigmund Schwab z Austrii, drugi był Rudolf Vrána, czwarty Antonín Bartoň (obaj reprezentowali Czechosłowację, a szósty ex aequo - rodak Schwaba, Fröhlich.

</doc>
<doc id="3169386" url="https://pl.wikipedia.org/wiki?curid=3169386" title="Zielęcin (kolonia w powiecie pajęczańskim)">
Zielęcin (kolonia w powiecie pajęczańskim)

Zielęcin – kolonia w Polsce położona w województwie łódzkim, w powiecie pajęczańskim, w gminie Rząśnia.
W latach 1975–1998 miejscowość administracyjnie należała do województwa piotrkowskiego.

</doc>
<doc id="3169388" url="https://pl.wikipedia.org/wiki?curid=3169388" title="Ahmadabad-e Mostowfi">
Ahmadabad-e Mostowfi



</doc>
<doc id="3169391" url="https://pl.wikipedia.org/wiki?curid=3169391" title="DR P2">
DR P2

DR P2 (pełna nazwa: Danmarks Radio Program 2) – duńska rozgłośnia radiowa należąca do publicznego nadawcy Danmarks Radio (DR) i działająca od 1951 roku. Jest rozgłośnią o charakterze kulturalnym: emituje transmisje z wydarzeń artystycznych, słuchowiska i magazyny literackie, a także liczne pasma muzyczne skupiające się na muzyce poważnej, jazzie i muzyce kameralnej. Od 2011 redaktorem naczelnym stacji jest Nikolaj Koppel.
W Danii stacja dostępna jest w analogowym i cyfrowym przekazie naziemnym. Ponadto można jej słuchać w internecie oraz w niekodowanym przekazie z satelitów Astra 4A, Thor 5 oraz Intelsat 903.

</doc>
<doc id="3169392" url="https://pl.wikipedia.org/wiki?curid=3169392" title="Sorakte">
Sorakte



</doc>
<doc id="3169393" url="https://pl.wikipedia.org/wiki?curid=3169393" title="Bu Saada">
Bu Saada



</doc>
<doc id="3169395" url="https://pl.wikipedia.org/wiki?curid=3169395" title="Pieskie szczęście">
Pieskie szczęście

Pieskie szczęście (ang. "Hard Luck") – amerykański film sensacyjny z 2006 roku w reżyserii Mario Van Peeblesa. Wyprodukowany przez Sony Pictures Home Entertainment.
Premiera filmu miała miejsce 17 października 2006 roku w Stanach Zjednoczonych.
Opis fabuły.
Po wyjściu z więzienia Lucky (Wesley Snipes) postanawia rozpocząć nowe, spokojne życie. Prześladuje go jednak zła passa. Mężczyzna bierze udział w przyjęciu urodzinowym pewnego gangstera i wkrótce okazuje się, że wplątał się w niebezpieczną grę z grupą skorumpowanych policjantów.
Podczas ucieczki Lucky kradnie samochód, porywając jednocześnie jego właścicielkę, piękną striptizerkę Angelę (Jacquelyn Quinones). Tymczasem para sadystów: psychopatyczna gospodyni domowa Cass (Cybill Shepherd) i jej kochanek Chang (James Liao), zabawiają się, torturując ludzi w garażu swego domu na przedmieściach. Drogi Lucky'ego i pary degeneratów mają się wkrótce pokrzyżować.
Obsada.
Źródło: Filmweb
i inni

</doc>
<doc id="3169396" url="https://pl.wikipedia.org/wiki?curid=3169396" title="Iskra Angełowa (aktorka)">
Iskra Angełowa (aktorka)

Iskra Asenowa Angełowa (; ur. 10 lutego 1973 w Sofii) – bułgarska aktorka i dziennikarka.
Życiorys.
Ukończyła studia filologiczne na Uniwersytecie Sofijskim i studia aktorskie w Narodowej Akademii Teatralno-Filmowej „Krystio Sarafow” (klasa prof. Dimitrina Giurowa i Plamena Markowa). Przez jeden semestr uczęszczała na zajęcia do Accademia Nazionale d'Arte Drammatica Silvio D'Amico w Rzymie. W 1997 jako stypendystka Fulbrighta wyjechała do Bostonu, gdzie ukończyła studia z zakresu dziennikarstwa telewizyjnego na Emerson College. W latach 1999–2000 brała udział w produkcji programu "The Early Show", emitowanego przez telewizję CBS.
Po powrocie do Bułgarii zajęła się produkcją programów do porannego bloku stacji telewizyjnej „bTV”. W latach 2002–2004 była redaktorem prowadzącym sobotnio-niedzielnego wydania programu „U nas”, emitowanego przez Nową Telewizję (Нова телевизия). Przygotowywała także scenariusze programów informacyjnych i kulturalnych.
Jako aktorka występowała na sofijskiej scenie teatru "Łza i śmiech" (Сълза и смях), a także na scenie Teatru Narodowego Iwan Wazow i Teatru Nowoczesnego (Модерен театър). W 2001 zadebiutowała w filmie. Ma na swoim koncie trzy role filmowe. W 2007 ukazała się powieść "Czy ja cię kocham?" (Обичам ли те?), którą napisała wspólnie z dziennikarzem Petyrem Wołginem.

</doc>
<doc id="3169397" url="https://pl.wikipedia.org/wiki?curid=3169397" title="Abadla">
Abadla



</doc>
<doc id="3169398" url="https://pl.wikipedia.org/wiki?curid=3169398" title="Światowy ranking snookerowy 2014/2015">
Światowy ranking snookerowy 2014/2015

Światowy ranking snookerowy 2014/2015 – jest to oficjalny ranking dwuletni kroczący.
Zawiera listę i punkty wszystkich profesjonalnych graczy zakwalifikowanych do gry w sezonie 2014.

</doc>
<doc id="3169400" url="https://pl.wikipedia.org/wiki?curid=3169400" title="Al-Maszrija">
Al-Maszrija



</doc>
<doc id="3169401" url="https://pl.wikipedia.org/wiki?curid=3169401" title="Al-Midija">
Al-Midija



</doc>
<doc id="3169402" url="https://pl.wikipedia.org/wiki?curid=3169402" title="Kadłub typu Albacore">
Kadłub typu Albacore

Kadłub typu Albacore – kroplowa, hydrodynamicznie opływowa forma kadłuba okrętu podwodnego zoptymalizowana do pływania podwodnego, w celu umożliwienia okrętowi rozwijania dużych prędkości podwodnych przy minimalnym wydatku energetycznym. Po raz pierwszy po II wojnie światowej, formę ta zastosowano w amerykańskim eksperymentalnym okręcie podwodnym USS „Albacore” (AGSS-569), stąd opływowy kadłub okrętu podwodnego o kroplowym kształcie nosi nazwę albacore.

</doc>
<doc id="3169403" url="https://pl.wikipedia.org/wiki?curid=3169403" title="Prowincja Al-Midija">
Prowincja Al-Midija



</doc>
<doc id="3169404" url="https://pl.wikipedia.org/wiki?curid=3169404" title="Cerkiew Zaśnięcia Matki Bożej w Czyżach (XIX w.–1984)">
Cerkiew Zaśnięcia Matki Bożej w Czyżach (XIX w.–1984)

Cerkiew Zaśnięcia Matki Bożej – unicka, a następnie prawosławna parafialna cerkiew w Czyżach (powiat hajnowski województwa podlaskiego), wzniesiona w XIX w. na miejscu starszych świątyń, w 1984 całkowicie zniszczona przez pożar.
Obiekt posiadał szczególną wartość zabytkową z uwagi na zachowany w nim unikatowy kompleks barokowych malowideł ściennych i ikon z okresu unickiego (XVIII–XIX w.).
Historia.
Pierwsze cerkwie w Czyżach.
Prawosławna cerkiew w Czyżach istniała w XVI w., w kolejnym stuleciu przyjęła unię. Świątynia jeszcze jako prawosławna otrzymywała nadanie królewskie od Henryka Walezego (w 1571), a jako unicka – od Michała Korybuta Wiśniowieckiego (1670), Jana III Sobieskiego (1676) i Augusta II (1676). Druga cerkiew w Czyżach powstała na miejscu poprzedniej w XVII stuleciu i funkcjonowała przez dwa stulecia. Podlegała jurysdykcyjnie unickiej diecezji włodzimiersko-brzeskiej, a po 1797 – diecezji supraskiej, w której była jedną z osiemnastu świątyń w dekanacie bielskim. W 1809, po likwidacji diecezji supraskiej, znalazła się w diecezji brzeskiej.
W XVIII wieku opisano świątynię jako obiekt bogato wyposażony, wskazano również, że w budynku znajdował się dzwon ze starą inskrypcją. W cerkwi przechowywano znaczną liczbę ikon, z czego 45 było nowymi obrazami unickimi, a 24 – starszymi prawosławnymi („moskiewskimi”). Przed 1727 do obiektu wstawiono drewniany i złocony ołtarz główny wykonany według łacińskiej tradycji, w którym początkowo znajdowało się przedstawienie Koronacji Najświętszej Maryi Panny, a po 1804 – Trójcy Świętej. Przed 1759 do świątyni wstawiono nowy ikonostas.
Cerkiew z XIX w..
Cerkiew unicka.
Nową świątynię unicką w Czyżach zbudowano w I połowie XIX w. (być może była to tylko gruntowna przebudowa starszego obiektu sakralnego). Do nowej budowli przeniesiono wyposażenie starej, które po części prawdopodobnie pochodziło jeszcze z pierwszej cerkwi prawosławnej (carskie wrota mogły zostać wykonane w XVI w.), po części zaś powstało już w okresie unickim. W XIX w. połowa dawnych carskich wrót służyła jako podobrazie wizerunku św. Tomasza.
W 1808 do cerkwi uczęszczało 1569 osób. Od 1828 świątynia podlegała unickiej diecezji litewskiej. Do 1838 liczba parafian wzrosła do 2473 osób.
W latach 30. XIX w. na polecenie konsystorza diecezji litewskiej, kierowanego przez biskupa Józefa Siemaszkę, z cerkwi usunięto elementy wyposażenia pochodzenia łacińskiego, zastępując je typowymi utensyliami prawosławnymi. Przygotowywano w tej sposób konwersję całej placówki duszpasterskiej (podobnie jak pozostałych parafii unickich na Podlasiu) na prawosławie. W 1835 w budynku znajdował się zgodny z tradycją prawosławną ikonostas, stół ofiarny i ołtarz. Przy konstruowaniu nowego ikonostasu wykorzystano, zgodnie z osobistą sugestią Józefa Siemaszki, starsze ikony Ewangelistów, św. Michała Archanioła i św. Szczepana, do których dołączono nowe wizerunku Chrystusa i Matki Bożej oraz obraz Ostatniej Wieczerzy. Nowe ikony napisał Mojżesz Michnow. Prace przy ikonostasie były współfinansowane przez państwo rosyjskie, przekazano na ten cel dotację w wysokości 237 rubli 20 kopiejek.
W XVIII w. do cerkwi w Czyżach wstawiono organy. Zostały one zdemontowane w 1837. Również w okresie unickim w budynku pojawiła się ambona, której w okresie delatynizacji obrządku nie zdemontowano, uznając, że nie przeszkadzała w obszernej i przestronnej cerkwi.
Do 1836 do świątyni zakupiono typowe dla prawosławia naczynia liturgiczne. W 1837 parafia nabyła na własny koszt darochranitielnicę.
Proboszcz parafii czyżowskiej Faust (Faustyn) Goworski w czerwcu 1838 nie złożył deklaracji gotowości przejścia na prawosławie, której Józef Siemaszko wymagał od unickich kapłanów. Na konwersję zgodził się dopiero w listopadzie tegoż roku. Wcześniej, latem 1838, był jednym z duchownych najsilniej przeciwstawiających się przejściu na prawosławie (obok Antoniego Pańkowskiego z Nowoberezowa i Antoniego Sosnowskiego z Kleszczel). Pod jego wpływem przeciwko zmianom wystąpili również miejscowi wierni. W październiku 1838, w czasie wizyty wicedziekana bielskiego, grupa parafian zaczęła bić w dzwony cerkiewne, inni zaś głośno skarżyli się na wprowadzane w świątyni zmiany. Wierni zabrali klucze do obiektu i odmówili wydania ich duchownym. W związku z tym 19 listopada 1838 budynek został otwarty przez wyznaczonych żołnierzy; cztery dni później klucze podrzucono pod budynek cerkiewny, co miało pozwolić na zakończenie prowadzonego w tej sprawie śledztwa (sprawą zajmował się Korpus Żandarmów przy sztabie obwodu białostockiego) bez ustalania winnych. Nowy proboszcz czyżowskiej parafii Filip Szeszko (wcześniej jej wieloletni wikariusz) w 1839 zadeklarował zgodę na przyjęcie prawosławia. Doszło do tego w 1839, na mocy postanowień synodu połockiego, który zlikwidował Kościół unicki na Podlasiu, Litwie i Białorusi, przyłączając jego struktury do Rosyjskiego Kościoła Prawosławnego.
Cerkiew prawosławna.
W 1889 cerkiew w Czyżach gruntownie wyremontowano i rozbudowano o przylegającą do przedsionka dzwonnicę (do tej pory istniała dzwonnica wolno stojąca). Na początku XX wieku liczbę miejscowych wiernych szacowano na blisko 2 tys. osób. Niemal wszyscy parafianie udali się w 1915 na bieżeństwo. Świątynia została porzucona. Gdy w 1918 do Czyż wrócił prawosławny duchowny, ks. Leonid Naumow, stwierdził, że budynek miał uszkodzony dach i wymagał renowacji.
W niepodległej Polsce cerkiew w Czyżach zachowała status świątyni parafialnej. W 1924 była jedną z dziewięciu takich placówek w dekanacie bielskim. W latach 30. XX wieku liczbę wiernych uczęszczających do cerkwi oszacowano na 2 tys. osób.
Cerkiew razem z całym wyposażeniem została zniszczona przez pożar (powstały najpewniej wskutek podpalenia) w nocy z 28 na 29 sierpnia 1984. Z przedmiotów znajdujących się w świątyni przetrwał jedynie stopiony fragment dzwonu oraz dwa Ewangeliarze z 1862. Na miejscu spalonej budowli powstała murowana cerkiew pod tym samym wezwaniem.
Architektura.
Wyposażenie cerkwi.
Malowidła ścienne.
Na stropie czyżowskiej cerkwi znajdowało się XIX-wieczne malowidło przedstawiające Adorację Trójcy Świętej wykonane przez anonimowego twórcę ludowego. Postacie Boga Ojca i Jezusa Chrystusa wspierały się na kuli ziemskiej, natomiast ponad nimi unosił się Duch Święty w postaci gołębicy. Całą grupę otaczały postacie aniołów, którym autor nadał się nadać cechy indywidualne. Na ścianie południowej widniało malowidło przedstawiające spotkanie Chrystusa i Samarytanki, na przeciwległej – wyobrażenie Panien Mądrych i Głupich oraz postać Chrystusa Dobrego Pasterza. Oprócz nich na ścianach cerkwi namalowano św. Onufrego, Jana Damasceńskiego i Marię Magdalenę. Trzy wizerunki świętych różniły się od pozostałych malowideł kolorystyką – delikatnymi tonami bieli i szarości; pozostałe obrazy namalowano nasyconymi odcieniami brązu, błękitu, czerwieni i zieleni. Najprawdopodobniej obydwa zespoły malowideł tworzyły różne osoby, mogły również powstawać w różnych okresach. Wszystkie malowidła zostały odkryte podczas remontu cerkwi w latach 60. XX wieku pod pięcioma warstwami zamalowań. Łącznie naścienne obrazy zajmowały powierzchnię 42 metrów kwadratowych.
Ikony.
W cerkwi czyżowskiej znajdowały się ikony Trójcy Świętej (początek XIX w.), Wniebowstąpienia Pańskiego (XVIII w.), św. Józefa z Dzieciątkiem (XVIII/XIX w.). Pierwszy z wymienionych wizerunków został w 1889 przeniesiony do cerkwi cmentarnej w Czyżach, skąd w 1984 ukradli go nieznani sprawcy. Inne ikony powstałe między początkiem XVIII a początkiem XIX w. przedstawiały świętych Piotra, Pawła, Aarona i Tomasza. Ostatni z wizerunków był kilkakrotnie przemalowywany – najstarsza odkryta warstwa pochodziła z XVI w., najnowsza zaś z II połowy wieku XIX. Kolejny cykl sześciu XVIII-wiecznych obrazów przedstawiał sceny Męki Pańskiej: Modlitwę w Ogrójcu, Biczowanie, Koronowanie Cierniem, Upadek pod Krzyżem, Ukrzyżowanie i Złożenie do Grobu. Ikony były pogrupowane po trzy i wspólnie oprawione w drewniane ramy, zdobione motywem liści akantu. Również te dzieła sztuki sakralnej wykonał twórca ludowy, o czym świadczyły sposób ukazania postaci (proporcje, próba oddania ruchu, uproszczony modelunek) i kompozycja.
W cerkwi do momentu jej zniszczenia przechowywane były akta wizytacji biskupich i dekanalnych dokonywanych w XVII w. oraz księga metrykalna, której prowadzenie rozpoczęto w 1675. Młodsze księgi, z pierwszej połowy wieku XIX, przetrwały w zbiorach Archiwum Państwowego w Bielsku Podlaskim.

</doc>
<doc id="3169405" url="https://pl.wikipedia.org/wiki?curid=3169405" title="Halina Florkowska-Frančić">
Halina Florkowska-Frančić

Halina Florkowska-Frančić (ur. 1944) – polska historyk, prof. dr hab.
Życiorys.
Studia historyczne ukończyła w 1966. Doktorat obroniła w 1974, a habilitację w 1986. Tytuł naukowy profesora uzyskała 13 marca 1998.
Specjalizuje się w historii ruchów migracyjnych, historii skupisk polonijnych oraz stosunkach etnicznych w Europie. Do przejścia na emeryturę w 2014 pełniła funkcję kierownika Zakładu Stosunków Etnicznych w Europie w Instytucie Etnologii i Antropologii Kulturowej Uniwersytetu Jagiellońskiego. Jest członkinią Komitetu Nauk Historycznych Polskiej Akademii Nauk oraz Komisji do Badań Diaspory Polskiej i Komisji Etnograficznej Polskiej Akademia Umiejętności. Była członkinią Komitetu Badań nad Migracjami Ludności i Polonią przy Prezydium Polskiej Akademii Nauk.

</doc>
<doc id="3169416" url="https://pl.wikipedia.org/wiki?curid=3169416" title="Christopher Ferguson (pastor)">
Christopher Ferguson (pastor)

Christopher Mackie Ferguson (ur. 15 maja 1953) – kanadyjski duchowny ewangelicki, w maju 2014 wybrany na sekretarza generalnego Światowej Wspólnoty Kościołów Reformowanych (ŚWKR).
Jako duchowny pełnił służbę w różnych parafiach Zjednoczonego Kościoła Kanady, a także na terenie Bliskiego Wschodu i w krajach Ameryki Łacińskiej. Był również reprezentantem ŚWR przy ONZ. Na stanowisku sekretarza generalnego zastąpił ks. dr. Setri Nyomi z Ghany, który pełnił funkcję przez dwie kadencje (14 lat). 

</doc>
<doc id="3169417" url="https://pl.wikipedia.org/wiki?curid=3169417" title="Florian Edmund Adrian">
Florian Edmund Adrian



</doc>
<doc id="3169418" url="https://pl.wikipedia.org/wiki?curid=3169418" title="Jan Baliński">
Jan Baliński



</doc>
<doc id="3169421" url="https://pl.wikipedia.org/wiki?curid=3169421" title="Niemir Stanisław Bidziński">
Niemir Stanisław Bidziński



</doc>
<doc id="3169422" url="https://pl.wikipedia.org/wiki?curid=3169422" title="Summertime – The Best of George Gershwin">
Summertime – The Best of George Gershwin

Summertime – The Best of George Gershwin – album nagrany przez polską orkiestrę Big Warsaw Band, którą dyrygował jej założyciel Stanisław Fiałkowski. Na płycie zarejestrowano popularne melodie skomponowane przez George’a Gerhwina, do słów jego brata Iry Gershwina (z wyjątkiem opisanych w liście utworów). Wokalistami byli znani polscy piosenkarze i piosenkarki. Nagrań dokonano we wrześniu 1987 w studiu Rozgłośni Polskiego Radia w Opolu.
Winylowy LP ukazał się w 1988 nakładem wytwórni Wifon z numerem katalogowym LP 129.

</doc>
<doc id="3169423" url="https://pl.wikipedia.org/wiki?curid=3169423" title="Jan Adam Bieżuński">
Jan Adam Bieżuński



</doc>
<doc id="3169427" url="https://pl.wikipedia.org/wiki?curid=3169427" title="Melvin Patton">
Melvin Patton



</doc>
<doc id="3169430" url="https://pl.wikipedia.org/wiki?curid=3169430" title="Lucía Zárate">
Lucía Zárate

Lucía Zárate (ur. 2 stycznia 1864 w San Carlos Nuevo Guaymas, zm. 15 stycznia 1890 w górach Sierra Nevada) – Meksykanka, odnotowana w księdze rekordów Guinnessa jako najlżejsza osoba dorosła, u której dokonano pomiaru wagi ciała. W wieku 17 lat ważyła 2100 g.
Życiorys.
Lucía Zárate cierpiała na rzadką chorobę określaną w terminologii medycznej jako MOPD II (Osteodysplastyczna karłowatość pierwotna Majewskiego typu II), była też pierwszym udokumentowanym przypadkiem tego schorzenia. Wzrost i waga, które osiągnęła w pierwszym roku życia nie uległy większym zmianom aż do jej śmierci. W dzieciństwie wraz z rodzicami przeniosła się do Agostadero (dzis. Cempoala) k. Veracruz, a następnie w 1876 do Stanów Zjednoczonych, gdzie zaczęła występować publicznie. Stała się jedną z największych atrakcji filadelfijskich obchodów stulecia amerykańskiej niepodległości. W tym samym roku została zbadana przez lekarzy, którzy na podstawie analizy uzębienia doszli do wniosku, że nie może mieć mniej niż sześć lat. W tym czasie Lucía miała 51 cm wzrostu, a obwód jej łydki nie przekraczał 100 mm. Cieszyła się dobrym zdrowiem. Oprócz ojczystego języka hiszpańskiego posługiwała się także w niewielkim stopniu angielskim. W 1881 udała się w podróż do Wielkiej Brytanii, gdzie została przyjęta na audiencji przez królową Wiktorię (26 lutego 1881).
Wraz z Francis Joseph Flynn występowała w amerykańskich cyrkach jako duet karlic „Fairy Sisters”. W 1889 The Washington Post określił ją mianem „cudownej meksykańskiej karlicy”, zwracając uwagę na to, że każde jej pojawienie się na scenie przykuwało uwagę zgromadzonej publiczności. Zimą 1890 pociąg wiozący trupę cyrkową do San Francisco uległ katastrofie w górach Sierra Nevada. Jadąca tym pociągiem Lucía Zárate zmarła wskutek hipotermii.
Urządzone w domu rodzinnym Lucíi w Cempoala muzeum eksponuje rzeczy osobiste i pamiątki z jej występów.

</doc>
<doc id="3169433" url="https://pl.wikipedia.org/wiki?curid=3169433" title="Nanyue Huisi">
Nanyue Huisi

Nanyue Huisi (ur. 515, zm. 21 lipca 577; ) – prekursor myśli chińskiej szkoły tiantai. Uważany przez niektórych za trzeciego patriarchę tej szkoły. Znany także jako Nanyue Sida.
Życiorys.
Urodził się w Wujin w dzisiejszej prowincji Henan w rodzinie Li (李). Rejon ten był wówczas we władaniu północnej dynastii Wei. Jako dziecko był uważany za grzecznego i łagodnego.
W wieku 15 lat został mnichem. W swojej autobiografii napisał, że następne dziesięć lat spędził pilnie czytając i zapamiętując "Sutrę Lotosu" i inne sutry mahajany, oraz praktykując różne rodzaje religijnej ascezy. Jadł tylko jeden posiłek dziennie, odrzucał wszelkie rodzaje specjalnej jałmużny lub darów i wszelkie próby traktowania go ze szczególnymi względami. W ciągu siedmiu lat przeczytał "Sutrę Lotosu" i inne teksty (niektóre liczyły ponad 30 tomów) tysiąc razy.
Jak wspomina w autobiografii, został mnichem, gdyż zobaczył wiele osób, które zmarły wokół niego, co upewniło go co do nietrwałej natury ludzkiego życia. Rozbudziło to w nim także uczucia żałości i współczucia, co spowodowało, iż wybrał drogę bodhisattwy i robienia co się tylko da, aby uwolnić od cierpienia ludzkie istoty.
Po tym okresie Huisi rozpoczął wędrówkę po północnych Chinach od jednego nauczyciela do drugiego. Spotkał wielu wybitnych nauczycieli buddyjskich i studiował u nich doktryny mahajany. Zwrócił szczególną uwagę na praktykę medytacji i przez okres siedmiu lat odwiedzał tylko mistrzów medytacji. Działo się to pomiędzy 24 lub 25 rokiem życia a 31 lub 32 rokiem życia.
W czasie tych wędrówek Huisi studiował u Huiwena (慧文), który kierował się naukami Nagardżuny, szczególny nacisk kładąc na jego encyklopedyczną pracę "Māhaprajñāparamitopadeśa" (Traktat o Większej Pradźniaparamicie). Praktykując i studiując u Huiwena, Huisi osiągnął prawdziwe oświecenie. Doszło do tego w drugim roku jego praktyki u Huiwena, latem, pod dłuższym okresie intensywnej medytacji, w momencie jego zniechęcenia, że nie uczynił żadnego postępu w rozwoju duchowym. Uchwycił wtedy prawdziwe znaczenie "Sutry Lotosu".
To przeżycie przekonało go do tego, że uczeń musi być prowadzony przez prawdziwego nauczyciela. Piętnaście lat jego wędrówek i odwiedzania różnych nauczycieli było koniecznym procesem przygotowania go do spotkania z prawdziwym nauczycielem.
Po tym doświadczeniu Huisi poświęcił się całkowicie propagowaniu "Sutry Lotosu" i jej nauk. Około 34 roku życia rozpoczął wędrówkę po buddyjskich centrach prowincji Henan, w których angażował się w doktrynalne debaty z członkami odwiedzanych religijnych społeczności. Jego poglądy zaczęły wywoływać gwałtowny sprzeciw. Reakcje jego przeciwników były częściowo zrozumiałe, gdyż ówczesny buddyzm chiński opierał się głównie na "Sutrze Awatamsaki" oraz "Sutrze Nirwany", a "Sutra Lotosu" uważana była z tekst drugorzędny.
Po pewnym czasie postanowił uciec od ciągłych ataków na jego osobę i przeniósł się na górę Dasu (大蘇山) w dystrykcie Shangcheng w południowym Henanie. Wkrótce zgromadziło się wokół niego spore grono uczniów. Wśród nich był mnich Zhiyi, który natychmiast został wprowadzony przez nauczyciela w różnorodne praktyki.
Huisi przebywał na górze Dasu przez jedenaście lat. Wtedy też napisał swoją autobiograficzną pracę "Pisanie rozpoczynające moje ślubowanie", miał wtedy około 45 lat. Huisi ślubował napisać cały tekst "Sutry Lotosu" i "Sutry Pradźni" złotymi znakami. Powodem do napisania była wiara Huisi, że żyje w trzecim, schyłkowym ostatnim okresie Dharmy, co można zrozumieć, gdyż były to czasy społecznych niepokojów a także personalnych ataków na niego, więc pragnął te kopie zamknąć w wysadzanych klejnotami skrzynkach, aby dotrwały do czasu pojawienia się na świecie bodhisattwy Maitrei, jako nowego buddy.
W roku 568 przeniósł się do klasztoru Nanyue na górę Heng w obecnej prowincji Hunan, gdzie pozostał do śmierci.
Cesarz dynastii Chen Xuan Di (569-582; 宣帝) (Chen Xu 陳頊) dla uhonorowania go jako religijnego przywódcy nadał mu tytuł Wielkiego Nauczyciela Medytacji.
Huisi zmarł 21 lipca 577 w wieku 62 lat.
Nauki i praktyki.
Po osiągnięciu oświecenia Huisi osiągnął zrozumienie „”medytacji Sutry Lotosu” lub „samadhi Sutry Lotosu” (chiń. "fahua sanmei"). Uważał, że aby zrozumieć tę sutrę trzeba się zaangażować w dwa rodzaje medytacji:
Huisi szczególnie zalecał cichą medytację, tak jak zostało to wyłożone w 14 rozdziale „Spokojne praktyki” "Sutry Lotosu". Uważał, iż „fahua sanmei” jest po prostu typem praktyki, który się praktykuje po to, aby osiągnąć prawdziwe znaczenie tej sutry. Podkreślał rolę 21-dniowej praktyki, w czasie której recytuje się "Sutrę Lotosu" i prowadzi inne podobne praktyki, i równocześnie oddaje się cichej medytacji.
Termin „fahua sanmei” pojawia się w tej sutrze dwukrotnie. W rozdziale 27 wspomina się o nim w związku z bodhisattwą Czyste Oczy - „przez długi czas był wprawnym w "fahua sanmei"”. W rozdziale 24 związanym z bodhisattwą Mistyczny Dźwięk stwierdza się, że dzięki pewnym praktykom, osiągnął on szesnaście typów samadhi, wśród nich także „fahua sanmei”.
Najwyraźniej w "Sutrze Lotosu" medytacja oznacza rodzaj oświecenia czy też prawdziwego zrozumienia rzeczywistości, które przychodzi po przeprowadzeniu religijnych praktyk zalecanych w tej sutrze.
Dla wszystkich szkół Nowego Buddyzmu, czyli powstających w okresie dynastii Sui i Tang, centralną doktryną była „tathagatagarbha”, ponieważ stanowiła ona podstawę, dzięki której szkoły te mogły potwierdzać powszechną dostępność stanu Buddy. Chociaż było to szczególnie podkreślane w takich szkołach jak huayan i chan, to również dotyczyło to szkół Czystej Krainy i tiantai. Pojęcie to zajmowało ważne miejsce w naukach Huisi.
W jego pismach (jak i w pismach jego uczniów) opisanych jest wiele różnych praktyk medytacyjnych poza wspomnianym „lotosowym samadhi”: praktyka jedności/jedna praktyka ("yixing sanmei" - siedząca medytacja przez okres 90 dni), "pratjuttpanna samadhi" ("banzhou sanmei" - medytacja chodzenia, np. okrążanie ołtarza przez okres 90 dni), "suiziyi sanmei" (uprawianie samadhi, gdziekolwiek czyjś umysł jest skierowany w danym momencie), "fangdeng (chanfa)" (skrucha fangteng) i "qing Guanyin" (skrucha Guanyin) oraz "nianfo" (recytowanie imienia Buddy).
Termin "suiziyi" pojawia się po raz pierwszy u Huisi w jego podręczniku właśnie dla tej praktyki. Już na otwierającej stronie tekstu wspomina "Śurangamasamadhi Sutrę", jednak sutra ta nigdzie nie zawiera opisu ani terminu takiej praktyki. Być może jest to własne odkrycie Huisi.

</doc>
<doc id="3169435" url="https://pl.wikipedia.org/wiki?curid=3169435" title="Mistrzostwa Świata w Podnoszeniu Ciężarów 1955">
Mistrzostwa Świata w Podnoszeniu Ciężarów 1955

32. Mistrzostwa Świata w Podnoszeniu Ciężarów, które odbyły się w Monachium w dniach 12 – 16 października 1955. W tabeli medalowej tryumfowali reprezentanci ZSRR. Udział wzięło 108 zawodników.

</doc>
<doc id="3169437" url="https://pl.wikipedia.org/wiki?curid=3169437" title="Jean de Sperati">
Jean de Sperati

Jean de Sperati (ur. 1884 w Pizie, zm. 1957 w Aix-les-Bains) – włoski drukarz i rytownik, uznawany za jednego z największych fałszerzy znaczków pocztowych w historii i nazywany "Rubensem filatelistyki".
Życie i działalność.
Urodził się we Włoszech, w Pizie, ale większość życia spędził we Francji. W młodości interesował się nowymi technikami drukarskimi oraz początkującą wówczas fotografią. Pierwszych fałszerstw dokonał już przed 1910 r., a sfałszowane wtedy znaczki dostały potwierdzenie autentyczności od ekspertów. W późniejszym okresie praktykował potwierdzanie autentyczności swoich prac w ten sposób. W czasie II wojny światowej został aresztowany podczas przerzutu sfałszowanych niemieckich znaczków przez granicę. By uniknąć zarzutu przemytu, przyznał się wówczas do oszustwa. Proces rozpoczął się dopiero w kwietniu 1948 r., a Trybunał Karny w Paryżu skazał go na rok pozbawienia wolności, 10 tys. franków grzywny oraz 300 tys. franków zadośćuczynienia.
W ostatnim okresie życia Jean de Sperati sprzedał Brytyjskiemu Związkowi Filatelistów pozostałe sfałszowane znaczki, a także pieczęci i matryce. Zachowane do dzisiaj znaczki, będące efektem fałszerstwa Jean de Sperati, uważane są przez wielu filatelistów za przedmioty kolekcjonerskie i wartościowe.

</doc>
<doc id="3169438" url="https://pl.wikipedia.org/wiki?curid=3169438" title="Mao Yushi">
Mao Yushi

Mao Yushi (; ur. 14 stycznia 1929 w Nankinie) – chiński ekonomista o poglądach liberalnych. W swoim kraju jest kontrowersyjną osobą z powodu otwartej krytyki wobec komunistycznej i totalitarnej polityki Mao Zedonga. Jego zwolennicy nazywają go "skarbem narodu", przeciwnicy natomiast "zdrajcą narodu chińskiego".
Jest także jednym z założycieli chińskiego think tanku o nazwie Unirule Institute of Economics, w którym aktualnie pełni rolę przewodniczącego zarządu. Organizacja została założona w 1993 przez pięciu ekonomistów, w tym Mao. Jest ona zaangażowana w powiększanie gospodarki rynkowej oraz reformy chińskiego rządu.
Nagroda.
4 maja 2012 roku, została mu przyznana przez Cato Institute nagroda Milton Friedman Prize for Advancing Liberty. Otrzymał ją za swoją pracę na temat klasycznego liberalizmu oraz wolnego rynku.
Rodzina.
Jego wujkiem był znany inżynier specjalizujący się w budowie mostów, Mao Yisheng.

</doc>
<doc id="3169439" url="https://pl.wikipedia.org/wiki?curid=3169439" title="Stefan Włudyka">
Stefan Włudyka

Stefan Włudyka (ur. 9 kwietnia 1938 w Montigny-en-Gohelle we Francji, zm. 11 maja 2014) – generał brygady Wojska Polskiego, profesor nadzwyczajny doktor habilitowany Wojskowej Akademii Technicznej im. Jarosława Dąbrowskiego w Warszawie.
Do Polski przybył z matką w 1944 r. Był absolwentem Oficerskiej Szkoły Wojsk Inżynieryjnych im. gen. J. Jasińskiego we Wrocławiu (1959), Akademii Sztabu Generalnego WP im. gen. broni Karola Świerczewskiego w Warszawie–Rembertowie (1972) i Wojskowej Akademii Sztabu Generalnego Sił Zbrojnych ZSRR im. K.J. Woroszyłowa (1980). Pastował funkcję między innymi dowódcy 9 Pomorskiego pułku pontonowego w Chełmnie, szefa sztabu 4 Łużyckiej Brygady Saperów w Gorzowie Wielkopolskim, a od 1991 r., dowódcy Zgrupowania Jednostek Zabezpieczenia MON. W okresie od 1 sierpnia 1995 r., do 12 lutego 1998 r., by pierwszym szefem Dowództwa Garnizonu Warszawskiego.
Pochowany został na Cmentarzu Wojskowym na Powązkach w Warszawie (kwatera FIII-11-1).

</doc>
<doc id="3169440" url="https://pl.wikipedia.org/wiki?curid=3169440" title="Olecka Kolej Wąskotorowa">
Olecka Kolej Wąskotorowa

Olecka Kolej Wąskotorowa (niem. "Oletzkoer Kleinbahn-AG", "Treuburger Kleinbahnen") – nieistniejąca kolej wąskotorowa o prześwicie toru 1000 mm położona na terenie obecnego województwa warmińsko-mazurskiego. Po drugiej wojnie kolej nie została odbudowana.
Historia.
Po raz pierwszy kolej dotarła do Olecka w 1879 roku dzięki państwowej linii Gołdap - Ełk. W 1908 roku powstała lokalna linia kolejowa Olecko - Kruklanki.
W celu uzupełnienia sieci połączeń na terenie powiatu powołano w dniu 19 grudnia 1909 roku przedsiębiorstwo Kolejka Olecka SA ("Oletzkoer Kleinbahn-AG"), której udziałowcami zostało państwo pruskie (udział w wysokości 1 050 000 Marek), Prowincja Prusy Wschodnie (525 000 M), Powiat Olecki (525 000 M) oraz przedsiębiorstwo Lenz &amp; Co. (463 000 M). Zaplanowano budowę dwóch odcinków:
W ciągu następnych kilku miesięcy spółka uzyskała koncesję wraz z prawem do wywłaszczenia gruntów (marzec 1910 roku) i przystąpiła do budowy.
Kolejkę zaprojektowano jako wąskotorową o szerokości toru 1000 mm. Główną stację przeładunkową z parowozownią zlokalizowano w Olecku równolegle do placów składowych kolei państwowych, przy czym część osobową umieszczono w północnej jej części na skwerze na wprost dworca kolei państwowych. Ze stacji wyprowadzono linie w dwóch kierunkach oraz bocznicę do gazowni miejskiej. Urozmaicony teren wymusił wykonanie szeregu prac ziemnych oraz obiektów inżynieryjnych. Były to głównie żelbetowe wiadukty kolejowe i drogowe, część z nich wykonana jako konstrukcje trójprzęsłowe z bocznymi przęsłami łukowymi i środkowym w postaci belki stalowej. Budowy wiaduktu (pierwotnie z belką stalową) wymagało również przeprowadzenie toru kolejki do Świętajna pod linią kolei państwowych na południe od stacji w Olecku.
Oba odcinki Kolejki Oleckiej oddano do użytku 18 września 1911 roku.
W sierpniu 1914 roku okolice Olecka wraz z całymi Mazurami zostały zajęte przez Rosjan. Po bitwie pod Tannenbergiem już we wrześniu Olecko znalazło się w strefie walk podczas bitwy nad jeziorami mazurskimi. Ostatecznie armię rosyjską wyparto z Prus Wschodnich w lutym 1915 roku, jednak kolejka została w znacznym stopniu zniszczona. Wycofujące się wojska rosyjskie wywiozły część taboru, materiałów i infrastruktury. Ogółem straty oszacowano na 256.500 RM. Z pomocą państwa udało się kolejkę ponownie uruchomić w 1916 roku.
Kolejka służyła lokalnej społeczności przez cały okres międzywojenny, jednak słabo rozwinięte tereny pogranicza nie zapewniały wystarczających przychodów i kolejka regularnie notowała straty.
W 1924 roku Wschodniopruskie Towarzystwo Kolejowe ("Ostdeutsche Eisenbahn-Gesellschaft") odkupiło pakiet akcji należący do firmy Lenz &amp; Co. przejmując tym samym prowadzenie ruchu na kolejce. 30 czerwca 1924 roku Olecka Kolej Wąskotorowa została połączona z innymi wschodniopruskimi kolejkami należącymi do ODEG. Powstałemu w ten sposób przedsiębiorstwu nadano nazwę Kolejki Wschodniopruskie SA ("Ostpreußische Kleinbahnen AG"). Siedzibę zarządu zlokalizowano w Królewcu. Poza kolejką olecką w skład Kolejek Wschodniopruskich SA weszły min:
Okres drugiej wojny światowej wiązał się ze wzrostem przewozów, jednak działania wojenne nie miały bezpośredniego wpływu na funkcjonowanie kolejki aż do stycznia 1945 roku. Styczniowa ofensywa armii czerwonej doprowadziła do zajęcie Olecka 21 stycznia 1945 roku i oznaczała koniec istnienia kolejki.
Gdy Olecko zostało przejęte przez administrację polską w czerwcu 1945 roku, straty w majątku kolejki wąskotorowej oceniono na 85% (straty w zabudowie miasta oszacowano na 80%). Jednocześnie wskutek akcji systematycznego wysiedlania ludności niemieckiej bardzo spadła liczba mieszkańców. Biorąc to pod uwagę zdecydowano o likwidacji kolejki i wykorzystaniu pozyskanych w ten sposób materiałów i taboru do odbudowy i uruchomienia innych linii (głównie kolejki ełckiej). Przewidywano co prawda możliwość odbudowy w bliżej nieokreślonej przyszłości, jednak planów tych nigdy nie zrealizowano.
Przewozy.
Peryferyjne położenie kolejki oleckiej oznaczało, że ruch na kolejce nie był wielki. Według rozkładu z lata 1917 roku na odcinku Olecko - Garbas kursowały 3 pary pociągów, zaś na odcinku Olecko - Świętajno 2 pary. 10 lat później w obu relacjach było już tylko po jednej parze codziennych pociągów. Druga para kursowała tylko w wybrane dni tygodnia.
W lecie 1939 roku utrzymała się jedna para pociągów na całej trasie, jednak dodatkowa para kursowała wyłącznie na odcinku Olecko - Garbas i tylko w dni przedświąteczne.
Wielkość przewozów na kolejce oleckiej:
Infrastruktura.
Sieć Oleckiej Kolei Wąskotorowej tworzyły dwie linie wybiegające z głównej stacji w Olecku na północ i na południowy wschód. Całkowita długość linii wynosiła 43,2 km. Wykaz stacji i przystanków przedstawiają tabele:
Tabor.
Pierwszymi parowozami na kolejce oleckiej były cztery tendrzaki zbudowane przez Union Giesserei Königsberg w 1911 roku (nr fabr. 1883, 1884, 1885, 1886). Na kolejce oznaczono je TKB 1, 2, 3 i 4. Parowozy o układzie osi 1-3-0 posiadały silnik bliźniaczy. Nadciśnienie pary w kotle wynosiło 12 atm. Dwa z tych parowozów zostały utracone na przełomie lat 1914/15. W zamian otrzymano lokomotywę wyprodukowaną przez firmę Arnold Jung Lokomotivfabrik z Jungenthal (nr fabr. 2293). Był to również tendrzak z silnikiem bliźniaczym, lecz z dwoma osiami napędnymi o mocy 100 KM. Wkrótce zamówiono również w fabryce Jung dwa kolejne tendrzaki o układzie osi 1-3-0 o mocy 160 KM. Parowozy tego typu zakupiono wówczas również dla kolejki ełckiej i "Pillkaller Kleinbahn".
Wykaz parowozów Oleckiej Kolei Wąskotorowej
Według danych z 1933 i 1938 roku na kolejce oleckiej znajdował się następujący tabor:
Dwuosiowe wagony osobowe II/III klasy z otwartymi pomostami wyprodukowane zostały przez fabrykę Waggon-Fabrik Steinfurt GmbH Königsberg. Miały blachownicową ostoję i drewniany szkielet pudła obity blachą. Wnętrze podzielono na dwa przedziały z ławkami ustawionymi prostopadle do kierunku jazdy. Zastosowano ogrzewanie parowe zasilane z parowozu.
Wagony pocztowo-bagażowe powstały w wyniku przebudowy krytych wagonów towarowych. Urządzono wnętrze, drewniane pudło obito blachą zaś drzwi przesuwne w ścianach bocznych zamieniono na dwuskrzydłowe. Wagony te wyposażono w indywidualne ogrzewanie.
Wagony towarowe były dwuosiowe ze stalową ostoją i drewnianym pudłem.
Na kolejce oleckiej przez cały okres jej istnienia stosowano sprzęgi półautomatyczne Scharfenberga.
Tabor, który przetrwał działania wojenne i grabieże dokonywane w 1945 roku przez armię radziecką został przetransportowany do Ełku.

</doc>
<doc id="3169441" url="https://pl.wikipedia.org/wiki?curid=3169441" title="Niezapomniane przeboje Zygmunta Karasińskiego">
Niezapomniane przeboje Zygmunta Karasińskiego

Niezapomniane przeboje Zygmunta Karasińskiego – album zawierający nagrania utworów, których autorem był polski kompozytor Zygmunt Karasiński. Napisane przez niego przebojowe melodie zostały zagrane przez orkiestrę Warszawskie Smyczki prowadzoną przez Marka Sewena i zaśpiewane przez znanych polskich wokalistów. Autorem aranżacji utworów zarejestrowanych na płycie był Marek Sewen. 
Monofoniczny winylowy album został wydany w 1967 przez Polskie Nagrania „Muza” XL 0428 (numery matryc: strona A – M-3 XW-873, strona B – M-3 XW-874).

</doc>
<doc id="3169442" url="https://pl.wikipedia.org/wiki?curid=3169442" title="Wiesław Hagedorny">
Wiesław Hagedorny

Wiesław Hagedorny (ur. 3 stycznia 1959 w Mławie, zm. 12 maja 2014 w Działdowie) – polski dziennikarz, publicysta i wydawca. W latach 1978–1984 studiował na Wydziale Prawa i Administracji Uniwersytetu Wrocławskiego. Od 1979 r. pisywał do środowiskowych periodyków studenckich, m.in. do „Biuletynu Informacyjnego Studentów Wrocławskich” (BIWS). We wrześniu 1980 r. znalazł się w gronie założycieli Niezależnego Zrzeszenia Studentów (NZS) w Uniwersytecie Wrocławskim, a także współtwórcą i redaktorem związanego z NZS, wrocławskiego pisma „No więc”. We wrześniu 1981 r. uczestniczył w roli obserwatora i sprawozdawcy w I Krajowym Zjeździe NSZZ „Solidarność” w Gdańsku. Po wprowadzeniu stanu wojennego w grudniu 1981 r. współpracował z podziemnym ruchem wydawniczym środowiska akademickiego we Wrocławiu. 
W 1988 r. wraz z rodziną swojej żony i dwójką dzieci wyjechał na emigrację do Republiki Federalnej Niemiec. Do Polski (i rodzinnej Mławy) powrócił w 1998 roku, gdzie kontynuował karierę dziennikarską, m.in. w „Kurierze Mławskim” i „Mławskim Kurierze Ilustrowanym”. Był dziennikarzem i działaczem społecznym wspomagającym wiele lokalnych inicjatyw dobroczynnych. Stale współpracował ze Stowarzyszeniem Hospicjum im. Królowej Apostołów w Mławie, którego był Ambasadorem. 
Od 2002 r. do momentu śmierci związany był z „Tygodnikiem Ciechanowskim”, gdzie prowadził cotygodniową rubrykę felietonową. Z powodzeniem uprawiał także inne gatunki dziennikarskie, m.in. reportaże i wywiady. Jego teksty doczekały wielu przedruków, m.in. w tygodniku „Angora”. 
W maju 2013 r. zdiagnozowano u niego raka drobno-komórkowego płuc. Po wielomiesięcznej walce z chorobą zmarł 12 maja 2014 r. w Samodzielnym Publicznym Zakładzie Opieki Zdrowotnej w Działdowie. Tuż przed śmiercią Wiesława Hagedornego pod koniec kwietnia 2014 r. ukazało się książkowe wydanie wyboru jego felietonów pod tytułem „Co w trawie pyszczy”. Został pochowany na cmentarzu komunalnym w Mławie. 

</doc>
<doc id="3169445" url="https://pl.wikipedia.org/wiki?curid=3169445" title="Nowa Wieś za Sołą">
Nowa Wieś za Sołą

Nowa Wieś za Sołą – osada w Polsce położona w województwie śląskim, w powiecie bielskim, w gminie Wilamowice.

</doc>
<doc id="3169448" url="https://pl.wikipedia.org/wiki?curid=3169448" title="Zielonowo (osada leśna w województwie kujawsko-pomorskim)">
Zielonowo (osada leśna w województwie kujawsko-pomorskim)

Zielonowo – osada leśna w Polsce położona w województwie kujawsko-pomorskim, w powiecie nakielskim, w gminie Szubin.
W latach 1975–1998 miejscowość administracyjnie należała do województwa bydgoskiego.

</doc>
<doc id="3169450" url="https://pl.wikipedia.org/wiki?curid=3169450" title="Muzeum Misyjne w Mysłowicach">
Muzeum Misyjne w Mysłowicach

Muzeum Misyjne im. Kardynała Augusta Hlonda w Mysłowicach – muzeum położone w Mysłowicach-Brzęczkowicach. Placówka działa przy tutejszej Parafii Matki Boskiej Bolesnej.
Placówka powstała w 2004 roku z inicjatywy misjonarza ks. Andrzeja Halemby, a jej otwarcia dokonał bp Stefan Cichy. Mieści się w Oratorium św. Wojciecha, w podziemiach świątyni. Zbiór obejmuje eksponaty pochodzące z trzech kontynentów: Afryki (Zair, Demokratyczna Republika Konga, Tanzania, Kamerun), Oceanii (Papua-Nowa Gwinea) oraz Ameryki Południowej (Peru, Argentyna). W zbiorach znajdują się stroje, ozdoby, maski, instrumenty muzyczne oraz przedmioty codziennego użytku. Ponadto prezentowana jest ekspozycja przyrodnicza, prezentująca faunę i florę Afryki. Całość uzupełniają liczne zdjęcia oraz filmy.
Muzeum jest obiektem całorocznym, czynnym od poniedziałku do piątku w godzinach popołudniowych.

</doc>
<doc id="3169451" url="https://pl.wikipedia.org/wiki?curid=3169451" title="Tańczące Eurydyki">
Tańczące Eurydyki

Wydawnictwa muzyczne Anny German:

</doc>
<doc id="3169452" url="https://pl.wikipedia.org/wiki?curid=3169452" title="Tatopani">
Tatopani

Miejscowości w Nepalu:

</doc>
<doc id="3169453" url="https://pl.wikipedia.org/wiki?curid=3169453" title="Tandi">
Tandi

Miejscowości w Nepalu:

</doc>
<doc id="3169454" url="https://pl.wikipedia.org/wiki?curid=3169454" title="Tadeusz Tarnawski">
Tadeusz Tarnawski



</doc>
<doc id="3169455" url="https://pl.wikipedia.org/wiki?curid=3169455" title="TV2">
TV2



</doc>
<doc id="3169456" url="https://pl.wikipedia.org/wiki?curid=3169456" title="Sása">
Sása

Wsie na Słowacji:

</doc>
<doc id="3169457" url="https://pl.wikipedia.org/wiki?curid=3169457" title="Rinat Dżumabajew">
Rinat Dżumabajew

Rinat Atogalijewicz Dżumabajew, ros. Ринат Атогалиевич Джумабаев (ur. 23 lipca 1989 w Szymkencie) – kazachski szachista, arcymistrz od 2009 roku.
Kariera szachowa.
Wielokrotnie reprezentował Kazachstan na mistrzostwach świata i Azji juniorów w różnych kategoriach wiekowych. Wielokrotnie startował w finałach indywidualnych mistrzostw Kazachstanu, zdobywając m.in. dwa medale złote (2011, 2014), srebrny (2010) oraz dwa brązowe (2007, 2013).
Reprezentował Kazachstan w turniejach drużynowych, m.in.: , oraz .
W 2005 r. zwyciężył w międzynarodowym kołowym turnieju, rozegranym w Mieżdurieczensku. Normy na tytuł arcymistrza wypełnił w latach 2008 (w Zwienigorodzie) i 2009 (w Moskwie i Giumri – I m.). W 2009 r. zajął III m. (za Antonem Filippowem i Farruchem Amonatowem) w turnieju strefowym (eliminacji mistrzostw świata) w Taszkencie. W 2010 r. podzielił I m. (wspólnie z Maksimem Turowem, Siarhiejem Żyhałką i Witalijem Hołodem) w memoriale Gieorgija Agzamowa w Taszkencie. W 2011 r. zajął IV m. w indywidualnych mistrzostwach Azji w Meszhedzie, zdobywając awans do rozegranego w Chanty-Mansyjsku turnieju o Puchar Świata (w I rundzie przegrał z Laurentem Fressinetem i odpadł z dalszej rywalizacji). W 2012 r. podzielił I m. (wspólnie z m.in. Dmitrijem Boczarowem i Artiomem Timofiejewem) w Tomsku oraz podzielił III m. (za Bartoszem Soćko i Ołeksandrem Areszczenko, wspólnie z m.in. Pawło Eljanowem i Borisem Graczowem) w memoriale Michaiła Czigorina w Petersburgu. W 2013 r. podzielił I m. (wspólnie z Siemionem Dwojrisem i Andrejem Żyhałką) w Pawłodarze.
Najwyższy ranking w dotychczasowej karierze osiągnął 1 lipca 2011 r., z wynikiem 2589 punktów zajmował wówczas 4. miejsce wśród kazachskich szachistów.

</doc>
<doc id="3169458" url="https://pl.wikipedia.org/wiki?curid=3169458" title="Synagoga we Wrocławiu">
Synagoga we Wrocławiu

Synagogi we Wrocławiu:

</doc>
<doc id="3169459" url="https://pl.wikipedia.org/wiki?curid=3169459" title="Synagoga w Paryżu">
Synagoga w Paryżu

Synagogi w Paryżu:

</doc>
<doc id="3169460" url="https://pl.wikipedia.org/wiki?curid=3169460" title="Doględka wielka">
Doględka wielka



</doc>
<doc id="3169462" url="https://pl.wikipedia.org/wiki?curid=3169462" title="Susk Nowy">
Susk Nowy

Miejscowości w Polsce:

</doc>
<doc id="3169466" url="https://pl.wikipedia.org/wiki?curid=3169466" title="Krzysztof Borkowski (szlachcic)">
Krzysztof Borkowski (szlachcic)

Krzysztof Borkowski herbu Grzymała – rotmistrz chorągwi pancernej w 1655 roku, członek konfederacji tyszowieckiej 1655 roku.

</doc>
<doc id="3169467" url="https://pl.wikipedia.org/wiki?curid=3169467" title="Jan Żelbromski">
Jan Żelbromski

Jan Maciej Żelbromski (ur. 1950) – polski historyk sztuki i konserwator dzieł sztuki.
Życiorys.
W 1995 obronił pracę doktorską „Polichromie architektoniczne kościoła św. Elżbiety we Wrocławiu w procesie przemian od XIV do XX wieku” na wydziale Nauk Historycznych i Pedagogicznych Uniwersytetu Wrocławskiego. Realizował wiele projektów konserwatorskich m.in. odbudowę kościoła Św. Elżbiety we Wrocławiu, Oratorium Marianum, budynek Ossolineum i Piwnicę Świdnicką w Ratuszu. Dziekan Wydziału Rzemiosł Artystycznych Szkoły Wyższej Rzemiosł Artystycznych i Zarządzania we Wrocławiu.
Odkrycie fresków w kaplicy Smedchina.
W 2004 roku Maciej Żelbromski podczas letnich praktyk studenckich Szkoły Wyższej Rzemiosł Artystycznych i Zarządzania prowadzonych w bazylice św. Elżbiety Węgierskiej we Wrocławiu zauważył, że tynk w kaplicy jest pofalowany. Wykonano nacięcie i okazało się, że pod warstwą tynku znajdują się malowidła. Po zdjęciu zewnętrznej warstw pobiały ukazały się niezwykle barwne, świetnie zachowane polichromie łączące cechy późnego średniowiecza z rozwiązaniami już renesansowymi. Polichromie przestawiają m.in. Ukrzyżowanie Jezusa Chrystusa, Modlitwę w Ogrójcu, św. Krzysztofa, męczeństwo św. Marka, św. Benona oraz św. Bartłomieja. Ponieważ prace prowadzone były bez nadzoru wojewódzkiego konserwatora zabytków, zostały wstrzymane, a sprawa skierowana do prokuratury. W wyniku postępowania sądowego dr M. Żelbromski został uniewinniony, a kaplica poddana renowacji przez konserwatorów z Krakowa i udostępniona do zwiedzania.

</doc>
<doc id="3169468" url="https://pl.wikipedia.org/wiki?curid=3169468" title="Sunkhani">
Sunkhani

Miejscowości w Nepalu:

</doc>
<doc id="3169469" url="https://pl.wikipedia.org/wiki?curid=3169469" title="Sundarpur">
Sundarpur

Miejscowości w Nepalu:

</doc>
<doc id="3169472" url="https://pl.wikipedia.org/wiki?curid=3169472" title="Stop!">
Stop!



</doc>
<doc id="3169474" url="https://pl.wikipedia.org/wiki?curid=3169474" title="Stadion Narodowy Kostaryki">
Stadion Narodowy Kostaryki



</doc>
<doc id="3169475" url="https://pl.wikipedia.org/wiki?curid=3169475" title="Sreepur">
Sreepur

Miejscowości w Nepalu:

</doc>
<doc id="3169476" url="https://pl.wikipedia.org/wiki?curid=3169476" title="Spad">
Spad



</doc>
<doc id="3169477" url="https://pl.wikipedia.org/wiki?curid=3169477" title="Sołtysia">
Sołtysia



</doc>
<doc id="3169478" url="https://pl.wikipedia.org/wiki?curid=3169478" title="Sonet 10">
Sonet 10



</doc>
<doc id="3169479" url="https://pl.wikipedia.org/wiki?curid=3169479" title="Sonet 100">
Sonet 100



</doc>
<doc id="3169480" url="https://pl.wikipedia.org/wiki?curid=3169480" title="Sonet 11">
Sonet 11



</doc>
<doc id="3169481" url="https://pl.wikipedia.org/wiki?curid=3169481" title="Sonet 12">
Sonet 12



</doc>
<doc id="3169482" url="https://pl.wikipedia.org/wiki?curid=3169482" title="Sonet 126">
Sonet 126



</doc>
<doc id="3169483" url="https://pl.wikipedia.org/wiki?curid=3169483" title="Sonet 127">
Sonet 127



</doc>
<doc id="3169484" url="https://pl.wikipedia.org/wiki?curid=3169484" title="Sonet 13">
Sonet 13



</doc>
<doc id="3169485" url="https://pl.wikipedia.org/wiki?curid=3169485" title="Sonet 138">
Sonet 138



</doc>
<doc id="3169486" url="https://pl.wikipedia.org/wiki?curid=3169486" title="Sonet 14">
Sonet 14



</doc>
<doc id="3169487" url="https://pl.wikipedia.org/wiki?curid=3169487" title="Sonet 144">
Sonet 144



</doc>
<doc id="3169488" url="https://pl.wikipedia.org/wiki?curid=3169488" title="Sonet 145">
Sonet 145



</doc>
<doc id="3169490" url="https://pl.wikipedia.org/wiki?curid=3169490" title="Sonet 15">
Sonet 15



</doc>
<doc id="3169491" url="https://pl.wikipedia.org/wiki?curid=3169491" title="Sonet 152">
Sonet 152



</doc>
<doc id="3169492" url="https://pl.wikipedia.org/wiki?curid=3169492" title="Sonet 16">
Sonet 16



</doc>
<doc id="3169493" url="https://pl.wikipedia.org/wiki?curid=3169493" title="Sonet 17">
Sonet 17



</doc>
<doc id="3169494" url="https://pl.wikipedia.org/wiki?curid=3169494" title="Sonet 19">
Sonet 19



</doc>
<doc id="3169495" url="https://pl.wikipedia.org/wiki?curid=3169495" title="Sonet 20">
Sonet 20



</doc>
<doc id="3169496" url="https://pl.wikipedia.org/wiki?curid=3169496" title="Sonet 21">
Sonet 21



</doc>
<doc id="3169497" url="https://pl.wikipedia.org/wiki?curid=3169497" title="Sonet 22">
Sonet 22



</doc>
<doc id="3169498" url="https://pl.wikipedia.org/wiki?curid=3169498" title="Sonet 23">
Sonet 23



</doc>
<doc id="3169499" url="https://pl.wikipedia.org/wiki?curid=3169499" title="Sonet 24">
Sonet 24



</doc>
<doc id="3169500" url="https://pl.wikipedia.org/wiki?curid=3169500" title="Sonet 25">
Sonet 25



</doc>
<doc id="3169501" url="https://pl.wikipedia.org/wiki?curid=3169501" title="Sonet 26">
Sonet 26



</doc>
<doc id="3169502" url="https://pl.wikipedia.org/wiki?curid=3169502" title="Sonet 27">
Sonet 27



</doc>
<doc id="3169503" url="https://pl.wikipedia.org/wiki?curid=3169503" title="Sonet 28">
Sonet 28



</doc>
<doc id="3169504" url="https://pl.wikipedia.org/wiki?curid=3169504" title="Sonet 29">
Sonet 29



</doc>
<doc id="3169505" url="https://pl.wikipedia.org/wiki?curid=3169505" title="Sonet 31">
Sonet 31



</doc>
<doc id="3169506" url="https://pl.wikipedia.org/wiki?curid=3169506" title="Sonet 32">
Sonet 32



</doc>
<doc id="3169507" url="https://pl.wikipedia.org/wiki?curid=3169507" title="Sonet 33">
Sonet 33



</doc>
<doc id="3169508" url="https://pl.wikipedia.org/wiki?curid=3169508" title="Sonet 34">
Sonet 34



</doc>
<doc id="3169510" url="https://pl.wikipedia.org/wiki?curid=3169510" title="Sonet 35">
Sonet 35



</doc>
<doc id="3169511" url="https://pl.wikipedia.org/wiki?curid=3169511" title="Sonet 36">
Sonet 36



</doc>
<doc id="3169512" url="https://pl.wikipedia.org/wiki?curid=3169512" title="Sonet 37">
Sonet 37



</doc>
<doc id="3169513" url="https://pl.wikipedia.org/wiki?curid=3169513" title="Sonet 38">
Sonet 38



</doc>
<doc id="3169514" url="https://pl.wikipedia.org/wiki?curid=3169514" title="Sonet 39">
Sonet 39



</doc>
<doc id="3169515" url="https://pl.wikipedia.org/wiki?curid=3169515" title="Sonet 40">
Sonet 40



</doc>
<doc id="3169516" url="https://pl.wikipedia.org/wiki?curid=3169516" title="Sonet 41">
Sonet 41



</doc>
<doc id="3169517" url="https://pl.wikipedia.org/wiki?curid=3169517" title="Sonet 42">
Sonet 42



</doc>
<doc id="3169518" url="https://pl.wikipedia.org/wiki?curid=3169518" title="Sonet 43">
Sonet 43



</doc>
<doc id="3169519" url="https://pl.wikipedia.org/wiki?curid=3169519" title="Sonet 44">
Sonet 44



</doc>
<doc id="3169521" url="https://pl.wikipedia.org/wiki?curid=3169521" title="Sonet 45">
Sonet 45



</doc>
<doc id="3169522" url="https://pl.wikipedia.org/wiki?curid=3169522" title="Sonet 46">
Sonet 46



</doc>
<doc id="3169523" url="https://pl.wikipedia.org/wiki?curid=3169523" title="Sonet 47">
Sonet 47



</doc>
<doc id="3169524" url="https://pl.wikipedia.org/wiki?curid=3169524" title="Sonet 48">
Sonet 48



</doc>
<doc id="3169525" url="https://pl.wikipedia.org/wiki?curid=3169525" title="Marcin Brzezicki">
Marcin Brzezicki

Marcin Brzezicki herbu Jastrzębiec (zm. przed 3 sierpnia 1661)– podkomorzy bełski w 1651 roku, pisarz ziemski bełski w latach 1649–1651.
Poseł sejmiku bełskiego na sejm zwyczajny 1652 roku. Był członkiem konfederacji tyszowieckiej 1655 roku.

</doc>
<doc id="3169526" url="https://pl.wikipedia.org/wiki?curid=3169526" title="Sonet 49">
Sonet 49



</doc>
<doc id="3169528" url="https://pl.wikipedia.org/wiki?curid=3169528" title="Sonet 50">
Sonet 50



</doc>
<doc id="3169530" url="https://pl.wikipedia.org/wiki?curid=3169530" title="Sonet 51">
Sonet 51



</doc>
<doc id="3169531" url="https://pl.wikipedia.org/wiki?curid=3169531" title="Sonet 52">
Sonet 52



</doc>
<doc id="3169533" url="https://pl.wikipedia.org/wiki?curid=3169533" title="Sonet 53">
Sonet 53



</doc>
<doc id="3169534" url="https://pl.wikipedia.org/wiki?curid=3169534" title="Sonet 54">
Sonet 54



</doc>
<doc id="3169535" url="https://pl.wikipedia.org/wiki?curid=3169535" title="Sonet 55">
Sonet 55



</doc>
<doc id="3169536" url="https://pl.wikipedia.org/wiki?curid=3169536" title="Sonet 56">
Sonet 56



</doc>
<doc id="3169537" url="https://pl.wikipedia.org/wiki?curid=3169537" title="Sonet 57">
Sonet 57



</doc>
<doc id="3169538" url="https://pl.wikipedia.org/wiki?curid=3169538" title="Sonet 58">
Sonet 58



</doc>
<doc id="3169539" url="https://pl.wikipedia.org/wiki?curid=3169539" title="Sonet 59">
Sonet 59



</doc>
<doc id="3169540" url="https://pl.wikipedia.org/wiki?curid=3169540" title="Sonet 60">
Sonet 60



</doc>
<doc id="3169541" url="https://pl.wikipedia.org/wiki?curid=3169541" title="Sonet 61">
Sonet 61



</doc>
<doc id="3169542" url="https://pl.wikipedia.org/wiki?curid=3169542" title="Sonet 62">
Sonet 62



</doc>
<doc id="3169543" url="https://pl.wikipedia.org/wiki?curid=3169543" title="Sonet 63">
Sonet 63



</doc>
<doc id="3169544" url="https://pl.wikipedia.org/wiki?curid=3169544" title="Sonet 64">
Sonet 64



</doc>
<doc id="3169545" url="https://pl.wikipedia.org/wiki?curid=3169545" title="Sonet 65">
Sonet 65



</doc>
<doc id="3169546" url="https://pl.wikipedia.org/wiki?curid=3169546" title="Sonet 66">
Sonet 66



</doc>
<doc id="3169547" url="https://pl.wikipedia.org/wiki?curid=3169547" title="Sonet 67">
Sonet 67



</doc>
<doc id="3169548" url="https://pl.wikipedia.org/wiki?curid=3169548" title="Sonet 68">
Sonet 68



</doc>
<doc id="3169549" url="https://pl.wikipedia.org/wiki?curid=3169549" title="Sonet 69">
Sonet 69



</doc>
<doc id="3169550" url="https://pl.wikipedia.org/wiki?curid=3169550" title="Sonet 70">
Sonet 70



</doc>
<doc id="3169551" url="https://pl.wikipedia.org/wiki?curid=3169551" title="Sonet 71">
Sonet 71



</doc>
<doc id="3169552" url="https://pl.wikipedia.org/wiki?curid=3169552" title="Sonet 72">
Sonet 72



</doc>
<doc id="3169553" url="https://pl.wikipedia.org/wiki?curid=3169553" title="Jacopo del Sellaio">
Jacopo del Sellaio

Jacopo del Sellaio, właściwie Jacopo di Arcangelo (ur. 1442 we Florencji, zm. 1493 tamże) – włoski malarz, tworzący w okresie Odrodzenia.
Giorgio Vasari wymienia go jako ucznia Filippo Lippiego. W jego wczesnej działalności artystycznej widoczne są wpływy Sandra Botticellego (tymi cechami odznacza się obraz przedstawiający "Zwiastowanie", obecnie we florenckim kościele Santa Lucia dei Magnoli). Dziesięć lat później Jacopo del Sellaio pracował wraz z Boticellim i Bartolomeo di Giovannim nad serią obrazów będących ilustracjami do Dekameronu Boccacia (pierwszy i drugi obraz w madryckim muzeum Prado, czwarty we florenckim Collezione Pucci). Później w jego twórczości pojawiać zaczęły się wpływy Domenico Ghirlandaio ("Pieta", 1483, obecnie w Berlinie; "Ukrzyżowanie ze świętymi", 1490). Zaangażowany był również w dekorowanie skrzyń "cassoni" ("Estera i Aswerus" we florenckiej Galerii Uffizi, "Pojednanie Rzymian i Sabinów", Philadelphia Museum Of Art).

</doc>
<doc id="3169554" url="https://pl.wikipedia.org/wiki?curid=3169554" title="Muzeum Misyjne w Miejscu Piastowym">
Muzeum Misyjne w Miejscu Piastowym

Muzeum Misyjne Sióstr Michalitek w Miejscu Piastowym – muzeum położone we wsi Miejsce Piastowe (powiat krośnieński). Placówka mieści się w Domu Generalnym Sióstr Michalitek przy Sanktuarium św. Michała Archanioła i bł. Bronisława Markiewicza. 
Placówka powstała w 2006 roku, a jej otwarcia i poświęcenia dokonał abp Ignacy Tokarczuk. Mieści się w czterech pomieszczeniach, w których eksponowane są zbiory pochodzące z Afryki (Libia, Kamerun). W ramach wystawy prezentowane stroje, ozdoby, maski, instrumenty muzyczne, przedmioty codziennego użytku, zabawki oraz obrazy, a także dokumentacja pracy misyjnej sióstr. Jedna z izb poświęcona jest pamięci s. Anny Kaworek - współzałożycielki Zgromadzenia i kandydatki na ołtarze. Natomiast w 2006 roku abp Edward Nowak poświęcił izbę, w której urządzona została wystawa poświęcona osobom: św. Jana Pawła II oraz bł. ks. Bronisława Markiewicza.
Zwiedzanie muzeum jest możliwe po uprzednim uzgodnieniu telefonicznym.

</doc>
<doc id="3169555" url="https://pl.wikipedia.org/wiki?curid=3169555" title="Sonet 73">
Sonet 73



</doc>
<doc id="3169556" url="https://pl.wikipedia.org/wiki?curid=3169556" title="Sonet 74">
Sonet 74



</doc>
<doc id="3169557" url="https://pl.wikipedia.org/wiki?curid=3169557" title="Sonet 75">
Sonet 75



</doc>
<doc id="3169558" url="https://pl.wikipedia.org/wiki?curid=3169558" title="Sonet 76">
Sonet 76



</doc>
<doc id="3169559" url="https://pl.wikipedia.org/wiki?curid=3169559" title="Sonet 77">
Sonet 77



</doc>
<doc id="3169560" url="https://pl.wikipedia.org/wiki?curid=3169560" title="Sonet 78">
Sonet 78



</doc>
<doc id="3169561" url="https://pl.wikipedia.org/wiki?curid=3169561" title="Sonet 79">
Sonet 79



</doc>
<doc id="3169562" url="https://pl.wikipedia.org/wiki?curid=3169562" title="Sonet 8">
Sonet 8



</doc>
<doc id="3169563" url="https://pl.wikipedia.org/wiki?curid=3169563" title="Sonet 80">
Sonet 80



</doc>
<doc id="3169564" url="https://pl.wikipedia.org/wiki?curid=3169564" title="Sonet 81">
Sonet 81



</doc>
<doc id="3169565" url="https://pl.wikipedia.org/wiki?curid=3169565" title="Sonet 82">
Sonet 82



</doc>
<doc id="3169566" url="https://pl.wikipedia.org/wiki?curid=3169566" title="Sonet 83">
Sonet 83



</doc>
<doc id="3169567" url="https://pl.wikipedia.org/wiki?curid=3169567" title="Sonet 84">
Sonet 84



</doc>
<doc id="3169568" url="https://pl.wikipedia.org/wiki?curid=3169568" title="Sonet 85">
Sonet 85



</doc>
<doc id="3169569" url="https://pl.wikipedia.org/wiki?curid=3169569" title="Liwiec (kolonia)">
Liwiec (kolonia)

Liwiec – kolonia w Polsce położona w województwie pomorskim, w powiecie kwidzyńskim, w gminie Prabuty.

</doc>
<doc id="3169570" url="https://pl.wikipedia.org/wiki?curid=3169570" title="Sonet 86">
Sonet 86



</doc>
<doc id="3169571" url="https://pl.wikipedia.org/wiki?curid=3169571" title="Sonet 87">
Sonet 87



</doc>
<doc id="3169572" url="https://pl.wikipedia.org/wiki?curid=3169572" title="Sonet 88">
Sonet 88



</doc>
<doc id="3169574" url="https://pl.wikipedia.org/wiki?curid=3169574" title="Sonet 89">
Sonet 89



</doc>
<doc id="3169575" url="https://pl.wikipedia.org/wiki?curid=3169575" title="Sonet 9">
Sonet 9



</doc>
<doc id="3169576" url="https://pl.wikipedia.org/wiki?curid=3169576" title="Sonet 90">
Sonet 90



</doc>
<doc id="3169577" url="https://pl.wikipedia.org/wiki?curid=3169577" title="Sonet 91">
Sonet 91



</doc>
<doc id="3169578" url="https://pl.wikipedia.org/wiki?curid=3169578" title="Sonet 92">
Sonet 92



</doc>
<doc id="3169579" url="https://pl.wikipedia.org/wiki?curid=3169579" title="Sonet 93">
Sonet 93



</doc>
<doc id="3169580" url="https://pl.wikipedia.org/wiki?curid=3169580" title="Sonet 94">
Sonet 94



</doc>
<doc id="3169581" url="https://pl.wikipedia.org/wiki?curid=3169581" title="Sonet 95">
Sonet 95



</doc>
<doc id="3169582" url="https://pl.wikipedia.org/wiki?curid=3169582" title="Sonet 96">
Sonet 96



</doc>
<doc id="3169583" url="https://pl.wikipedia.org/wiki?curid=3169583" title="Sonet 97">
Sonet 97



</doc>
<doc id="3169584" url="https://pl.wikipedia.org/wiki?curid=3169584" title="Sonet 98">
Sonet 98



</doc>
<doc id="3169585" url="https://pl.wikipedia.org/wiki?curid=3169585" title="Sonet 99">
Sonet 99



</doc>
<doc id="3169586" url="https://pl.wikipedia.org/wiki?curid=3169586" title="Mistrzostwa Polski w Skokach Narciarskich 1930">
Mistrzostwa Polski w Skokach Narciarskich 1930

11. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 16 lutego 1930 roku na Wielkiej Krokwi w Zakopanem.
W konkursie o mistrzostwo Polski zwyciężył Franciszek Cukier, srebrny medal zdobył Aleksander Rozmus, a brązowy - Leopold Gajduszek.

</doc>
<doc id="3169588" url="https://pl.wikipedia.org/wiki?curid=3169588" title="Jacopo di Arcangelo">
Jacopo di Arcangelo



</doc>
<doc id="3169590" url="https://pl.wikipedia.org/wiki?curid=3169590" title="Skrybonia">
Skrybonia



</doc>
<doc id="3169592" url="https://pl.wikipedia.org/wiki?curid=3169592" title="Skalna Perć">
Skalna Perć



</doc>
<doc id="3169593" url="https://pl.wikipedia.org/wiki?curid=3169593" title="Skalna Brama">
Skalna Brama



</doc>
<doc id="3169594" url="https://pl.wikipedia.org/wiki?curid=3169594" title="Sitalpati">
Sitalpati

Miejscowości w Nepalu:

</doc>
<doc id="3169595" url="https://pl.wikipedia.org/wiki?curid=3169595" title="Sisakhani">
Sisakhani

Miejscowości w Nepalu:

</doc>
<doc id="3169596" url="https://pl.wikipedia.org/wiki?curid=3169596" title="Sisahaniya">
Sisahaniya

Miejscowości w Nepalu:

</doc>
<doc id="3169597" url="https://pl.wikipedia.org/wiki?curid=3169597" title="Mistrzostwa Polski w Skokach Narciarskich 1929">
Mistrzostwa Polski w Skokach Narciarskich 1929

10. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 10 lutego 1929 roku na Wielkiej Krokwi w Zakopanem.
W konkursie o mistrzostwo Polski zwyciężył Bronisław Czech, srebrny medal zdobył Franciszek Cukier, a brązowy - Władysław Mietelski.
Konkurs o mistrzostwo Polski rozegrano w ramach zawodów o mistrzostwo świata, których gospodarzem w 1929 roku było Zakopane.
Wyniki konkursu.
W konkursie wzięło udział 41 zawodników, w tym 11 Polaków. W nawiasach podano miejsce zajęte w zawodach z uwzględnieniem zagranicznych zawodników.
W zawodach o tytuł mistrza świata zwyciężył Sigmund Ruud, srebrny medal zdobył Kristian Johansson, a brązowy - Hans Kleppen (wszyscy trzej byli reprezentantami Norwegii).

</doc>
<doc id="3169598" url="https://pl.wikipedia.org/wiki?curid=3169598" title="Simpani">
Simpani

Miejscowości w Nepalu:

</doc>
<doc id="3169601" url="https://pl.wikipedia.org/wiki?curid=3169601" title="Shreepur">
Shreepur

Miejscowości w Nepalu:

</doc>
<doc id="3169602" url="https://pl.wikipedia.org/wiki?curid=3169602" title="Shikharpur">
Shikharpur

Miejscowości w Nepalu:

</doc>
<doc id="3169603" url="https://pl.wikipedia.org/wiki?curid=3169603" title="Seri">
Seri

Miejscowości w Nepalu:

</doc>
<doc id="3169604" url="https://pl.wikipedia.org/wiki?curid=3169604" title="Sepa">
Sepa

3 miejscowości w Estonii:
Inne:

</doc>
<doc id="3169607" url="https://pl.wikipedia.org/wiki?curid=3169607" title="Senné">
Senné

Miejscowości na Słowacji:

</doc>
<doc id="3169608" url="https://pl.wikipedia.org/wiki?curid=3169608" title="Senne">
Senne



</doc>
<doc id="3169609" url="https://pl.wikipedia.org/wiki?curid=3169609" title="Selce">
Selce



</doc>
<doc id="3169610" url="https://pl.wikipedia.org/wiki?curid=3169610" title="Sedlec">
Sedlec



</doc>
<doc id="3169611" url="https://pl.wikipedia.org/wiki?curid=3169611" title="Sawwacjusz">
Sawwacjusz

Duchowni prawosławni:

</doc>
<doc id="3169612" url="https://pl.wikipedia.org/wiki?curid=3169612" title="Mistrzostwa Polski w Skokach Narciarskich 1928">
Mistrzostwa Polski w Skokach Narciarskich 1928

9. Mistrzostwa Polski w Skokach Narciarskich – zawody o mistrzostwo Polski w skokach narciarskich, które odbyły się 18 marca 1928 roku na Wielkiej Krokwi w Zakopanem.
W konkursie o mistrzostwo Polski zwyciężył Bronisław Czech, srebrny medal zdobył Aleksander Rozmus, a brązowy - Władysław Żytkowicz.
Wyniki konkursu.
W nawiasach podano miejsce zajęte w zawodach z uwzględnieniem zagranicznych zawodników.
Trzecie miejsce w konkursie międzynarodowym zajął Czechosłowak Karl Vondrak.

</doc>
<doc id="3169613" url="https://pl.wikipedia.org/wiki?curid=3169613" title="Sawińce">
Sawińce

Miejscowości na Ukrainie:

</doc>
<doc id="3169614" url="https://pl.wikipedia.org/wiki?curid=3169614" title="Saramthali">
Saramthali

Miejscowości w Nepalu:

</doc>
<doc id="3169615" url="https://pl.wikipedia.org/wiki?curid=3169615" title="Sapahi">
Sapahi

Miejscowości w Nepalu:

</doc>
<doc id="3169616" url="https://pl.wikipedia.org/wiki?curid=3169616" title="Santo Trafficante">
Santo Trafficante



</doc>
<doc id="3169617" url="https://pl.wikipedia.org/wiki?curid=3169617" title="Veluticeps">
Veluticeps

Veluticeps (Cooke) Pat. (skórowiec) – rodzaj grzybów z rodziny niszczycowatych ("Gloeophyllaceae"). W Polsce występują dwa gatunki.
Systematyka i nazewnictwo.
Pozycja w klasyfikacji według Index Fungorum: "Gloeophyllaceae, Gloeophyllales, Incertae sedis, Agaricomycetes, Agaricomycotina, Basidiomycota, Fungi".
Synonimy nazwy naukowej: "Chaetocarpus" P. Karst., "Columnocystis" Pouzar, "Hymenochaete" subgen. "Veluticeps" Cooke. 
Polską nazwę nadał Władysław Wojewoda w 2000 r., wcześniej używał nazwy skórnica. 

</doc>
<doc id="3169618" url="https://pl.wikipedia.org/wiki?curid=3169618" title="Skórowiec">
Skórowiec



</doc>
<doc id="3169619" url="https://pl.wikipedia.org/wiki?curid=3169619" title="Pala (sztuka)">
Pala (sztuka)

Pala (prawdopodobnie z wł. "palese" – widoczny, jawny; "palesare" – odkrywać, objawiać) – typ monoscenicznej renesansowej nastawy ołtarzowej w formie prostokątnej tablicy bez zwieńczeń i szczytów, niekiedy w oprawie architektonicznej, z malowidłem przedstawiającym najczęściej Sacra Conversazione, wykształcony we Włoszech w I połowie XV wieku.
Historia.
W okresie gotyku włoskie nastawy ołtarzowe składały się najczęściej z licznych, zestawionych w wielu kondygnacjach, przeważnie małych obrazów z wizerunkami pojedynczych świętych, oddzielonych wąskimi ramami architektonicznymi. W pierwszym trzydziestoleciu XV wieku wykształcił się stopniowo nowy typ nastawy ołtarzowej przeznaczony do kościołów budowanych w nowym renesansowym już stylu. Według Brunelleschiego obrazy ołtarzowe powinny mieć kształt "tabula quadrata et sine civoris" (wskazówki dotyczące dekoracji San Lorenzo we Florencji). Stworzenie ujednoliconej przestrzeni malarskiej wymagało odmiennego układu kompozycyjnego, eliminującego podziały pionowe. Taką jednolitą przestrzeń sceny narracyjnej widać już np. w "Hołdzie Trzech Króli" Gentilego da Fabriano oraz w "Złożeniu do grobu" Fra Angelica, choć ich zwieńczenia składały się jeszcze z kilku szczytów. Przykładem odwrotu od dotychczasowych poliptyków jest "Madonna z Dzieciątkiem i świętymi" (1424-30) Fra Angelica z kościoła San Domenico w Fiesole. Zamiast snycerskich ram architektonicznych podział sceny tworzą tutaj elementy rozbudowanej architektury tronu, której arkady stanowią obramowania dla poszczególnych postaci. Święci nie są już odizolowani i umieszczeni zgodnie z hierarchią w osobnych niszach po obu stronach centralnej postaci, lecz tworzą grupę wokół tronującej Marii Panny z Dzieciątkiem. Złote tło zostało zastąpione rozległym pejzażem.
W ten sposób narodził się typ Sacra Conversazione – przedstawienie tronującej Madonny z Dzieciątkiem i świętymi, niekiedy w towarzystwie donatorów lub aniołów. Nazwa ("Święta Rozmowa") wprowadza w błąd; w rzeczywistości wszystkie przedstawione postacie pogrążone są w milczeniu. Święci nie tyle rozmawiają ze sobą czy Maryją, lecz trwają w "communio sanctorum" (świętych obcowanie), poza czasem, w moralnej i duchowej łączności z Jezusem Chrystusem. Niekiedy scena rozgrywa się w apsydzie, we wnętrzu kościoła, co sprawia, że przestrzeń obrazu staje się przedłużeniem przestrzeni realnej, a patrzący z obserwatora zamienia się w uczestnika przedstawianej sceny na równi z jej bohaterami.
Z pewnym opóźnieniem taki typ nastawy pojawił się też w ośrodkach artystycznych północnych Włoch, gdzie jeszcze w latach 60. XV w. Antonio Vivarini tworzył poliptyki w skomplikowanych ramach, cechujące się niezwykłym bogactwem dekoracyjnym. Kompozycję obrazów ołtarzowych całkowicie zmienił tam Giovanni Bellini, ustanawiając wzór malowidła ołtarzowego dla następnego stulecia.
Inaczej przedstawiała się sytuacja na północ od Alp. W Niderlandach w sztuce sakralnej XV w. dominował malarski tryptyk. W Niemczech, Polsce i krajach skandynawskich najpopularniejszą formą nastawy ołtarzowej stał się pentaptyk, przeważnie z dekoracją rzeźbiarską lub rzeźbiarsko-malarską.

</doc>
<doc id="3169621" url="https://pl.wikipedia.org/wiki?curid=3169621" title="Religia w Irlandii">
Religia w Irlandii

Dominującą religią w Irlandii według spisu z 2016 roku jest chrześcijaństwo wyznawane przez 85,1% ludności z dominującym odłamem rzymskokatolickim (78,3% populacji). Inne ważne religie w Irlandii to: islam – 1,3%, hinduizm – 0,3% i buddyzm – 0,2%. 10,1% populacji to bezwyznaniowcy, a 2,7% populacji nie określiła swej przynależności religijnej.
Według sondażu Eurobarometru z 2010 roku odpowiedzi mieszkańców Irlandii na pytania w sprawie wiary były następujące:
Chrześcijaństwo.
Irlandia została schrystianizowana w V wieku przez św. Patryka. Przez kilka następnych stuleci Zielona Wyspa zyskała sobie miano „wyspy świętych”. Z Irlandii wyruszały zastępy misjonarzy ewangelizujących sąsiednią Brytanię i dalsze obszary dawnego zachodniego cesarstwa rzymskiego: dzisiejszą Francję, Niemcy, Szwajcarię oraz Italię. W 1991 roku katolicy stanowili 91% społeczeństwa irlandzkiego, obecnie stanowią 78%. 
Drugim co do wielkości nurtem chrześcijańskim jest protestantyzm. Nurt kościołów protestanckich obejmuje głównie Kościół Irlandii (2,6%), zielonoświątkowców i ewangelikalnych (0,48%), prezbiterian (0,47%), a także mniejsze grupy metodystów, luteran, baptystów i innych. Trzecią, co do wielkości chrześcijańską grupą wyznaniową w Irlandii, jest prawosławie (1,3%), którego wyznawcy są w większości emigrantami z krajów postsowieckich. Obecni są także bliżej nieokreśleni chrześcijanie (0,77%) i Świadkowie Jehowy (0,13%). Kościół Jezusa Chrystusa Świętych w Dniach Ostatnich w 2020 roku, twierdzi, że posiada 3985 członków (0,08%). 
Według "European Social Survey" w 2016 r. 36% dorosłych Irlandczyków uczęszczało do kościoła i 55,3% modliło się co najmniej raz w tygodniu, co daje Irlandii znacznie wyższy wskaźnik religijności niż średnia europejska.
Islam.
Islam jest najszybciej rozwijającą się religią w Irlandii – wynika z danych Centralnego Biura Statystycznego Irlandii. Liczebność muzułmanów od roku 1991 do 2013 wzrosła ponad dziesięciokrotnie. W 1991 roku odsetek wyznawców islamu w Irlandii wynosił 0,1%, obecnie stanowią 1,3% ludności. Z każdym rokiem, na co wskazują zarówno odsetek narodzin jak i skala emigracji, ich liczba będzie rosła.

</doc>
<doc id="3169622" url="https://pl.wikipedia.org/wiki?curid=3169622" title="Galaktyka zielonego groszku">
Galaktyka zielonego groszku

Galaktyka zielonego groszku inaczej galaktyka grochu lub galaktyka grochowa – typ niewielkich rozmiarów galaktyki o obserwowalnym zielonym kolorze. Może to być typ luminescencyjnej galaktyki gwiazdotwórczej, która charakteryzuje się bardzo wysokim wskaźnikiem powstawania gwiazd.
Galaktyki grochowe zostały odkryte w 2007 r. przez niezależnych użytkowników sekcji internetowego projektu Galaxy Zoo.
Opis.
Galaktyki zielonego groszku zostały odkryte w przesunięciu ku czerwieni pomiędzy z = 0,112 i 0,360. Te galaktyki o małej masie mają średnicę na ogół nie większą niż 16 300 lat świetlnych (5000 pc). Przeciętna galaktyka zielonego groszku ma przesunięcie ku czerwieni z = 0,258, masę równą ok. 3,2 miliarda mas Słońca, tempo tworzenia nowych gwiazd ok. 10 /rok i charakteryzuje się niską metalicznością. Galaktyki zielonego groszku nie posiadają aktywnego jądra galaktyki. Mają silną linię emisji przy długości fali od 500,7 nm.
Porównanie tego typu galaktyki do Drogi Mlecznej może być przydatne podczas próby wizualizacji tempa formowania się gwiazd. Przeciętna galaktyka typu zielonego groszku ma masę ok. 3,2 mld . Droga Mleczna jest galaktyką spiralną i ma masę ok. 1,125 biliona . Droga Mleczna ma więc masę ok. 390 mas galaktyk typu zielonego groszku. Badania wykazały, że w ciągu roku Droga Mleczna konwertuje ok. 2 M☉ gazu międzygwiazdowego w gwiazdy. Średnia galaktyka typu zielonego groszku konwertuje ok. 10 M☉/rok międzygwiezdnego gazu w gwiazdy, czyli około 5 razy więcej niż Droga Mleczna. Jeśli weźmie się pod uwagę masy galaktyki typu zielonego groszku i Drogi Mlecznej, to średnia galaktyka typu zielonego groszku przetwarza międzygwiezdny gaz 1950 razy bardziej wydajnie.
Galaktyki typu zielonego groszku powstały, gdy Wszechświat miał 3/4 jego obecnego wieku, a więc są wskazówki, co do sposobu powstawania galaktyk jaki miał miejsce we wcześniejszym Wszechświecie. Od publikacji pracy zespołu R.O. Amorína w 2012 r., przyjmuje się, że „zielone groszki” to stare galaktyki, które utworzone zostały kilka miliardów lat temu. Spektroskopowo potwierdzono obecność magnezu w starych gwiazdach. Dlatego też naukowcy uważają, że zrozumienie procesu powstania galaktyk typu zielonego groszku może nam wiele powiedzieć o tym, jak gwiazdy zostały uformowane we wczesnym Wszechświecie oraz jak ewoluują galaktyki.
Historia odkrycia.
Galaxy Zoo jest projektem on-line istniejącym od lipca 2007 r., którego celem jest sklasyfikowanie prawie miliona galaktyk, których obrazy uzyskano w ramach przeglądu nieba Sloan Digital Sky Survey (SDSS). W lipcu 2007 r., kilka dni po rozpoczęciu projektu, na forum internetowym Galaxy Zoo Hanny Van Arkel zainicjowała dyskusję zatytułowaną „Daj szansę groszkom”, zamieszczając informacje na temat różnych zielonych obiektów. Wątek rozpoczął się żartobliwie, gdyż nazwa nawiązuje do tytułu piosenki Johna Lennona "Give Peace a Chance", niemniej już w grudniu 2007 r. stało się jasne, że niektóre z badanych obiektów są odrębnymi grupami galaktyk. Te „galaktyki groszkowe” pojawiają się w SDSS jako nierozpoznane zielone obiekty. Wynika to z faktu, że „groszek” ma w widmie bardzo jasną, czyli intensywną, linię emisji dla wysoko zjonizowanego tlenu, który w sztucznych kolorach SDSS zwiększa jaskrawość (czy też jasność) barw z pasma "r" w przeciwieństwie do pasm "g" oraz "i". Entuzjaści, nazywający samych siebie „Peas Corps” (kolejne żartobliwe nawiązanie, tym razem do Korpusu Pokoju), znaleźli ponad sto tych „groszków”, które zostały ostatecznie umieszczone razem w wątku rozpoczętym w lipcu 2008 roku przez Carolin Cardamone. Kolekcja ta, po uporządkowaniu, mogła zostać wykorzystana do systematycznego przeszukiwania komputerowej bazy danych Galaxy Zoo zawierającej około miliona obiektów. W efekcie otrzymano próbkę 251 galaktyk groszkowych, zwanych po angielsku Green Peas (GPs).
W listopadzie 2009 r., autorzy C. Cardamone, K. Schawinski, M. Sarzi, S. Bamford, N. Bennert, C. Urry, C. Lintott, W. Keel i 9 innych, opublikowali w MNRAS artykuł zatytułowany „Zielone Groszki z Galaktycznego Zoo: odkrycie klasy zwartych galaktyk gwiazdotwórczych”. W publikacji wymieniono nazwiska 10 wolontariuszy Galaxy Zoo jako osoby ze szczególnie znaczącym wkładem. Są to: Elisabeth Baeten, Gemma Coughlin, Dan Goldstein, Brian Legg Mark McCallum, Christian Manteuffel, Richard Nowell, Richard Proctor, Alice Sheppard i Hanny Van Arkel. Z próbki 251 galaktyk groszkowych do dalszej analizy wybrano te o wysokim stosunku sygnału do szumu. 80 z nich okazało się być galaktykami gwiazdotwórczymi.
Na 80 obiektów nazwanych „zielonymi groszkami” o 46 pojawiają się wzmianki już przed listopadem 2009 r. w bazie danych pozagalaktycznych NASA (NASA/IPAC Extragalactic Database). Początkowe 80 galaktyk groszkowych stanowiło część próbki DR7 przeglądu SDSS, nie było wśród nich galaktyk wymienionych w innych źródłach. Niektóre z tych innych źródeł zawierają jednak obiekty, które sklasyfikowano by jako „zielone groszki”, gdyby znalazły się w próbce SDSS. Przykład dokumentu, który to przedstawia: w marcu 2009 roku, autorzy J.J. Salzer, A.L. Williams i C. Grönwall opublikowali w „Astrophysical Journal” artykuł zatytułowany "Populacja ubogich w metal galaktyk z ~ L * jasnością na zaawansowanych przesunięciach ku czerwieni". W tym dokumencie został przedstawiony temat: "Nowe szacunki spektroskopii i metaliczności dla próbki 15 gwiazdotwórczych galaktyk o przesunięciach ku czerwieni w przedziale 0,29 - 0,42". Obiekty te zostały wybrane za pomocą międzynarodowego przeglądu spektroskopowego KISS (KPNO International Spectroscopic Survey).

</doc>
<doc id="3169623" url="https://pl.wikipedia.org/wiki?curid=3169623" title="Santa Terezinha">
Santa Terezinha

Miejscowości w Brazylii:

</doc>
<doc id="3169624" url="https://pl.wikipedia.org/wiki?curid=3169624" title="Sankarpur">
Sankarpur

Miejscowości w Nepalu:

</doc>
<doc id="3169625" url="https://pl.wikipedia.org/wiki?curid=3169625" title="Sanischare">
Sanischare

Miejscowości w Nepalu:

</doc>
<doc id="3169626" url="https://pl.wikipedia.org/wiki?curid=3169626" title="Sangrampur">
Sangrampur

Miejscowości w Nepalu:

</doc>
<doc id="3169627" url="https://pl.wikipedia.org/wiki?curid=3169627" title="Sancha">
Sancha



</doc>
<doc id="3169629" url="https://pl.wikipedia.org/wiki?curid=3169629" title="San Blas">
San Blas



</doc>
<doc id="3169630" url="https://pl.wikipedia.org/wiki?curid=3169630" title="Salleri">
Salleri

Miejscowości w Nepalu:

</doc>
<doc id="3169631" url="https://pl.wikipedia.org/wiki?curid=3169631" title="Canadian Rugby Championship 2014">
Canadian Rugby Championship 2014

Canadian Rugby Championship 2014 – szósta edycja najwyższej klasy rozgrywkowej w męskim rugby union w Kanadzie. Zawody odbywały się w dniach 9 sierpnia–27 września 2014 roku.
Informacje ogólne.
W połowie stycznia 2014 roku został ogłoszony harmonogram rozrywek. Po raz pierwszy zostały one zaplanowane jako pełny system ligowy – każdy z zespołów grał z każdym u siebie i na wyjeździe. Zwycięzca meczu zyskiwał cztery punkty, za remis przysługiwały dwa punkty, porażka nie była punktowana, a zdobycie przynajmniej czterech przyłożeń lub przegrana nie więcej niż siedmioma punktami premiowana była natomiast punktem bonusowym.
Tytuł znajdował się na szali do ostatniej kolejki – na czele tabeli z czteropunktową przewagą nad Ontario Blues znajdował się zespół Prairie Wolf Pack posiadający też lepszy bilans małych punktów. Zawodnicy z Ontario w ostatnim spotkaniu bonusowo pokonali Atlantic Rock zapewniając sobie tym samym czwarty tytuł z rzędu.

</doc>
<doc id="3169633" url="https://pl.wikipedia.org/wiki?curid=3169633" title="Saint-Éloi">
Saint-Éloi

Miejscowości i gminy we Francji:

</doc>
<doc id="3169634" url="https://pl.wikipedia.org/wiki?curid=3169634" title="John Dolibois">
John Dolibois

John Ernest Dolibois, pierwotnie Jean Ernst Dolibois (ur. 4 grudnia 1918 w Bonnevoie, zm. 2 maja 2014 w Wyomingu) – amerykański urzędnik administracji uczelnianej, dyplomata. Z wykształcenia psycholog, był ostatnim żyjącym amerykańskim uczestnikiem przesłuchań niemieckich zbrodniarzy wojennych przed procesem norymberskim.
Życiorys.
Urodził się w Luksemburgu, gdzie spędził też pierwsze lata życia; matka zmarła krótko po jego urodzeniu w czasie epidemii grypy. W 1931 razem z ojcem, z pochodzenia Francuzem, dołączył do starszej siostry, która wyszła za mąż za Amerykanina i mieszkała w Akron (Ohio). Liczył już sobie wówczas 12 lat, ale wobec kompletnej nieznajomości języka edukację zaczynał od przedszkola. W latach szkolnych był aktywny w ruchu skautowskim (Boy Scouts of America), doszedł do wysokich stopni w organizacji skautowskiej (w 1957 otrzymał wyróżnienie Silver Beaver Award, w 1972 stopień Distinguished Eagle Scout). Jako szkołę średnią ukończył Akron North High School. W 1941 uzyskał obywatelstwo amerykańskie, a w 1942 obronił bakalaureat z psychologii na Miami University w Oxfordzie (Ohio), działając jednocześnie w bractwach studenckich. Przez krótki czas pracował po studiach jako inżynier w firmie Procter &amp; Gamble. Powołany do wojska, służył w czasie II wojny światowej początkowo jako czołgista, potem wykorzystano jego biegłą znajomość niemieckiego do pracy w wywiadzie wojskowym. W 1945 znalazł się w zespole przesłuchującym zatrzymanych zbrodniarzy wojennych przed procesem norymberskim, m.in. Hermanna Göringa. Pozyskał zaufanie przesłuchiwanych za sprawą nieporozumienia, Göring uznał go bowiem za oficera odpowiedzialnego za dopilnowanie przestrzegania warunków konwencji genewskiej. Śledztwo prowadzono w przekształconym na areszt hotelu w miejscowości Mondorf-les-Bains w Luksemburgu, gdzie Dolibois bywał jako dziecko. W zespole śledczych wykorzystywano też jego wiedzę zawodową jako psychologa. Wojsko opuścił w randze kapitana.
Po wojnie powrócił na krótko do pracy w Procter &amp; Gamble, a w 1947 przeszedł do administracji uczelnianej Miami University. W swojej macierzystej uczelni zajmował się głównie sprawami rozwoju i studenckimi, dochodząc do stanowiska zastępcy prezydenta. Przyczynił się do zainicjowania w 1968 programu wymiany zagranicznej z Luksemburgiem, który stał się podstawą powołanego w 1987 Miami University John E. Dolibois European Center. Z przeprowadzonej w latach 1978–1981 pierwszej uniwersyteckiej zbiórki pieniędzy Dolibois zgromadził środki na budowę centrum sztuki, centrum konferencyjnego, stadionu futbolowego oraz na szereg stypendiów.
We wrześniu 1981 został mianowany ambasadorem USA w Luksemburgu. W ciągu czteroletniej misji podejmował w ambasadzie m.in. wiceprezydenta George’a Busha, sekretarzy stanu Alexandra Haiga i George’a Shultza, sekretarza obrony Caspara Weinbergera. Pracę w ambasadzie zakończył 17 września 1985, a w 2003 w uznaniu jego zasług dla stosunków amerykańsko-luksemburskich budynek ambasady otrzymał na mocy rezolucji Senatu nazwę Dolibois House. Po przejściu na emeryturę opublikował wspomnienia "Pattern of Circles" (1989). Często spotykał się ze studentami Miami University, opowiadając o wydarzeniach związanych z procesem norymberskim.
Otrzymał najwyższe odznaczenia Wielkiego Księstwa Luksemburga: Krzyż Orderu Dębowej Korony (1987) i komandorię Orderu Zasługi (1976). W 1984 otrzymał od macierzystej uczelni doktorat honorowy, a w 1977 Medalion Benjamina Harrisona (dla osób zasłużonych dla edukacji, związanych z uczelnią, której absolwentem był patron-prezydent USA). W 2002 otrzymał też inauguracyjną uczelnianą nagrodę historyczną im. Michaela J. Colligana. W 1997 wpisano jego nazwisko do Hall of Fame weteranów Ohio.
Był żonaty od czasów studiów z Winifred Englehart (absolwentką Miami University z 1942), zmarłą w 2009. Miał trzech synów: Briana Charlesa (zmarł w 1991), Johna Michaela, Roberta Josepha. Zmarł 2 maja 2014.

</doc>
<doc id="3169635" url="https://pl.wikipedia.org/wiki?curid=3169635" title="Sahare">
Sahare

Miejscowości w Nepalu:

</doc>
<doc id="3169636" url="https://pl.wikipedia.org/wiki?curid=3169636" title="Sae">
Sae

Miejscowości w Nepalu:

</doc>
<doc id="3169637" url="https://pl.wikipedia.org/wiki?curid=3169637" title="Sadłowizna">
Sadłowizna



</doc>
<doc id="3169638" url="https://pl.wikipedia.org/wiki?curid=3169638" title="SMS Huszár">
SMS Huszár

Okręty austro-węgierskie o nazwie SMS „Huszár”:

</doc>
<doc id="3169639" url="https://pl.wikipedia.org/wiki?curid=3169639" title="Lista odcinków serialu The 100">
Lista odcinków serialu The 100

Poniżej znajduje się lista odcinków (wraz z opisem fabuły odcinków) serialu telewizyjnego The 100 – emitowanego przez amerykańską stację telewizyjną The CW od 19 marca 2014 roku. W Polsce serial jest emitowany na polskojęzycznej wersji platformy Netflix.
Obsada.
Poniższa lista zawiera aktorów, którzy zagrali pierwszoplanową rolę w przynajmniej jednym sezonie.
Lista odcinków.
Sezon 2 (2014–2015).
8 maja 2014 roku, stacja The CW ogłosiła zamówienie 2 sezonu The 100
Sezon 4 (2017).
11 marca 2016 roku, stacja The CW ogłosiła przedłużenie serialu o 4 sezon

</doc>
<doc id="3169641" url="https://pl.wikipedia.org/wiki?curid=3169641" title="SMS Iltis">
SMS Iltis

SMS „Iltis” – nazwa noszona na przestrzeni dziejów przez okręty niemieckiej Cesarskiej Marynarki Wojennej:

</doc>
<doc id="3169642" url="https://pl.wikipedia.org/wiki?curid=3169642" title="SMS Lika">
SMS Lika

Okręty austro-węgierskie o nazwie SMS „Lika”:

</doc>
<doc id="3169644" url="https://pl.wikipedia.org/wiki?curid=3169644" title="SMS Triglav">
SMS Triglav

Okręty austro-węgierskie o nazwie SMS „Triglav”:

</doc>
<doc id="3169645" url="https://pl.wikipedia.org/wiki?curid=3169645" title="SMS Moltke">
SMS Moltke

SMS „Moltke” – nazwa noszona na przestrzeni dziejów przez 2 okręty Kaiserliche Marine; pochodzi od pruskiego feldmarszałka – Helmuta von Moltke:

</doc>
<doc id="3169648" url="https://pl.wikipedia.org/wiki?curid=3169648" title="Muzeum Kultu św. Jadwigi Śląskiej w Trzebnicy">
Muzeum Kultu św. Jadwigi Śląskiej w Trzebnicy

Muzeum Kultu św. Jadwigi Śląskiej w Trzebnicy – muzeum położone w Trzebnicy. Placówka mieści w budynkach Sanktuarium św. Jadwigi
Placówka powstała w 1964 roku z inicjatywy salwatorianów opiekujących się sanktuarium, a w szczególności ks. prof. Antoniego Kiełbasy SDS. Aktualnie jej zbiory zajmują trzy pomieszczenia:
Placówka jest czynna w okresie od rozpoczęcia Tygodnia Kultury Chrześcijańskiej do zakończenia uroczystości odpustowych. W pozostałych terminach zwiedzanie muzeum jest możliwe po uprzednim uzgodnieniu telefonicznym.

</doc>
<doc id="3169651" url="https://pl.wikipedia.org/wiki?curid=3169651" title="Apokalipsa Douce’a">
Apokalipsa Douce’a

Apokalipsa Douce’a – XIII-wieczny iluminowany manuskrypt Apokalipsy św. Jana. Znajduje się w zbiorach Biblioteki Bodlejańskiej w Oksfordzie (sygnatura "Ms. Douce 180").
Mająca wymiary 312×215 mm księga została wykonana około 1270 roku dla księcia Edwarda (późniejszego króla Anglii Edwarda I) i jego żony Eleonory Kastylijskiej. Małżonków i ich herby przedstawiono w otwierającym księgę ozdobnym inicjale, klęczących przed Trójcą Świętą. Manuskrypt składa się z dwóch części. Pierwsza, obejmująca karty 1-12, to przekład Apokalipsy na język starofrancuski, opatrzony anonimowym komentarzem. Część druga zawiera ułożony w dwóch kolumnach łaciński tekst Apokalipsy, któremu towarzyszą fragmenty komentarza Berengaudusa. Program artystyczny księgi nie został w pełni zrealizowany. W części pierwszej poza pierwszym inicjałem nie umieszczono żadnych innych, choć pozostawiono dla nich puste miejsca. Część łacińska manuskryptu opatrzona została umieszczonymi ponad tekstem 97 ilustracjami, z których część została jedynie połowicznie wypełniona kolorami. Analiza artystyczna iluminacji wskazuje, iż artysta pracujący nad manuskryptem działał w kręgu szkoły westminsterskiej.
Na początku XVII wieku księga znajdowała się w Oksfordzie, gdzie otrzymała zdobną oprawę. Na początku wieku XIX stanowiła własność Williama Wilsona, po którego śmierci trafiła do domu aukcyjnego Christie and Manson. W 1833 roku manuskrypt zakupił antykwariusz Francis Douce (1757-1834), który w swoim testamencie zapisał go Bibliotece Bodlejańskiej.

</doc>
<doc id="3169655" url="https://pl.wikipedia.org/wiki?curid=3169655" title="Bressal III mac Áeda">
Bressal III mac Áeda

Bressal III mac Áeda (zm. 750 r.) – król Ulaidu (Ulsteru) z dynastii Dál Fiatach od 749 r. do swej śmierci, jeden z pięciu synów Áeda II Róina (zm. 735 r.), króla Ulaidu.
W 735 r. jego ojciec zginął w bitwie pod Faughart, w Magh Muirtheimhne na terenie ob. hr. Louth, walcząc z arcykrólem Áedem V Allánem z Cenél nEógain. Wówczas tron Ulaidu został zagarnięty przez konkurencyjny ród Dál nAraidi z południowego hrabstwa Antrim w osobie Cathussacha mac Ailella. W 749 r. tenże Cathussach został zabity w Ráith Beithech (Rathveagh, ob. hr. Antrim), prawdopodobnie w interesie Dál Fiatach. Dzięki temu Bressal mógł zostać królem. "Księga z Leinsteru" prawidłowo podała jeden rok jego rządów nad Ulaidem, zaś źle umieściła go na swej liście królów (str. 193). Bressal powinien być po Cathassachu, a nie po swym ojcu Áedzie II. Niezbyt długo cieszył się władzą, bowiem został zabity w 750 r. w Dun Celtchair („Twierdza Celtchara”, w pobliżu Downpatrick w hr. Down). Jego ród nadal zachował królewskość w osobie brata Fiachny IV mac Áeda Róin. 

</doc>
<doc id="3169659" url="https://pl.wikipedia.org/wiki?curid=3169659" title="Salim ad-Dausari">
Salim ad-Dausari

Salim ad-Dausari, Salem Al-Dawsari (arab. سالم الدوسري, "Sālim ad-Dawsarī"; ur. 19 sierpnia 1991 w Dżuddzie) – saudyjski piłkarz występujący na pozycji pomocnika. Od 2011 roku występuje w drużynie Al-Hilal. Wraz z tym klubem zdobył w 2012 i 2013 roku saudyjski Puchar Korony Księcia.
W 2011 roku zawodnik wystąpił z reprezentacją Arabii Saudyjskiej do lat 20 w Mistrzostwach Świata U-20 w Kolumbii. Arabia Saudyjska na tym turnieju dotarła do ćwierćfinału, a piłkarz zagrał we wszystkich czterech spotkaniach swojej drużyny (raz, w ćwierćfinale z Brazylią wszedł na boisko z ławki rezerwowych, pozostałe spotkania rozpoczynał w pierwszym składzie) i zdobył jedną bramkę (w spotkaniu grupowym przeciwko Gwatemali, wygranym 6:0). W 2012 roku zawodnik zadebiutował w seniorskiej reprezentacji kraju. W swoim debiucie w kadrze narodowej 29 lutego 2012 roku w wyjazdowym spotkaniu eliminacji do Mistrzostw Świata 2014 przeciwko Australii zdobył bramkę (spotkanie zakończyło się jednak porażką Arabii Saudyjskiej 2:4).
W styczniu 2018 roku trafił na wypożyczenie do drużyny Villarreal FC. Wystąpił w jednym spotkaniu ligowym, przeciwko Realowi Madryt. Po zakończeniu sezonu powrócił do reprezentowania klubu z Arabii Saudyjskiej.

</doc>
