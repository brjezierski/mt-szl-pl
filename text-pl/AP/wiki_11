<doc id="3176282" url="https://pl.wikipedia.org/wiki?curid=3176282" title="Żywot Apolloniosa z Tyany">
Żywot Apolloniosa z Tyany

Żywot Apolloniosa z Tyany (łac. "Vita Apollonii Tyanensis") – romans biograficzny w ośmiu księgach autorstwa Flawiusza Filostrata, opisujący życie pitagorejskiego filozofa żyjącego w I wieku po Chr. Autor przedstawia swego bohatera w konwencji właściwej romansowi podróżniczemu, przypisując mu niezwykłą mądrość i wiedzę, szlachetny charakter, a nawet zdolność czynienia cudów. W historii wykorzystany jest motyw Lamii, kobiety-demona, przybywającej z zaświatów po to, aby doprowadzić do zguby bohatera.
Okoliczności powstania utworu.
Po ukończeniu studiów w Atenach Filostrat przeniósł się, prawdopodobnie około 200 roku, do Rzymu, gdzie wsławił się popisami retorycznymi. W Rzymie studiował u sofisty Antypatra z Hierapolis, dzięki któremu został około 203 roku wprowadzony na dwór cesarza Septymiusza Sewera. Przystał wtedy do kręgu "geometrów i filozofów" stworzonego przez cesarzową Julię Domnę, do którego należeli również Kasjusz Dion i Diogenes Laertios. Grupa pozostawała pod silnym wpływem mistycznie zabarwionego neopitagoreizmu.
Za panowania następcy Septymiusza Sewera, jego syna, Karakalli, Filostrat towarzyszył cesarzowi i jego matce w podróży na Wschód w 215 roku. Para cesarska odwiedziła wówczas Anatolię, Syrię i Kapadocję, zwiedzając między innymi Tyanę, a w niej świątynię poświęconą Apolloniosowi. Być może wtedy cesarzowa zleciła Filostratowi napisanie biografii Apolloniosa. Po śmierci cesarzowej Filostrat przez dłuższy czas przebywał zapewne w Tyrze (z powodu tego był również nazywany Filostratem z Tyru). Tam też najprawdopodobniej wydał, w 219 roku, "Żywot Apolloniosa z Tyany".
Treść.
Księga I.
Filostrat rozpoczyna swoje dzieło od wyjaśnienia, że napisał tą biografię, by dać odpór różnorakim pomówieniom dotyczącym jego bohatera. Swoje informacje zaczerpnął od bezpośrednich świadków, odwiedzając miasta, w których Apollonios przebywał, oraz z pism Apolloniosa, Damisa z Niniwy oraz Maksymosa z Ajgaj. Zarówno Damis, jak i Maksymos są zdaniem badaczy postaciami fikcyjnymi. Filostrat zaczyna biografię od informacji, że Apollonios urodził się w Tyanie, w Kapadocji. Dalej opowiada o tym, jak matce bohatera ukazał się Proteus, który rzekł: „jestem bogiem egipskim”, jak Apollonios urodził się na łące, a jego narodzinom towarzyszyło pojawienie się pioruna. Po dojściu do wieku szkolnego Apollonios rozpoczął naukę u Eutydemosa w Tarsie, z powodu jednak rozwiązłości tamtejszej młodzieży przeniósł się do Ajgaj. Tam zapoznał się z naukami perypatetyków, stoików, epikurejczyków i pitagorejczyków. Upodobał sobie szczególnie naukę tych ostatnich i po ukończeniu szesnastego roku życia postanowił żyć jak Pitagoras. Nie jadł odtąd mięsa, a tylko warzywa i suszone owoce, zaczął chodzić boso i przyodziewać się w szaty lniane. Filostrat podaje, że przebywając w Ajgaj uleczył pewnego młodzieńca żyjącego zbyt rozwiąźle i powstrzymał kapłanów od przyjęcia ofiary od człowieka, który współżył z córką swej żony.
W wieku dwudziestu lat pochował ojca, a majątek rozdzielił pomiędzy siebie i brata. Gdy brat, żyjąc hulaszczo, roztrwonił swoją część, przekazał mu własną i łagodną namową skłonił do zmiany trybu życia. Sam nigdy nie obcował z kobietami ani się nie ożenił. Po tych wydarzeniach na pięć lat zamilkł. Spędził je w Pamfilii i Cylicji. Z ludźmi kontaktował się przez gesty i pismo. Pewnego razu uspokoił wzburzony z powodu głodu tłum, nakazując bogaczom podzielić się z potrzebującymi swoimi zapasami. W Antiochii doprowadził do odnowienia kultu w świątyni Apollina. Przez jakiś czas nauczał tam, najpierw odpowiadając na pytania, a potem wygłaszając mowy. W mowie unikał zarówno przesadnej wzniosłości, jak i suchości stylu, nie posługiwał się ironią jak Sokrates, nie przemawiał też nazbyt uczenie jak perypatetycy. Mówił zdecydowanie, jak w natchnieniu, nie zagłębiał się w szczegóły, pragnąc zobowiązać wielu do przestrzegania tego, do czego sam się przekonał.
Z Antiochii udał się w podróż do Indii przez Babilon. W Niniwie spotkał Damisa, którego wezwał, by poszedł wraz z nim i ocalił od zapomnienia pamięć o nim. Damis spisywał odtąd wiernie wszystkie słowa Apolloniosa, a szydercom, którzy porównywali go do psa zbierającego odpadki z uczt, odpowiadał, że godzi się dbać, by nic się nie zmarnowało z uczty bogów. Skoro tylko przekroczył granicę babilońską, został natychmiast zaprowadzony do króla Wardanesa. Po drodze przepowiedział, że jego pobyt u króla potrwa rok i osiem miesięcy, co też się stało. Król przyjął Apolloniosa bardzo serdecznie i podejmował go jak umiał najlepiej. Apollonios poprosił, by mógł zamieszkać na mieście, a nie w pałacu, żeby nie czuć się skrępowanym przepychem mieszkania. W czasie, gdy król składał ofiary krwawe, oddawał się modlitwie, nie brał też udziału w królewskich polowaniach. Twierdził, że wstrzemięźliwość należy praktykować wszędzie, bo dla Greka, Grecja jest wszędzie. Pewnego razu zapowiedział, że służba pałacowa przyłapie eunucha na cudzołóstwie z żoną królewską. Gdy to się stało poradził królowi, by nie karał złoczyńcy inaczej jak tylko zostawiając go na pastwę jego pożądania. Przed odjazdem król chciał go obdarować dziesięcioma prezentami. Poprosił tylko o jeden o ulżenie doli jego rodaków z Eretrei, uprowadzonych jeszcze podczas wojen perskich. W epizodzie pobytu u króla babilońskiego uczeni dopatrują się analogii do sceny kuszenia Jezusa na pustyni.
Księga II.
Latem Apollonios i Damis wyruszyli do Indii. Przechodzili przez góry Taurus, co dało autorowi okazję do przekazania różnych informacji o nich i o Kaukazie, a Apolloniosowi do przekonania Damisa, że choć jest wyżej niż był dotąd, nie jest przez to bliżej nieba i bogów. Po przekroczeniu gór spotkali jeźdźców na wielbłądach, którzy poczęstowali ich winem z daktyli. Damis nakłaniał Apolloniosa, by go skosztował, ten jednak wytłumaczył mu, że wino z daktyli upija tak samo jak wino z winorośli, a hinduskie monety rodzą w sercu taką samą chciwość jak greckie. Po przepłynięciu rzeki Kofen, weszli na górę Nysę, gdzie oddali cześć Dionizosowi, przy okazji autor opowiedział, co o Dionizosie hinduskim i tebańskim podają różne tradycje. W drodze do Indii spotkali 13-letniego chłopca kierującego słoniem. Damis chciał chłopca kupić i postawić nad całym swoim domem. Apollonios wytłumaczył mu jednak, że to dzięki cnocie słonia, a nie swojej własnej może kierować tak potężnym zwierzęciem. Dalej nastąpiły rozważania o inteligencji słoni, o ich rodzajach i właściwościach kości słoniowej, a Apollonios i Damis podziwiali mądrość natury, która każe słoniom i innym zwierzętom, podobnie jak to czynią ludzie, dbać o swoje potomstwo. Przypatrując się ich przeprawie przez rzekę. Apollonios wychwalał też ich przemyślność i troskę o słabsze osobniki w stadzie, której Damis nie dostrzegł.
Przez rzekę Indus przeprawili się dzięki listowi polecającemu króla Wardanesa (39-47), na statku hinduskiego satrapy. Przy oakzji autor zwalczał pogląd tych, którzy twierdzą, że Nil wypływa z krain pokrytych śniegiem, opowiedział też o wylewach Indusu. Po wkroczeniu Apolloniosa do stolicy Hindusów Taksyli przedstawił Hindusów, ich miasta i pałac królewski, a także pochwalił przeciwnika Aleksandra Macedońskiego króla hinduskiego Porosa. Tymczasem Apollonios z Damisem wdali się w rozmowie o malarstwie. Damis twierdził, że zasadza się ono na mieszaniu kolorów i naśladowaniu. Apollonios zwalczał jego pogląd i twierdził, że najważniejsze są w malarstwie regularność, umiar i oryginalność. W Taksyli przyjął wędrowców król Fraotes, który był filozofem i jak się niebawem okazało mówił po grecku. Uznając Apolloniosa za lepszego od siebie zaprosił się na ucztę do niego. Przy uczcie opowiedział mu o sposobie egzaminowania w Indiach adeptów filozofii i o tym jak jego dziadek utraciwszy królestwo zajął się nauką filozofii, a następnie odzyskał władzę dzięku śmierci jednego z uzurpatorów i tchórzostwu drugiego. Opowiedział też o plemieniu Oksydraków, którzy bronią się miotając cudowne strzały i błyskawice. Następnego dnia król przybył do Apolloniosa, przekonany, że skoro nie pije wina nie może spać głęboko, a Apollonios przekonał go, że jest inaczej. Pomógł też królowi rozstrzygnąć spór sądowy pomiędzy człowiekiem, który sprzedał ziemię, a tym który ją nabył i znalazł w niej skarb, wskazując że widać chcieli bogowie by ten drugi znalazł skarb z powodu jego cnót. Okazało się, że tak też jest w istocie.
Na odjezdnym król wyposażył Apolloniosa w nowe wielbłądy i pożegnał go po dwóch dniach drogi. Wędrowcy przybyli na pole bitwy Aleksandra z Porosem, a następnie nad brzeg Hyfanisu, gdzie kończyły się ziemie, zdobyte przez Aleksandra.
Księgi III i IV.
Na świętej górze braminów pośród cudownych przedmiotów: studni rachunku sumienia, krateru ognia wybaczenia i dzbanów deszczu i wiatrów, Apollonios modlił się wraz z hinduskimi mędrcami wisząc metr nad ziemią i chłonął od nich mądrość, by zdobyć jej pełnię. Rozprawiał między innymi o reinkarnacji (okazało się, że jego rozmówca był poprzednio królem Indii Gangesem, a on sam sternikiem okrętu, który uszedł piratom), o budowie wszechświata z pięciu elementów i o tym, że jest on żywy, o pożyteczności przepowiadania przyszłości, ale też o mieszkającym w Indiach ptaku Feniksie, o gryfach, o kamieniu przyciągającym inne kamienie i fantastycznym zwierzęciu martrichorze, o posturze lwa i głowie człowieka, wyrzucającym z siebie kolce jak strzały. Podczas pobytu u braminów Apollonios był świadkiem jak, ich przywódca, Iarchas uwolnił człowieka opętanego od złego ducha i uleczył licznych chorych (ks. III).
Z Indii powrócił do Jonii, a stamtąd udał się do Grecji, głosząc po drodze nauki moralne i przywracając stare kulty w odwiedzanych po drodze świątyniach. W Efezie, gdy zachęcał mieszkańców do dzielenia się swymi dobrami, do stada wróbli, siedzących na pobliskim drzewie, podleciał pojedynczy wróbel. Apollonios wytłumaczył zaciekawionym słuchaczom, że wróbel przyleciał po swoich współtowarzyszy, by im wskazać, gdzie znajdą ziarno do zjedzenia. Zbudowani tym przykładem efezjanie odmienili swoje postępowanie. Nauczał potem w Smyrnie, a gdy w Efezie wybuchła zaraza powrócił do tego miasta i nakazał tłumowi zatłuc mieszkańcom kamieniami nędznie wyglądającego żebraka i zaraza ustąpiła. Gdy odgarnięto kamienie znaleziono pod nimi psa rasy molosyjskiej, co przekonało zebranych, że żebrak był demonem. W Troi rozmawiał z duchem Achillesa i wypytywał go o szczegóły związane z wojną trojańską. Dzięki tej rozmowie odnowił kult Palamedesa na Lesbos i Achillesa w Tesalii. W Atenach sprzeciwiał się organizowaniu igrzysk w teatrze Dionizosa i zniewieściałości mieszkańców. Odwiedził Dodonę i Olimpię, w Koryncie uwolnił niejakiego Menipposa od zjawy, która przybrała kształt kobiecy i została jego kochanką.
Ze Sparty, gdzie nauczał, udał się na Kretę, by odwiedzić świętą górę Idę. Stamtąd, pomimo ostrzeżeń towarzyszy przed prześladującym filozofów Neronem, udał się do Rzymu. Ze sporej grupy uczniów podążyło za nim tylko ośmiu, reszta wymówiła się od dalszej drogi, jak zaproszeni na wesele w przypowieści ewangelicznej. W Rzymie nadprzyrodzoną przepowiednią o tym, że piorun uderzy w puchar Nerona, zwrócił na siebie uwagę Tygellina. Tygellin nie podjął przeciw niemu żadnych oficjalnych kroków, nakazał jednak swoim szpiegom śledzić go. W Rzymie też podczas zarazy wskrzesił zmarłą córkę konsula (ks. IV).
Księgi V i VI.
Zmuszony do opuszczenia Rzymu ukazem cesarskim, wyganiającym ze stolicy wszystkich filozofów, Apollonios udał się do Hiszpanii nad cieśninę Gibraltarską. Wśród żyjących na sposób grecki mieszkańców Gadeiry rozprawiał o hańbie, jaką przynosi Rzymowi cesarz grający w teatrze. Z Hiszpanii udał się na Sycylię. W Syrakuzach doszła go wieść o upadku Nerona, przepowiedział wówczas krótkotrwałe rządy trzech cesarzy na podstawie narodzin trójgłowego dziecka. W Katanii rozprawiał o wyższości bajek nad innymi rodzajami poezji, które mówią o bogach rzeczy niegodne wiary, wygłosił też pochwałę Ezopa i zastanawiał się nad przyczynami wybuchów wulkanów. Z Sycylii odpłynął do Grecji. Spędził czas jakiś w Atenach reformując kult. Na Rodos w rozmowie ze słynnym aulecistą Kanosem wygłosił pochwałę muzyki, zganił też dwóch młodzieńców, jednego za budowanie zbytkownej rezydencji, a drugiego za obżarstwo.
Przybywszy do Aleksandrii, gdzie został uroczyście powitany przez mieszkańców, napotkał dwunastu mężczyzn skazanych na śmierć. Poprosił o opóźnienie egzekucji w stosunku do jednego z nich. Jakoż okazało się, że był niewinny. Zganił też aleksandryjczyków za to, że emocjonują się wyścigami zaprzęgów, w których giną ludzie. Posłyszawszy o jego pobycie w Egipcie, przybył do Aleksandrii Wespazjan, prosić by go uczynił królem. Apollonios zapewnił go, że już się modlił do bogów w tej intencji i że wynik modlitw jest pomyślny, umocnił też jego zamiar wystąpienia przeciw Witeliuszowi i objęcia rządów nad całym Cesarstwem. Następnego dnia odbyła się dyskusja nad tym, co należy dalej uczynić. Biorący w niej udział Eufrates z Tyru i Dion z Prusy zachęcali Wespazjana, by po obaleniu Witeliusza przywrócił demokrację. Apollonios ostro się temu sprzeciwił i przy okazji wygłosił pochwałę monarchii. Wespazjan udał się potem w stronę Rzymu, a Apollonios w stronę Etiopii, by odwiedzić gymnosofistów (ks. V).
Filostrat opisuje najpierw Etiopię, kraj najdalej położony na zachód. Przy posągach Memnona wędrowcy spotkali Timasiona, młodzieńca, który prześladowany występną miłością swojej macochy, zbiegł z domu. Timasion stał się przewodnikiem Apolloniosa. Po drodze natknęli się na człowieka, który nieumyślnie zabił człowieka, a którego gymnosofiści nie chcieli oczyścić. Apollonios wyrzucił im ślepotę i dokonał oczyszczenia nieszczęśnika. Na miejscu okazało się, że gymnosofiści podburzeni przez Eufratesa nie chcieli rozmawiać z Apolloniosem. Ostatecznie doszło jednak do rozmowy. Przywódca gymnosofistów, Tespesion, nakłaniał Apolloniosa, by postępował nie według filozofii hinduskiej, lecz według ich filozofii, która jedynie jest prawdziwa. Apollonios odpowiedział, że poznał wiele systemów filozoficznych i wybrał spośród nich naukę Pitagorasa, której pozostaje wierny, stanął też w obronie filozofów hinduskich, zarzucając gymnosofistom, że przyszedłszy z Indii, zrzucili szaty dla odróżnienia się od filozofów hinduskich, lecz chodzenie nago nie przysporzyło im mądrości. Odpowiedział też na inne zarzuty Tespesiona, dotyczące głównie spraw kultu oraz zarzucił mu, że dali się oszukać kłamstwom Eufratesa.
Po tej rozmowie rozmowie przyłączył się do Apolloniosa młody gymnosofista imieniem Neilos. Następnego dnia kontynuowano dyskusję. Apollonios zarzucił gymnosofistom, że przedstawiając bogów w postaci zwierząt uwłaczają ich czci, bronił obyczajów spartańskich, następnie rozprawiano o sprawiedliwości. Po zakończeniu dysputy Apollonios udał się do źródeł Nilu. Za trzecią kataraktą uwolnił mieszkańców etiopskiej wioski do nękającego ją satyra, upijając go winem. Po powrocie z Etiopii spotkał się w Tarsie z cesarzem Tytusem. Rozmawiał z nim o władzy i przepowiedział jaką śmiercią zginie. Podczas dalszych podróży nakłonił pewnego młodzieńca, by zaprzestał uczyć ptaków śpiewu, a zaczął się sam uczyć mądrości; mężczyźnie, który miał cztery córki na wydaniu, a nie miał dla nich posagu polecił zakupić działkę, na której ten znalazł amforę z trzema tysiącami darejek; odwiódł też pewnego młodzieńca od szalonego zamiaru poślubienia posągu bogini Afrodyty.
Księga VII i VIII.
Kiedy władzę w Rzymie objął Domicjan, Apollonios napiętnował jego zbrodnie i przepowiedział rychły koniec tyranii, a skoro cesarz wydał rozkaz, by go uwięzić, sam udał się do Rzymu, by bronić przed sądem siebie i swoich przyjaciół, a jeśli zajdzie taka konieczność, oddać życie. Przybywszy z Azji do Italii spotkał się pod Rzymem ze swym przyjacielem Demetriosem i wygłosił do niego mowę w obronie wolności i prawdy. W Rzymie został natychmiast aresztowany. Dowódca straży cesarskiej, Elian, który był jego dawnym uczniem, przekazał mu na jakie zarzuty przed sądem ma się przygotować. W więzieniu wspierał innych więźniów, skarżących się na swój los, a widząc jak wielu jest strapionych wygłosił do nich mowę o potrzebie męstwa i cierpliwości. Cesarz spotkał się z nim najpierw prywatnie. Apollonios odparł jego zarzuty i wystąpił w obronie Nerwy i innych swoich przyjaciół. Rozzłoszczony jego postawą cesarz rozkazał ściąć mu włosy i zakuć w kajdany. Nasyłał też na Apoloniusza szpiegów, filozof nie dał się im jednak sprowokować. Pocieszał Lękającego się Damisa, przepowiedział mu nawet, że zostanie rozkuty z okowów, co też rzeczywiście się stało. Po tym wydarzeniu odprawił Damisa do Dmetriosa, sam zaś spokojnie oczekiwał na wyznaczoną rozprawę (ks. VII).
Przed sądem Apolloniusz odpowiedział na zarzuty dotyczące sposobu ubierania się, tego że go ludzie nazywają bogiem, przepowiedzenia zarazy w Efezie i dokonanej rzekomo przez niego ofiary z arkadyjskiego chłopca. Następnie Filostrat przytacza obszerną mowę obrończą Apolloniusza, która nie została przez niego wygłoszona, a której, jak podaje, sam jest autorem. W mowie Apolloniusz broni swoich przekonań filozoficznych, sposobu ubierania i odżywiania się, swoich poglądów religijnych, związków z filozofami hinduskimi, uratowania efezjan od zarazy, niechęci do składania krwawych ofiar. Odpiera zarzut wspierania buntowników, złożenia ofiary z arkadyjskiego chłopca i podburzania ludności przeciw cesarzowi w mowach wygłoszonych w Jonii. Zakończywszy odpowiadać cesarzowi, Apolloniusz w cudowny sposób opuścił budynek sądu, a Domicjan zaniechał dalszego ścigania go, uznając, że nie podlega on jego władzy. Zniknąwszy sprzed oczu cesarskich o tej samej porze dnia pojawił się w Dikaiarchii, gdzie Demetrios z Dimasem płakali, wątpiąc czy go jeszcze zobaczą. Stanąwszy pośród nich nakazał im, by go dotknęli i przekonali się, że żyje.
Następnego dnia pożegnał się z Demetriosem i wraz z Damisem wsiadł na statek odpływający na Sycylię, a stamtąd na Peloponez. Wieść o jego powrocie wzbudziła wielką radość wśród Greków. Kiedy szczegóły rozprawy dotarły przez świadków do ich uszu, zaczęli mu oddawać cześć boską. Spędziwszy jakiś czas w Olimpii, udał się do Lebadei, do sanktuarium Trofoniosa, zasięgnąć wyroczni, jaką filozofię bogowie uważają za najlepszą. Trofonios odpowiedział mu, że pitagorejską. Po dwóch latach spędzonych w Grecji, przeniósł się do Jonii, przebywając głównie w Smyrnie i Efezie. Gdy przebywał w Efezie został zamordowany Domicjan, co Apolloniusz ogłosił o godzinie, w której to nastąpiło. Gdy władzę po Domicjanie objął jego przyjaciel Nerwa wysłał do niego list przez Damisa. Oddalił go w ten sposób od siebie oczekując bliskiej śmierci. O śmierci Apolloniusza nic pewnego nie wiadomo. Przeżył według różnych autorów lat 80, 90 lub 100. Według jednej tradycji zmarł w Efezie, wedle innej na Lindos, gdzie, wszedłszy do świątyni Ateny, zniknął. Według jeszcze innego przekazu odszedł z ziemi na Krecie, w świątyni Diktynny, pośród dziewic śpiewających: "Opuść ziemię i wejdź do nieba". Po śmierci zjawił się pewnemu młodzieńcowi w Tyanie, by go zapewnić o nieśmiertelności duszy. Grobu jego nigdzie nie ma, w Tyanie jest natomiast, poświęcona mu świątynia, w której nawet cesarz składał ofiary.
Stosunek do pierwowzoru.
O Apolloniosie wiadomo bardzo niewiele. Zmarł prawdopodobnie za panowania cesarza Nerwy (96-98). Księga Suda podaje, że szczyt jego działalności przypadł na panowanie Kaliguli (37-41), Klaudiusza (41-54) i Nerona (54-68). Miał napisać traktat "Pierwociny czyli o ofiarach", "Testament", "Przepowiednie", "Żywot Pitagorasa" i listy. Zachowały się tylko listy, mające postać krótkich bilecików, zawierających pouczenia moralne i skierowanych do różnych osób i miast. Autentyczność wielu z nich jest obecnie kwestionowana. Euzebiusz z Cezarei przekazał jedno zdanie z jego traktatu "O ofiarach", w którym mówi, że Bóg jest ponad światem i nie żąda od ludzi żadnych ofiar, człowiek więc powinien mu składać cześć jedynie myślą. Prawdopodobnie w II wieku bliżej nieznany Moiragenes napisał "Wspomnienie o Apolloniosie z Tyany". Opinie pisarzy starożytnych o Apolloniosie są raczej niepochlebne. Orygenes pisze o nim jeszcze dosyć łagodnie: "sztuka magiczna Apolloniosa ujęła wielu filozofów, że przychodzili do niego jak do czarnoksiężnika". O wiele surowiej ocenia go Lucjan z Samosat (120-190), pisząc o szarlatanie Aleksandrze, wspomina, że jego nauczyciel "należał do tych, którzy pozostawali w bliższych stosunkach z głośnym Apolloniosem z Tyany i znali wszystkie jego szalbierstwa". Kasjusz Dion wspomina o wizji Apolloniosa dotyczącej śmierci Domicjana i nazywa go "wyjątkowym szarlatanem i magiem". Jest to charakterystyka i zasób informacji bardzo różny od tego co podaje w swoim "Żywocie" Filostrat.
Kompozycja.
Filostrat przesunął przede wszystkim szczyt działalności Apolloniosa na lata panowania cesarzy: Nerona, Wespazjana, Tytusa i Domicjana. W całym dziele usilnie też zabiegał o to, by zaprzeczyć posądzeniom Apolloniosa o magię, być może na prośbę cesarzowej Julii Domny. W dziele Filostrata Apollonios jest boskim mężem, propagującym kult słońca. Pisarz wprowadza postać Damisa, towarzysza i sekretarza Apolloniosa, postać fikcyjną, która pozwala mu jednak na obszerne ekskursy. Wszelkie opisy geograficzne czy przyrodnicze w "Żywocie" są wprowadzane z powołaniem się na Damisa, podobnie rzecz się ma z licznymi dyskusjami, które prowadzi Apollonios. Czasami Filostrat wykorzystuje Damisa w przeciwnym celu, odsuwa go od Apolloniosa, żeby ukryć treść rozmowy, uczynić ją bardziej tajemniczą, jak w przypadku rozmowy Apolloniosa z braminami. Oddala też Damisa, żeby Apollonios mógł w cudowny sposób pojawić się przed nim i Demetriosem po procesie i wreszcie, żeby w sposób tajemniczy i niejasny opowiedzieć o okolicznościach śmierci Apolloniosa. Damis pełni jeszcze jedną rolę w utworze, trzeźwego towarzysza podróży uduchowionego mistrza, prostaczka, przed którym Apollonios roztacza skarby mądrości. D. Del Corno nazywa go Sancho Pansą.
Dzieło Filostrata jest romansową biografią. Na kanwie fantastycznej biografii autor umieszcza niezliczone ekskursy geograficzne, botaniczne, zoologiczne, religijne, mitologiczne, obyczajowe, etyczne oraz liczne ciekawostki przybrane w formę relacji z podróży, dysputy, wykładu. Dzieło należy do modnych w owych czasach kompendiów "de omnibus rebus", dzieł o wszystkim. Liczne wtrącenia sprawiają, że tok opowieści o życiu głównego bohatera sprawia wrażenie niespiesznego. Ekskursy skierowane do wyrobionych retorycznie czytelników, miały im zapewnić przyjemność smakowania bibliotecznych popisów autora, znającego Herodota, Ktezjasza, Ksenofonta, Arystotelesa, Arriana i wielu innych, często niemożliwych do wyśledzenia autorów starożytnych. Za przykład, jak wielowarstwowa jest struktura tych ekskursów może posłużyć rozmowa Apolloniosa z Damisem o mądrości słoni i miłości zwierząt do potomstwa. Patrząc na słonia kierowanego przez chłopca Apollonios mityguje zachwyty Damisa nad chłopcem i zwraca jego uwagę na inteligencję słoni: na ich zdolność podporządkowania się ludziom i współpracy z nimi, na umiejętności bojowe - miotania trąbą, jak ręką pocisków, troskę o potomstwo przy przeprawach przez rzekę i o słabsze osobniki w stadzie. Autor stawia tezę o inteligencji słoni i o ich trosce o potomstwo, którą podbudowuje następnie przykładami z życia lwów, tygrysów i delfinów. Odnosi się z lekceważeniem do poglądów oponentów, przytaczających przykład żmij, które, rzekomo, rodzą się bez matek. Kończy zaś wywód cytatem z Eurypidesa: "Bo dla ludzi dzieci to życie", który poprawia na "Bo dla wszystkich stworzeń dzieci to życie". Temat dysputy należał do dorobku wspólnego epoki. Przed Filostratem poświęcił mu swoje pismo "De sollertia animalium" Plutarch, który również przywoływał inteligencję słoni, powołując się, również, na króla Jubę II. Poza Plutarchem i Filostratem, cytowali go Appian, Kasjusz Dion, Elian, Witruwiusz, Mela i Pliniusz Starszy. To Pliniusz Starszy właśnie porównuje w swojej "Histroii naturalnej" trąbę słonia do ręki. Pytanie o miłość zwierząt do potomstwa może być aluzją do pisma Plutarcha "O miłości potomstwa", w którym autor polemizuje z poglądem Epikura, twierdzącego, że troska zwierząt o potomstwo nie wynika z miłości rodzicielskiej, ale z prostej kalkulacji na przyszłość. Przykład z lwem stającym w obronie lwiątek cytuje Filostrat za Homerem. Historię o tygrysicy rzucającej się na statek uwożący jej małe przytacza również Pliniusz Starszy. Przykład delfinów może pochodzić od Arystotelesa, który nazywa je "philóteknon" - kochającymi dzieci. Argument oponentów o żmijach pochodzi z Herodota. Przykład troski słoni o mniejsze osobniki przy przeprawie przez rzekę podaje również Pliniusz i Plutarch. Informację o opatrywaniu rannych słoni przez zdrowe osobniki znalazł Filostrat u Juby, choć przytaczają ją również Plutarch i Elian. Tak bogaty w aluzje i cytaty jest niemal każdy ekskurs w tym utworze.
Związki z chrześcijaństwem.
Okoliczności powstania utworu nie są do końca jasne. Mocodawczyni Filostrata, cesarzowa Julia Domna, jest przez część badaczy uważana za kryptochrześcijankę; uważają oni dzieło Filostrata za ukrytą apologię chrześcijaństwa. Związki cesarzowej z chrześcijaństwem są jednak kwestią sporną, a nawet wątpliwą, a utwór Filostrata, jakkolwiek wykazuje pewne pewne związki z Ewangeliami, wykorzystuje je raczej do własnych celów. Badacze wskazują na związek z ewangelicznymi, scen: kuszenia przez króla Wardanesa, wskrzeszenia córki senatora rzymskiego i zjawienia się Apolloniosa uczniom po procesie, jak również na obecność w utworze pewnych motywów obecnych w przypowieściach ewangelicznych. Czy Filostrat korzystał z Ewangelii, czy z dorobku wspólnego epoki nie wiadomo. Pod koniec XIX wieku podawano w wątpliwość jakikolwiek związek jego utworu z chrześcijaństwem. Obecnie to stanowisko jest w mniejszości. Większość badaczy, za G. Herzog-Hauser, przyjmuje współcześnie, że Filostrat mógł się zetknąć z chrześcijaństwem.
Niezależnie od genezy jego powstania utwór zapisał się w historii sporów religijnych epoki. Około 270 roku neoplatonik Porfiriusz (234-303) napisał broszurkę "Przeciwko chrześcijanom", zachowaną we fragmentach, w której dowodził, że postaci Chrystusa w żaden sposób nie można porównywać z Apolloniosem. O popularności tematu świadczy fakt, że prawdopodobnie w 303 roku zarządca Bitynii, a później Egiptu, Hierokles opublikował w Nikomedii pismo "Słowo miłujące prawdę", w którym starał się wykazać wyższość Apolloniosa nad Chrystusem. Porównując czyny Chrystusa i Apolloniosa przyznał wyższość temu drugiemu, twierdząc, że jak nie był bogiem Apollonios, tak nie był nim i Chrystus. W dyskusję tą włączył się niebawem Euzebiusz z Cezarei rozprawą "Przeciw Porfiriuszowi", która zaginęła. Zachował się natomiast jego traktat z 313 roku "Contra Hieroclem", w którym Euzebiusz wykazuje, że Apollonios był zwyczajnym magiem, a jego biografia jest zafałszowana. Zgodnie z regułami pamfletu ("psogos"), o którym Eliusz Arystydes (117-190) mówi, że ma być tendencyjny, a jego autor powinien przesadzać i lekceważyć, to co mu nie odpowiada, Euzebiusz wybiera te epizody z życia Apolloniosa, które mu odpowiadają. Miarą popularności postaci Apolloniosa w tej epoce jest późny epigramat grecki na jego temat: "Mąż ów, co po Apollonie swe imię otrzymał z Tyany / Światłość ze sobą przynosząc ludzkie złagodził przewiny. / Jednak naprawdę nie wzgórze Tyany, lecz same niebiosa / Go zesłały, by cierpień ludziom śmiertelnym oszczędził". Kilkadziesiąt lat później kontrowersja przebrzmiała. Biskup Sidonius Apollinaris (ok. 430-486) posyłając w połowie V wieku swemu przyjacielowi Leonowi łaciński przekład dzieła Filostrata, pisze że może spokojnie i bez zagrożenia dla wiary katolickiej ("Fidei catholicae pace preaefata") czytać "Vita Apollonii".

</doc>
<doc id="3176283" url="https://pl.wikipedia.org/wiki?curid=3176283" title="Fouad Mebazaâ">
Fouad Mebazaâ



</doc>
<doc id="3176284" url="https://pl.wikipedia.org/wiki?curid=3176284" title="Patryk Wolański">
Patryk Wolański

Patryk Wolański (ur. 15 sierpnia 1991 w Tuchowie) – polski piłkarz występujący na pozycji bramkarza w KS Kutno.
Kariera klubowa.
Patryk Wolański jako junior grał początkowo w Unii Tarnów, a potem przeniósł się do SMS Łódź.
Zimą 2010 roku zamienił SMS Łódź na Włókniarz Konstantynów Łódzki, zaś 1 lipca 2011 roku przeszedł za 8 tysięcy euro do grającego wówczas w Ekstraklasie Widzewa Łódź. 13 kwietnia 2013 roku odszedł na zasadzie wypożyczenia do końca sezonu do Sokoła Aleksandrów Łódzki. W sezonie 2013/14 wreszcie zadebiutował w Ekstraklasie, w której zaliczył w tym sezonie 16 występów, lecz mimo jego dobrej dyspozycji zespół spadł do I Ligi. Po tym sezonie przeniósł się na zasadzie transferu definitywnego do duńskiego Midtjylland, zaś ten klub wypożyczył go do końca roku do zespołu grającego na drugim stopniu rozgrywkowym w Danii - Vejle Boldklub. Zimą przedłużono wypożyczenie do 30 czerwca 2015 roku. Łącznie Wolanski w barwach Velje zagrał 12 razy w lidze. W Midtjylland spędził kolejny sezon, ale nie udało mu się zaliczyć debiutu w pierwszej drużynie w oficjalnym meczu. 29 sierpnia 2016 roku odszedł za darmo do AC Horsens, gdzie podczas półrocznej przygody zagrał 2 mecze: jeden w pucharze Danii oraz jeden w Superligaen przeciwko swojemu byłemu klubowi - Midtjylland. Wolański zastąpił w przerwie tego meczu kontuzjowanego Niklasa Dannevanga. W styczniu 2017 roku podpisał kontrakt z trzecioligowym wówczas Widzewem Łódź, zespołem, w barwach którego znakomicie prezentował się w Ekstraklasie. Został on również mianowany przez Przemysława Cecherza kapitanem zespołu. Do końca sezonu 2016/17 Wolański zagrał w 16 spotkaniach łódzkiej drużyny, lecz klub zakończył sezon na trzecim miejscu i nie awansował do II Ligi. Kolejny sezon rozpoczął znowu w pierwszym składzie i znowu z opaską kapitana, lecz w trakcie sezonu została mu ona odebrana przez Franciszka Smudę. W 21 kolejce III Ligi w wygranym 2:1 domowym meczu przeciwko swojemu byłemu klubowi - Sokołowi Aleksandów Łódzki - Wolański nabawił się kontuzji i nie zagrał do końca sezonu. W sezonie 2017/18 zagrał ogółem w 20 meczach III Ligi i wywalczył z Widzewem awans o klasę wyżej. W sezonie 2018/19 rozegrał wszystkie mecze w pełnym wymiarze czasowym. Sezon 2019/20 również rozpoczął jako podstawowy bramkarz, ale po przegranym 0:1 meczu ze Skrą Częstochowa, w którym obronił rzut karny, został zastąpiony w pierwszym składzie przez Wojciecha Pawłowskiego.

</doc>
<doc id="3176285" url="https://pl.wikipedia.org/wiki?curid=3176285" title="Bellefonte (Delaware)">
Bellefonte (Delaware)

Bellefonte – miasto w Stanach Zjednoczonych, w stanie Delaware, w hrabstwie New Castle.

</doc>
<doc id="3176287" url="https://pl.wikipedia.org/wiki?curid=3176287" title="Bellefonte (Kentucky)">
Bellefonte (Kentucky)

Bellefonte – miasto w Stanach Zjednoczonych, w stanie Kentucky, w hrabstwie Greenup.

</doc>
<doc id="3176289" url="https://pl.wikipedia.org/wiki?curid=3176289" title="Agnieszka Kowalska (piłkarka ręczna)">
Agnieszka Kowalska (piłkarka ręczna)

Agnieszka Kowalska; z. d. Kocela (ur. 17 stycznia 1988 w Jeleniej Górze) – polska piłkarka ręczna, skrzydłowa, od 2011 zawodniczka MKS-u Lublin.
Kariera sportowa.
W latach 2005–2011 występowała w klubie KPR Jelenia Góra (nosił on w tym okresie różne nazwy). W sezonie 2008/2009 zdobyła w jego barwach pięć goli w międzynarodowych rozgrywkach Challenge Cup. W sezonie 2010/2011 rozegrała w Superlidze 24 mecze, w których rzuciła 118 goli. W 2011 została zawodniczką MKS-u Lublin, z którym wywalczyła sześć razy mistrzostwo Polski (2013, 2014, 2015, 2016, 2018, 2019) i Puchar Polski (2012). W sezonach 2014/2015 i 2015/2016 zdobyła dla MKS-u Lublin 22 bramki w Lidze Mistrzyń. W 2019 została zawodniczką MKS Karkonosze Jelenia Góra.
Podczas mistrzostw Europy U-19 w Turcji (2007) rozegrała sześć meczów i zdobyła 20 bramek. Z reprezentacją Polski seniorek dwukrotnie uczestniczyła w mistrzostwach Europy (2014, 2016). W 2015 wystąpiła w mistrzostwach świata w Danii (4. miejsce), w których zdobyła 25 bramek w dziewięciu meczach.

</doc>
<doc id="3176290" url="https://pl.wikipedia.org/wiki?curid=3176290" title="Cris Cab">
Cris Cab

Cris Cab, właśc. Cristian Cabrerizo (ur. 21 stycznia 1993 w Miami) – amerykański wokalista i muzyk grający muzykę pop, reggae i soul.
Życiorys.
Urodził się w Miami jako syn Kubańczyków. Wakacje spędzał na Bahamach, gdzie poszerzał swoją wiedzę o muzyce i kształtował gust muzyczny, słuchając płyt artystów, takich jak The Police, The Beatles, The Rolling Stones, Bob Marley, Jimmy Cliff i Gregory Isaacs. W wieku pięciu lat otrzymał od rodziców gitarę, po czym wziął udział w szkolnym konkursie talentów, na którym wraz z kolegami wykonał motyw przewodni z serii filmów o Jamesie Bondzie.
W wieku 14 lat ojciec wykupił mu pierwszą sesję w studiu nagraniowym. Jego demo utworów usłyszał Pharrell Williams, który zaproponował mu spotkanie i został jego mentorem. Producent zachęcił go do ciągłej pracy oraz do pisania kolejnych utworów. W tym czasie występował jako gość muzyczny przed koncertami muzyków, takich jak T-Pain, Matisyahu, Rebelution, Gym Class Heroes czy Of a Revolution. W 2011 podpisał kontrakt płytowy z wytwórnią CMG 26 Records, która wydała jego debiutancki mini-album pt. "Foreword". Podczas trasy koncertowej w Nowym Jorku wystąpił jako support Wyclef Jeana, który został później jego drugim mentorem oraz nagrał z nim utwór „She's So Fly”.
W lutym 2012 opublikował swój pierwszy mixtape pt. "Echo Boom", na którym gościnnie wystąpili: Melanie Fiona, Shaggy, Marc Roberge i Pharrell Williams, który został także współproducentem nagrań, wraz Wyclef Jeanem, PJ McGinnisem, Supa Dupes i 88 Keys. Na płycie znalazł się m.in. singiel „Good Girls (Don't Grow on Trees)” b(ędący nową wersją piosenki „Good Girls” z "Foreword"), na który sekcje rapowe nagrał Big Sean. W lipcu nagrał w Grand Central w Miami materiał na swój pierwszy album koncertowy pt "Cris Cab – Live... In the Moment", a w październiku wydał minialbum pt. "Rise". W kwietniu 2013 wydał mixtape pt. "Red Road", na którym gościnnie pojawili się Wyclef Jean, Mike Posner i zespół The Green.
We wrześniu 2013 opublikował utwór „Liar Liar”, będący drugim – po „Good Girls (Don't Grow on Trees)” – singlem zapowiadającym jego debiutancki album studyjny. Piosenka, wydana pod szyldem wytwórni Island Def Jam Records, dotarła do czołowej wielu europejskich list przebojów, m.in. w Austrii, Holandii, Polsce (zestawienie airplay), Szwajcarii, we Francji, Włoszech oraz na Węgrzech. Piosenka trafiła także na 60. miejsce kanadyjskiej listy Canadian Hot 100 oraz na 34. miejsce ogólnoświatowej listy najczęściej kupowanych utworów na iTunes. W kwietniu 2014 Cab wydał album pt. "Where I Belong", a trzecim singlem z płyty została piosenka „Loves Me Not”. Pochodzący z albumu utwór „Paradise (On Earth)” trafił za to na ścieżkę dźwiękową gry wideo "NBA 2K14". W maju, razem z Jessie Ware i Ellą Eyre, wystąpił jako gość zagraniczny w finale czwartej polskiej edycji programu "X Factor"; zaśpiewał singiel „Liar Liar” oraz wystąpił w duecie z finalistką, Martą Bijan.

</doc>
<doc id="3176291" url="https://pl.wikipedia.org/wiki?curid=3176291" title="Regina (grupa muzyczna)">
Regina (grupa muzyczna)



</doc>
<doc id="3176294" url="https://pl.wikipedia.org/wiki?curid=3176294" title="Sumpter (Oregon)">
Sumpter (Oregon)

Sumpter – miasto w Stanach Zjednoczonych, w stanie Oregon, w hrabstwie Baker.

</doc>
<doc id="3176295" url="https://pl.wikipedia.org/wiki?curid=3176295" title="Sumpter (Wisconsin)">
Sumpter (Wisconsin)

Sumpter – miasto w Stanach Zjednoczonych, w stanie Wisconsin, w hrabstwie Sauk.

</doc>
<doc id="3176296" url="https://pl.wikipedia.org/wiki?curid=3176296" title="Posłowie do Parlamentu Europejskiego VIII kadencji">
Posłowie do Parlamentu Europejskiego VIII kadencji

Posłowie VIII kadencji do Parlamentu Europejskiego zostali wybrani w wyborach przeprowadzonych w 28 państwach członkowskich Unii Europejskiej pomiędzy 22 a 25 maja 2014. W głosowaniu tym wyłoniono 751 eurodeputowanych na pięcioletnią kadencję (o 15 mniej niż pod koniec poprzedniej), która rozpoczęła się 1 lipca 2014.
Na pierwszym posiedzeniu 1 lipca 2014 na przewodniczącego PE wybrano Martina Schulza z Postępowego Sojuszu Socjalistów i Demokratów. Tego samego dnia wybrano również czternastu wiceprzewodniczących – 6 z EPP, 3 z S&amp;D, 2 z ALDE, po 1 z ECR, EUL / NGL i G / EFA. 17 stycznia 2017 nowym przewodniczącym PE został Antonio Tajani z Europejskiej Partii Ludowej. Kadencja zakończyła się 1 lipca 2019. Pod koniec kadencji cztery mandaty poselskie (dwa przypadające brytyjskim laburzystom, jeden przypadający hiszpańskim socjalistom i jeden przypadający duńskim socjaldemokratom) pozostały nieobsadzone.
Grupy polityczne.
W Parlamencie Europejskim VIII kadencji przed jej rozpoczęciem powołano siedem grup politycznych:
Nadto kilkudziesięciu eurodeputowanych nie przystąpiło do żadnej z grup politycznych, pozostając posłami niezrzeszonymi.
Powołanie pierwszych sześciu frakcji nastąpiło wkrótce po wyborach – każda z nich zebrała wystarczającą liczbę przedstawicieli z odpowiedniej liczby różnych krajów (zgodnie z obowiązującymi na początku tej kadencji wymogami do utworzenia grupy politycznej potrzeba co najmniej 25 posłów reprezentujących przynajmniej jedną czwartą – tj. 7 – państw członkowskich). Próbę powołania własnej grupy podjęły także dwa środowiska eurosceptyków – jedno skupione wokół brytyjskiej UKIP (ugrupowania dominującego we frakcji EFD w poprzedniej kadencji) i drugie zorganizowane wokół francuskiego FN (oraz europartii EAF). W pierwszym przypadku, mimo odejścia do innych frakcji lub porażek wyborczych większości dotychczasowych sojuszników, starania te zakończyły się sukcesem. W drugim przypadku nie udało się znaleźć przedstawicieli wystarczającej liczby państw członkowskich, by doprowadzić do powołania odrębnej grupy w PE, wobec czego posłowie Europejskiego Sojuszu na rzecz Wolności pozostali eurodeputowanymi niezrzeszonymi.
Przewodniczącymi grup poselskich zostali:
W październiku 2014 frakcja EFDD, licząca pierwotnie 48 posłów, przestała istnieć. Doszło do tego, gdy grupę opuścił jedyny przedstawiciel z Łotwy, wobec czego EFDD przestała spełniać warunek zrzeszania deputowanych z co najmniej 7 państw członkowskich. Kilka dni później frakcję reaktywowano po dołączeniu do pozostałych członków EFDD jednego z polskich eurodeputowanych.
W czerwcu 2015 niezrzeszeni eurodeputowani z 6 państw wraz z jedną posłanką wykluczoną z UKIP powołali eurosceptyczną frakcję pod nazwą Europa Narodów i Wolności (ENF), skupiającą w dacie jej powstania łącznie 36 parlamentarzystów. Funkcję współprzewodniczących objęli Marine Le Pen (Francja, do czerwca 2017) i Marcel de Graaff (Holandia).
W grudniu 2016 współprzewodniczącą grupy Zielonych została Ska Keller (Niemcy), a w styczniu 2017 Nigel Farage został jedynym przewodniczącym EFDD. We wrześniu 2017 funkcję współprzewodniczącego ENF objął Nicolas Bay (Francja). W marcu 2018 przewodniczącym S&amp;D został Udo Bullmann (Niemcy). W lipcu 2017 Ryszard Legutko (Polska) został współprzewodniczącym ECR (obok Syeda Kamalla).

</doc>
<doc id="3176297" url="https://pl.wikipedia.org/wiki?curid=3176297" title="Norbert Lins">
Norbert Lins

Norbert Lins (ur. 22 grudnia 1977 w Ravensburgu) – niemiecki urzędnik samorządowy i polityk, deputowany do Parlamentu Europejskiego VIII i IX kadencji.
Życiorys.
W 1997 zdał egzamin maturalny, po czym odbył służbę wojskową w Sigmaringen. W 2002 został absolwentem administracji w Fachhochschule Kehl. Magisterium z zarządzania uzyskał w 2004 w Fachhochschule Ludwigsburg. W latach 2004–2009 kierował biurami europosła Andreasa Schwaba w Brukseli i Strasburgu. Od 2006 do 2011 wykładał w Hochschule Kehl. Od 2009 zawodowo związany z administracją publiczną, w latach 2010–2011 był osobistym sekretarzem Rudolfa Köberle, ministra rolnictwa w rządzie kraju związkowego Badenia-Wirtembergia, następnie pozostał w tym resorcie jako referent.
Zaangażował się w działalność Unii Chrześcijańsko-Demokratycznej. Był przewodniczącym powiatowych struktur chadeckiej organizacji młodzieżowej (1999–2004) i członkiem zarządu młodzieżówki w kraju związkowym (2003–2011), a także jej przewodniczącym na poziomie rejencji (2005–2011). W 2011 powołany na wiceprzewodniczącego CDU w rejencji. W latach 2009–2011 zasiadał w radzie gminy Horgenzell.
W wyborach europejskich w 2014 z ramienia chadeków został wybrany do Europarlamentu VIII kadencji. W 2019 z powodzeniem ubiegał się o reelekcję.

</doc>
<doc id="3176300" url="https://pl.wikipedia.org/wiki?curid=3176300" title="Sven Schulze">
Sven Schulze

Sven Schulze (ur. 31 lipca 1979 w Quedlinburgu) – niemiecki polityk, działacz partyjny i młodzieżowy, deputowany do Parlamentu Europejskiego VIII i IX kadencji, minister w rządzie krajowym.
Życiorys.
Z wykształcenia inżynier. W 1997 wstąpił do Unii Chrześcijańsko-Demokratycznej oraz jej organizacji młodzieżowej Junge Union. Był m.in. przewodniczącym JU w powiecie Quedlinburg, a w 2006 stanął na czele struktur młodzieżówki w kraju związkowym Saksonia-Anhalt. Wszedł również w skład władz regionalnych i powiatowych CDU. Od 1998 wybierany do rady gminy Heteborn, w latach 2004–2007 był członkiem rady powiatu Quedlinburg.
W wyborach europejskich w 2014 z ramienia chadeków uzyskał mandat eurodeputowanego VIII kadencji. W 2019 z powodzeniem ubiegał się o reelekcję.
W marcu 2021 został wybrany na przewodniczącego CDU w Saksonii-Anhalcie. We wrześniu tego samego roku objął stanowisko ministra gospodarki, turystyki, rolnictwa i leśnictwa w rządzie krajowym Reinera Haseloffa, w konsekwencji odchodząc z PE.

</doc>
<doc id="3176301" url="https://pl.wikipedia.org/wiki?curid=3176301" title="Terry Reintke">
Terry Reintke

Theresa (Terry) Reintke (ur. 9 maja 1987 w Gelsenkirchen) – niemiecka polityk, w latach 2011–2013 rzeczniczka Federacji Młodych Zielonych Europejskich, deputowana do Parlamentu Europejskiego VIII i IX kadencji.
Życiorys.
Absolwentka politologii na Wolnym Uniwersytecie Berlina. W 2004 dołączyła do młodzieżówki niemieckich zielonych Grüne Jugend, w latach 2008–2009 zasiadała w zarządzie krajowym tej organizacji. W 2012 przystąpiła do Zielonych, podjęła pracę jako asystentka posłów do Bundestagu. Od 2011 do 2013 była jednym z dwóch rzeczników FYEG.
W wyborach europejskich w 2014 z ramienia Zielonych została wybrana do Europarlamentu VIII kadencji. W 2019 z powodzeniem ubiegała się o reelekcję. W 2022 została współprzewodniczącą grupy Zieloni – Wolny Sojusz Europejski w PE IX kadencji.
Życie prywatne.
Jest lesbijką; jej partnerką została francuska polityk Mélanie Vogel.

</doc>
<doc id="3176304" url="https://pl.wikipedia.org/wiki?curid=3176304" title="Fabio De Masi">
Fabio De Masi

Fabio De Masi (ur. 7 marca 1980 w Groß-Gerau) – niemiecki polityk, działacz partyjny, deputowany do Parlamentu Europejskiego VIII kadencji, deputowany do Bundestagu. Posiada również obywatelstwo włoskie.
Życiorys.
Ukończył ekonomię na Uniwersytecie w Hamburgu. Kształcił się następnie w zakresie stosunków międzynarodowych i gospodarczych na Uniwersytecie Kapsztadzkim oraz w berlińskiej HWR. Pracował jako doradca polityczny posłów Die Linke, był asystentem Sahry Wagenknecht, wiceprzewodniczącej parlamentarnej grupy. Został również sekretarzem politycznym wewnątrzpartyjnej platformy Socjalistyczna Lewica.
W 2014 otrzymał 6. miejsce na liście krajowej Die Linke w wyborach europejskich, uzyskując mandat eurodeputowanego VIII kadencji.
W wyborach w 2017 został natomiast wybrany w skład Bundestagu.

</doc>
<doc id="3176306" url="https://pl.wikipedia.org/wiki?curid=3176306" title="Ingalls (Indiana)">
Ingalls (Indiana)

Ingalls – miasto w Stanach Zjednoczonych, w stanie Indiana, w hrabstwie Madison.

</doc>
<doc id="3176307" url="https://pl.wikipedia.org/wiki?curid=3176307" title="Bernd Kölmel">
Bernd Kölmel

Bernd Kölmel (ur. 8 grudnia 1958 w Rastatt) – niemiecki polityk i urzędnik sądowy, deputowany do Parlamentu Europejskiego VIII kadencji.
Życiorys.
Po ukończeniu szkoły średniej odbył szkolenie policyjne i przez kilka lat pracował w policji. Po uzupełnieniu wykształcenia został zatrudniony jako urzędnik sądowy, pracował m.in. w Federalnym Trybunale Konstytucyjnym. W latach 1982–2012 był członkiem Unii Chrześcijańsko-Demokratycznej. Od 2004 do 2009 zasiadał w radzie miasta i gminy Ötigheim. W 2013 zaangażował się w działalność Alternatywy dla Niemiec. Bez powodzenia z jej ramienia w tym samym roku kandydował do Bundestagu.
W 2014 z ramienia AfD uzyskał mandat eurodeputowanego VIII kadencji. W 2015 opuścił to ugrupowanie, współtworząc Sojusz dla Postępu i Przebudzenia (od 2016 pod nazwą Liberalno-Konserwatywni Reformatorzy). 17 września 2017 został przewodniczącym tej partii, jednak 25 września 2018 zrezygnował z członkostwa w tym ugrupowaniu.

</doc>
<doc id="3176310" url="https://pl.wikipedia.org/wiki?curid=3176310" title="Aleksandr Babajew">
Aleksandr Babajew

Aleksandr Iwanowicz Babajew Алекса́ндр Ива́нович Баба́ев (ur. 6 września 1923 w Kałudze, zm. 22 maja 1985 w Leningradzie) – radziecki generał pułkownik lotnictwa, Bohater Związku Radzieckiego (1978), dowódca 16 Armii Powietrznej (1973–1978), deputowany do Rady Najwyższej ZSRR 9. kadencji.
Pochodził z rodziny robotniczej, od 1930 mieszkał w Woroneżu. W 1940 wstąpił do Armii Czerwonej, w 1941 skończył szkołę lotniczą w Krasnodarze. 1941–1942 pilot w pułkach lotniczych, od kwietnia 1942 walczył z Niemcami na froncie leningradzkim i karelskim jako zastępca dowódcy eskadry 196 pułku myśliwskiego. Do końca wojny wykonał 260 lotów bojowych, wziął udział w 48 bitwach powietrznych i zestrzelił 9 samolotów wroga. W 1947 ukończył wyższy oficerski kurs taktyczny, a w 1958 Akademię Sztabu Generalnego. 1963-1965 zastępca dowódcy ds. szkolenia bojowego, a 1965–1967 I zastępca dowódcy 24 Armii Powietrznej. 1967–1968 zastępca dowódcy 26 Armii Powietrznej, 1968–1973 i ponownie 1978-1980 dowódca 76 Armii Powietrznej, a 1973–1978 16 Armii Powietrznej. 1980–1985 dowódca Sił Powietrznych Leningradzkiego Okręgu Wojskowego. Był deputowanym do Rady Najwyższej ZSRR 9. kadencji.
Odznaczenia.
Odznaczenia zagraniczne.

</doc>
<doc id="3176311" url="https://pl.wikipedia.org/wiki?curid=3176311" title="Gabriele Preuß">
Gabriele Preuß

Gabriele Preuß (ur. 27 września 1954 w Dortmundzie) – niemiecka polityk, działaczka samorządowa, deputowana do Parlamentu Europejskiego VIII kadencji.
Życiorys.
Z wykształcenia i zawodu mistrz rzemieślniczy i handlowiec przemysłowy. Zaangażowała się w działalność Socjaldemokratycznej Partii Niemiec, weszła do jej zarządu w Gelsenkirchen. Od 1999 radna tej miejscowości, w 2004 została burmistrzem dzielnicy.
W wyborach europejskich w 2014 z ramienia socjaldemokratów została wybrana do Europarlamentu VIII kadencji.

</doc>
<doc id="3176313" url="https://pl.wikipedia.org/wiki?curid=3176313" title="Hermitage (Arkansas)">
Hermitage (Arkansas)

Hermitage – miasto w Stanach Zjednoczonych, w stanie Arkansas, w hrabstwie Bradley.

</doc>
<doc id="3176314" url="https://pl.wikipedia.org/wiki?curid=3176314" title="Dietmar Köster">
Dietmar Köster

Dietmar Köster (ur. 6 stycznia 1957 w Schwerte) – niemiecki pracownik naukowy i polityk, deputowany do Parlamentu Europejskiego VIII i IX kadencji.
Życiorys.
Absolwent nauk społecznych na Ruhr-Universität Bochum. W 2001 uzyskał doktorat na Universität Dortmund. Jako pracownik naukowy specjalizował się w zagadnieniach związanych z geragogiką. Odpowiadał za ten dział w Niemieckim Towarzystwie Geriatrii i Gerontologii. Został również dyrektorem zarządzającym instytutu naukowego zajmującego się tą dziedziną w Witten.
Został członkiem związku zawodowego ver.di, a także Socjaldemokratycznej Partii Niemiec. Działał w samorządzie miasta Wetter i powiatu Ennepe-Ruhr. Wszedł w skład władz regionalnych SPD w kraju związkowym Nadrenia Północna-Westfalia.
W wyborach europejskich w 2014 z ramienia socjaldemokratów został wybrany do Europarlamentu VIII kadencji. W 2019 z powodzeniem ubiegał się o reelekcję.

</doc>
<doc id="3176315" url="https://pl.wikipedia.org/wiki?curid=3176315" title="Hermitage (Missouri)">
Hermitage (Missouri)

Hermitage – miasto w Stanach Zjednoczonych, w stanie Missouri, siedziba administracyjna hrabstwa Hickory.

</doc>
<doc id="3176316" url="https://pl.wikipedia.org/wiki?curid=3176316" title="Martina Werner">
Martina Werner

Martina Werner (ur. 28 grudnia 1961 w Kassel) – niemiecka polityk i działaczka samorządowa, deputowana do Parlamentu Europejskiego VIII kadencji.
Życiorys.
W 1982 zdała egzamin maturalny, kształciła się następnie w sieci hotelarskiej Holiday Inn. W latach 1985–1991 studiowała w Kassel ekonomię, po czym pracowała w tym mieście m.in. jako referentka.
Została członkinią m.in. związku zawodowego ver.di, a także Socjaldemokratycznej Partii Niemiec. Działała w samorządzie miejscowości Kassel i Niestetal.
W wyborach europejskich w 2014 z ramienia socjaldemokratów została wybrana do Europarlamentu VIII kadencji.

</doc>
<doc id="3176317" url="https://pl.wikipedia.org/wiki?curid=3176317" title="Rzeźnik z Niebuszewa">
Rzeźnik z Niebuszewa



</doc>
<doc id="3176321" url="https://pl.wikipedia.org/wiki?curid=3176321" title="Hermitage (Pensylwania)">
Hermitage (Pensylwania)

Hermitage – miasto w Stanach Zjednoczonych, w stanie Pensylwania, w hrabstwie Mercer.

</doc>
<doc id="3176323" url="https://pl.wikipedia.org/wiki?curid=3176323" title="Polsko-Duńska Izba Gospodarcza">
Polsko-Duńska Izba Gospodarcza

Polsko-Duńska Izba Gospodarcza (duń. "Polsk-dansk Handelskammer", ang. "Polish Danish Chamber of Commerce") wspiera polsko-duńskie stosunki gospodarcze oraz reprezentuje i chroni interesy polskich i duńskich firm członkowskich.
Izba prowadzi działania wpływające na dobry klimat inwestycyjny, warunki sprzyjające wymianie handlowej w obydwu krajach.
Można przyjąć, iż obecnie działalność izby została zawieszona.
Polski samorząd gospodarczy w Danii.
Izba kontynuuje tradycje zał. w 1936 Duńsko-Polskiej Izby Handlowej ("Dansk-Polsk Handelskammer"), która mieściła się w Kopenhadze przy "Frederiksgade" 7 (1938). Skupiała 100 członków. Przewodniczącym był inż. Knud Højgaard (1936-1941).

</doc>
<doc id="3176325" url="https://pl.wikipedia.org/wiki?curid=3176325" title="Strażnica WOP Kołczewo">
Strażnica WOP Kołczewo



</doc>
<doc id="3176326" url="https://pl.wikipedia.org/wiki?curid=3176326" title="Banks (Alabama)">
Banks (Alabama)

Banks – miasto w Stanach Zjednoczonych, w stanie Alabama, w hrabstwie Pike.

</doc>
<doc id="3176327" url="https://pl.wikipedia.org/wiki?curid=3176327" title="QBE Stadium">
QBE Stadium



</doc>
<doc id="3176329" url="https://pl.wikipedia.org/wiki?curid=3176329" title="Estońscy posłowie do Parlamentu Europejskiego 2014–2019">
Estońscy posłowie do Parlamentu Europejskiego 2014–2019

Estońscy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3176330" url="https://pl.wikipedia.org/wiki?curid=3176330" title="Banks (Oregon)">
Banks (Oregon)

Banks – miasto w Stanach Zjednoczonych, w stanie Oregon, w hrabstwie Washington.

</doc>
<doc id="3176331" url="https://pl.wikipedia.org/wiki?curid=3176331" title="Frakcja filtracyjna">
Frakcja filtracyjna

Frakcja filtracyjna – stosunek filtracji kłębuszkowej do efektywnego przepływu przez nerki osocza, wynosi u mężczyzn od 0,12 do 0,20, średnio ok. 0,18.
Frakcja filtracyjna = GFR / ERPF = 125 mL/min: 625 mL/min = 0,18

</doc>
<doc id="3176332" url="https://pl.wikipedia.org/wiki?curid=3176332" title="Banks (Arkansas)">
Banks (Arkansas)

Banks – miasto w Stanach Zjednoczonych, w stanie Arkansas, w hrabstwie Bradley.

</doc>
<doc id="3176335" url="https://pl.wikipedia.org/wiki?curid=3176335" title="Tinsman (Arkansas)">
Tinsman (Arkansas)

Tinsman – miasto w Stanach Zjednoczonych, w stanie Arkansas, w hrabstwie Calhoun.

</doc>
<doc id="3176337" url="https://pl.wikipedia.org/wiki?curid=3176337" title="Harrell (Arkansas)">
Harrell (Arkansas)

Harrell – miasto w Stanach Zjednoczonych, w stanie Arkansas, w hrabstwie Freeborn.

</doc>
<doc id="3176340" url="https://pl.wikipedia.org/wiki?curid=3176340" title="System archiwizacji obrazu i komunikacji">
System archiwizacji obrazu i komunikacji

System archiwizacji obrazu i komunikacji (, w skrócie PACS) – technologia przetwarzania obrazów medycznych, która zapewnia ekonomiczny sposób składowania oraz wygodny dostęp do obrazów z różnych źródeł. Elektroniczne obrazy medyczne i raporty są przesyłane cyfrowo poprzez PACS – eliminuje to potrzebę ręcznego archiwizowania. Uniwersalnym formatem dla składowania i przesyłania obrazów PACS jest DICOM (Digital Imaging and Communication in Medicine). Inne dane niż obrazy np. zeskanowane dokumenty mogą być przechowane używając standardowych formatów jak PDF.
PACS umożliwia dostarczanie szybko i wydajnie dostępu do obrazów oraz powiązanych danych przełamując fizyczne i czasowe bariery związane z tradycyjną dystrybucją, wydobywaniem i wyświetlaniem obrazów składowanych na kliszach fotograficznych.
Historia.
Idea systemu PACS została po raz pierwszy przedyskutowana na spotkaniu radiologów w 1982 roku. Wielu ludzi miało swój wkład w zdefiniowaniu samego pojęcia. Radiolog układu sercowo-naczyniowego dr Andre Duerinck zgłosił w 1983 roku, że pierwszy użył tego terminu w 1981 roku. Dr Samuel Dwyer uznaje jednak, że po raz pierwszy ten termin zaprezentowała dr Judith M. Prewitt.
Dr Harold Glass, lekarz pracujący w Londynie we wczesnych latach 90., zagwarantował finansowanie projektu z rządu UK i zarządzał nim przez wiele lat, co doprowadziło do przekształcenia szpitala Hammersmith w Londynie jako pierwszego szpitala w Wielkiej Brytanii, który całkowicie zrezygnował ze składowania danych na kliszach fotograficznych.
Pierwsza instalacja systemu PACS na dużą skalę miała miejsce w 1982 roku na uniwersytecie w Kansas. Była to jednak instalacja będąca bardziej lekcją pokazującą, czego nie należy robić, a nie co trzeba zrobić podczas takiego wdrożenia.
Zastosowania.
PACS jest oferowany przez wszystkich głównych wytwórców sprzętu do obrazowania medycznego, firmy medyczne IT oraz wiele niezależnych firm tworzących oprogramowanie. Podstawowe, darmowe oprogramowanie PACS może być znalezione w internecie.
Składowe systemu PACS.
Technicznie w skład PACS wchodzą następujące elementy:
System taki może być zrealizowany jako integralna część systemu radiologicznego albo jako oddzielna aplikacja integrująca Szpitalny System Informacyjny i Radiologiczny System Informacyjny.
Integracja PACS z systemami RIS oraz HIS.
Systemy PACS wchodzą często w skład HIS (Szpitalny System Informacyjny) lub RIS (Radiologiczny System Informacyjny) i wspomagają archiwizowanie i dystrybucję obrazów radiologicznych.
Radiologiczny System Informacyjny traktowany jest wówczas jako system przechowujący dane tekstowe o pacjencie oraz odwołania do bazy danych obrazów cyfrowych z rozmaitych badań (CT, MRI, Ultrasonografia, itd.), a także jako system planowania badań i terapii na oddziale radiologicznym z kontrolą przepływu pacjentów. System PACS natomiast jest nastawiony na zarządzanie dostępem do obrazów cyfrowych. Obrazy cyfrowe składowane w komputerowej bazie danych są dostępne dla wszystkich specjalistów zajmujących się danym pacjentem w tym samym czasie, co umożliwia jednoczesne diagnozowanie i konsultacje "na żywo" nawet w odległych miejscach. Niewątpliwą korzyścią jest wyeliminowanie całego procesu chemicznego związanego z procesem wywoływania i utrwalania kliszy (filmu) fotograficznej.
Generalnie możemy wyróżnić dwa modele integracji systemu PACS z RIS oraz HIS: system komunikacji „każdy z każdym” oraz model szeregowy z RIS w centrum. W większości realizacji, system PACS jest systemem nadrzędnym w stosunku do dwóch pozostałych i to jemu przypada rola integracji całości – kontrola i synchronizacja przepływu informacji, obsługa różnych formatów wymiany danych (DICOM, HL7).
Model "każdy z każdym" ma pewne wady:
W modelu szeregowym cały system podzielony jest na dwa niezależne, niekolidujące interfejsy: RIS ↔ PACS oraz HIS ↔ RIS, co znacznie redukuje stopień komplikacji w zarządzaniu przepływem informacji. Rzutuje to w istotny sposób na łatwość rozbudowy i unowocześnienia systemów.
Infrastruktura.
Celem infrastruktury PACS jest dostarczenie niezbędnego framework'u do zintegrowania rozdzielonych i heterogenicznych systemów obrazowania, dostarczenie inteligentnego zarządzania bazą danych informacji związanych z radiologią, zorganizowanie wydajnych sposobów oglądania, analizowania i dokumentowania wyników badań oraz udostępniania ich do innych wybranych lekarzy.
Fizycznie infrastruktura PACS składa się z 5 klas systemów komputerowych połączonych różnymi układami sieci: radiologiczne systemy obrazowe, komputery zbierające wyniki badań, kontrolery klastrów, serwery bazodanowe oraz przeglądowe stacje robocze.
Jednym z najtrudniejszych zadań jest niezawodne zbieranie aktualnych obrazów medycznych i powiązanych z nimi informacji m.in. o pacjentach, opisów zdjęć itp. z radiologicznego systemu informacji. W tym celu stworzone są specjalne komputery tzw. bramy izolujące komputery udostępniające obrazy radiologiczne od reszty systemu. Powodem jest częsty brak w komputerach specjalizujących się przetwarzaniem obrazów ustandaryzowanego oprogramowania do komunikacji i koordynacji z resztą systemu PACS. Wspomniane komputery – bramy zbierają od tamtych komputerów obrazy, konwertują je na format zgodny z PACS i przekazują dalej do kontrolerów klastrów.
Klaster jest grupą komputerów ze statystycznie podobnym rodzajem przechowywanych danych m.in. klastry dt pediatrii czy neuroradiologii mogą istnieć jako oddzielne logiczne jednostki w infrastrukturze PACS. Wewnątrz każdego klastra znajduje się inteligentna maszyna tzw. kontroler klastra, którego zadaniem jest zbieranie obrazów i przekazywanie ich dalej do stacji roboczych, zarządzanie archiwizacją oraz niezawodnością systemu.
Kluczowa w kwestii wydajnego dostępu do danych i integracji operacji radiologicznych jest odpowiednia architektura i struktura bazy danych. Powinna ona uwzględniać 3 poziomy modelowania. Pierwszy jest zewnętrznym modelem danych, który łączy w sobie widoki ważne z punktu widzenia lokalnego użytkownika dla każdego etapu procesu radiologii, w skład którego wchodzą następujące informacje: opis transakcji lub raportu, powiązane obiekty, priorytet transakcji, częstotliwość żądań, poufność i wymagane zasoby. Drugi poziom to model koncepcyjny, który zbiera powyższe wymagania i na ich podstawie tworzy zintegrowaną strukturę danych wspieraną przez wszystkie aplikacje PACS. W tym modelu danych następuje rozpoznanie, jakie jednostki danych są potrzebne, jakie istnieją zależności pomiędzy nimi i jakie mają właściwości. Ostatni trzeci poziom uwzględnia fizyczną implementację, która musi logicznie implementować model koncepcyjny i jednocześnie zapewniać dobrą wydajność i niezawodność. W tym modelu duże jednostki danych (obrazy) i te małe (teksty) są zarządzane w różny sposób ze względu na inny sposób przechowania i przetwarzania. Do mniejszych, tekstowych jednostek danych są zazwyczaj wykorzystywane komercyjne relacyjne bazy danych.
Przeglądowe stacje robocze powinny w pełni wykorzystywać zasoby i możliwości przetwarzania całej sieci PACS. Oprogramowanie na takim komputerze musi zawierać oprogramowanie do komunikacji, klienta bazy danych, zarządzania zasobami, wyświetlania i przetwarzania obrazów. Można wyróżnić 3 typy takich stacji roboczych: stacje wysokiej rozdzielczości służące do głównej diagnozy, stacje średniej rozdzielczości dla innych lekarzy i wykorzystania podczas konferencji oraz wysokiej rozdzielczości stacje drukujące.
Zaleca się, aby podczas tworzenia systemu PACS korzystać z tak wielu standardowych rozwiązań sprzętowych i programowych, jak to tylko możliwe. Zmniejsza to nakład pracy i zwiększa przenośność systemu, a także upraszcza późniejsze zarządzanie systemem. Dotyczy to m.in. systemów operacyjnych (Unix, Windows lub Mac), protokołów transmisyjnych (TCP/IP), systemu bazodanowego (SQL) i transmisji obrazów w sieci (DICOM). Ponadto w dobrze zaprojektowanym systemie PACS zaleca się, aby wszystkie moduły były w stanie ze sobą pracować i komunikować się pozwalając na przesyłanie między sobą obrazów.
Bardzo ważną kwestią jest zwrócenie uwagi na niezawodność systemu, trudną do utrzymania ze względu na mnogość komponentów, aczkolwiek kluczową ze względu na przechowywanie ważnych danych dotyczących pacjentów, dlatego taki system nie może być wyłączany na dłuższe okresy czasu. Trzeba koniecznie w takim systemie przyjąć rozwiązania tolerancyjne na błędy, zastosować oprogramowanie wykrywające i logujące błędy, oprogramowanie audytowe oraz oprogramowanie do odzyskiwania danych. Ważne jest też regularne tworzenie kopii zapasowych.
Ważne jest także zapewnienie bezpieczeństwa danych. Podstawą jest dostarczenie kontroli kont użytkowników i zarządzanie dla nich uprawnieniami.
Testy akceptacyjne.
Proces instalacji PACS jest skomplikowany, wymaga czasu, zasobów, planowania i testowania. Instalacja nie jest kompletna dopóki nie zostaną przeprowadzone testy akceptacyjne. Takie testy na nowej instalacji są kluczowe, aby zapewnić poprawną funkcjonalność oraz przede wszystkim bezpieczeństwo placówki klinicznej. Przykładem może być urządzenie do radiacji Therac-25, które z powodu wadliwego oprogramowania przeprowadziło sporo badań na pacjentach podając im zbyt wysokie promieniowanie.
Testy akceptacyjne determinują, czy dany system PACS jest gotowy do klinicznego użycia. Wymagają szczegółowego planowania oraz kryteriów testowania, a także zdefiniowania protokołów testowania i benchmarków. Testy odkrywają słabości systemu i niedorobienia. Często dotyczą one tych najdroższych komponentów systemu.
Składowanie i kopia zapasowa obrazów.
Cyfrowe obrazy medyczne są z reguły składowane lokalnie w systemie PACS w celu późniejszego wydobycia. Ważne jest, aby placówki medyczne posiadały możliwość przywrócenia obrazów w razie awarii systemu lub np. klęski żywiołowej. Mimo że każda placówka jest inna, to każda ma na celu, aby proces tworzenia kopii zautomatyzować i uczynić jak najłatwiejszym do administrowania.
Idealnie by było, aby kopie obrazów były od razu po stworzeniu transmitowane do zewnętrznego magazynu (jeśli byłoby to realizowane przez Internet, to obrazy musiałyby być zaszyfrowane przed wysłaniem). W zależności od prędkości łączy oraz rozmiaru danych, może być to niepraktyczne rozwiązanie jeśli system kopii zapasowej nie potrafi regulować użycia pasma oraz częstotliwości backupów. Inne opcje to m.in. użycie wymiennych nośników danych (twarde dyski, płyty DVD i inne media), które pomieszczą wiele obrazów pacjentów, a następnie fizycznie byłyby przenoszone do zewnętrznych magazynów. Zawartość tych nośników również musi być zaszyfrowana, aby chronić dostęp do niej przed osobami nieupoważnionymi.
Dyski twarde mogą być skonfigurowane oraz podłączone do serwera PACS na różne sposoby, zarówno jako DAS (Direct Attached Storage), NAS (Network Attached Storage) czy też SAN (Storage Area Network).
Same dyski są zazwyczaj skonfigurowane tak, aby działały jako RAID (Reduntant Array of Inexpensive or Independent Discs), czyli mogą być skonfigurowane tak, aby zapewnić szybszy dostęp do danych lub ochronę w przypadku awarii jednego (lub nawet dwu) dysku w ich fizycznej konfiguracji. Uszkodzone dyski mogą być fizycznie zamienione na inne bez konieczności przerywania dostępu do usługi (tzw hot swapping).
W razie zdarzenia, którego skutkiem będzie konieczność odbudowy systemu PACS częściowo lub całkowicie z kopii zapasowych, konieczne są środki pozwalające na błyskawiczny transfer wszystkich potrzebnych kopii zapasowych z powrotem do PACS, kiedy to sam PACS na bieżąco będzie kontynuował odbieranie i dostarczanie aktualnych obrazów użytkownikom.
Infrastruktura kopii zapasowej może również wspierać migrację obrazów do nowego systemu PACS. W związku z ogromnym rozmiarem wszystkich obrazów, które muszą być składowane, wiele placówek medycznych decyduje się na migrację do systemów PACS w chmurze.
Komunikacja w PACS.
Komunikacja w serwerze PACS jest realizowana poprzez komunikaty DICOM, które mają budowę analogiczną do nagłówków obrazów DICOM, ale z innymi atrybutami. Zapytanie C-FIND jest przetwarzane w następujący sposób:
Obrazy (oraz inne złożone obiekty jak np. prezentacje czy raporty) są potem wydobywane z serwera PACS poprzez żądania C-MOVE lub C-GET, używając protokołu sieciowego DICOM. Żądanie C-MOVE określa, gdzie pobrane obiekty powinny zostać wysłane (używają oddzielnych wiadomości C-STORE na jednym lub wielu rozłącznych połączeniach) z identyfikatorem nazywanym tytułem jednostki aplikacji (AE Title). Aby C-MOVE zadziałał, serwer musi być tak skonfigurowany, aby poprawnie mapować identyfikator AE Title na adres i port TCP/IP oraz w konsekwencji serwer musi znać z góry wszystkie identyfikatory AE Title, do których będzie potencjalnie wysyłać obrazy. Z drugiej strony jest C-GET, który wykonuje operacje C-STORE na tym samym połączeniu co wcześniejsze żądanie, a więc nie potrzebuje, aby serwer znał adres i port klienta, a stąd lepiej współpracuje z zaporami sieciowymi oraz tłumaczeniem adresów sieciowych – są to środowiska, w których przychodzące połączenia C-STORE wymagane przez C-MOVE mogą nie dotrzeć do celu. Różnica między C-MOVE a C-GET jest analogiczna do różnicy pomiędzy aktywnym a pasywnym FTP. C-MOVE jest głównie używany wewnątrz przedsiębiorstw oraz placówek medycznych, a C-GET lepiej sprawdza się w komunikacji pomiędzy firmami.
Poza tradycyjnymi usługami sieciowymi DICOM, szczególnie do zastosowań biznesowych, DICOM udostępnia również inne mechanizmy wydobycia danych, w tym WADO, WADO-WS oraz ostatnio także WADO-RS.
Cechy dobrego systemu PACS.
Sprawna obsługa.
Dobry system PACS powinien mieć przyjazny, polskojęzyczny interfejs programu, a także polskojęzyczną pomoc kontekstową oraz kompletny system pomocy online. Ze względów bezpieczeństwa kluczowa jest także obsługa polskich znaków diakrytycznych przez system PACS, która pozwala uniknąć pomyłek w identyfikacji pacjentów i przypisania wyniku badania do obrazu niewłaściwej osoby. Warto o tym pamiętać, gdyż standard DICOM, służący do wymiany danych obrazowych pomiędzy urządzeniami oraz systemami medycznymi (w tym systemem PACS), nie obsługuje polskich znaków.
Efektywne diagnozowanie.
Wprowadzenie właściwego systemu PACS pozwala automatycznie ściągnąć poprzednie badania pacjenta (prefetching), umożliwiając lekarzowi porównanie nowych obrazów z poprzednimi, bez konieczności ich ręcznego wyszukiwania i ściągania z archiwum. Bardzo często wpływa to na poprawę diagnozy, a czasem pozwala wykryć nowe patologie.
Integracja i standardy komunikacji.
Funkcjonalny system PACS to system współpracujący z oprogramowaniem RIS/HIS i z takim oprogramowaniem się integrujący. Ważne jest, aby PACS (jak również RIS czy HIS) był systemem obsługującym otwarte standardy komunikacji w środowisku medycznym – HL7 oraz wspierającym przynajmniej podstawowe profile IHE, co gwarantuje, że w przyszłości nie będzie problemów z integracją z kolejnymi systemami/urządzeniami medycznymi wprowadzanymi przez placówkę służby zdrowia.
Skalowalność.
Modułowa budowa systemu umożliwia podział na odrębne serwery i jednocześnie rozbudowę oprogramowania i przestrzeni niezbędnej do gromadzenia danych. Wizualizacja natomiast pozwala na logiczne oddzielenie systemu od serwera, na której on pracuje – zwiększa to m.in. odporność całego systemu na awarie.
Licencje.
Najbardziej efektywnym modelem są licencje „pływające”, które określają jedynie liczbę jednocześnie korzystających z systemu użytkowników, a nie są związane z konkretnymi osobami ani komputerami. Dzięki takiej formie licencjonowania placówka kupuje tylko tyle licencji, ile potrzebnych jest jednocześnie. Rozwiązanie to pozwala efektywnie korzystać z systemu przy znacznych oszczędnościach. Taki sposób licencjonowania wymaga architektury systemu serwer – klient.
Aplikacje kliniczne.
Nowoczesny system PACS powinien oferować dostępność szeregu „pływających” modułów dedykowanych poszczególnym specjalistom (chirurgom, ortopedom, kardiologom, gastrologom, pediatrom, medykom nuklearnym), dostępnych z każdego komputera – klienta serwera PACS. Mogą należeć do nich m.in. obrazowanie 3D, rejestracja i fuzja obrazów, wirtualna kolonoskopia oraz pomiary ortopedyczne.
Certyfikacja.
Dla systemów PACS wymogiem podstawowym jest posiadanie deklaracji zgodności w klasie IIa, czyli potwierdzenie, że są systemami, które przeszły próby kliniczne.
Obsługa protokołu DICOM.
Jest to najpopularniejszy format, w którym generowanie są obrazy medyczne. Pozwala to na współpracę systemów i urządzeń pochodzących od różnych producentów. Norma EN ISO 12052 odnosi się do wymiany obrazów cyfrowych i informacji związanych z realizacją i zarządzaniem tymi obrazami, pomiędzy urządzeniami obrazowania medycznego i systemami związanymi z zarządzaniem i przekazywaniem tych informacji. Norma ta ma na celu ułatwienie interoperacyjności sprzętu medycznego obrazowania i systemów informacyjnych, określając: zestaw protokołów stosowanych przez systemy stwierdzające zgodność z niniejszą normą; składnię i znaczenie poleceń oraz związane z nimi informacyjne modele danych, które zapewniają skuteczną komunikację pomiędzy implementacjami niniejszej normy.
Korzyści ze stosowania PACS.
PACS znacznie zwiększa wydajność i efektywność szpitalnego systemu informacyjnego, zwłaszcza w dziedzinie radiologii i w zakresie przetwarzania i dystrybucji obrazów. Prawie wszystkie operacje typu: generowanie i dostarczanie obrazów, wydobywanie ostatnich i archiwalnych obrazów zajmuje w systemie PACS mniej czasu, co najwyżej zajmuje tyle samo czasu co w przypadku użycia kliszy fotograficznych. W jednym z raportów z jeszcze 1997 roku zostało wskazane, że przeprowadzone zostały już badania naukowe, z których większość wskazywała także na znaczne obniżenie kosztów wynikające z zastosowania systemu PACS, które już wtedy wynosiły 65-88% kosztów wynikających z użycia standardowych filmów fotograficznych. Użycie systemu PACS wskazuje także na zwiększenie wydajności obsługi pacjentów i pracy szpitala przy niezmiennym stanie jakości świadczonych usług. Ze wspomnianego raportu wynika, że jedynie trafność diagnozy w nielicznych przypadkach była lepsza dla kliszy fotograficznych, aczkolwiek do czasów obecnych wiele się zmieniło, nie tylko jeśli chodzi o jakość i rozdzielczość cyfrowych obrazów, ale także coraz częściej rozwijane są algorytmy rozpoznawania obrazów i technologie OCT znacznie zwiększające skuteczność diagnozy.
Przyszłość.
Przyszłością systemów PACS będzie niewątpliwie budowa inteligentnych aplikacji (tzw. Generic WorkFlow Engines – Systemy zarządzania procesami), usprawniających zarządzanie informacją, analizę obrazów, generowanie i dystrybucję raportów. Zasadniczym elementem takiego inteligentnego systemu będzie zdefiniowanie reguł np. zawartości funkcjonalnej raportu ("co" – który obraz/jaki raport) i zdarzenia wywołującego akcję ("kiedy" – aktywowanego przez "kogo").
Kwestie prawne.
Wdrożenie systemu PACS to warunek konieczny do prowadzenia dokumentacji medycznej wyłącznie w postaci cyfrowej. Obowiązek ten z dniem 1 sierpnia 2014 nakłada na wszystkie podmioty świadczące usługi zdrowotne ustawa z 28 kwietnia 2011 o systemie informacji w ochronie zdrowia. Dodatkowo rozporządzenie Ministra Zdrowia z 6 kwietnia 2020 w sprawie rodzajów i zakresu dokumentacji medycznej oraz sposobu jej przetwarzania określa dokładne wymagania, które musi zapewniać System Informacji Medycznej, w tym:
PACS jako produkt.
Jak zauważa James Chen, poprzez znaczny spadek cen w ostatnim czasie zarówno sprzętu wolumenów danych potrzebnych do utworzenia systemu PACS, jest on coraz częściej wykorzystywany, także w mniejszych placówkach medycznych. Także dzięki różnym dostępnym standardom jak DICOM czy HL7, klienci nie muszą ograniczać swoich wymagań do konkretnych rozwiązań, ale mogą wybrać rozwiązanie spełniające ich potrzeby. Ponadto coraz częściej pojawiają się dostawcy gotowych rozwiązań systemów PACS, co jeszcze bardziej ułatwia klientom końcowym wdrożenie i zredukowanie kosztów.
Radiolog John Bradshaw zwraca jednak też przy tym uwagę, że PACS nie jest takim zwykłym produktem, gdzie dostawcy konkurują między sobą przede wszystkim ceną. Jest wiele aspektów, na które trzeba zwrócić uwagę przy wyborze konkretnego rozwiązania, poczynając od usability, a kończąc na architekturze systemu, jego wydajności oraz skalowalności. Ponadto w systemach PACS ciągle pojawiają się innowacje, chociażby nowe sposoby reprezentacji obrazów, także trójwymiarowe i w związku z tym zwiększający się ich rozmiar.

</doc>
<doc id="3176341" url="https://pl.wikipedia.org/wiki?curid=3176341" title="Eparchia św. Bazylego Wielkiego w Bukareszcie">
Eparchia św. Bazylego Wielkiego w Bukareszcie

Eparchia św. Bazylego Wielkiego w Bukareszcie – eparchia Rumuńskiego Kościoła Greckokatolickiego, powstała w 2014. Pierwszym ordynariuszem został biskup Mihai Frățilă.

</doc>
<doc id="3176342" url="https://pl.wikipedia.org/wiki?curid=3176342" title="Margit Sándorné Nagy">
Margit Sándorné Nagy



</doc>
<doc id="3176345" url="https://pl.wikipedia.org/wiki?curid=3176345" title="Alfa-enolaza">
Alfa-enolaza

Alfa-enolaza, enolaza 1 – enzym zaangażowany w glikolizę ulegający ekspresji w większości tkanek, jeden z izoenzymów enolazy. Jest homodimerem 2 podjednostek alfa.
Związek z Myc-binding protein-1.
Gen kodujący to białko, "ENO1", koduje również białko zwane MBP1 (Myc-binding protein-1), odpowiedzialne za down-regulację aktywności protoonkogenu c-myc. Alfa-enolaza stanowi dłuższą formę, mierzącą 48 kDa, zlokalizowaną w cytoplazmie i jądrze, podczas gdy krótsza MBP1 o masie 37 kDa spotykana jest głównie w jądrze.
Znaczenie kliniczne.
Alfa-enolaza zidentyfikowana została jako autoantygenem w encefalopatii Hashimoto. Pojedyncze badania identyfikowały także enolazę 1 jako autoantygen związany z ciężką astmą oraz domniemany cel antyendotelialnych przeciwciał spotykanych w chorobie Behçeta. Redukcja ekspresji enzymu w nabłonku rogówki stwierdzona została u ludzi chorujący na stożek rogówki.
Interakcje.
Enolaza 1 okazała się wchodzić w interakcje z TRAPPC2.

</doc>
<doc id="3176346" url="https://pl.wikipedia.org/wiki?curid=3176346" title="Rekordziści Polski w skokach narciarskich">
Rekordziści Polski w skokach narciarskich



</doc>
<doc id="3176347" url="https://pl.wikipedia.org/wiki?curid=3176347" title="RC4WD">
RC4WD

RC4WD – firma produkująca i sprzedająca pojazdy oraz części do pojazdów sterowanych drogą radiową założona w 2001 roku w San Francisco. Produkty są wybierane przez NASA i pojawiały się w telewizji i prasie w wielu krajach. Firma wyprodukowała części do najszybszego sterowanego zdalnie samochodu zasilanego na baterie.
Historia RC4WD.
RC4WD powstało w 2001 roku w San Francisco w Kalifornii w Stanach Zjednoczonych, w garażu. Początkowo RC4WD prowadziło tylko stronę internetową z częściami do RC Monster Truck. Biznes rozrósł się dzięki pomocy RCMT.net, forum dla entuzjastów RC monster trucków. W roku 2005 firma oferowała prawie 800 części takich producentów jak Thundertech Racing, JPS, New Era Models, Imex, Defiance Racing, RC Alloy, Vertigo Performance i innych. W roku 2007 RC4WD wynajęło swój mały magazyn w San Jose. W lipcu 2010 roku wyprodukowano pierwszy licencjonowany produkt, The Dick Cepek „Mud Country” 1.9. W następnym roku w lutym 2011 Horizon Hobby zaczęło dystrybucję produktów RC4WD. W marcu 2014 produkty RC4WD zaczął sprzedawać Towerhobbies. 

</doc>
<doc id="3176348" url="https://pl.wikipedia.org/wiki?curid=3176348" title="Strażnica WOP Rosówek">
Strażnica WOP Rosówek

Strażnica WOP Rosówek – podstawowy pododdział graniczny Wojsk Ochrony Pogranicza.
Formowanie i zmiany organizacyjne.
Strażnica została sformowana w 1955 roku na bazie GPK Rosówek. Weszła w skład 123 batalionu WOP jako 59a strażnica WOP. W 1956 roku rozpoczęto numerowanie strażnic na poziomie brygady. Strażnica Rosówek I kategorii była 7. w 12 Brygadzie Wojsk Ochrony Pogranicza. W 1958 nosiła numer 11.
W latach 60. rozformowano strażnicę. Żołnierze zostali rozdzieleni do sąsiednich strażnic. Zachowano 15-osobową grupę operacyjną do ochrony przejścia granicznego Kołbaskowo i kolejowego Rosówek. Grupa funkcjonowała w budynkach strażnicy Rosówek. Po całkowitym zlikwidowaniu strażnicy w 1963 roku z budynków strażnicy powstały mieszkania dla kadry z Kołbaskowa. Funkcje zabezpieczenia przejścia w Rosówku i Kołbaskowie powierzono II rzutowej strażnicy Kołbaskowo.
Służba graniczna.
Strażnice sąsiednie:
W 1960 roku 19 strażnica WOP Rosówek III kategorii ochraniała 1840-metrowy odcinek granicy państwowej od znaku granicznego 773 do zn. gr. 769.
Strażnica ochraniała odcinek granicy leżący między stykami strażnic Kamieniec i Broniszewo.
4 marca 1962 roku dowódca Pomorskiej Brygady WOP meldował: "strażnica Rosówek ma za zadanie organizację kontroli ruchu granicznego na przejściu kolejowym Gumieńce-Rosówek i zabezpieczenie odcinka granicznego od znaku gran. 773 do 768 o długości 1840 m".

</doc>
<doc id="3176350" url="https://pl.wikipedia.org/wiki?curid=3176350" title="Strażnica WOP Kołbaskowo">
Strażnica WOP Kołbaskowo

Strażnica WOP Kołbaskowo – podstawowy pododdział graniczny Wojsk Ochrony Pogranicza.
Formowanie i zmiany organizacyjne.
Strażnica została sformowana w 1955 roku. Weszła w skład 123 batalionu WOP jako 59b strażnica WOP. W 1956 roku rozpoczęto numerowanie strażnic na poziomie brygady. Strażnica Kołbaskowo I kategorii była 8. w 12 Brygadzie Wojsk Ochrony Pogranicza. W 1958 otrzymała numer 12.
W latach 60. rozformowano strażnicę Rosówek. Żołnierze zostali rozdzieleni do sąsiednich strażnic. Zachowano 15-osobową grupę opereracyjną do ochrony przejścia granicznego Kołbaskowo i kolejowego Rosówek. Grupa funkcjonowała w budynkach strażnicy Rosówek. Po całkowitym zlikwidowaniu strażnicy w 1963 roku z budynków strażnicy powstały mieszkania dla kadry z Kołbaskowa. Funkcje zabezpieczenia przejścia w Rosówku i Kołbaskowie powierzono II rzutowej strażnicy WOP Kołbaskowo.
Rozkazem organizacyjnym dowódcy WOP nr 0148 z 2.09.1963 strażnicę lądową Kołbaskowo przeniesiono z kategorii IV do kategorii III, a jedna drużynę piechoty przeznaczono dla potrzeb GPK Kołbaskowo. W 1964 roku strażnica WOP nr 11 Kołbaskowo uzyskała status strażnicy lądowej i zaliczona została do III kategorii. Kilka miesięcy później strażnicę lądową Kołbaskowo III kategorii o stanie 47 wojskowych rozformowano. Jednocześnie GPK Kołbaskowo z etatu 14 wojskowych + 1 pracownik cywilny przeniesiono na etat 70 wojskowych + 2 pracowników cywilnych.
Służba graniczna.
4 marca 1962 roku dowódca Pomorskiej Brygady WOP meldował: "strażnica Rosówek ma za zadanie organizację kontroli ruchu granicznego na przejściu kolejowym Gumieńce-Rosówek i zabezpieczenie odcinka granicznego od znaku gran 773 do 768 o długości 1840 m". [...] "II rzutowa strażnica WOP Kołbaskowo miała za zadanie organizację przejść do granicy w głębi strefy nadgranicznej."
Strażnice sąsiednie:

</doc>
<doc id="3176352" url="https://pl.wikipedia.org/wiki?curid=3176352" title="Miiko Albornoz">
Miiko Albornoz

Miiko Martín Albornoz Inola (ur. 30 listopada 1990 w Sztokholmie) – chilijski piłkarz, grający na pozycji obrońcy.
Kariera klubowa.
Urodzony w Szwecji Albornoz nie posiada szwedzkich korzeni. Jego matka była Finką, ojciec zaś Chilijczykiem. Jest wychowankiem klubu IF Brommapojkarna, w którym występował aż do 2011 roku. Wówczas to 14 sierpnia podpisał czteroletnią umowę z Malmö FF.
W 2014 roku Albornoz przeszedł do Hannover 96.
Kariera reprezentacyjna.
Albornoz występował w juniorskich reprezentacjach Szwecji. Kiedy jednak otrzymał powołanie do seniorskiej kadry, odrzucił je, decydując się na występy w reprezentacji Chile. Zadebiutował w niej 23 stycznia 2014 roku w towarzyskim meczu przeciwko Kostaryce. Na boisku spędził 90 minut, a debiut uświetnił zdobyciem bramki. Został powołany przez selekcjonera Jorge Sampoliego na Mistrzostwa Świata w Brazylii, na których nie zagrał ani minuty, a Chile odpadło po serii rzutów karnych w 1/8 finału z Brazylią. Selekcjoner powołał go także na Copa América 2015, w którym Chile wygrało po raz pierwszy turniej Copa América, a on sam zagrał w starciu z Meksykiem i Peru.
Sukcesy.
Malmö FF

</doc>
<doc id="3176355" url="https://pl.wikipedia.org/wiki?curid=3176355" title="Jos Koetz">
Jos Koetz

Joseph "Jos" Koetz (ur. 29 maja 1897 w Esch-sur-Alzette, zm. 13 czerwca 1976 tamże) – luksemburski piłkarz, grający na pozycji obrońcy.
Kariera klubowa.
Koetz reprezentował klub Fola Esch.
Kariera reprezentacyjna.
W latach 1920-1928 rozegrał 11 meczów w reprezentacji Luksemburga i strzelił 1 gola. Wraz z kadrą wystąpił na igrzyskach olimpijskich w 1920 i 1924, na których rozegrał po 1 meczu.

</doc>
<doc id="3176356" url="https://pl.wikipedia.org/wiki?curid=3176356" title="Strażnica WOP Bobolin">
Strażnica WOP Bobolin

Strażnica WOP Bobolin – podstawowy pododdział graniczny Wojsk Ochrony Pogranicza.
Formowanie i zmiany organizacyjne.
Strażnica została sformowana w 1955 roku na bazie GPK Bobolin. Weszła w skład 123 batalionu WOP jako 60a strażnica WOP. W 1956 roku rozpoczęto numerowanie strażnic na poziomie brygady. Strażnica Bobolin I kategorii była 10. w 12 Brygadzie Wojsk Ochrony Pogranicza. W 1958 otrzymała numer 16.
Strażnicę rozwiązano w 1963 roku. Odcinek przekazano strażnicom: Dołuje i Broniszew. Styk między przyjmującymi strażnicami ustalono pomiędzy słupami 788 i 789 . Żołnierze przydzieleni zostali na strażnice kierunkowe batalionu WOP Szczecin. Budynek strażnicy przekazany do PRN Szczecin.
Służba graniczna.
W 1960 roku 16 strażnica WOP Bobolin III kategorii ochraniała 3450-metrowy odcinek granicy państwowej od znaku granicznego 794 do zn. gr. 786.
Strażnice sąsiednie:

</doc>
<doc id="3176357" url="https://pl.wikipedia.org/wiki?curid=3176357" title="Leszek Pietrzak">
Leszek Pietrzak

Leszek Pietrzak (ur. 1967) – polski historyk, archiwista i publicysta.
Życiorys.
Stopień naukowy doktora nauk humanistycznych w dziedzinie historii uzyskał na Katolickim Uniwersytecie Lubelskim. Był pracownikiem lubelskiego oddziału Instytutu Pamięci Narodowej. W latach 1991–2000 był analitykiem Urzędu Ochrony Państwa, w latach 2006–2008 członkiem Komisji Weryfikacyjnej Wojskowych Służb Informacyjnych, a w latach 2008–2010 pracował w Biurze Bezpieczeństwa Narodowego, obecnie jest wykładowcą akademickim.
Był współpracownikiem „Zeszytów Historycznych WiN-u”. Został również publicystą Radia Maryja w audycji "Myśląc Ojczyzna". Od lipca 2017 jest redaktorem naczelnym miesięcznika „Służby Specjalne”.

</doc>
<doc id="3176359" url="https://pl.wikipedia.org/wiki?curid=3176359" title="Strażnica WOP Mierzyn">
Strażnica WOP Mierzyn

Strażnica WOP Mierzyn – podstawowy pododdział graniczny Wojsk Ochrony Pogranicza.
Formowanie i zmiany organizacyjne.
Strażnica została sformowana w 1955 roku na bazie GPK Bobolin. Weszła w skład 123 batalionu WOP jako 61a strażnica WOP. W 1956 roku rozpoczęto numerowanie strażnic na poziomie brygady. Strażnica Mierzyn II kategorii była 12. w 12 Brygadzie Wojsk Ochrony Pogranicza. W 1958 roku otrzymała numer 14. 
W 1963 roku rozformowano drugorzutową strażnicę WOP Mierzyn III kategorii.
Służba graniczna.
W 1960 roku II rzutowa strażnica WOP Mierzyn miała za zadanie organizację ochrony podejść do granicy w głębi strefy nadgranicznej.
Strażnice sąsiednie:

</doc>
<doc id="3176367" url="https://pl.wikipedia.org/wiki?curid=3176367" title="Strażnica WOP Wołczkowo">
Strażnica WOP Wołczkowo

Strażnica WOP Wołczkowo/Szczecin – podstawowy pododdział graniczny Wojsk Ochrony Pogranicza.
Formowanie i zmiany organizacyjne.
Strażnica została sformowana w 1955 roku. Weszła w skład 123 batalionu WOP jako 61b strażnica WOP. W 1956 roku rozpoczęto numerowanie strażnic na poziomie brygady. Strażnica Włoczkowo II kategorii była 13. w 12 Brygadzie Wojsk Ochrony Pogranicza. W 1958 roku otrzymała numer 17. Jej stan etatowy w latach 1956-1957 wynosił 39 żołnierzy, a w latach 1958-59 - 41 żołnierzy. W 1960 roku wzrósł do 48 wojskowych. Strażnica stacjonowała razem ze sztabem batalionu WOP Szczecin w koszarach przy ul.Żołnierskiej w Szczecinie. 
Od 1959 roku wprowadzono na niej służbę niemundurową.
Służba graniczna.
w 1960 roku II rzutowa strażnica WOP Szczecin miała za zadanie organizację ochrony podejść do granicy w głębi strefy nadgranicznej.

</doc>
<doc id="3176369" url="https://pl.wikipedia.org/wiki?curid=3176369" title="Lista stadionów piłkarskich w Urugwaju">
Lista stadionów piłkarskich w Urugwaju

Lista stadionów piłkarskich w Urugwaju składa się z obiektów drużyn znajdujących się w Primera División (I poziomie ligowym Urugwaju) oraz Segunda División (II poziomie ligowym Urugwaju). Na najwyższym poziomie rozgrywkowym znajduje się 16 drużyn oraz na drugim poziomie 14 drużyn, których stadiony zostały przedstawione w poniższej tabeli według kryterium pojemności, od największej do najmniejszej. Tabela uwzględnia również miejsce położenia stadionu (miasto oraz region), klub do którego obiekt należy oraz rok jego otwarcia lub renowacji.
Do listy dodano również stadiony o pojemności powyżej 5 tys. widzów, które są areną domową drużyn z niższych lig lub obecnie w ogóle nie rozgrywano mecze piłkarskie.
Na trzech stadionach z listy: Estadio Pocitos, Estadio Parque Central i Estadio Centenario w Montevideo zostały rozegrane Mistrzostwa Świata w Piłce Nożnej 1930, które organizował Urugwaj. Na Estadio Centenario w Montevideo został rozegrany finał tych mistrzostw.
Legenda:
 – stadiony w budowie lub przebudowie
 – stadiony zamknięte lub zburzone

</doc>
<doc id="3176370" url="https://pl.wikipedia.org/wiki?curid=3176370" title="Guriasz (Grosu)">
Guriasz (Grosu)

Guriasz, imię świeckie Gheorghe Grosu (ur. 1 stycznia 1877 w Nimoreni, zm. 14 listopada 1943 w monasterze Cernica) – rumuński biskup prawosławny.
Życiorys.
Był synem duchownego prawosławnego, jednak ojca stracił w wieku ośmiu lat i został oddany na wychowanie do monasteru Curchi, gdzie ukończył szkołę podstawową. Następnie ukończył seminarium duchowne w Kiszyniowie i Kijowską Akademię Duchowną. Do rodzinnej Besarabii wrócił w 1902. W tym samym roku złożył wieczyste śluby mnisze z imieniem zakonnym Guriasz, w monasterze Nowy Neamt. Działał w ruchu narodowym Mołdawian besarabskich, poddawanych od dziesięcioleci rusyfikacji. Po rewolucji 1905 roku, gdy władze carskie wyraziły zgodę na realizację pewnych postulatów Rumunów, należał do pierwszych duchownych, którzy w nabożeństwach zaczęli posługiwać się językiem rumuńskim. Był również aktywnym publicystą. Procesy powtórnej rumunizacji w Cerkwi prawosławnej w Besarabii zostały zahamowane po przybyciu do Kiszyniowa biskupa Serafina (Cziczagowa), rosyjskiego monarchisty i konserwatysty. Mnich Guriasz został przeniesiony do eparchii smoleńskiej, gdzie kierował monasterem św. Efrema (jako archimandryta), a następnie do eparchii dońskiej.
Po przyłączeniu Besarabii do Królestwa Rumunii i usunięciu z Kiszyniowa biskupa rosyjskiego, Anastazego, w 1918, został wysunięty przez miejscowe duchowieństwo jako kandydat na nowego biskupa besarabskiego w jurysdykcji Rumuńskiego Kościoła Prawosławnego. Święty Synod Kościoła zdecydował jednak początkowo o powierzeniu katedry biskupowi Huşi Nikodemowi, zaś archimandryta Guriasz został wyświęcony na biskupa botoszańskiego, wikariusza eparchii besarabskiej. W 1920 biskup Guriasz objął katedrę besarabską.
Biskup przeprowadził reorganizację struktur Kościoła prawosławnego w Besarabii, po którym katedra kiszyniowska stała się metropolią, której podlegała eparchia białogrodzka i izmaelska, podczas gdy część dawnej rosyjskiej eparchii besarabskiej znalazła się w eparchii chocimskiej, zaliczonej do metropolii bukowińskiej. Po podniesieniu eparchii besarabskiej do rangi metropolii biskup Guriasz został mianowany metropolitą, nastąpiło to w 1928. Prowadził również politykę powtórnej rumunizacji Cerkwi prawosławnej w Besarabii. Odgórnie wprowadził we wszystkich parafiach kalendarz nowojuliański (tzw. nowy styl) oraz liturgiczny język rumuński, także tam, gdzie większość wiernych stanowili Rosjanie.
W 1930 podejmował w Kiszyniowie, na czele delegacji duchowieństwa, króla Karola II. W czasie wizyty, gdy król wszedł do soboru katedralnego, publicznie oznajmił, iż przyjętym jest, by władcy towarzyszyła małżonka; Karol II w tym czasie porzucił już żonę Helenę i związał się z kochanką Magdą Lupescu.
Uważany przez wiernych za znakomitego teologa i kaznodzieję, metropolita pozbawiony był zdolności administracyjnych, powierzał również odpowiedzialne stanowiska w zarządzie eparchii osobom nieodpowiedzialnym, jak również dopuszczającym się nadużyć i budzącym zgorszenie swoją postawą moralną. W 1936, po konflikcie na tle zarządzania finansami metropolii, senator Dumitru Topciu oskarżył biskupa o malwersacje i wykorzystywanie majątku metropolii do celów prywatnych. Komisja badająca sytuację w eparchii stwierdziła nieprawidłowości, ale nie przypisała ich hierarsze. Mimo to w prasie kontynuowano przeciwko niemu kampanię oskarżeń (przypisano mu doprowadzenie do deficytu w wysokości 11 500 000 lei. Minister wyznań religijnych Victor Iamandi zażądał od metropolity zgody na proces sądowy lub odejścia z katedry. Metropolita, który odrzucał stawiane mu zarzuty, zgodził się stanąć przed sądem; na czas trwania postępowania został „tymczasowo zawieszony”. Jego sprawa nigdy nie została ukończona w związku z abdykacją Karola II i zmianami politycznymi w kraju. W 1941 metropolita Guriasz został ostatecznie przeniesiony w stan spoczynku. Dwa lata później zmarł i został pochowany w monasterze Cernica.

</doc>
<doc id="3176373" url="https://pl.wikipedia.org/wiki?curid=3176373" title="Demänová">
Demänová

Demänová – dawniej wieś na Liptowie na Słowacji, w powiecie Liptowski Mikułasz, od 1978 r. dzielnica Liptowskiego Mikułasza. Liczy ok. 1 tys. mieszkańców.
Położenie.
Demianowa leży na lewym brzegu Wagu, ok. 3,5 km na południowy zachód od centrum Liptowskiego Mikułasza, na wysokości ok. 620 m n.p.m. Zabudowania rozłożone są wzdłuż prawego brzegu rzeczki Demianówki, oddzielone nią od innej dawnej wsi, a obecnie dzielnicy Liptowskiego Mikułasza – Bodic. Przez Demianową biegnie droga nr 584 z Liptowskiego Mikułasza do Doliny Demianowskiej. Cała dzielnica znajduje się w strefie ochronnej Parku Narodowego Niżne Tatry.
Historia.
Tereny Demianowej były zamieszkane przez człowieka już w neolicie i młodszej epoce brązu. Wieś powstała w 1272 r. drogą wydzielenia nowej jednostki osadniczej z obszaru wcześniej istniejącej na prawym brzegu Wagu Vrbicy. Wzmiankowana w 1299 r., nazwę dostała od imienia pierwszego właściciela (lub zasadźcy) – Damiana. Później część wsi należała do demianowskiej gałęzi rodu Kubínyich, a reszta do kilku innych rodzin drobnego ziemiaństwa.
Mieszkańcy zajmowali się rolnictwem, hodowlą owiec, pracą w lesie oraz wyrobem przedmiotów gospodarstwa domowego z drewna. W XVII i XVIII w. wydobywali rudę żelaza na terenie Doliny Demianowskiej. Od końca XIX w. część ludności znajdowała zatrudnienie w niewielkich garbarniach powstałych na terenie Liptowskiego Mikułasza i Palúdzki. Do połowy XX w. przetrwało we wsi płóciennictwo, tkanie kilimów i bieżników z resztek tkanin (słow. "handričkové koberce") oraz wyrób dzwonków dla owiec.
Po II wojnie światowej nastąpiła rozbudowa wsi związana z rosnącym ruchem turystycznym do Jaskiń Demianowskich oraz rozwojem ośrodka narciarskiego w Jasnej. Murowane domy miejskiego charakteru wyparły stare, drewniane chałupy z XIX w. W 1964 r. od Demianowej odłączyły się osady tworzące dzisiejszą Demianowską Dolinę. Po przemianach ustrojowych w końcu ub. stulecia rozbudowa wsi gwałtownie przyspieszyła, a Demianowa zaczęła pełnić funkcję bazy noclegowo-gastronomicznej dla odwiedzających Dolinę Demianowską turystów i narciarzy.
W Demianowej mieści się słowacka Akademia Sił Zbrojnych im. Gen. M. R. Štefánika (słow. Akadémia ozbrojených síl gen. M.R. Štefánika).

</doc>
<doc id="3176376" url="https://pl.wikipedia.org/wiki?curid=3176376" title="Wał Karsznicki">
Wał Karsznicki

Wał Karsznicki – niewielkie, podłużne pasmo wapienne, porośnięte murawą kserotermiczną, znajdujące się w pobliżu wsi Karsznice, w powiecie jędrzejowskim, w gminie Małogoszcz. Na jego kulminacji znajdują się liczne łomiki po eksploatacji wapienia dla lokalnych celów budowlanych. Stoki wzgórza przeznaczone są pod uprawy rolnicze. Z grzbietu wału rozciąga się widok na okoliczne wzgórza i lasy. U podnóża, od strony północnej znajduje się cmentarz żołnierzy poległych podczas I wojny światowej.

</doc>
<doc id="3176379" url="https://pl.wikipedia.org/wiki?curid=3176379" title="Roberta Metsola Tedesco Triccas">
Roberta Metsola Tedesco Triccas



</doc>
<doc id="3176380" url="https://pl.wikipedia.org/wiki?curid=3176380" title="Crossfaith">
Crossfaith

 – japoński zespół muzyki metalcore pochodzący z Osaka założony w 2006 r.
Grali z wieloma zagranicznymi zespołami, takimi jak: Machine Head, Bleeding Through, August Burns Red, Asking Alexandria, Blessthefall, Alesana czy Funeral for a Friend.

</doc>
<doc id="3176382" url="https://pl.wikipedia.org/wiki?curid=3176382" title="Polonicum">
Polonicum



</doc>
<doc id="3176383" url="https://pl.wikipedia.org/wiki?curid=3176383" title="Maltańscy posłowie do Parlamentu Europejskiego 2014–2019">
Maltańscy posłowie do Parlamentu Europejskiego 2014–2019

Maltańscy posłowie VIII kadencji do Parlamentu Europejskiego zostali wybrani w wyborach przeprowadzonych 24 maja 2014.

</doc>
<doc id="3176385" url="https://pl.wikipedia.org/wiki?curid=3176385" title="Camillo Felgen">
Camillo Felgen

Camillo Jean Nicolas Felgen (ur. 17 listopada 1920 w Tetange, zm. 16 lipca 2005 w Esch-sur-Alzette) – luksemburski piosenkarz, autor tekstów, prezenter radiowy i telewizyjny, dwukrotny reprezentant Luksemburga w Konkursie Piosenki Eurowizji: w 1960 i 1962 roku.
Lata młodości.
W młodości marzył o tym, by zostać nauczycielem. W 1946 został zatrudniony przez Radio Luxembourg jako prezenter (prowadzący swoje audycje w języku francuskim). W 1949 ukończył studia teatralno-operowe na konserwatorium muzycznym w Verviers.
Kariera.
W latach 1956-1958 pracował w Saarbrücken jako kierownik produkcji reklam, a następnie wrócił do Luksemburga, gdzie prowadził w RTL Télé Lëtzebuerg program „Hitparade”. Audycja stała się popularna w kraju, dzięki czemu Felgen został jednym z najpopularniejszych prezenterów radiowych w Luksemburgu lat 50. i 60. W latach 1965-1973 był prowadzącym teleturnieju „Spiel ohne Grenzen”. W 1966 przedstawiał wyniki głosowania Luksemburga podczas 11. Konkursu Piosenki Eurowizji.
W 1960 wystąpił w 5. Konkursie Piosenki Eurowizji z luksemburskojęzycznym utworem „So laang we’s du do bast”. Była to pierwsza eurowizyjna propozycja śpiewana w tym języku. Felgen zajął wówczas ostatnie, 13. miejsce z 1 punktem (od Włoch). W 1962 ponownie reprezentował Luksemburg na Eurowizji z francuskojęzyczną propozycją „Petit bonhomme”. Zakończył wtedy rywalizację na 3. pozycji z 11 punktami (3 od Belgii, Hiszpanii i Monako oraz 1 od Austrii i Szwajcarii). Napisał ponad 2000 utworów, dla takich wykonawców, jak np. Peter Alexander, czy Connie Francis. Jest także autorem niemieckich tekstów piosenek zespołu The Beatles „I Want to Hold Your Hand” („Komm gib mir deine Hand”) i „She Loves You” („Sie liebt dich”).
Życie prywatne.
Felgen był dwukrotnie żonaty. Z pierwszego małżeństwa miał dwóch synów. W 1986 poślubił Mariannę.
16 lipca 2005 roku zmarł w Esch-sur-Alzette w wieku 84 lat.

</doc>
<doc id="3176386" url="https://pl.wikipedia.org/wiki?curid=3176386" title="Liszajecznik ziarnisty">
Liszajecznik ziarnisty

Liszajecznik ziarnisty ("Candelariella xanthostigma" (Pers. ex Ach.) Lettau) – gatunek grzybów z rodziny "Candelariaceae". Ze względu na symbiozę z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Candelariaceae, Candelariales, Candelariomycetidae, Candelariomycetes, Pezizomycotina, Ascomycota, Fungi".
Niektóre synonimy nazwy naukowej
Nazwa polska według "Krytycznej listy porostów i grzybów naporostowych Polski". 
Morfologia.
Plecha skorupiasta z glonami protokokkoidalnymi. Jest bardzo cienka, składa się z cylindrycznych lub kulistych ziarenek o średnicy 0,03-0,06 mm (wyjątkowo do 0,1 mm), co oznacza, że na 1 mm mieści się ich ok. 30-10 sztuk. Są one mniej lub bardziej rozproszone lub zbite. Mają barwę od żółtej do żółtozielonkawej. Reakcje barwne: K –, Pd –.
Urwistki nie występują, z rzadka natomiast zdarzają się koliste apotecja lekanorowe o średnicy 0,2-0,4 mm. Mają płaskie lub nieco tylko wypukłe tarczki o barwie podobnej jak plecha, czasami brunatnożółtej. Ich brzeżek jest cienki, nieco karbowany lub ziarnisty, ma żółtą barwę i zwykle jest trwały. Hymenium ma wysokość 65-75 μm i w swojej najwyższej części jest żółte. Hypotecjum jest bezbarwne. Askospor powstaje po 12-32 w każdym worku. Są jednokomórkowe, elipsoidalne, proste lub zagięte, mają obydwa końce zaokrąglone i rozmiar 4-5 μm. Pyknidia mają ciemnożółtą barwę i występują licznie. 
Występowanie i siedlisko.
Występuje w Ameryce Północnej, Europie, Azji, Afryce i Australii. W Polsce jest pospolity na terenie całego kraju. 
Szczególnie często występuje na drzewach rosnących samotnie. Rozwija się głównie na korze drzew, głównie liściastych, ale czasami także niektórych iglastych, rzadko na drewnie.

</doc>
<doc id="3176389" url="https://pl.wikipedia.org/wiki?curid=3176389" title="Squeeze the Trigger">
Squeeze the Trigger

Squeeze the Trigger – album kompilacyjny niemieckiego muzyka Aleca Empire, wydany w 1997 roku przez Digital Hardcore Recordings. Zawiera utwory artysty wcześniej wydane jako single pod różnymi pseudonimami. Wydanie japońskie zawiera drugą płytę z wcześniej niewydanymi utworami Empire’a.

</doc>
<doc id="3176391" url="https://pl.wikipedia.org/wiki?curid=3176391" title="Candelariella xanthostigma">
Candelariella xanthostigma



</doc>
<doc id="3176393" url="https://pl.wikipedia.org/wiki?curid=3176393" title="Lista odcinków serialu Dallas (2012)">
Lista odcinków serialu Dallas (2012)

Poniżej znajduje się lista odcinków serialu telewizyjnego Dallas – emitowanego przez amerykańską stację telewizyjną TNT od 13 czerwca 2012 roku do 22 września 2014 roku. W Polsce nie był jeszcze emitowany

</doc>
<doc id="3176398" url="https://pl.wikipedia.org/wiki?curid=3176398" title="Live CBGB’s NYC 1998">
Live CBGB’s NYC 1998

Live CBGB’s NYC 1998 – album koncertowy artystów Aleca Empire i Merzbow, nagrany 4 listopada 1998 roku na festiwalu Digital Hardcore w klubie CBGB w Nowym Jorku i wydany 15 lipca 2003 roku.

</doc>
<doc id="3176400" url="https://pl.wikipedia.org/wiki?curid=3176400" title="Death Breathing">
Death Breathing

Death Breathing – jedyny album studyjny solowego projektu niemieckiego muzyka Aleca Empire, wydany pod pseudonimem DJ 6666 feat. The Illegals w 1998 roku przez Digital Hardcore Recordings.

</doc>
<doc id="3176401" url="https://pl.wikipedia.org/wiki?curid=3176401" title="Thornton (Arkansas)">
Thornton (Arkansas)

Thornton – miasto w Stanach Zjednoczonych, w stanie Arkansas, w hrabstwie Calhoun.

</doc>
<doc id="3176402" url="https://pl.wikipedia.org/wiki?curid=3176402" title="Thornton (Teksas)">
Thornton (Teksas)

Thornton – miasto w Stanach Zjednoczonych, w stanie Teksas, w hrabstwie Limestone.

</doc>
<doc id="3176404" url="https://pl.wikipedia.org/wiki?curid=3176404" title="Rumuńscy posłowie do Parlamentu Europejskiego 2014–2019">
Rumuńscy posłowie do Parlamentu Europejskiego 2014–2019

Rumuńscy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3176405" url="https://pl.wikipedia.org/wiki?curid=3176405" title="Thornton (New Hampshire)">
Thornton (New Hampshire)

Thornton – miasto w Stanach Zjednoczonych, w stanie New Hampshire, w hrabstwie Grafton.

</doc>
<doc id="3176407" url="https://pl.wikipedia.org/wiki?curid=3176407" title="Latarnia morska Langness">
Latarnia morska Langness

Latarnia morska Langness – zbudowana w roku 1880 przez szkockiego inżyniera Thomasa Stevensona dla Northern Lighthouse Board. Położona jest na Wyspie Man na półwyspie Langness, około 2 kilometrów od Castletown. 
Starania o budowę latarni morskiej na półwyspie Langness rozpoczęto w 1869 roku. Przez prawie dekadę Trinity House odrzucała żądania budowy latarni morskiej w pobliżu Castletown, argumentując to tym, że zbudowana w latach 1869–1875 przez Davida Stevensona oraz Thomasa Stevensona latarnia Chicken Rock jest dostatecznie blisko i jej sygnały są widoczne dla statków wpływających do Castletown. Jednak w 1877 roku po kolejnym żądaniu skierowanym do the Board of Trade przez Johna McMeikana, agenta Shipwrecked Mariners Society of Castletown, które the Board of Trade przesłała do Trinity House, w 1878 roku zapadła decyzja o budowie latarni
Budowę 19-metrowej latarni wraz z nautofonem oraz budynkami mieszkalnymi dla latarników rozpoczęto w lecie 1879 roku.
Latarnia morska została oddana do użytku w grudniu 1880 roku. Nautofon pracował nieprzerwanie do 1987. W 1996 roku latarnia została zautomatyzowana i jest sterowana z centrum w Edynburgu. 
Sąsiadujące budynki zostały sprzedane. Ich właścicielem jest Jeremy Clarkson z żoną Frances. W 2012 roku przegrali oni trwającą 6 lat batalię sądową mającą na celu zamknięcie przebiegającej koło ich domu ścieżki. Małżeństwo argumentowało, że przebiega tak blisko ich domu, że zakłóca ich prywatność. Sąd Najwyższy Wyspy Man (en "High Court of Justice Isle of Man") odrzucił ich apelację.

</doc>
<doc id="3176408" url="https://pl.wikipedia.org/wiki?curid=3176408" title="Utica (Dakota Południowa)">
Utica (Dakota Południowa)

Utica – miasto w Stanach Zjednoczonych, w stanie Dakota Południowa, w hrabstwie Yankton.

</doc>
<doc id="3176410" url="https://pl.wikipedia.org/wiki?curid=3176410" title="Milim">
Milim

Milim (Words) – singel izraelskiego wokalisty Harela Ska’ata, napisany przez Noama Horeva i Tomera Adaddia, nagrany i wydany w 2010 roku. 
Utwór reprezentował Izrael podczas finału 55. Konkursu Piosenki Eurowizji, w którym zajął ostatecznie 14. miejsce. Po koncercie finałowym, singiel został nagrodzony trzema Nagrodami im. Marcela Bezençona (Nagrodą Prasową, Artystyczną i Kompozytorów), przyznawanymi corocznie przez akredytowanych dziennikarzy, komentatorów oraz muzyków.
Historia.
Nagrywanie.
Utwór został napisany przez Noama Horeva, który napisał hebrajski i angielski tekst, i skomponowany przez Tomera Adaddiego. Słowa do francuskojęzycznej wersji piosenki – „Il restera ses mots” – stworzyła wokalistka Anne-Marie David, zwyciężczyni 18. Konkursu Piosenki Eurowizji w 1973 roku. Sesja nagraniowa odbyła się w 2010 roku w The Submarine i Gal Padeh's Studio. Singiel powstał na potrzeby izraelskich selekcji do 55. Konkursu Piosenki Eurowizji – "Kdam 2010". Producentem utworu został Amos Ben David, współodpowiedzialny za aranż całości, tuż obok Adaddiego i Ziva Kojo Mara, który zrealizował partie smyczkowe w piosence. Miksu dokonał Ronen Hillel w Fat Studio.
Wydanie.
Singiel miał swoją premierę 6 marca, dziesięć dni później został wydany na płycie "Eurovision 2010 EP" jako jedna z czterech propozycji do krajowych selekcji do Konkursu Piosenki Eurowizji – "Kdam". Oprócz tego, wokalista wydał także promocyjną wersję singla, którą rozdawał akredytowanym dziennikarzom oraz fanom podczas Konkursu Piosenki Eurowizji w 2010 roku.
Tekst i interpretacja.
Słowa utworu opowiadają o rozłące w każdej postaci, zarówno rozstaniu ukochanych, jak i rodziny, życia czy rzeczywistości. Jak opowiada wokalista, „»milim« oznacza »słowa« (...) wierzę, że to one są jednymi z najsilniejszych oraz najbardziej zapadających w pamięć rzeczy. (...) są silne, zostają w naszej głowie, w naszych sercach, przypominają obrazy, kolory, zapachy i emocje z lepszych lub gorszych momentów życia. Magiczne w słowach jest to, że dają zdolność przybierania różnych znaczeń w różnym czasie”. Jak przyznał artysta, tekst utworu nabrał dla niego nowego – osobistego i bolesnego – znaczenia po śmierci jego dziadka (Avrahama Shimona) w tygodniu, w którym odbywały się izraelskie selekcje do Konkursu Piosenki Eurowizji.
Teledysk.
Premiera teledysku do singla odbyła się 19 maja 2010 roku, dwa dni później został on zaprezentowany w trakcie drugiej konferencji prasowej Ska’ata po próbie do występu w Konkursie Piosenki Eurowizji. Reżyserem klipu został Yariv Barel, a scenarzystą – Mor Kaplinsky. Akcja wideo rozgrywa się na pustyni, która miała symbolizować miejsce odkrywające uczucia wokalisty podczas wykonywania utworu. Jak wyznał artysta, teledysk miał pokazać emocje człowieka, który czuje, że musi znaleźć miejsce, gdzie może wyładować swój gniew, jednak nie może od niego uciec.
Konkurs Piosenki Eurowizji 2010.
"Kdam 2010".
29 grudnia 2009 roku w Kneset (izraelskim parlamencie) przewodniczący izraelskiej delegacji eurowizyjnej Yoav Ginai ogłosił, że Harel Ska’at został wybrany wewnętrznie przez krajowego nadawcę publicznego Israel Broadcasting Authority (IBA) na reprezentanta Izraela podczas 55. Konkursu Piosenki Eurowizji. 15 marca odbył się specjalny koncert "Kdam", podczas którego miał zostać wybrany konkursowy utwór dla wokalisty. Ska’at wykonał wówczas cztery propozycje: „Le'an?”, „Ela'yich”, „Le'hitkarev” i „Milim”, która ostatecznie zdobyła największe poparcie telewidzów oraz komisji jurorskiej i wygrała selekcje.
Konkurs Piosenki Eurowizji.
Po finale eliminacji, Ska’at oraz Adaddi postanowili nagrać nową wersję „Milim”, tym razem z wykorzystaniem całej orkiestry symfonicznej. Od 18 do 21 maja wokalista odbywał próby do półfinałowego występu w hali Telenor Arena w Oslo, gdzie rozgrywany był konkurs. 27 maja Ska’at wystąpił jako trzeci w kolejności podczas drugiego półfinału imprezy, podczas prezentacji towarzyszył mu Adaddi (grający na pianinie) oraz dwóch chórzystów. Utwór zdobył łącznie 71 punktów i awansował do finału konkursu z 8. miejsca. Podczas sobotniego koncertu finałowego piosenka została zaprezentowana jako przedostatnia, 24. propozycja konkursowa i ponownie przyznano jej w sumie 71 punktów, plasując ją na 14. miejscu ostatecznej klasyfikacji. Po finale konkursu singiel otrzymał wszystkie trzy Nagrody im. Marcela Bezençona, tj. Nagrodę Prasową (przyznawaną przez akredytowanych dziennikarzy), Artystyczną (przyznawaną przez komentatorów imprezy) oraz Kompozytorów (przyznawaną przez twórców pozostałych propozycji konkursowych), zostając tym samym pierwszą piosenką, która tego dokonała.
Covery utworu.
W 2012 roku białoruski wokalista Eugene Litwinkowicz nagrał rosyjskojęzyczną wersję singla – „Słowa ostalis mnie”, którą wykonał podczas przesłuchań do trzeciej edycji krajowej wersji programu "The X Factor". Utwór został pierwszym singlem z debiutanckiego albumu wokalisty pt. "Znaki Zodiaka".
Listy utworów i formaty singla.
Europa (CD single)

</doc>
<doc id="3176411" url="https://pl.wikipedia.org/wiki?curid=3176411" title="Akaska">
Akaska

Akaska – miasto w Stanach Zjednoczonych, w stanie Dakota Południowa, w hrabstwie Walworth.

</doc>
<doc id="3176412" url="https://pl.wikipedia.org/wiki?curid=3176412" title="Zbrodnia w Bołdurach">
Zbrodnia w Bołdurach

Zbrodnia w Bołdurach – zbrodnia dokonana przez oddział UPA 2 stycznia 1944 roku na polskich i ukraińskich mieszkańcach wsi Bołdury, położonej w powiecie brodzkim województwa tarnopolskiego, podczas niemieckiej okupacji tych ziem.
Przebieg napadu.
Według wspomnień zgromadzonych przez Stowarzyszenie Upamiętnienia Ofiar Zbrodni Ukraińskich Nacjonalistów, wieczorem 2 stycznia 1944 roku na Bołdury, wieś liczącą około 1 tys. mieszkańców, po połowie zamieszkaną przez Polaków i Ukraińców, napadł oddział UPA przybyły z Wołynia. Napastnicy, których było co najmniej 200, mieli przewodników rekrutowanych z miejscowych Ukraińców, którzy wskazywali im domy Polaków. Intruzi podzielili się na grupy po 8-10 osób, które włamywały się do polskich domów i zabijały napotkanych Polaków głównie używając broni palnej. Według świadków doszło także do zabójstw bronią białą. Według sprawozdania Komitetu Ziem Wschodnich z powodu zaskoczenia oraz trudnego położenia wsi (w pobliżu rzeki oraz bagien) niewielu Polaków zdołało uciec.
Po dokonaniu masakry do wsi wjechały furmanki, na które upowcy oraz okoliczni chłopi ukraińscy ładowali mienie zabitych. Zabierano także inwentarz. Przy okazji dobijano rannych oraz przeszukiwano obejścia w celu wykrycia ukrywających się. Ograbione gospodarstwa podpalano, jeśli nie graniczyły z domami ukraińskimi. W ten sposób spalono około 30 gospodarstw; spaliły się w nich niektóre ofiary.
Według sprawozdania Komitetu Ziem Wschodnich podczas tego ataku zamordowano 60 osób, w tym także Ukraińców z mieszanych rodzin polsko-ukraińskich. Według Henryka Komańskiego i Szczepana Siekierki zabito 80 osób a 20 uprowadzono. Grzegorz Hryciuk podaje liczbę ponad 100 zabitych i 40 uprowadzonych. Część zabitych zdołali pochować ocaleni członkowie ich rodzin, reszta ciał została na miejscu zbrodni. 
Zbrodnia w Bołdurach nie spotkała się z reakcją okupacyjnych władz niemieckich.

</doc>
<doc id="3176413" url="https://pl.wikipedia.org/wiki?curid=3176413" title="Roman Gostkowski">
Roman Gostkowski

Roman Gostkowski herbu Gozdawa, baron (ur. 2 września 1837 w Trzyciężu k. Siedlec, zm. 2 marca 1912 we Lwowie) – polski inżynier kolejnictwa, profesor i rektor Politechniki Lwowskiej. Autor teorii ruchu kolejowego.
Życiorys.
Dzieciństwo spędził w Wiedniu, wychowywany przez rodzinę swoich krewnych Matuschków. Ukończył szkołę średnią i Politechnikę w Wiedniu (1958). Od 1860 r. pracował jako inżynier kolejowy na kolejach austriackich. Od 1865 pracował jako inżynier na kolei Iwowsko-czerniowieckiej a następnie od 1872 na Kolei Arcyksięcia Albrechta Rudolfa. W latach 1878-1884 jako starszy inżynier był kierownikiem biura ruchu we Lwowie tejże kolei. W 1874 roku obronił pracę habilitacyjną i został pierwszym w Austro-Węgrzech docentem ruchu kolejowego a od 1882 profesorem na Politechnice Lwowskiej. W 1877 należał do grupy inżynierów, którzy zainicjowali powstanie Polskiego Towarzystwa Politechnicznego we Lwowie, był jego pierwszym przewodniczącym (1877-1884, 1893-1895). Od 1888 miał historycznie pierwszy tytuł członka honorowego Polskiego Towarzystwa Politechnicznego we Lwowie. W ciągu dwudziestoletniej działalności w Towarzystwie wygłosił 43 odczyty, niektóre o nowatorskiej wówczas tematyce, miał np. wykład o telefonach. Zorganizował też koncert telefoniczny, transmitujący muzykę ze Lwowa do Żółkwi (1881). Prowadził także odczyty w Towarzystwie Politechnicznym w Pradze i Towarzystwie Austriackich Inżynierów i Architektów w Wiedniu. W latach 1884-1890 przebywał w Wiedniu, gdzie był dyrektorem oddziału technicznego Dyrekcji Kolei Państwowych. Po powrocie do Lwowa stanął na czele utworzonej specjalnie dla niego Katedry Ruchu Kolejowego Politechniki Lwowskiej (1890-1908). Od 1897 przez rok był rektorem Politechniki Lwowskiej. Pracował do przejścia na emeryturę w 1908, a następnie aż do śmierci pracował naukowo. Był radnym miasta Lwowa i członkiem trybunału patentowego. Spoczywa na Cmentarzu Łyczakowskim.
Dorobek naukowy.
Do dorobku Romana Gostkowskiego należą sześćdziesiąt trzy prace naukowe w tym liczne felietony i artykuły fachowe. Współpracował z wieloma czasopismami naukowymi m.in. z "Przeglądem Technicznym", "Zeitschrift für Elektrotechnik", "The Electrician"," Eine Bremsstudie" "Dźwignią". 
Rodzina.
Urodził się ur. 2 września 1837 (miejsce urodzin jest czasem błędnie podawana m.in. według wspomnienia pośmiertnego o nim, w Przycieżu w Galicji, według J. Sipajłła – w Siedlcach, według biogramu z 1888 – w Męcinie), jako syn barona Bazylego Gostkowskiego (1803-1866) i Julianny z Bronowieckich. Miał liczne rodzeństwo: siostry - Sydonię (z męża Gerżabkową), Bronisławę (primo voto Potocką, secundo voto Minkusiewiczową), Julię (z męża Szalay) i braci Mieczysława, Zygmunta i Władysława. Od 1866 był mężem Wandy z Dylewskich. Mieli synów Leona (ur. 1869), Stanisława (ur. 1874) oraz córki: Helenę (1867-1950, żonę Włodzimierza Kozickiego), Zofię (1873-1958, żonę Jędrzeja Moraczewskiego), Wandę (1877-1912 żonę Kazimierza Brudzewskiego).

</doc>
<doc id="3176414" url="https://pl.wikipedia.org/wiki?curid=3176414" title="Trefny wóz">
Trefny wóz

Trefny wóz (ang. "Vehicle 19") – amerykański film sensacyjny z gatunku thriller z 2013 roku oparty na scenariuszu i reżyserii Mukundy Michaela Dewila.
Premiera filmu miała miejsce 7 lutego 2013 roku w Bahrajnie. Cztery miesiące później premiera filmu odbyła się 14 czerwca 2013 roku w Stanach Zjednoczonych.
Opis fabuły.
Amerykanin Michael Woods (Paul Walker) przyjeżdża do RPA na spotkanie z żoną. Na lotnisku wypożycza samochód, jednak przez pomyłkę wsiada do innego wozu, który skrywa szokujące niespodzianki. Wkrótce Michael uświadamia sobie, że czyhają na niego skorumpowani przedstawiciele policji z RPA.
Obsada.
Źródło: Filmweb
i inni

</doc>
<doc id="3176415" url="https://pl.wikipedia.org/wiki?curid=3176415" title="Lowry Crossing">
Lowry Crossing

Lowry Crossing – miasto w Stanach Zjednoczonych, w stanie Teksas, w hrabstwie Collin.

</doc>
<doc id="3176416" url="https://pl.wikipedia.org/wiki?curid=3176416" title="Gromada Gródek">
Gromada Gródek

także:

</doc>
<doc id="3176417" url="https://pl.wikipedia.org/wiki?curid=3176417" title="Kościół św. Józefa Oblubieńca i św. Antoniego z Padwy w Boćkach">
Kościół św. Józefa Oblubieńca i św. Antoniego z Padwy w Boćkach

Kościół świętego Józefa Oblubieńca i świętego Antoniego z Padwy w Boćkach – rzymskokatolicki kościół parafialny znajdujący się w dawnym mieście, obecnie wsi Boćki, w województwie podlaskim. Należy do dekanatu Bielsk Podlaski diecezji drohiczyńskiej.
Historia.
Jest to murowany kościół poklasztorny należący dawniej do ojców reformatów. Został ufundowany przez Józefa Franciszka Sapiehę, podskarbiego nadwornego litewskiego i jego żonę Krystynę z Branickich herbu Gryf, razem z córką Teresą. Okazją do podjęcia tej decyzji stała się cenna relikwia Ciernia z Korony Chrystusowej, która miała być przechowywana w tym kościele. Wraz z kościołem został wybudowany klasztor Zakonu Braci Mniejszych świętego Franciszka – reformatów, na fundację którego zgodę wyraziła kapituła Prowincji Wielkopolskiej pod wezwaniem świętego Antoniego Padewskiego, której posiedzenie odbyło się w Łąkach Bratiańskich w dniu 26 sierpnia 1725 roku. 
W dniu 5 czerwca 1726 roku rozpoczęły się prace budowlane przy świątyni oraz klasztorze z dwiema kondygnacjami i trzema skrzydłami otaczającymi kościół, zaprojektowanym przez brata zakonnego Mateusza Osieckiego. W dniu 19 lipca 1730 roku został poświęcony kamień węgielny. Budowa świątyni zakończyła się w dniu 28 września 1739 roku. Budowlę konsekrował w XV niedzielę po Zielonych Świątkach, czyli w dniu 7 września 1744 roku ksiądz Stanisław Rajmund Jezierski, biskup bakowski z Mołdawii. Na fasadzie znajdują się rzeźby św. Antoniego Padewskiego i św. Franciszka z Asyżu autorstwa Jana Jerzego Plerscha. 
W 1744 roku zmarł fundator kościoła Józef Franciszek Sapieha, którego pochowano w kaplicy przy kościele.
Z fundacji wdowy, w latach 1744-1746 zbudowano dzwonnicę, którą zaprojektował Johann Heinrich Klemm. Wg jego projektu zbudowano także ogrodzenie z 15 kapliczkami.
Po powstaniu listopadowym we wrześniu 1832 roku władze carskie przeniosły reformatów do Różanegostoku, skonfiskowały beneficjum i zlikwidowały tym samym klasztor. W 1902 roku budynek klasztoru został przejęty przez prawosławnych, którzy po czterech latach w 1906 roku zwrócili katolikom pomieszczenia klasztorne na pierwszej i drugiej kondygnacji. W 1912 roku prawosławni rozebrali trzy skrzydła klasztoru, a cegłę przekazali na wybudowanie cerkwi w Andryjankach. W dniu 30 lipca 1944 roku, żołnierze zniszczyli dach i wiele sprzętów liturgicznych. Po zakończeniu II wojny światowej budowla była restaurowana dzięki staraniom księdza kanonika Jana Warpechowskiego, ówczesnego proboszcza w Boćkach. W latach 1982-1984 wykonano remont więźby dachowej i wymieniono pokrycie dachowe.
Mając na uwadze kilkusetletni kult świętego Antoniego Padewskiego biskup drohiczyński Antoni Dydycz w dniu 17 stycznia 2000 roku podniósł kościół do godności Sanktuarium świętego Antoniego Padewskiego.
Krypta rodowa Sapiehów.
W kościele pochowano m.in. następujących członków rodu Sapiehów herbu Lis.

</doc>
<doc id="3176418" url="https://pl.wikipedia.org/wiki?curid=3176418" title="Marcus Elieser Bloch">
Marcus Elieser Bloch

Marcus Élieser Bloch (ur. 1723 w Ansbach, zm. 6 sierpnia 1799 w Karlsbadzie) – niemiecki lekarz, ichtiolog. 
Życiorys.
Marcus Élieser Bloch urodził się w 1723 roku w biednej rodzinie żydowskiej w Ansbach, której nie było stać na opłacenie edukacji syna. Chociaż w wieku 19 lat nie potrafił czytać po niemiecku, dzięki znajomości hebrajskiego i znajomości literatury rabinicznej został nauczycielem domowym w rodzinie żydowskiego chirurga w Hamburgu. Wtedy nauczył się niemieckiego i łaciny. Wówczas też rozwinęło się jego zainteresowanie naukami przyrodniczymi. Udał się do Berlina, gdzie dzięki wsparciu krewnych studiował medycynę. Zawód lekarza zdobył we Frankfurcie nad Odrą w 1747 roku, po czym rozpoczął praktykę lekarską w Berlinie. Zmarł 6 sierpnia 1799 roku podczas podróży do Karlsbadu.
Jego zainteresowania przyrodnicze skupiły się na ichtiologii. Zbierał okazy ryb – po śmierci jego kolekcja została przejęta przez rząd pruski a obecnie znajduje się w berlińskim Muzeum Zoologicznym. Główne dzieło Blocha to dwunastotomowy atlas ryb "Allgemeine Naturgeschichte der Fische" z 432 ilustracjami, wydany w latach 1781–95 dzięki środkom własnym i wsparciu licznych darczyńców.
Prace.
Wybór prac za Allgemeine Deutsche Biographie:
Upamiętnienie.
Epitet gatunkowy naukowej nazwy ryby z rodziny pokolcowatych "Acanthurus blochii" jest eponimem mającym na celu upamiętnienie Marcusa Éliesera Blocha.

</doc>
<doc id="3176422" url="https://pl.wikipedia.org/wiki?curid=3176422" title="Pałac w Łącku">
Pałac w Łącku

Pałac w Łącku – pałac wybudowany w latach 1872−1873 w stylu neorenesansowym w Łącku (województwo mazowieckie).
Pałac jest elementem zespołu pałacowego z drugiej połowy XIX w., w skład którego wchodzi również park.
Historia.
Pałac zbudowany w latach 1872−1873 według projektu Kornelego Gabrielskiego dla Mikołaja Fuhrmana − oficera rosyjskiego, właściciela dóbr łąckich.
Od 1923 do 1938 r. pałac był siedzibą dyrekcji Państwowego Stada Ogierów. W latach 1938−1939 pełnił funkcję rezydencji marszałka Edwarda
Rydza-Śmigłego. Od 7 września 1939 r. mieściła się tu kwatera generała Władysława Andersa. Po wojnie pałac pełnił funkcję ośrodka Funduszu Wczasów Pracowniczych. Obecnie pałac jest własnością prywatną. W 2000 r. został wyremontowany i zmodernizowany.
Architektura.
Budynek neorenesansowy o formie zbliżonej do willi włoskiej. Murowany z cegły, otynkowany, piętrowy, na wydłużonym planie, nieregularny, z licznymi ryzalitami i ośmioboczną wieżą czterokondygnacjową. Układ wnętrz dwutraktowy, z przedsionkiem, hallem i dwukondygnacjową salą balową na osi zaznaczającą się w elewacji ogrodowej trójbocznie zamkniętym ryzalitem. Do sali balowej z jednej strony przylega biblioteka z boazerią i sufitem wspartym na filarze, łącząca się z wieżą, z drugiej strony prostokątny salon z owalnymi medalionami wypełnionymi pastelowymi portretami kobiecymi za szkłem. W wielu pomieszczeniach zachowały się pozostałości dekoracji sztukatorskiej. Przed elewacją ogrodową obszerny taras, z widokiem na jezioro.
Park.
Pałac otacza rozległy park krajobrazowy powstały na początku XIX w., ze starodrzewem i jeziorem. Przez park przebiegają aleje kasztanowa i grabowa, znajduje się dąb szypułkowy – pomnik przyrody. Po przeciwnej stronie jeziora stoi eklektyczna kaplica pałacowa św. Piotra i Pawła z końca XIX wieku. Kaplica jest murowana z cegły, otynkowana, prostokątną z kruchtą od zachodu, przekryta dachem dwuspadowym krytym dachówką.

</doc>
<doc id="3176423" url="https://pl.wikipedia.org/wiki?curid=3176423" title="Iwan Łukjanow">
Iwan Łukjanow



</doc>
<doc id="3176424" url="https://pl.wikipedia.org/wiki?curid=3176424" title="Euroazjatycka Unia Gospodarcza">
Euroazjatycka Unia Gospodarcza

Euroazjatycka Unia Gospodarcza, EUG (ros. Евразийский экономический союз"," biał. Еўразійскі эканамічны саюз, kaz. Еуразиялық экономикалық одақ, orm. Եվրասիական տնտեսական միություն, kir. Евразиялык экономикалык биримдик, ang. "Eurasian Economic Union", EAEU) – unia gospodarcza powołana 29 maja 2014 przez trzy państwa założycielskie: Białoruś, Republikę Kazachstanu i Federację Rosyjską. Do unii dołączyły także Armenia (10 października 2014 roku) oraz Kirgistan (23 grudnia 2014 roku). Traktat powołujący do życia Unię przewiduje poszerzenie dotychczasowej unii celnej o swobodny przepływ kapitału, siły roboczej, towarów i usług. Unia jest w publicystyce często określana jako alternatywa dla Unii Europejskiej.
Początki EUG.
Niższa izba rosyjskiego parlamentu ratyfikowała traktat o powołaniu Unii 26 września 2014, natomiast izba wyższa zrobiła to 5 dni później (1 października). Tego samego dnia (1 października) projekt ustawy ratyfikującej traktat założycielski Unii przyjęła niższa izba parlamentu Kazachstanu (kazachski senat, czyli izba wyższa – przegłosował ustawę 9 października). Ówczesny prezydent Kazachstanu, Nursułtan Nazarbajew, podpisał akt przystąpienia tego kraju do Unii 14 października. Na Białorusi traktat został ratyfikowany przez parlament i podpisany przez prezydenta Łukaszenkę 9 października. Rząd Armenii przyjął projekt aktu przystąpienia tego kraju do Unii 2 października, zaś 10 października członkowie założyciele EUG podpisali dokument o przystąpieniu tego kraju do Unii. Wkrótce do tworzonej wspólnoty zdecydował się dołączyć także Kirgistan, co formalnie nastąpiło 23 grudnia 2014 w Moskwie na spotkaniu prezydentów wszystkich pięciu państw tworzących EUG (oficjalnie Kirgistan jest członkiem EUG od 12 sierpnia 2015). Ratyfikację umowy o przystąpieniu Kirgistanu do EUG opóźniał Kazachstan, który obawia się imigrantów zarobkowych i postrzega Kirgistan jako gospodarcze obciążenie dla organizacji.
Euroazjatycka Unia Gospodarcza, zgodnie z postanowieniami traktatu, rozpoczęła formalną oraz praktyczną działalność 1 stycznia 2015. Tego dnia zaczął obowiązywać swobodny przepływ pracowników między krajami EUG, rok później ma powstać wspólny rynek farmaceutyczny, w 2019 – energii elektrycznej, a w 2025 – ropy i gazu.
Obszary współpracy państw członkowskich.
Traktat założycielski Unii określa szereg kwestii dotyczących harmonizacji pomiędzy krajami członkowskimi, m.in. przepisów technicznych, handlu zagranicznego, wdrażania jednolitej taryfy celnej, środków ochrony rynków krajowych, regulacji rynków finansowych, polityki walutowej, spraw makroekonomicznych, współpracy w zakresie energii i transportu, ochrony własności intelektualnej, rolnictwa, przemysłu oraz budowania wspólnego rynku gazu ziemnego, ropy naftowej i produktów ropopochodnych, leków i wyrobów medycznych.
Organy EUG.
Zgodnie z postanowieniami traktatu założycielskiego organami Unii są: Najwyższa Euroazjatycka Rada Gospodarcza (składająca się z głów państw-członków Unii), Międzyrządowa Rada Euroazjatycka (złożona z szefów rządów), Euroazjatycka Komisja Gospodarcza oraz Trybunał Euroazjatyckiej Unii Gospodarczej. Językiem roboczym Unii jest język rosyjski, a walutą budżetu Unii – rubel rosyjski. Centrala Unii, według zapisów traktatu, ma siedzibę w Moskwie, Trybunał w białoruskim Mińsku, a służby finansowe Unii w kazachskim Ałmaty. Unia jest otwarta na poszerzenie o nowe kraje członkowskie, które podzielają jej cele i zasady działania.

</doc>
<doc id="3176425" url="https://pl.wikipedia.org/wiki?curid=3176425" title="Siegfried Mureșan">
Siegfried Mureșan

Siegfried Mureșan (ur. 20 września 1981 w Hunedoarze) – rumuński polityk, ekonomista i doradca polityczny, deputowany do Parlamentu Europejskiego VIII i IX kadencji.
Życiorys.
Absolwent Akademii Studiów Ekonomicznych w Bukareszcie oraz Uniwersytetu Humboldtów w Berlinie. Pracował jako asystent przewodniczącego komisji spraw europejskich w niemieckim Bundestagu (2006–2009) oraz eurodeputowanej Moniki Macovei (2009–2011). Następnie został zatrudniony jako starszy doradca w Europejskiej Partii Ludowej.
W 2014 z ramienia Partii Ruchu Ludowego uzyskał mandat deputowanego do PE VIII kadencji. W 2018 przeszedł do Partii Narodowo-Liberalnej. W 2019 z powodzeniem ubiegał się o reelekcję w wyborach europejskich.

</doc>
<doc id="3176429" url="https://pl.wikipedia.org/wiki?curid=3176429" title="Cmentarz wojenny nr 292 – Faściszowa">
Cmentarz wojenny nr 292 – Faściszowa

Cmentarz wojenny nr 292 – Faściszowa – cmentarz z I wojny światowej znajdujący się we wsi Faściszowa w województwie małopolskim, w powiecie tarnowskim, w gminie Zakliczyn. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VIII okręgu brzeskim cmentarzy tych jest 52.
Położenie.
Cmentarz znajduje się w widłach dwóch dróg: drogi Zakliczyn – Siemiechów i odchodzącej od niej na prawo drogi do Brzozowej (około 500 m od skrzyżowania tych dróg). Jest z wszystkich stron otoczony polami uprawnymi i obsadzony drzewami, tak, że ma wygląd zagajnika. Nie prowadzi do niego żadna ścieżka. Z terenu cmentarza roztacza się widok na wzgórza Pogórza Wiśnickiego po drugiej stronie Dunajca.
Opis cmentarza.
Ma on kształt kwadratu. Jego ogrodzenie tworzą murowane słupki, pomiędzy którymi rozpięto ozdobny stalowy łańcuch. Wejście przez ozdobną bramkę z kamiennymi słupami krytymi dachówką. W obrębie cmentarza znajduje się betonowa misa ofiarna, betonowy postument z wieńcami, na którym znajdował się drewniany krzyż i nagrobki bez tabliczek. Na cmentarzu spoczywa 30 żołnierzy austro-węgierskich i 43 żołnierzy rosyjskich.
Został odnowiony ze środków budżetu państwa.

</doc>
<doc id="3176430" url="https://pl.wikipedia.org/wiki?curid=3176430" title="Remy Cabella">
Remy Cabella



</doc>
<doc id="3176431" url="https://pl.wikipedia.org/wiki?curid=3176431" title="Osiedle Chociszewskiego-Jarochowskiego w Poznaniu">
Osiedle Chociszewskiego-Jarochowskiego w Poznaniu

Osiedle Chociszewskiego-Jarochowskiego – kwartał zwartej zabudowy miejskiej zlokalizowany na terenie Łazarza w Poznaniu przy ulicach Chociszewskiego (dawniej "Eichendorfa") i Jarochowskiego.
Charakterystyka.
Osiedle to było jednym z pierwszych po II wojnie światowej szeroko zakrojonym projektem nowej zabudowy mieszkaniowej na terenie miasta (obok osiedli na Dębcu). Powstało w latach 1951-1954 i reprezentuje spójny zespół architektury socrealistycznej, bogatej w swych formach. Zabudowę czterokondygnacyjną zaprojektowano dla 650 rodzin. Zastosowano tu po raz pierwszy w Poznaniu stropy DMS (gęstożebrowe prefabrykowane stropy belkowo-pustakowe), a także nadproża okienne i drzwiowe w kształcie litery L (belki żelbetowe prefabrykowane). Blok pod numerem 46a-52a, stojący od strony Parku Kasprowicza zajął w 2011 pierwsze miejsce w konkursie na najlepszą termomodernizację elewacji w Poznaniu, organizowanym przez Stowarzyszenie "Inwestycje dla Poznania", pod patronatem biura Miejskiego Konserwatora Zabytków.

</doc>
<doc id="3176434" url="https://pl.wikipedia.org/wiki?curid=3176434" title="Karczmiska (gromada)">
Karczmiska (gromada)

Karczmiska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Karczmiska z siedzibą GRN w Karczmiskach (faktyczne w Karczmiskach Pierwszych) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Karczmiska I, Karczmiska II i Chodlik ze zniesionej gminy Karczmiska w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 27 członków gromadzkiej rady narodowej.
1 stycznia 1960 do gromady Karczmiska włączono obszar zniesionej gromady Słotwiny w tymże powiecie.
1 stycznia 1962 do gromady Karczmiska włączono kolonię i stację kolejową Wymysłów ze zniesionej gromady Kowala oraz wsie Rogów, Uściąż i Zagajdzie ze zniesionej gromady Rogów w tymże powiecie.
1 stycznia 1963 z gromady Karczmiska wyłączono wieś Rogów, włączając ją do gromady Wilków w tymże powiecie.
1 stycznia 1969 do gromady Karczmiska włączono obszar ze zniesionej gromady Głusko w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie opolsko-lubelskim – reaktywowano gminę Karczmiska (od 1999 gmina znajduje się w powiecie opolskim w woj. lubelskim).

</doc>
<doc id="3176435" url="https://pl.wikipedia.org/wiki?curid=3176435" title="Wilków (gromada w powiecie opolsko-lubelskim)">
Wilków (gromada w powiecie opolsko-lubelskim)

Wilków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wilków z siedzibą GRN w Wilkowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Wilków wieś, Wilków kol., Zastów Karczmiski, Zastów Polanowski, Zarudki, Kąty, Machów, Szczekarków wieś, Szczekarków kol. i Urządków ze zniesionej gminy Szczekarków w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 20 członków gromadzkiej rady narodowej.
1 stycznia 1960 do gromady Kamień włączono obszar zniesionej gromady Dobre w tymże powiecie.
1 stycznia 1962 do gromady Wilków włączono kolonię Polanówka i wieś Wólka Dobrska ze zniesionej gromady Rogów w tymże powiecie.
1 stycznia 1963 do gromady Wilków włączono wieś Rogów z gromady Karczmiska w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie opolsko-lubelskim utworzono gminę Wilków (od 1999 gmina znajduje się w powiecie opolskim w woj. lubelskim).

</doc>
<doc id="3176442" url="https://pl.wikipedia.org/wiki?curid=3176442" title="System podtrzymywania ciśnienia doładowania">
System podtrzymywania ciśnienia doładowania

System podtrzymywania ciśnienia doładowania (lub Anti-Lag system, ALS, Misfiring system) – jest to system używany w turbodoładowanych tłokowych silnikach spalinowych w celu zminimalizowania efektu turbodziury. Jego zasada działania opiera się na przepuszczeniu mieszanki powietrza i benzyny do przewodu wydechowego znajdującego się za silnikiem, ale przed turbosprężarką. Mieszanka ta zapala się pod wpływem ciepła w kanale, co powoduje podtrzymanie obrotów turbosprężarki w chwili, gdy silnik nie dostarcza wystarczającej ilości spalin.
Historia.
System ALS został po raz pierwszy użyty w doładowanych samochodach startujących w serii Formuła 1, w połowie lat 80 XX wieku. Z biegiem czasu, przepisy dotyczące paliwa uniemożliwiły dalsze z niego korzystanie, jednak szybko znaleziono dla niego zastosowanie w rajdach. Zapotrzebowanie na ten system pojawiło się w samochodach WRC w związku z nowymi przepisami dotyczącymi ogranicznika kolektora dolotowego. Silniki po zamontowaniu ogranicznika kolektora miały ogromne problemy z efektem turbodziury, nawet w porównaniu do silników z nieograniczonymi turbosprężarkami. 
System ten można zastosować na 2 sposoby. Pierwszy z nich polega na użyciu przepustnicy z obejściem powietrza, może to być zewnętrzny zawór obejściowy lub elektromagnetyczny, który otwiera przepustnice o 12-20°. Drugim sposobem jest użycie zaworu obejściowego, który podaje doładowane powietrze bezpośrednio do kolektora wylotowego.
Warianty.
Opóźnienie zapłonu.
Metoda polegająca na zamontowaniu przepustnicy z obejściem powietrza wiąże się z opóźnieniem zapłonu oraz lekkim wzbogaceniem paliwa (w celu zapewnienia chłodzenia). Opóźnienie zapłonu powoduje bardzo małe rozszerzenie się gazu w cylindrze, więc ciśnienie i temperatura mieszanki będą bardzo wysokie w chwili otwarcia zaworu wylotowego. Jednocześnie wartość momentu obrotowego dostarczanego do wału korbowego będzie bardzo mała, pozwalająca jedynie na podtrzymanie pracy silnika. Wyższe ciśnienie i temperatura spalin w połączeniu ze zwiększonym przepływem masy pozwalają na utrzymanie wysokich obrotów turbosprężarki, co redukuje efekt turbodziury. Gdy przepustnica zostanie ponownie otwarta, wtrysk paliwa wraca do normalnego trybu pracy. Ponieważ w czasie pracy systemu ALS wiele części silnika wystawiona jest na działanie bardzo wysokich temperatur i wysokiego ciśnienia, silnik i turbosprężarka szybko się eksploatują. Kolejnym problemem staje się brak kontroli szybkości obrotów turbosprężarki, co może prowadzić do jej zniszczenia. W większości przypadków ALS, aby zapobiec przegrzaniu, automatycznie się wyłącza, gdy płyn chłodzący osiąga temperaturę 110-115° C.
Zawór obejściowy.
ALS oparty na zaworze obejściowym, który kieruje powietrze bezpośrednio do układu wydechowego, jest bardziej dopracowany w porównaniu do tego opisanego wyżej. Wczesne wersje tego wariantu ALS stosowało Ferrari w swoich pojazdach F1. Innym znanym zastosowaniem tego wariantu były odmiany WRC takich samochodów jak Mitsubishi Lancer Evolution III oraz Toyota Celica GT-Four (ST205) z 1995 roku. Tutaj mosiężne rury doprowadzały powietrze z zaworu obejściowego turbosprężarki do każdego przewodu kolektora wydechowego, w celu zapewnienia powietrza, niezbędnego do spalania paliwa. System ten kontrolowany jest przez elektroniczny sterownik wtrysku. Oprócz rajdowych samochodów, system ten był fabrycznie montowany w bazujących na wozach WRC, lecz posiadających homologację Toyotach Celicach GT-Four oraz w Mitsubishi Lancer Evolution. Jednak w tych Toyotach system ten był wyłączony i nieaktywny, montowano go tylko na potrzeby otrzymania homologacji.
Obejście turbosprężarki i chłodnicy (D-valve).
Metoda w której jednokierunkowy zawór zwrotny o wysokim minimalnym ciśnieniu działania umieszczony jest tuż przed przepustnicą, pozwala powietrzu na ominięcie turbosprężarki oraz chłodnicy w czasie, gdy w przy wlocie przepustnicy wytwarza się podciśnienie. W rezultacie więcej powietrza jest używane do spalania paliwa co oznacza większą ilość spalin napędzających turbinę. Gdy w kanale chłodnicy powietrza doładowującego ciśnienie przyjmuje dodatnią wartość, zawór się zamyka.
Dwustopniowy ALS/kontrola startu.
Metoda zapobiegania spadkom obrotów silnika kształtowała się w ten sam sposób co wyżej wymienione techniki ALS, lecz jej głównym celem stało się zmniejszenie turbodziury w przypadku rozpędzania samochodu po starcie z miejsca. System ten może być połączony z komputerem sterującym silnikiem, z istniejącym systemem ALS, lub może być montowany jako samodzielna jednostka. Jego podstawowym zadaniem jest utrzymywanie obrotów silnika przy których wytwarza on dosyć spalin, by podtrzymać odpowiednie ciśnienie doładowania, poprzez zmianę momentu zapłonu. Ponieważ zapłon jest na przemian opóźniany i przyspieszany, dźwięk i wydobywające się z wydechu "niedopały" przypominają efekty stosowania innych wariantów ALS. W przypadku gdy stosuje się dwustopniowy ALS, aby oba systemy się uzupełniały, a nie sobie przeszkadzały, ich działanie monitoruje i koordynuje komputer sterujący silnikiem. Dane umożliwiające mu podejmowanie decyzji czerpie on z czujnika położenia wału korbowego, i na ich podstawie tworzy kontrolowane przerwy zapłonu we wstępnie określonej prędkości obrotowej. Podstawowym założeniem systemu kontroli startu jest wytwarzanie odpowiedniego ciśnienia doładowania w "stojącym" silniku, oraz uwalnianie właściwie dobranej mocy na koła, w czasie startu samochodu. Podwójny ALS jest szeroko wykorzystywany w wyścigach zarówno w wyścigach równoległych (głównie USA i Japonia), jak i w rajdach. W obu ma na celu zapewnić jak najszybsze rozpędzanie w linii prostej.
Użycie.
Obecnie samochody WRC korzystają z ALS który doprowadza powietrze bezpośrednio do układu wydechowego, głównie dlatego, że jest bardziej wydajny, cichszy oraz łatwiejszy do kontrolowania od pozostałych wariantów. Dziś, system ten jest tak dopracowany, że może być wykorzystywany w samochodach drogowych, przykładem jest prototyp Prodrive P2. Przewagę nad innymi wariantami ALS daje mu to, że
dzięki przepuszczeniu powietrza bezpośrednio do kolektora wylotowego, zaczyna on pełnić rolę komory spalania. Dzięki temu, że, wzbogacone o produkty spalania, powietrze z silnika, spotyka się i spala, ze "świeżym" w kolektorze wylotowym, zapewniona jest ciągłość spalania, która znacząco odciąża silnik oraz turbosprężarkę, obniżając ich temperaturę. W dodatku, w najnowszych systemach ALS zawory obejściowe mogą nie tylko być zamknięte lub otwarte, ale mogą dokładnie regulować ilość powietrza przepuszczanego do kolektora dolotowego. Dziś, turbosprężarki wyposażone są w czujnik prędkości turbiny, a silnik ma system zarządzania oparty o mapę położenia przepustnicy i prędkość samochodu. Komputer pokładowy może wykorzystywać te informacje, aby znaleźć odpowiednią prędkość turbosprężarki i ciśnienie doładowania dla każdych warunków. Gdy silnik nie jest w stanie zapewnić wystarczająco dużej ilości spalin do osiągnięcia odpowiedniej prędkości turbiny/stopnia doładowania, komputer pokładowy wysyła impuls do zaworu obejściowego, i zaczyna spalanie w kolektorze wydechowym. To pozwala nie tylko na zmniejszenie turbodziury, ale również na wytwarzanie doładowania na niskich obrotach, co wcześniej było nieosiągalne.

</doc>
<doc id="3176443" url="https://pl.wikipedia.org/wiki?curid=3176443" title="Łaziska (gromada w powiecie opolsko-lubelskim)">
Łaziska (gromada w powiecie opolsko-lubelskim)

Łaziska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łaziska z siedzibą GRN w Łaziskach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Łaziska wieś, Łaziska kol., Kosiorów, Wojciechów, Janiszów i Kępa Piotrawińska ze zniesionej gminy Kamień w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 17 członków gromadzkiej rady narodowej.
1 stycznia 1962 do gromady Łaziska włączono wieś Niedźwiada Duża z gromady Zagłoba w tymże powiecie.
1 stycznia 1969 do gromady Łaziska włączono wsie Braciejowice, Głodno, Niedźwiada Mała, Zakrzew i Kolonia Koło ze zniesionej gromady Braciejowice w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie opolsko-lubelskim utworzono gminę Łaziska (od 1999 gmina znajduje się w powiecie opolskim w woj. lubelskim).

</doc>
<doc id="3176444" url="https://pl.wikipedia.org/wiki?curid=3176444" title="Józefów n/Wisłą (gromada)">
Józefów n/Wisłą (gromada)

Józefów n/Wisłą (alt. "Józefów n. Wisłą", "Józefów nad Wisłą") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Józefów n/Wisłą z siedzibą GRN w Józefowie n/Wisłą (wówczas wsi) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Basonia, Bór, Józefów n/Wisłą, Kolczyn, Nieszawa wieś, Nieszawa kol., Nietrzeba, Rybitwy i Wólka Kolczyńska ze zniesionej gminy Rybitwy w powiecie puławskim oraz miejscowości Wałowice kol. i Wałowice wieś z dotychczasowej gromady Wałowice ze zniesionej gminy Annopol w powiecie kraśnickim w tymże województwie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 27 członków gromadzkiej rady narodowej.
1 stycznia 1969 do gromady Józefów n. Wisłą włączono wsie Spławy, Graniczna i Kolonia Studnisko ze zniesionej gromady Spławy w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie opolsko-lubelskim utworzono gminę Józefów (od 1999 gmina znajduje się w powiecie opolskim w woj. lubelskim; w 2004 nazwę gminy zmieniono na "Józefów nad Wisłą").

</doc>
<doc id="3176445" url="https://pl.wikipedia.org/wiki?curid=3176445" title="Gromada Józefów n. Wisłą">
Gromada Józefów n. Wisłą



</doc>
<doc id="3176446" url="https://pl.wikipedia.org/wiki?curid=3176446" title="Gromada Józefów nad Wisłą">
Gromada Józefów nad Wisłą



</doc>
<doc id="3176447" url="https://pl.wikipedia.org/wiki?curid=3176447" title="Wrzelowiec (gromada)">
Wrzelowiec (gromada)

Wrzelowiec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wrzelowiec z siedzibą GRN we Wrzelowcu utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Wrzelowiec, Kamionka, Ożarów I i Ożarów II ze zniesionej gminy Opole Lubelskie w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 14 członków gromadzkiej rady narodowej.
1 stycznia 1960 do gromady Wrzelowiec włączono obszar zniesionej gromady Kluczkowice w tymże powiecie.
1 stycznia 1962 do gromady Wrzelowiec włączono przysiółek Widły i wieś Wandalin ze zniesionej gromady Wandalin w tymże powiecie.
1 stycznia 1969 do gromady Wrzelowiec włączono wsie Chruślina i Kolonia Niesiołowice ze zniesionej gromady Spławy w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie opolsko-lubelskim utworzono gminę Wrzelowiec.

</doc>
<doc id="3176449" url="https://pl.wikipedia.org/wiki?curid=3176449" title="Kingsley Coman">
Kingsley Coman

Kingsley Junior Coman (ur. 13 czerwca 1996 w Paryżu) – francuski piłkarz gwadelupskiego pochodzenia, występujący na pozycji napastnika w niemieckim klubie Bayern Monachium oraz w reprezentacji Francji. Srebrny medalista Mistrzostw Europy 2016 i Mistrzostw Świata 2022. Wychowanek Paris Saint-Germain.
Kariera klubowa.
Karierę rozpoczynał w wieku 6 lat w klubie US Sénart-Moissy. Dwa lata później został zauważony przez skautów Paris Saint-Germain, gdzie w 2004 ściągnięto go do akademii.
Po dziewięciu latach spędzonych w zespołach młodzieżowych, rozegrał pierwszy mecz w barwach pierwszej drużyny 17 lutego 2013. Miało to miejsce w 87. minucie wygranego 3:2 spotkania z FC Sochaux-Montbéliard, gdy zastąpił na boisku Marco Verrattiego. Stał się tym samym najmłodszym zawodnikiem w historii klubu, debiutując w wieku 16 lat, 8 miesięcy i 4 dni. Dzięki temu występowi Coman otrzymał także medal za zwycięstwo w rozgrywkach Ligue 1.
7 lipca 2014, na zasadzie wolnego transferu przeszedł do Juventusu, z którym podpisał 5-letni kontrakt.
30 sierpnia 2015 został zawodnikiem Bayernu Monachium, który wypożyczył go na dwa lata z Juventusu.
W maju 2017 podpisał kontrakt z Bayernem Monachium, który będzie obowiązywał od 1 lipca 2017. Za wykupienie Comana z Juventusu klub zapłacił 35 mln euro.
Kariera reprezentacyjna.
2 czerwca 2014, w wieku 17 lat, Coman zadebiutował w barwach reprezentacji Francji do lat 21, która wówczas w meczu towarzyskim pokonała 6:0 Singapur. W spotkaniu tym zanotował także swoje premierowe trafienie. W reprezentacji Francji zadebiutował 13 listopada 2015 w wygranym 2:0 towarzyskim meczu z Niemcami.
Sukcesy.
Francja.
Mistrzostwa świata
Mistrzostwa Europy 

</doc>
<doc id="3176451" url="https://pl.wikipedia.org/wiki?curid=3176451" title="Tenis stołowy na Igrzyskach Małych Państw Europy 2013">
Tenis stołowy na Igrzyskach Małych Państw Europy 2013

Tenis stołowy na Igrzyskach Małych Państw Europy 2013 – jedna z dyscyplin rozgrywanych podczas Igrzysk Małych Państw Europy 2013. Zawody odbywały się w dniach 28 maja - 1 czerwca w "d'Coque" w Luksemburgu.

</doc>
<doc id="3176454" url="https://pl.wikipedia.org/wiki?curid=3176454" title="Jaszczurka perlista">
Jaszczurka perlista



</doc>
<doc id="3176456" url="https://pl.wikipedia.org/wiki?curid=3176456" title="Irregularis">
Irregularis

Irregularis (łac. "nietypowe") – krój pisma zaprojektowany w 2013 roku przez Arman Ay. Charakteryzuje się swobodnym, prostym, ale nieregularnym odręcznym stylem i został stworzony zarówno dla użytku osobistego i handlowego. Krój został uznany przez wielu ekspertów, w tym Luc Devroye, profesora Szkoły Informatyki z McGill University w Montrealu w Kanadzie.

</doc>
<doc id="3176457" url="https://pl.wikipedia.org/wiki?curid=3176457" title="Terex 33-19 Titan">
Terex 33-19 Titan

Terex 33-19 "Titan" – prototypowy samochód ciężarowy typu wozidło, wyprodukowany przez koncern Terex w 1974 roku.
Pojazd został wyprodukowany w jednym egzemplarzu, gdyż jego seryjna produkcja okazała się nieopłacalna. 
Zbudowany w 1974, pierwotnie był eksploatowany w kopalni żelaza w Kalifornii (USA), w latach 1978–1991 pracował na terenie kopalni w kanadyjskiej prowincji Kolumbia Brytyjska. Po wycofaniu z eksploatacji pierwotnie miał zostać zezłomowany, lecz ostatecznie stał się lokalną atrakcją turystyczną.
Terex Titan posiadał 6 kół o średnicy ponad 3 metrów, umieszczonych na 3 osiach. Osiągał prędkość maksymalną 48 km/h, miał długość 20,35 m, szerokość 7,8 m i wysokość 6,88 m. Masa własna pojazdu to 235 ton, zaś ładowność – 318 ton.

</doc>
<doc id="3176465" url="https://pl.wikipedia.org/wiki?curid=3176465" title="Norwesko-Polska Izba Handlowa">
Norwesko-Polska Izba Handlowa

Norwesko-Polska Izba Handlowa (ang. "Norwegian-Polish Chamber of Commerce", bokmål "Norsk-Polsk Handelskammer") – organizacja samorządu gospodarczego wspierająca norwesko-polskie stosunki gospodarcze oraz reprezentująca i chronioca interesy norweskich i polskich firm członkowskich.
Izba prowadzi działania wpływające na dobry klimat inwestycyjny, warunki sprzyjające wymianie handlowej w obydwu krajach.

</doc>
<doc id="3176467" url="https://pl.wikipedia.org/wiki?curid=3176467" title="Muzeum Ziemi Mogileńskiej w Chabsku">
Muzeum Ziemi Mogileńskiej w Chabsku

Muzeum Ziemi Mogileńskiej w Mogilnie z siedzibą w Chabsku – muzeum z siedzibą we wsi Chabsko (powiat mogileński). Placówka jednostka organizacyjną gminy Mogilno.
Muzeum powstało w 2002 roku, natomiast otwarcie miało miejsce w maju 2003 roku. W ramach wystaw stałych prezentowane są następujące ekspozycje:
Muzeum jest obiektem całorocznym, czynnym z wyjątkiem poniedziałków. Wstęp jest płatny.
Przy muzeum ma swoją siedzibę Towarzystwo Przyjaciół Muzeum Ziemi Mogileńskiej w Mogilnie.

</doc>
<doc id="3176468" url="https://pl.wikipedia.org/wiki?curid=3176468" title="Powstanie paryskie">
Powstanie paryskie

Powstanie paryskie, inaczej bitwa o Paryż lub wyzwolenie Paryża – szereg działań zbrojnych w Paryżu w okresie od 19 do 25 sierpnia 1944 roku pomiędzy francuskim ruchem oporu oraz wspierającymi go wojskami armii sił Wolnych Francuzów de Gaulle’a oraz amerykańskiej 3 Armii gen. Pattona przeciw okupującym miasto wojskom niemieckim. Powstanie zakończyło się wyzwoleniem Paryża oraz poddaniem się sił niemieckich stacjonujących w mieście. 26 sierpnia odbyła się na Polach Elizejskich defilada zwycięstwa z udziałem wojsk alianckich, francuskiego ruchu oporu oraz Wolnych Francuzów pod dowództwem generała de Gaulle.
Geneza.
Od początku czerwca do końca sierpnia 1944 roku na terenie okupowanej Francji rozpoczęła się aliancka operacja militarna pod kryptonimem operacja Overlord, która zaczęła się 6 czerwca desantem w Normandii. Operacja ta dawała nadzieję Francuzom na rychłe wyzwolenie spod okupacji niemieckiej.
14 lipca mieszkańcy Paryża pierwszy raz pod niemiecką okupacją rozpoczęli obchody swojego święta narodowego – Dzień Zdobycia Bastylii. Masowo wylegli na ulice, dekorując je francuskimi narodowymi flagami. Do obchodów przyłączyła się nawet francuska policja z kolaborującego z III Rzeszą rządu Vichy, co wywołało niepokój Niemców. W sumie w masowych patriotycznych obchodach tego święta brało w Paryżu ok. 100 000 Francuzów. Francuski Front Narodowy opublikował wówczas apel, że zadaniem patriotów jest zorganizowanie powszechnego strajku oraz eskalacja walki zbrojnej. 16 sierpnia Niemcy popełnili ostatnią wielką zbrodnię wojenną w Paryżu. Agent gestapo zwabił 35 młodych członków ruchu oporu FFI ("Forces Françaises de l’Intérieur") do Lasku Bulońskiego, gdzie zostali rozstrzelani.
Francuscy komuniści z "Francs-tireurs partisans" nasilili akcje sabotażowe wokół miasta, których celem był paraliż komunikacyjny linii kolejowej. Działania te częściowo wsparli kolejarze, którzy 3 sierpnia zagrozili strajkiem. Wysunęli oni również żądania uwolnienia więźniów politycznych, większych racji chleba oraz wypłacenia z góry trzymiesięcznej pensji. Niemcy odrzucili te postulaty, w wyniku czego strajk na kolei rozpoczął się 10 sierpnia na 17 głównych dworcach Paryża, co spowodowało paraliż komunikacyjny w mieście i okolicy. 18 sierpnia komendant FFI regionu paryskiego Henri Rol-Tanguy zarządził mobilizację wszystkich paryżan do walki z Niemcami, tego samego dnia ogłoszono też strajk powszechny.
Siły niemieckie.
Niemiecki garnizon Wehrmachtu w Paryżu liczył w sumie około 20 tysięcy żołnierzy, z czego 5 tysięcy znajdowało się wewnątrz miasta, a pozostałe 15 tysięcy rozlokowanych było na jego zewnętrznym obwodzie. Do dyspozycji dowódca garnizonu paryskiego miał m.in. kompanię pancerną Panzer Kompanie Paris dysponującą w sumie 80 czołgami i składającą się z 4 plutonów, z których każdy uzbrojony był we francuskie czołgi Renault R-35, Hotchkiss H-38, Somua S-35, kilku PzKpfw I, a nawet czołgów Panther.
W drugim tygodniu sierpnia 1944 roku niemieccy cywile, administracja niemiecka oraz niektóre służby mundurowe zaczęły opuszczać Paryż. Z miasta zniknęła część służb mundurowych oraz większość pracowników cywilnych. Niemieccy oficerowie w centrum miasta palili dokumenty, rozpoczęła się także ewakuacja na wschód. Już 7 sierpnia Adolf Hitler usunął ze stanowiska komendanta Paryża gen. Hansa von Boineburg-Lengsfelda, w zamian mianując na to stanowisko gen. Dietricha von Choltitza. Rozkazał mu utrzymanie miasta za wszelką cenę oraz przygotowanie do wysadzenia w mieście wszystkich mostów na Sekwanie oraz ważniejszych budowli. Von Choltitz zaniepokojony sytuacją zastaną w mieście oraz nie mając zaufania do lojalności francuskiej policji, rozkazał ją rozbroić. Akcja ta zaplanowana została na 13 sierpnia stała się katalizatorem wybuchu powstania w Paryżu.
Działania aliantów.
Już 19 sierpnia do Paryża na odległość około 20 kilometrów zbliżyły się wydzielone oddziały amerykańskiej 3 Armii, co stało się jedną z przyczyn wybuchu powstania. Amerykanie nie planowali jednak wejścia do miasta, a raczej zmierzali je okrążyć i izolować, licząc na poddanie się niemieckiego garnizonu stacjonującego w Paryżu. Armia amerykańska dążyła w owym czasie do nawiązania walk oraz rozbicia niemieckich jednostek w okolicy miasta, przesuwając wkroczenie do francuskiej stolicy na czas późniejszy.
W 1944 roku alianckie naczelne dowództwo nie planowało walk o Paryż. Starało się ominąć stolicę Francji oraz nie angażować swoich sił militarnych w ewentualne przewlekłe walki uliczne w kilkumilionowym mieście. Priorytetem wojsk alianckich był wówczas marsz w kierunku Niemiec, aby opanować przemysłowe Zagłębie Ruhry stanowiące zaplecze zbrojeniowe armii niemieckiej. W interesie Anglików leżało także zniszczenie niemieckich wyrzutni rakietowych, które bombardowały Londyn z terenu Belgii i Holandii rakietami V1 i V2. Wyzwolenie Paryża było przewidywane dopiero na połowę października lub później na czas ostatecznej kapitulacji Niemiec.
Jednak 21 sierpnia w akcie niesubordynacji wobec swych amerykańskich przełożonych generał Philippe Marie Leclerc wysłał w kierunku Paryża jednostki rozpoznawcze dowodzonej przez siebie 2 Dywizji Pancernej. Alianckie dowództwo potępiło te działania, jednak poparł je przywódca Wolnych Francuzów Charles de Gaulle. Zagroził on gen. Eisenhowerowi, że jeżeli nie zezwoli on 2 Dywizji Pancernej uderzyć na miasto, sam wyda jej stosowny rozkaz. Postawiony przed faktem dokonanym Eisenhower w końcu uległ i wieczorem 22 sierpnia wyraził formalną zgodę na natarcie.
Siły powstańcze.
Powstańcy paryscy, jak cały francuski ruch oporu, podzieleni byli na szereg grup, o czym decydowały poglądy polityczne. Największe liczebnie były oddziały Francuskich Sił Wewnętrznych FFI pod dowództwem zwolennika komunizmu pułkownika Henriego Rol-Tanguya. Drugą co do wpływów siłą były siły gaulistów z organizacji AS podporządkowanych Komitetowi Wolnej Francji z siedzibą w Londynie. W powstaniu brały również udział bojowe oddziały FTFP – Francuskiej Partii Komunistycznej, ORA – Zjednoczenia Związków Zawodowych Rejonu Paryskiego, Frontu Narodowego oraz Francuskich Wolnych Strzelców. W czasie trwania powstania dołączyła do niego również część francuskich służb mundurowych związanych z rządem Vichy. Powstańcy byli słabo uzbrojeni, a ich ogólna liczba oscylowała w okolicach 20 tysięcy.
Członkowie francuskiego ruchu oporu powołali Krajową Radę Ruchu Oporu oraz Paryski Komitet Wyzwolenia, która ogłosiła mobilizację, wzywając ludność do rozpoczęcia powstania w Paryżu.
Przebieg powstania.
Powstanie ostatecznie wybuchło 19 sierpnia, przybierając formę szeregu ulicznych strzelanin pomiędzy patrolami powstańczymi FFI i niemieckiego wojska i policji. Początkowo francuski ruch oporu w Paryżu był tak nieliczny oraz słabo uzbrojony, że nie atakował nawet zajętych przez Niemców budynków. Działania militarne były prowadzone na małą skalę. Z powodu braku broni oraz słabego uzbrojenia powstańców ich celem były głównie ataki na niemieckie patrole, magazyny broni oraz ciężarówki zaopatrzeniowe. Do powstania wkrótce dołączyło także około 2000 paryskich policjantów, uzbrojonych jedynie w służbowe pistolety policyjne, z których około 500 zabarykadowało się w prefekturze policji. Niemcy otoczyli prefekturę, grożąc policjantom rozstrzelaniem.
20 sierpnia powstańcy w wyniku walk zdobyli Hotel de Ville – paryski ratusz. Tego samego dnia w hotelu Meurice obie strony konfliktu podpisały zawieszenie broni, aby „zebrać zabitych i rannych”, jednak nie wszystkie jednostki powstańcze zastosowały się do niego, w wyniku czego nazajutrz walki z mniejszym nasileniem kontynuowane były dalej. 21 sierpnia w całym mieście miały miejsce liczne potyczki zbrojne prowokowane przez oddziały FFI, które nie podporządkowały się ustaleniom rozejmu. Powstańcze oddziały zajęły jeszcze kilka budynków, w tym Pałac Elizejski oraz dworzec Gare de l’Est, ale ich impet osłabł z powodu niedostatków broni palnej oraz amunicji. Francuski ruch oporu poprosił w tej sytuacji Amerykanów o zrzuty broni. USAAF planowało przeprowadzenie specjalnej operacji o kryptonimie „Beggar”, mającej na celu zaopatrzenie powstańców w 200 ton broni zrzucanej z samolotów, ale w obawie przed dostaniem się jej w ręce Niemców zrezygnował z jej przeprowadzenia.
W mieście wkrótce zapanowała sytuacja patowa. Z jednej strony, pomimo rozprzestrzenienia się powstania na teren całego miasta i opanowania szeregu strategicznych punktów, powstańcy z powodu braku broni nie byli w stanie prowadzić działań zaczepnych wobec lepiej uzbrojonych sił niemieckich. Z drugiej strony również Niemcy nie dysponowali wystarczającymi siłami do przejęcia szybkiej kontroli nad miastem. Intensywność walk zmalała, a słabo uzbrojeni powstańcy nie byli zdolni do przełamania głównych niemieckich punktów oporu rozlokowanych w Paryżu. Obie strony zaniechały podejmowania ataków i zapadł tymczasowy impas.
23 sierpnia dowództwo niemieckiego garnizonu w Paryżu otrzymało bezpośredni rozkaz Adolfa Hitlera, który nakazywał utrzymanie miasta za wszelką cenę ze względu na decydujące znaczenie w niemieckiej strategii obronnej na froncie zachodnim. Rozkaz mówił m.in. aby „Mosty na Sekwanie przygotować do wysadzenia w powietrze. (...) Paryża nie oddawać, chyba że dostanie się w ręce nieprzyjaciela jako kupa gruzów”. Już 20 sierpnia Choltitz w rozmowie telefonicznej ze swoim znajomym Hansem Speidlem wyjawił mu, że w pierwszej kolejności zamierza wysadzić w powietrze Łuk Triumfalny, budynek opery, wieżę Eiffla oraz inne paryskie zabytki. Do swojej dyspozycji Niemcy mieli dużo materiałów wybuchowych w tym m.in. ogromny magazyn torped przeznaczonych dla okrętów podwodnych Kriegsmarine, który znajdował się w Saint-Cloud niedaleko Paryża.
Pomoc wojsk sprzymierzonych.
„Mogę się przyznać, że wcale się nie rwiemy do wyzwalania Paryża właśnie teraz” – dowódca 12 grupy armii gen. Omar Bradley.
Komuniści francuscy mieli nadzieję, że samodzielnie uda im się wyzwolić Paryż jeszcze przed wejściem Amerykanów; z kolei zwolennicy de Gaulle’a, którzy pozostawali z nim w kontakcie radiowym, liczyli na amerykańską pomoc militarną, która wesprze ich w walce. Powstańcy związani z Wolnymi Francuzami, zdając sobie sprawę, że własnymi siłami nie uda im się pokonać Niemców, wysłali do Amerykanów kilka delegacji, z których najważniejszą była misja komendanta Rogera Cocteau-Gallois.
Już 22 sierpnia nawiązał on kontakt z dowódcą amerykańskiej 3 Armii gen. George’em Pattonem, starając się go nakłonić do interwencji oraz przeprowadzenia zrzutów broni. Patton jednak zgodnie z otrzymanymi rozkazami poinformował go, że jest to niezgodne z amerykańskimi planami strategicznymi i miasto zostanie ominięte. Dla armii amerykańskiej priorytetem było bowiem rozbicie wycofujących się jednostek Wehrmachtu. W rozmowie z francuskim emisariuszem powiedział również, że nie może wziąć na siebie odpowiedzialności w zaopatrzenie Paryża w broń, ponieważ jego własne oddziały cierpią na niedobory wynikające ze strat poniesionych w toku dotychczasowych walk z Niemcami. Determinacja francuskiego oficera zrobiła jednak wrażenie na amerykańskim generale, który wysłał go do siedziby dowódcy 12 grupy armii gen. Omara Bradleya, gdzie o godz. 9.00 spotkał się z szefem wywiadu bryg. Edwinem Sibertem. Sibert poinformował Francuza o zaplanowanym spotkaniu, na którym gen. Bradley oraz Dwight Eisenhower mają dyskutować na temat udzielenia ewentualnej pomocy paryskim powstańcom i zaproponował mu w nim udział.
Spotkanie odbyło się 22 sierpnia, a oprócz Galloisa wzięli w nim udział również inni francuscy dowódcy jak Charles de Gaulle,a także amerykańscy generałowie Bradley oraz Eisenhower. Amerykanie znający fakty przedstawione im przez amerykański wywiad wojskowy oraz Francuzów, a także widząc determinację tych ostatnich uznali, że sytuacja w Paryżu wymyka się spod kontroli i może spowodować poważne konsekwencje. Wspólnie postanowili więc zmienić strategiczne plany militarne i dostosować je do bieżącego rozwoju wydarzeń na froncie. Dodatkowo Charles de Gaulle poinformował Eisenhowera, że już 20 sierpnia wydał Leclercowi rozkaz pomocy powstańcom. Wobec faktów dokonanych przystąpiono więc do omówienia zagadnień taktycznych i przygotowania planu uderzenia na niemieckie siły rozlokowane w stolicy Francji.
Ustalono, że 3 Armia Pattona wkroczy w głąb brytyjskiego sektora na przyczółku Mantes-Gassicourt, natomiast Bradley przeniesie z okolic Paryża XV Korpus gen. Wade’a Haislipa w inne miejsce, przekazując udział w walkach o miasto V Korpusowi pod dowództwem gen. Leonarda Gerowa. Zadanie wkroczenia do Paryża powierzono 2. Dywizji Pancernej Leclerca, której jako wsparcie Bradley przydzielił 4. Dywizję Piechoty pod dowództwem gen. mjr. Raymonda „Tubby’ego” Bartona. Wojska podzielono na dwie grupy: pierwszą, złożoną z mieszanych amerykańsko-francuskich wojsk kolumnę północną, na czele której postępował 102. dywizjon kawalerii ze wsparciem trzech batalionów 1121. Engineer Combat Group, część 2. DPanc Leclerca i cztery bataliony 190. Grupy Artylerii Polowej oraz drugą, grupę południową złożoną z pozostałej części pancerniaków z 2. DPanc Wolnych Francuzów oraz reszty 102. Grupy Kawalerii wraz z amerykańską piechotą z 4. Dywizji Piechoty wzmocnionych przez 70. batalion czołgów, dwa bataliony niszczycieli czołgów – 801. i 893., a także dwa bataliony artylerii przeciwlotniczej.
23 sierpnia 2 Dywizja Pancerna Wolnych Francuzów znajdowała się w okolicach Ramboulliet około 35 km od południowo-zachodnich przedmieść Paryża. , położony zaledwie kilkaset metrów od kwatery głównej Dietricha von Choltitza. 25 sierpnia rano dołączyła do niego reszta dywizji i wraz z członkami "Résistance" rozpoczęła oczyszczać miasto ze stawiających wciąż opór Niemców. Po południu do walki wkroczyli również Amerykanie. Niemiecki garnizon skapitulował i do godziny 19.00 walki ustały. Paryż został oswobodzony.
Obroną Paryża dowodził wojenny gubernator Dietrich von Choltitz, który bezpośrednio od Adolfa Hitlera otrzymał rozkaz zniszczenia miasta. Generał sprzeciwił się jego wykonaniu i poddał miasto 25 sierpnia. Kapitulację przyjęli gen. Leclerc oraz pułkownik Rol-Tanguy. Choltitz "in absentia" został skazany przez niemiecki sąd wojskowy w Berlinie na karę śmierci, niewykonaną z uwagi na fakt znajdowania się w niewoli.
Po powstaniu.
Adolf Hitler, gdy nadeszła do niego informacja o wyzwoleniu Paryża, zażądał działań odwetowych polegających na bombardowaniu miasta oraz najszybsze możliwe jego odbicie. 26 sierpnia Luftwaffe przeprowadziła nalot bombowy na wschodnią część Paryża, w którym zabitych zostało 213 osób, a 914 zostało rannych. Wódz III Rzeszy nakazał również całkowite zniszczenie miasta rakietami V1 oraz V2, ale w owym czasie nie było to możliwe. Rakiety V w kierunku Paryża wystrzelono dopiero we wrześniu. Tylko jeden z 4 pocisków wystrzelonych 8 września spadł na przedmieścia, zabijając 6 osób i raniąc 36. W wyniku postępu frontu w okresie późniejszym nie było to już możliwe. Oddziały niemieckie nie zdołały później również zreorganizować się oraz przeprowadzić skutecznej operacji odbicia miasta.
Ocena powstania.
Powstanie paryskie często jest porównywane przez historyków oraz publicystów do powstania warszawskiego. Historycy wskazują, że mają one ze sobą wiele analogii oraz podobnych okoliczności. Oba pomimo odmiennego zakończenia odbyły się mniej więcej w tym samym czasie w sierpniu 1944 roku, do obu przyczyniła się bliska obecność wojsk alianckich walczących z III Rzeszą, oba zostały wywołane spontanicznie w stolicach okupowanych przez Niemców krajów bez uzgodnienia z dowództwem sojuszniczych armii przez członków słabo uzbrojonego ruchu oporu. Rozważanie tych analogii znalazło swoje odbicie w literaturze historycznej oraz publicystyce prasowej.
Paryż nie został zniszczony tak jak Warszawa głównie dzięki zmianie amerykańskich wojskowych planów strategicznych, o której zadecydował generał Eisenhower pod wpływem zabiegów francuskiego korpusu oficerskiego Wolnych Francuzów pod dowództwem gen. de Gaulle’a. Niebagatelne znaczenie miała również odmowa przez niemieckiego gen. Choltitza wykonania rozkazów Adolfa Hitlera nakazujących zniszczenie miasta.

</doc>
<doc id="3176469" url="https://pl.wikipedia.org/wiki?curid=3176469" title="Kontakt operacyjny">
Kontakt operacyjny



</doc>
<doc id="3176470" url="https://pl.wikipedia.org/wiki?curid=3176470" title="Cyclaxyra jelineki">
Cyclaxyra jelineki

Cyclaxyra jelineki – gatunek chrząszcza z rodziny Cyclaxyridae.
Taksonomia.
Gatunek opisany został w 2009 roku przez Matthew Gimmela, Richarda Leschena i Adama Ślipińskiego. Nazwany został na cześć Josefa Jelínka.
Opis.
Ciało długości powyżej od 2 do 2,58 mm, u w pełni wybarwionych okazów głęboko czarne, z wierzchu gładkie. Przydatki rude. Buławka czułków zwykle tej samej barwy co ich trzonek. Czoło z drobną i gęstą punktacją, w której punkty oddalone są od siebie o jedną swoją średnicę. Tylne skrzydła zredukowane do krótkich poduszek. Tegumen edeagusa z długą, zakrzywioną rozpórką podstawową. Paramery stosunkowo długie. Prącie, nie włączając rozpórki, pięciokrotnie dłuższe niż szerokie.
Rozprzestrzenienie.
Gatunek endemiczny dla Nowej Zelandii, znany wyłącznie z północno-wschodnich rejonów Wyspy Południowej.

</doc>
<doc id="3176472" url="https://pl.wikipedia.org/wiki?curid=3176472" title="Selby (Dakota Południowa)">
Selby (Dakota Południowa)

Selby – miasto w Stanach Zjednoczonych, w stanie Dakota Południowa, siedziba administracyjna hrabstwa Walworth.

</doc>
<doc id="3176475" url="https://pl.wikipedia.org/wiki?curid=3176475" title="Pleszakowate">
Pleszakowate

Pleszakowate (Phalacridae) – rodzina chrząszczy z podrzędu wielożernych, serii (infrarzędu) Cucujiformia i nadrodziny Cucujoidea. Liczy około 635 gatunków.
Taksonomia.
Rodzina opisana została w 1815 roku przez Williama Elforda Leacha.
Opis.
Owady dorosłe.
Drobne chrząszcze o ciele okrągławym lub owalnym, z wierzchu silnie wypukłym, a pod spodem u prawie wszystkich gatunków płaskim. Głowa skierowana skośnie ku przodowi, z tyłu częściowo przykryta przedpleczem. Oczy duże, owalne i wycięte na przednim brzegu. Czułki 11-członowe, z ostatnimi trzema członami tworzącymi zwartą lub luźną buławkę. Głaszczki szczękowe trójczłonowe, a wargowe dwuczłonowe. Przedplecze trapezopidalne, o bokach zaokrąglonych i silnie się ku przodowi zwężających, a krawędzi tylnej równej lub węższej od nasady pokryw. Tarczka trójkątna, punktowana, dobrze widoczna. Pokrywy przykrywające w całości odwłok, dłuższe niż szerokie, owalne, silnie wypukłe. Wzdłuż krawędzi przyszwowych biegną 1 lub 2 rowki. U nasady gładki, niepunktowany rejon. Odnóża krótkie, silnie zgrubiałe, zaostrzone na krawędziach wewnętrznych. Stopy pięcioczłonowe, przy czym człon czwarty szczątkowy i zrośnięty z piątym. Odwłok złożony od góry z 7 tergitów, a od spodu z 5 sternitów. Ostatni tergit tworzy silniej zesklerotyzowane pygidium. 
Larwy.
Ciało kampeodealne, długości 3-4 mm, wydłużone, słabo zesklerotyzowane, jasno ubarwione z ciemniejszą głową. Głowa hypognatyczna. Przyoczka obecne w liczbie od 2 do 5. Czułki trójczłonowe. Segmenty tułowia dobrze wykształcone. Odnóża czteroczłonowe z pojedynczym pazurkiem na goleniostopie. Odwłok złożony z 9 segmentów, z których ostatni zwieńczony parą urogomf. Obecna jedna para przetchlinek na śródtułowiu i 7 par na odwłoku.
Biologia i ekologia.
Chrząszcze roślinożerne. Żerują na porażonych grzybami trawach i turzycach oraz astrowatych. Zimują w wierzchniej warstwie gleby i pod odstającą korą. W środkowoeuropejskich warunkach nizinnych pojaw dorosłych następuje w końcu kwietnia lub maju.
Rozprzestrzenienie.
Rodzina kosmopolityczna, znana ze wszystkich kontynentów, preferująca stery umiarkowane. W Europie występuje 57 gatunków, z czego w Polsce 24.
Systematyka.
Według pracy Boucharda i innych z 2011 roku rodzina ta podzielona była na 2 podrodziny:
M. Gimmel dokonał w 2013 roku rewizji tej rodziny, wprowadzając następujący podział na "grupy rodzajów" (ang. "genus group"):

</doc>
<doc id="3176477" url="https://pl.wikipedia.org/wiki?curid=3176477" title="North Sioux City">
North Sioux City

North Sioux City – miasto w Stanach Zjednoczonych, w stanie Dakota Południowa, w hrabstwie Union, położone na przedmieściach Sioux City, nad rzeką Big Sioux.

</doc>
<doc id="3176479" url="https://pl.wikipedia.org/wiki?curid=3176479" title="Jefferson (Georgia)">
Jefferson (Georgia)

Jefferson – miasto w Stanach Zjednoczonych, w stanie Georgia, w hrabstwie Jackson.

</doc>
<doc id="3176482" url="https://pl.wikipedia.org/wiki?curid=3176482" title="Jefferson (Karolina Północna)">
Jefferson (Karolina Północna)

Jefferson – miasto w Stanach Zjednoczonych, w stanie Karolina Północna, w hrabstwie Ashe.

</doc>
<doc id="3176483" url="https://pl.wikipedia.org/wiki?curid=3176483" title="Et Cetera">
Et Cetera

 – trzeci singel zespołu ONE OK ROCK, wydany 24 października 2007 roku przez wytwórnię Aer-born. Singel osiągnął 29 pozycję w rankingu Oricon i pozostał na liście przez 4 tygodnie.

</doc>
<doc id="3176484" url="https://pl.wikipedia.org/wiki?curid=3176484" title="Jefferson (Oregon)">
Jefferson (Oregon)

Jefferson – miasto w Stanach Zjednoczonych, w stanie Oregon, w hrabstwie Marion.

</doc>
<doc id="3176485" url="https://pl.wikipedia.org/wiki?curid=3176485" title="Charles Daniel Balvo">
Charles Daniel Balvo



</doc>
<doc id="3176486" url="https://pl.wikipedia.org/wiki?curid=3176486" title="Phrynobatrachus acridoides">
Phrynobatrachus acridoides

Phrynobatrachus acridoides – gatunek żaby z rodziny Phrynobatrachus. Występuje w Kenii, Malawi, Mozambiku, Somali, południowej Afryki, Tanzanii, Zimbabwe i prawdopodobnie w Suazi, Ugandzie i Zambézi. Jego naturalne siedliska to suche i wilgotne sawanny, podzwrotnikowy i tropikalny suchy busz oraz suche nizinne łąki. Zamieszkuje też mokre lub sezonowo zalane nizinne łąki, mokradła zdominowane krzewami, bagna, jeziora słodkowodne, sporadycznie można je znaleźć w wodzie słonej. Można spotkać go też wśród ludzi na przykład na pastwiskach, w ogrodach wiejskich, obszarach miejskich i w kanałach.

</doc>
<doc id="3176487" url="https://pl.wikipedia.org/wiki?curid=3176487" title="Strop DMS">
Strop DMS

Strop DMS – prefabrykowany, gęstożebrowy strop belkowo-pustakowy.
Strop DMS był stosowany na dużą skalę zwłaszcza w latach 50. XX wieku, w dynamicznie rozwijającym się wtedy budownictwie mieszkaniowym i administracyjnym po II wojnie światowej (odbudowa, głód mieszkaniowy). W skład takiego stropu wchodzą: prefabrykowane belki z żelbetu, pustaki żwirobetonowe lub gruzobetonowe, beton pachwinowy (wypełnieniowy), płyta nadbetonu i pręty stalowe (dwa u dołu i jeden u góry). Najczęściej prefabrykowane belki w stropach DMS są rozstawione co 50 albo 65 cm. Ich długość wynosi: 4,40, 4,80, 5,20, 5,60 i 6,0 metrów.
Twórcami koncepcji stropu DMS byli inżynierowie R. Dowgird, W. Metelski i W. Surma (nazwa od pierwszych liter tych nazwisk).

</doc>
<doc id="3176489" url="https://pl.wikipedia.org/wiki?curid=3176489" title="Kontakt operacyjny (osobowe źródło informacji)">
Kontakt operacyjny (osobowe źródło informacji)

Kontakt operacyjny (KO) – kategoria osobowego źródła informacji Urzędu Bezpieczeństwa i Służby Bezpieczeństwa w latach 1945–1960 i 1970–1989. Jedna z kategorii tajnej i świadomej współpracy o uproszczonych procedurach.
W latach 1945–1960 była to kategoria nieformalna, nieprzewidziana w instrukcji pracy operacyjnej.
W 1970 roku został wyodrębniony w „Instrukcji operacyjnej o pracy Służby bezpieczeństwa resortu spraw wewnętrznych”, stanowiącej załącznik do „Zarządzenia nr 006/70 ministra spraw wewnętrznych z dnia 1 lutego 1970 r. w sprawie pracy operacyjnej Służby Bezpieczeństwa resortu spraw wewnętrznych”. W myśl instrukcji zaliczany był do kategorii „tajni współpracownicy i inne źródła informacji”. Miał być utrzymywany z „obywatelami, którzy wyrażają chęć i możliwość” informowania SB o „dostrzegalnych wrogich i szkodliwych społecznie faktach i zjawiskach”. „Kontakty operacyjne z obywatelami nawiązuje się w celu organizowania dopływu wstępnych informacji interesujących Służbę Bezpieczeństwa w tych wszystkich przypadkach, gdy nie zachodzi potrzeba angażowania tajnych współpracowników”. Wytyczne z 1973 roku stwierdzały, że: „ciągłość, systematyczność i duża efektywność pracy z większością kontaktów operacyjnych wymaga, by były one zarejestrowane i zewidencjonowane”.
Wytyczne dyrektora Departamentu IV MSW z 15 sierpnia 1973 roku w sprawie form i metod pracy operacyjnej zakładały szeroki „wachlarz pracy” z KO. Mieli być wykorzystywani jako:
Niektóre KO określano jedynie pierwszymi literami imienia i nazwiska, inne – zazwyczaj cenniejsze – często otrzymywały pseudonimy. Pobieranie zobowiązania do współpracy KO zależało od decyzji funkcjonariusza SB.
W latach 70. i 80. kategoria często stosowana wobec członków Polskiej Zjednoczonej Partii Robotniczej.
Tak więc KO podobnie jak TW współpracował w sposób konspiracyjny. KO podobnie jak TW można było wykorzystywać nie tylko do zbierania informacji, ale także do inspirowania działań, na których zależało SB. Podobnie jak w przypadku TW przed pozyskaniem KO odbywano z nim rozmowę werbunkową. Nie pobierano jednak od KO pisemnego zobowiązania do współpracy. Także po werbunku stosowano wobec KO mniej restrykcyjne procedury niż w przypadku TW, np. KO udzielał z reguły ustnych informacji. W praktyce niektórzy KO bywali dla SB cenniejszym źródłem informacji niż niejeden TW.

</doc>
<doc id="3176493" url="https://pl.wikipedia.org/wiki?curid=3176493" title="Helotrephidae">
Helotrephidae

Helotrephidae – rodzina wodnych pluskwiaków różnoskrzydłych z infrarzędu Nepomorpha i nadrodziny Notonectoidea.
Opis.
Pluskwiaki o kulistawym do nieco spłaszczonego ciele długości od 1 do 4 mm. Głowa zlana z przedpleczem formując "cephalonotum". Granica pomiędzy głową a przedpleczem w postaci płytkiego, falistego szwu. Czułki o 1 lub 2 segmentach, z których ostatni długo oszczecony. Kłujka walcowata lub stożkowata, złożona z 4 członów i zakończona labellum. Zakrywka silnie zredukowana. Przedstopia z parą pazurków, krótkich parempodiów i co najmniej brzusznym arolium. Na spodzie tułowia i części odwłoka blaszkowaty kil. Samiec ma komorę genitalną obróconą w lewo o kąt 90°. Pokładełko u samicy nieobecne. 
Rozprzestrzenienie.
Występują w Azji południowej i południowo-wschodniej, Afryce, na Madagaskarze i w Ameryce Południowej.
Systematyka.
Do rodziny tej należy 5 podrodzin:

</doc>
<doc id="3176498" url="https://pl.wikipedia.org/wiki?curid=3176498" title="Phrynobatrachus acutirostris">
Phrynobatrachus acutirostris

Phrynobatrachus acutirostris – gatunek żaby z rodziny Phrynobatrachus. Zamieszkuje tereny Burundi, Konga i można go spotkać też na terenach Rwandyjki. Jego środowiskiem naturalnym są podzwrotnikowe lub zwrotnikowe regle. Jest gatunkiem zagrożonym przez utratę siedlisk.

</doc>
<doc id="3176499" url="https://pl.wikipedia.org/wiki?curid=3176499" title="Muzeum Ziemi Krajeńskiej w Nakle nad Notecią">
Muzeum Ziemi Krajeńskiej w Nakle nad Notecią

Muzeum Ziemi Krajeńskiej w Nakle nad Notecią – muzeum z siedzibą w Nakle nad Notecią. Placówka jednostka organizacyjną miasta. Jej siedzibą jest pochodzący z XIX wieku spichlerz o konstrukcji szkieletowej. 
Historia.
Idea powołania w Nakle muzeum zrodziła się w latach 60. XX wieku. W 1963 roku powstał Komitet Organizacyjny Muzeum Ziemi Krajeńskiej, który w rok później przekształcił się w Krajeńskie Towarzystwo Kulturalne. Otwarcie muzeum nastąpiło 22 lipca 1964 roku, a jego pierwszą siedzibą był budynek przy ul. Gimnazjalnej 2 (obecny Urząd Stanu Cywilnego). W 1967 roku zbiory przeniesiono do Powiatowego Domu Kultury (obecnie Nakielski Ośrodek Kultury, ul. Mickiewicza 3). W latach 80., w związku z sukcesywnym powiększaniem się zbiorów, podjęto decyzję o przeznaczenie na siedzibę muzeum jednego ze spichrzów. Prace remontowe zostały przeprowadzone w latach 1985-1990. Oficjalne otwarcie placówki w nowej siedzibie miało miejsce 3 maja 1990 r.
Od 2015 r. muzeum tworzy kolekcję porcelany, fajansu i szkła z wytwórni znajdujących się na ziemiach polskich. Część kolekcji zaprezentowana została na wystawie "Ładne i użyteczne. Porcelana. Szkło. Fajans" w Muzeum im. ks. dr. Władysława Łęgi w Grudziądzu. W 2020 r. muzeum zostało wyróżnione statuetką "Dobosz Powstania Wielkopolskiego", przyznawaną przez Zarząd Główny Towarzystwa Pamięci Powstania Wielkopolskiego 1918/1919.
Aktualnie w muzeum prezentowana jest stała ekspozycja, poświęcona dziejom miasta oraz ziemi krajeńskiej. Obejmuje ona eksponaty, począwszy od pradziejów (wystawa powstała we współpracy z Muzeum Okręgowym w Bydgoszczy), skończywszy na latach II wojny światowej. Ponadto prezentowana jest bogata kolekcja nakielskich pocztówek, ekspozycja etnograficzna oraz wystawa biograficzna, poświęcona Klemensowi Biniakowskiemu - lekkoatlecie i działaczowi sportowemu. Natomiast w przymuzealnym ogrodzie urządzono lapidarium, w którym eksponowane są m.in. kostki brukowe powstałe z nagrobków pochodzących ze zniszczonego cmentarza żydowskiego oraz dawny kamień graniczny pomiędzy powiatami: Wyrzyskim i szubińskim.
Muzeum Ziemi Krajeńskiej organizuje także warsztaty plastyczne, ceramiczne oraz wykłady. Muzeum jest obiektem całorocznym, czynnym codziennie z wyjątkiem sobót. Wstęp jest płatny.

</doc>
<doc id="3176502" url="https://pl.wikipedia.org/wiki?curid=3176502" title="Candelariella">
Candelariella

Candelariella Müll. Arg. (liszajecznik) – rodzaj grzybów z rodziny "Candelariaceae". Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Candelariaceae, Candelariales, Candelariomycetidae, Candelariomycetes, Pezizomycotina, Ascomycota, Fungi".
Synonimy nazwy naukowej: "Caloplacopsis" (Zahlbr.) B. de Lesd., "Candelariella" sect. "Caloplacopsis" Zahlbr. "Candelariellomyces" E.A. Thomas ex Cif. &amp; Tomas., "Candelariellopsis" Werner, "Eklundia" C.W. Dodge, "Pleochroma" Clem.
Nazwa polska według "Krytycznej listy porostów i grzybów naporostowych Polski".

</doc>
<doc id="3176503" url="https://pl.wikipedia.org/wiki?curid=3176503" title="Liszajecznik">
Liszajecznik



</doc>
<doc id="3176504" url="https://pl.wikipedia.org/wiki?curid=3176504" title="Lathyrus aphaca">
Lathyrus aphaca



</doc>
<doc id="3176506" url="https://pl.wikipedia.org/wiki?curid=3176506" title="Włodzimierz Wołyniec">
Włodzimierz Wołyniec

Włodzimierz Wołyniec (ur. 1 stycznia 1961 w Oławie) – polski ksiądz katolicki, profesor nauk teologicznych, rektor Papieskiego Wydziału Teologicznego we Wrocławiu (w latach 2014-2022), rektor Metropolitalnego Wyższego Seminarium Duchownego we Wrocławiu (od 2022).
Życiorys.
Święcenia kapłańskie przyjął 1 czerwca 1985 we Wrocławiu, następnie pracował jako wikariusz w Parafii Świętych Apostołów Piotra i Pawła w Strzegomiu. W latach 1987-1991 studiował na Uniwersytecie św. Krzyża w Rzymie i obronił tam pracę doktorską "Il valore rivelativo dell´opposizione umana alla Parola di Dio nei Vangeli. Interpretazione di s. Tommaso d’Aquino e di alcuni esegeti contemporanei" (w 2003 doktorat został nostryfikowany na PWT we Wrocławiu). Następnie pracował jako notariusz Metropolitarnej Kurii Wrocławskiej (1991-1992) i duszpasterz akademicki w Centralnym Ośrodku Duszpasterstwa Akademickiego we Wrocławiu (1991-1994). W latach 1994-1996 był prefektem Metropolitarnego Wyższego Seminarium Duchownego we Wrocławiu, w latach 1996-1999 ojcem duchownym tegoż seminarium. W latach 1999-2001 przebywał na urlopie naukowym, następnie został wicerektorem wrocławskiego seminarium, odpowiedzialnym za tzw. annus propedeuticus (2001-2004). W 2003 habilitował się na podstawie pracy "Personalistyczna interpretacja łaski na przykładzie teologii Macieja Józefa Scheebena i niemieckiej charytologii XIX wieku". W latach 2004-2007 pełnił funkcję prorektora PWT ds. studenckich, w 2006 mianowany profesorem nadzwyczajnym w Instytucie Teologii Systematycznej PWT. W 2012 otrzymał tytuł profesora nauk teologicznych. W 2014 został wybrany rektorem PWT.
W 2009 został mianowany kanonikiem honorowym Kapituły Metropolitarnej Wrocławskiej, od 2011 jest prezesem Towarzystwa Teologów Dogmatyków w Polsce.
1 lutego 2022 ogłoszono jego nominację na rektora Metropolitalnego Wyższego Seminarium Duchownego we Wrocławiu.

</doc>
<doc id="3176507" url="https://pl.wikipedia.org/wiki?curid=3176507" title="Mega Club/Ranch">
Mega Club/Ranch

Mega Club/Ranch − plażowo-rekreacyjny samochód osobowy produkowany przez francuską firmę Aixam. Wyposażony był on w nadwozie kryte sztywnym rozkładanym dachem (tzw. hard-top). Samochód jest napędzany przez jeden z kilku dostępnych silników R4 OHC: benzynowe 1,1 l (60 KM), 1,4 l (75 KM), oraz silnik Diesla 1,5 l (58 KM). Moc przenoszona była na oś przednią bądź na obie osie poprzez 5-biegową manualną skrzynię biegów.
Dostępny był także czteroosobowy kabriolet z karoserią, zbudowana z odpornego tworzywa sztucznego, utwardzanego na gorąco; osobowy, lub terenowy van bądź kombi (pick-up) z odsuwanym dachem. Modele te to: Club (czteroosobowy), oraz Ranch (jedynie dwuosobowa wersja użytkowa).
W 1993 roku sprzedano łącznie 1000 samochodów Mega Club.
Produkowano również specjalne wersje Mega z mocniejszym silnikiem Forda Cosworth R4 o poj. 2,0 l, z kierowanymi wszystkimi kołami. Produkowane były z przeznaczeniem dla czołowych kierowców rajdowych.

</doc>
<doc id="3176508" url="https://pl.wikipedia.org/wiki?curid=3176508" title="Neotrephinae">
Neotrephinae

Neotrephidae – podrodzina wodnych pluskwiaków różnoskrzydłych z rodziny Helotrephidae.
Opis.
U osobników dorosłych wszystkie stopy trójczłonowe. Grzbietowa powierzchnia głowy oddzielona od brzusznej wyraźnym, chodź drobnym żeberkiem. Tarczka szersza u podstawy, niż długa wzdłuż środka. Pokładełko samic, jako "subovipostor"
Występowanie.
Pluskwiaki te występują w Ameryce Południowej, gdzie zamieszkują górskie strumienie.
Systematyka.
Do podrodziny tej należą 2 rodzaje:

</doc>
<doc id="3176513" url="https://pl.wikipedia.org/wiki?curid=3176513" title="Mega Club (samochód)">
Mega Club (samochód)



</doc>
<doc id="3176515" url="https://pl.wikipedia.org/wiki?curid=3176515" title="Idiocorinae">
Idiocorinae

Idiocorinae – podrodzina wodnych pluskwiaków różnoskrzydłych z rodziny Helotrephidae.
Opis.
Ciało spłaszczone. U osobników dorosłych wszystkie stopy przednie i środkowe jedno-, a tylne dwuczłonowe. Tarczka co najmniej tak długa jak szeroka. Brak szwu między głową a przedpleczem. Czułki jednoczłonowe, talerzowate. Pokładełko samic nieobecne.
Występowanie.
Pluskwiaki te występują w Afryce, na obszarze Jeziora Tanganiki.
Systematyka.
Do podrodziny tej należą 2 rodzaje:

</doc>
<doc id="3176516" url="https://pl.wikipedia.org/wiki?curid=3176516" title="Mega Concept">
Mega Concept

Mega Concept − samochód sportowy produkowany przez francuską firmę Aixam. Wyposażony był on w zamknięte nadwozie. Samochód był napędzany silnikiem R4 marki PSA o poj. 1,4 l (75 KM, 168 km/h). Moc przenoszona była na oś przednią poprzez 5-biegową manualną skrzynię biegów.
Samochód ten, zaprezentowany w 1998 roku w Paryżu, miał być alternatywą dla sportowej wersji Mega Club/Ranch.

</doc>
<doc id="3176517" url="https://pl.wikipedia.org/wiki?curid=3176517" title="Walter Herman Jacobus Steins">
Walter Herman Jacobus Steins



</doc>
<doc id="3176520" url="https://pl.wikipedia.org/wiki?curid=3176520" title="Willem Petrus Bartholomaeus Cobben">
Willem Petrus Bartholomaeus Cobben



</doc>
<doc id="3176521" url="https://pl.wikipedia.org/wiki?curid=3176521" title="Janusz Zawiła-Niedźwiecki">
Janusz Zawiła-Niedźwiecki

Janusz Zawiła-Niedźwiecki (ur. 31 października 1953 w Krakowie) – dr hab. nauk ekonomicznych w dyscyplinie nauk o zarządzaniu, inżynier organizator produkcji; dziekan Wydziału Zarządzania Politechniki Warszawskiej w kadencji 2016-2019.
Życiorys.
Absolwent – XV Liceum Ogólnokształcącego im. Narcyzy Żmichowskiej w Warszawie (1972), a następnie Wydziału Mechanicznego Technologicznego Politechniki Warszawskiej (1977).
Od 2005 r. naukowiec Politechniki Warszawskiej, Wydziału Inżynierii Produkcji, a następnie Wydziału Zarządzania. Doktorat w roku 1997 (praca "Model doboru technik notowań na polskim rynku papierów wartościowych"), habilitacja w roku 2014 (rozprawa "Zarządzanie ryzykiem operacyjnym w zapewnianiu ciągłości działania organizacji"). Specjalizacja naukowa: zarządzanie ryzykiem operacyjnym, zrównoważone zarządzanie, zarządzanie wiedzą, publiczne zarządzanie kryzysowe;
Członek Polskiej Komisji Akredytacyjnej w kadencji 2012-2015, członek Zespołu Badań i Rozwoju Naczelnej Organizacji Technicznej 2013-2016, członek Rady Naukowej GIODO 2013-2014, wiceprzewodniczący Komitetu Naukowego GPW 2013-2016, sekretarz zarządu Oddziału Warszawskiego PTE w kadencji 2013-2014; członek zarządu Naukowego Towarzystwa Informatyki Ekonomicznej w kadencji 2015-2019, przewodniczący Rady Fundacji im. Prof. Kazimierza Bartla od 2009 r., członek Komitetu Programowego Fundacji IT Leader Club Polska od 2015 r., członek Rady ds. Cyfryzacji przy Ministrze Cyfryzacji (kadencja 2016-2018), przewodniczący Rady Naukowej Instytutu Łączności - Państwowego Instytutu Badawczego (kadencje: 2017-2021, 2021-2025).
Dziekan Wydziału Zarządzania Politechniki Warszawskiej (kadencja 2016-2019), Pełnomocnik Rektora Politechniki Warszawskiej ds. informatyzacji i p.o. Dyrektora Centrum Informatyzacji PW (2013-2016).

</doc>
<doc id="3176522" url="https://pl.wikipedia.org/wiki?curid=3176522" title="Hakan Ryży">
Hakan Ryży

Hakan Ryży (ur. ?, zm. 1080?) – król Szwecji w latach 1070–1080. Przydomek Ryży (lub Czerwony) zawdzięczał rudym włosom.
Ok. 1070 r. pozbawił Halstena Stenkilssona władzy w Götlandzie, a ok. 1075 r. (lub wcześniej) usunął ze Swealandu Anunda Gardske. Ok. 1080 r. utracił władzę na rzecz Halstena Stenkilssona, który panował odtąd ze swoim bratem Inge I. Nic więcej o nim nie wiadomo, być może zginął podczas walki o tron w latach 80. XII wieku.

</doc>
<doc id="3176523" url="https://pl.wikipedia.org/wiki?curid=3176523" title="Helotrephinae">
Helotrephinae

Helotrephinae – podrodzina wodnych pluskwiaków różnoskrzydłych z rodziny Helotrephidae.
Opis.
Ciało małe, półkuliste, silnie wypukłe. U osobników dorosłych wszystkie stopy przednie i środkowe jedno-, a tylne dwuczłonowe. Tarczka co najmniej tak długa jak szeroka. Szew między głową a przedpleczem wyraźny. Czułki dwuczłonowe. Pokładełko samic nieobecne.
Występowanie.
Pluskwiaki te występują w Azji Południowej, na Archipelagu Malajskim, Madagaskarze, Filipinach i w Afryce.
Systematyka.
Do podrodziny tej należą 2 plemiona:

</doc>
<doc id="3176524" url="https://pl.wikipedia.org/wiki?curid=3176524" title="Francis Mary Redwood">
Francis Mary Redwood



</doc>
<doc id="3176525" url="https://pl.wikipedia.org/wiki?curid=3176525" title="Thomas William Croke">
Thomas William Croke



</doc>
<doc id="3176530" url="https://pl.wikipedia.org/wiki?curid=3176530" title="Kontakt operacyjny (Departament I Ministerstwa Spraw Wewnętrznych)">
Kontakt operacyjny (Departament I Ministerstwa Spraw Wewnętrznych)

Kontakt operacyjny (KO) – kategoria osobowego źródła informacji Departamentu I Ministerstwa Spraw Wewnętrznych.
Była to podstawowa kategoria tajnej, świadomej współpracy obywateli Polskiej Rzeczypospolitej Ludowej z Wywiadem Cywilnym. KO Departamentu I Ministerstwa Spraw Wewnętrznych był odpowiednikiem tajnego współpracownika w innych pionach.
Wprowadzona do użytku służbowego zarządzeniem ministra spraw wewnętrznych 0041/72 wydanym 6 maja 1972 roku, „Instrukcja o pracy wywiadowczej Departamentu I MSW” określała kategorię kontakt operacyjny. Była to osoba posiadająca obywatelstwo Polskiej Rzeczypospolitej Ludowej, stale zamieszkała w kraju, pozyskana celowo do współpracy z wywiadem, która świadomie i w sposób tajny wykonywała powierzone zadania wywiadowcze w kraju lub za granicą.

</doc>
<doc id="3176531" url="https://pl.wikipedia.org/wiki?curid=3176531" title="Franciszek Majlich">
Franciszek Majlich

Franciszek Mieczysław Majlich, pierwotnie Mailich, ps. „Bezam”, „Szpak” (ur. 29 kwietnia 1898 w Posadzie Olchowskiej, zm. 1976) – kapitan piechoty Wojska Polskiego, podpułkownik SZP-ZWZ-AK, kawaler Orderu Virtuti Militari.
Życiorys.
Urodził się jako Franciszek Mieczysław Mailich 29 kwietnia 1898 w Posadzie Olchowskiej pod Sanokiem. Był synem Karola (stolarz, rodem z Poraża) i Walerii z domu Nagawieckiej (rodem ze Żmigrodu).
U schyłku I wojny światowej wstąpił do Wojska Polskiego, a następnie uczestniczył w wojnie polsko-bolszewickiej w szeregach 2 pułku piechoty Legionów. Ukończył kurs szkoły podchorążych piechoty. Po wojnie został zweryfikowany do stopnia porucznika piechoty w służbie stałej ze starszeństwem z dniem 1 czerwca 1919 i nadal był w służbie 2 pułku piechoty Legionów. 1 lipca 1923 został awansowany do stopnia kapitana. Został odkomenderowany na kurs obserwatorów lotniczych, który odbywał od 1 czerwca do 15 września 1925. po czym skierowany na praktyki w 2 Pułku Lotniczym. Po ukończeniu kursu powrócił do 2 pułku piechoty Legionów. W 1926 został przeniesiony do 74 pułku piechoty stacjonującym w garnizonie Lubliniec i mianowany dowódcą kompanii. W 1930 został przeniesiony do 24 pułku piechoty stacjonującym w Łucku, gdzie także był dowódcą kompanii, a następnie został p.o. dowódcy batalionu. W 1933 został przeniesiony do Dowództwa Okręgu Korpusu nr II w Lublinie na stanowisko oficera ordynansowego, w 1934 do dyspozycji dowódcy DOK II, zaś z dniem 30 czerwca 1934 został przeniesiony w stan spoczynku.
Następnie zamieszkał w Lublinie. Pracował jako komendant Federacji i Związku Rezerwistów Okręgu Lubelskiego. Po wybuchu II wojny światowej w kampanii wrześniowej był na stanowisku dowódcy Batalionu ON „Chełm”, brał udział w walkach na Lubelszczyźnie. Po klęsce wojny obronnej i agresji ZSRR na Polskę uniknął niewoli sowieckiej i wrócił do Lublina. Podczas okupacji niemieckiej rozpoczął działalność konspiracyjną w październiku 1939. Działał jako oficer organizacyjny obwodu Służby Zwycięstwu Polski / Związku Walki Zbrojnej-Lublin, następnie oficer inspekcyjny komendy Okręgu ZWZ Lublin na obszar środkowej Lubelszczyzny, po przekształceniu działał w Armii Krajowej, od 1943 zastępca komendanta Inspektoratu AK Lublin, od czerwca 1944 szef sztabu odtwarzanej 3 Dywizji Piechoty Legionów AK. Został awansowany do stopnia majora, a następnie do stopnia podpułkownika. 12 sierpnia 1944 został aresztowany przez NKWD, po czym deportowany trafił do łagru na terenie ZSRR. Z Charkowa został przeniesiony 4 stycznia 1946 do obozu nr 178, 6 lipca 1947 skierowany z obozu nr 454 do obozu nr 158, 3 września 1947 wywieziony do obozu nr 284 w Brześciu. W lipcu 1947 roku internowany w obozie NKWD nr 150 w Griazowcu. 13 listopada 1947 w ramach repatriacji wrócił do Polski.
Po wojnie pracował w branży cukrowniczej. Zmarł w 1976.

</doc>
<doc id="3176533" url="https://pl.wikipedia.org/wiki?curid=3176533" title="Mega Track">
Mega Track

Mega Track − samochód sportowy produkowany przez francuską firmę Aixam. Wyposażony jest on w nadwozie kryte. Samochód jest napędzany przez silnik V12 o poj. 5987 cm³ (394 KM przy 5200 obr./min) zamontowany przed tylną osią, ze stałym AWD, o rozkładzie mocy w stosunku 34:66.
Mega Track nie mógł przekraczać 250 km/h, z powodu elektronicznego ogranicznika prędkości.
Kevlarowe nadwozie utrzymywała rama ze stalowych profili i rurek. Koła zawieszone były niezależnie na sprężynach śrubowych i stabilizatorach. Podczas jazdy po wybojach prześwit, pierwotnie wynoszący 20 cm, można było zwiększać o 10 cm dzięki hydraulicznej regulacji wysokości zawieszenia.
Masową produkcję tego samochodu uniemożliwiły problemy z przenoszeniem wielkich mocy, ale realizowano zamówienia indywidualne.

</doc>
<doc id="3176534" url="https://pl.wikipedia.org/wiki?curid=3176534" title="Stephan Burger">
Stephan Burger

Stephan Burger (ur. 29 kwietnia 1962 we Fryburgu Bryzgowijskim) – niemiecki biskup rzymskokatolicki, arcybiskup metropolita Fryburga od 2014.
Życiorys.
Święcenia kapłańskie otrzymał 20 maja 1990 i został inkardynowany do archidiecezji fryburskiej. Przez kilka lat pracował jako duszpasterz parafialny. Po studiach licencjackich w Münsterze rozpoczął pracę we fryburskim sądzie biskupim, pełniąc funkcję promotora sprawiedliwości, a następnie wikariusza sądowego.
30 maja 2014 papież Franciszek mianował go arcybiskupem metropolitą Fryburga. Sakry udzielił mu 29 czerwca 2014 jego poprzednik - emerytowany metropolita fryburski - arcybiskup Robert Zollitsch.

</doc>
<doc id="3176540" url="https://pl.wikipedia.org/wiki?curid=3176540" title="Kaony">
Kaony



</doc>
<doc id="3176541" url="https://pl.wikipedia.org/wiki?curid=3176541" title="Gelastocoridae">
Gelastocoridae

Gelastocoridae – rodzina pluskwiaków różnoskrzydłych z infrarzędu Nepomorpha i nadrodziny Ochteroidea.
Opis.
Kłujka krótka, nie sięgająca za przednie biodra. Czułki ukryte w dołkach pod oczami i od góry niewidoczne. Przednie odnóża chwytne, o udach bardzo silnych i szerokich. Głowa poprzeczna. Oczy prawie szypułkowate, szeroko oddzielone. Przyoczka obecne. Tarczka nieregularnie nabrzmiała.
Biologia i ekologia.
Pluskwiaki te zamieszkują muliste i piaszczyste brzegi rzek i jezior, gdzie drążą w podłożu.
Rozprzestrzenienie.
Występują w strefie tropikalnej i subtropikalnej całego świata.
Systematyka.
Do rodziny tej należą 2 podrodziny:

</doc>
<doc id="3176542" url="https://pl.wikipedia.org/wiki?curid=3176542" title="Ludwik Stefaniak">
Ludwik Stefaniak

Ludwik Walenty Stefaniak CM (ur. 23 marca 1930 w Przechowie, zm. 9 marca 1972 w Bydgoszczy) – polski prezbiter katolicki ze Zgromadzenia Księży Misjonarzy św. Wincentego a Paulo, biblista, tłumacz Pisma Świętego z języków oryginalnych.
Życiorys.
Do Zgromadzenia Ks. Misjonarzy wstąpił w 1947, śluby wieczyste złożył 2 października 1949. W latach 1949-1953 studiował w Instytucie Teologicznym Ks. Misjonarzy w Krakowie i równocześnie na Uniwersytecie Jagiellońskim. W 1952 obronił na UJ pracę magisterską "Przypowieści o modlitwie w Ewangelii św. Łukasza". Święcenia kapłańskie przyjął 21 czerwca 1953. W 1954 doktoryzował się na podstawie pracy "Zmartwychwstanie Chrystusa i wiernych w Listach św. Pawła", napisanej pod kierunkiem Piotra Stacha. Od 1955 był wykładowcą ITKM w Krakowie i członkiem redakcji "Ruchu Biblijnego i Liturgicznego" (w latach 1955-1957 odpowiadał w piśmie za dział Nowego Testamentu, następnie był członkiem kolegium redakcyjnego). Był autorem 190 haseł do Podręcznej Encyklopedii Biblijnej. W latach 1960-1961 przebywał w celach naukowych zagranicą. Po powrocie do Polski pracował jako wikariusz w Bydgoszczy. W 1965 rozpoczął wykłady zlecone i otworzył przewód habilitacyjny na Uniwersytecie Warszawskim, od 1969 kontynuowany wobec zastrzeżeń władz PRL w Akademii Teologii Katolickiej w Warszawie. Jego kolokwium habilitacyjne na podstawie pracy "Elementy judaistyczne i motywy hellenistyczne rozdziału XII Apokalipsy Janowej w świetle tekstów qumrańskich i danych z archeologii" odbyło się w 1970, ale stopień naukowy nie został zatwierdzony przed jego śmiercią. W 1971 został członkiem Komitetu Nauk o Kulturze Antycznej Polskiej Akademii Nauk i wykładowcą ATK, a w roku akademickim 1971/1972 kierownikiem Katedry Archeologii Chrześcijańskiej ATK. W ostatnich latach życia chorował na białaczkę, zmarł na zawał serca.
Dla Biblii Tysiąclecia przetłumaczył Księgę Joela, 1 i 2 List do Tesaloniczan. W 1958 wydał książkę "Interpretacja 12 rozdziału Apokalipsy św. Jana w świetle historii egzegezy"

</doc>
<doc id="3176543" url="https://pl.wikipedia.org/wiki?curid=3176543" title="Reguła OZI">
Reguła OZI

Reguła OZI – reguła, według której silne rozpady mezonów związane z nieciągłymi liniami kwarkowymi są tłumione. Została sformułowana po raz pierwszy przez Susumu Okubo, George’a Zweiga i Jugoro Izukę w latach 60. XX wieku.
Wiąże się z faktem, że bieżąca stała sprzężenia (siła oddziaływania, która mimo że jest nazywana stałą, zależy od energii) oddziaływań silnych maleje dla wysokich energii.
Ta reguła sprawia, że lekkie stany czarmonium i bottomonium (lżejsze niż odpowiednio dwa mezony D i dwa mezony B) są stosunkowo trwałe, gdyż mogą się rozpadać tylko w ten sposób. Powoduje też, że mezon φ rozpada się raczej na parę kaonów niż na trzy piony, mimo że ten drugi rozpad odpowiada większej różnicy masy i jest preferowany ze względu na czynnik przestrzeni fazowej.

</doc>
<doc id="3176546" url="https://pl.wikipedia.org/wiki?curid=3176546" title="Paolo Giulietti">
Paolo Giulietti

Paolo Giulietti (ur. 1 stycznia 1964 w Perugii) – włoski duchowny katolicki, biskup pomocniczy Perugii (2014–2019), od 2019 arcybiskup Lukki. 
Życiorys.
Prezbiterat.
Święcenia kapłańskie otrzymał 29 września 1991 i został inkardynowany do archidiecezji Perugii. Przez cztery lata pracował jako wikariusz, a w kolejnych latach kierował duszpasterstwem młodzieży na szczeblu diecezjalnym (1995-2001) i krajowym (2001-2007). W latach 2007-2010 był proboszczem w Ponte San Giovanni, a w 2010 został mianowany wikariuszem generalnym archidiecezji.
Episkopat.
30 maja 2014 papież Franciszek mianował go biskupem pomocniczym archidiecezji Perugii, ze stolicą tytularną "Termae Himerae". Sakry udzielił mu 10 sierpnia 2014 kardynał Gualtiero Bassetti. 19 stycznia 2019 papież Franciszek mianował go arcybiskupem Lukki. Ingres odbył się 12 maja 2019.

</doc>
<doc id="3176549" url="https://pl.wikipedia.org/wiki?curid=3176549" title="Ochteridae">
Ochteridae

Ochteridae – rodzina pluskwiaków różnoskrzydłych z infrarzędu Nepomorpha i nadrodziny Ochteroidea. Takson kosmopolityczny, choć większość gatunków występuje w tropikach. Dotychczas (stan na 1995) stwierdzono 55 gatunków.
Opis.
Ciało długości od 3,5 do 10 mm. Kłujka długa, sięgająca co najmniej tylnych bioder. Czułki od góry widoczne. Przednie odnóża proste, zbliżone wyglądem do środkowych i tylnych. Głowa z ciemieniem nieco szerszym od średnicy jednego oka. Przyoczka obecne. Tarczka spłaszczona.
Biologia i ekologia.
Pluskwiaki te zamieszkują brzegi wód słodkich od piaszczystych po omszone skały.

</doc>
<doc id="3176550" url="https://pl.wikipedia.org/wiki?curid=3176550" title="Dozorowce projektu 50">
Dozorowce projektu 50



</doc>
<doc id="3176551" url="https://pl.wikipedia.org/wiki?curid=3176551" title="Osiedle Owsiana-Dożynkowa w Poznaniu">
Osiedle Owsiana-Dożynkowa w Poznaniu

Osiedle Owsiana-Dożynkowa – kwartał zabudowy blokowej zlokalizowany na terenie Starych Winograd w Poznaniu przy ulicach Owsianej, Dożynkowej i Zbożowej.
W okresie 1930-1935 rozparcelowano działki na terenie Winiar oraz wytyczono nowe ulice, w obszarze ograniczonym ulicami Obornicką a Umultowską. W tym czasie zaczęły powstawać pierwsze zabudowania, a dzielnica miała charakter willowy. W 1940 roku niemieckie władze okupacyjne opracowały plan zagospodarowania przestrzennego dla dzielnicy Winiary (niem. Ortsteil Weiner Bebauungsplan I. am Nordwall). Projekt zakładał powstanie zespołu budynków wielorodzinnych między ulicami Orną a Oziminą. Nowe osiedle miało charakteryzować się luźną zabudową oraz dużą ilością zieleni. Większość z powstałych w latach 1941-1944 budynków, uległa znacznemu zniszczeniu w wyniku działań wojennych. Z oryginalnej zabudowy zachowały się dwa budynki położone wzdłuż ulicy Owsianej (nr 12, 13 i 14) oraz budynek przy ulicy Pszennej (nr 2 i 4)
Nowe osiedle powstało w latach 1956-1960 i było jednym z pierwszych i nielicznych w Poznaniu tamtych czasów zespołów trzykondygnacyjnej zabudowy blokowej zwieńczonych stromymi dachami (czterospadowymi). Zamieszkało na nim 440 rodzin, a projektantami byli Zygmunt Skupniewicz i Władysław Jezierski. Po wybudowaniu pierwszych bloków wykonawcy zaczęli występować z wnioskami o adaptację poddaszy na cele mieszkalne, co zostało zaakceptowane przez władze. Jedną z osób, które skorzystały z takiej możliwości był Andrzej Szozda – od 1976 do 1980 minister energetyki i energii atomowej w drugim rządzie Piotra Jaroszewicza.
W pobliżu osiedla znajdują się Kościół św. Jana Bosko, Park Cytadela, hotel Vivaldi i stacja PST "Słowiańska".
W kwietniu 2021 roku Rada Miasta Poznania podjęła uchwałę o nazwaniu skweru położonego na terenie osiedla, przy skrzyżowaniu ulic Owsianej i Dożynkowej, imieniem Józefa Przesławskiego.

</doc>
<doc id="3176559" url="https://pl.wikipedia.org/wiki?curid=3176559" title="Allistar Clarke">
Allistar Clarke

Allistar Clarke (ur. 3 marca 1990) – lekkoatleta z Saint Kitts i Nevis, sprinter.
W 2007 startował na mistrzostwach świata juniorów młodszych. Ósmy zawodnik igrzysk panamerykańskich w biegu rozstawnym (2007). W 2014 zdobył srebro w sztafecie 4 × 200 metrów podczas IAAF World Relays.
Rekordy życiowe.
24 maja 2014 wszedł w skład sztafety 4 × 200 metrów Saint Kitts i Nevis, która czasem 1:20,51 ustanowiła aktualny rekord kraju na tym dystansie.

</doc>
<doc id="3176561" url="https://pl.wikipedia.org/wiki?curid=3176561" title="Panaret (Miszajkow)">
Panaret (Miszajkow)

Panaret, imię świeckie Petyr Iwanow Miszajkow (ur. 1805, zm. 1883) – bułgarski biskup prawosławny.
Życiorys.
W latach 1851–1861 był biskupem Ksanti w jurysdykcji Patriarchatu Konstantynopola. Następnie przyłączył się do bułgarskiego ruchu narodowego. W 1861 otrzymał mimo to katedrę płowdiwską, nadal w jurysdykcji Patriarchatu Konstantynopolitańskiego. W 1872 za swoje zaangażowanie w działania na rzecz utworzenia niezależnego Bułgarskiego Kościoła Prawosławnego został pozbawiony przez patriarchę Konstantynopola katedry biskupiej, razem z biskupem łoweckim Hilarionem, podczas gdy przywódca bułgarskiego duchowieństwa biskup makariopolski Hilarion został odłączony od Cerkwi. W 1870 poparł utworzenie autonomicznego Egzarchatu Bułgarskiego (za zgodą sułtana, ale bez sankcji patriarchy Konstantynopola), a następnie ogłoszenie przez tę administraturę autokefalii. Został za to na krótko uwięziony na polecenie patriarchy Konstantynopola. Po uwolnieniu wszedł do pierwszego tymczasowego synodu Egzarchatu Bułgarskiego. W jurysdykcji Egzarchatu Bułgarskiego pozostał metropolitą płowdiwskim.
W Płowdiwie metropolita Panaret szybko popadł w konflikt z duchowieństwem greckim. Metropolita utrzymywał, że duchowni greccy nie przekazali mu świątyń i majątku, który zgodnie z fermanem sułtańskim należał się Egzarchatowi Bułgarskiemu. Grecy z kolei oskarżali go o bezprawne odprawianie nabożeństw w cerkwiach, które powinny pozostać w jurysdykcji greckiego metropolity Płowdiwu Neofita. Wbrew nakazom władz Panaret podróżował poza wyznaczone terytorium eparchii, w Rodopy, przeciwko czemu protestowali duchowni greccy. Biskup cieszył się natomiast poparciem i szacunkiem ze strony bułgarskich mieszkańców odwiedzanych przez niego terenów, którzy domagali się zaliczenia w poczet wiernych metropolii płowdiwskiej. W Płowdiwie wspierał rozwój bułgarskich czytelni i szkół.
Po usunięciu egzarchy Antyma z urzędu przez władze tureckie Panaret tymczasowo przewodniczył Synodowi Egzarchatu, do czasu wyboru nowego egzarchy Józefa. Na katedrze płowdiwskiej pozostał do śmierci w 1883.

</doc>
<doc id="3176562" url="https://pl.wikipedia.org/wiki?curid=3176562" title="Zgarbkowate">
Zgarbkowate



</doc>
<doc id="3176563" url="https://pl.wikipedia.org/wiki?curid=3176563" title="Mezon F">
Mezon F



</doc>
<doc id="3176566" url="https://pl.wikipedia.org/wiki?curid=3176566" title="Mezon omega">
Mezon omega



</doc>
<doc id="3176568" url="https://pl.wikipedia.org/wiki?curid=3176568" title="Wybory prezydenckie w Egipcie w 2014 roku">
Wybory prezydenckie w Egipcie w 2014 roku

Wybory prezydenckie w Egipcie w 2014 roku odbyły się w dniach 26-28 maja. Było to przedterminowe głosowanie po zamach stanu z 3 lipca 2013, kiedy od władzy odsunięto islamistę Muhammada Mursiego. Wybory zdecydowanie wygrał marszałek Abd al-Fattah as-Sisi, który przewodził lipcowemu przewrotowi.
Tło.
Rewolucji na Placu Tahrir z przełomu stycznia i lutego 2011 obaliła Husni Mubaraka, władającego Egiptem przez 30 lat. W czasach transformacji władza spoczywała w rękach zwierzchnika Najwyższej Rady Sił Zbrojnych - Muhammada Husajna Tantawiego. Junta wojskowa rozwiązała parlament i zawiesiła konstytucję. Na jesień 2011 rozpisano wybory parlamentarne, które rozpoczęły się ostatecznie 28 listopada 2011 i trwały w kilku fazach. Wybory do Zgromadzenia Ludowego, które trwały do 11 stycznia 2012, wygrała Partię Wolności i Sprawiedliwości, będącym politycznym ciałem Bractwa Muzułmańskiego, z 37,5% poparciem. Także elekcję do Rady Szury, przeprowadzone w dniach 29 stycznia - 22 lutego 2012 zdecydowanie wygrali islamiści, uzyskując 45% głosów. Na drugim miejscu plasowali się salafici z Partii Światła (An-Nur).
Pierwsze wolne, demokratyczne wybory prezydenckie odbyły się wiosną 2012. Pierwszą turę głosowania przeprowadzoną w dniach 23–24 maja 2012 wygrał kandydat Partii Wolności i Sprawiedliwości Muhammad Mursi (24,78%), wyprzedzając nieznacznie niezależnego kandydata Ahmada Szafika (23,66%), byłego premiera z czasów administracji Mubaraka. W drugiej turze głosowania w dniach 16-17 czerwca 2012 Mursi pokonał Szafika, uzyskawszy 51,73%% głosów. Pierwszego demokratycznie wybranego prezydenta w historii Egiptu zaprzysiężono 30 czerwca 2012.
Rządy Mursiego charakteryzowały się zapędami autorytarnymi. W wydanych dekretach z 22 listopada 2012, znacznie poszerzył prezydenckie prerogatywy. Decyzja ta wywołała fal krytyki wśród opozycji i spowodowała nowe protesty społeczne. Prezydent Mursi był również krytykowany za nowy konserwatywny i islamistyczny projekt konstytucji, przyjęty w referendum narodowym, co oznaczało ponowny sukces islamistów. W trakcie głosowania odnotowano 4000 przypadków naruszania ordynacji wyborczej, jednak nie wpłynęło to na wynik głosowania. Projekt konstytucji został zatwierdzony przez parlament i ratyfikowany przez prezydenta 25 grudnia 2012. Podczas jego rządów dochodziło notorycznie do protestów ulicznych, a sytuacja polityczna była daleka od stabilnej.
Doprowadziło to do odsunięcia go od władzy przez wojsko w dniu 3 lipca 2013. Tymczasowym prezydentem został Adli Mansur, jednak faktyczna władza spoczywała w rękach dowódcy puczu - Abd al-Fattaha as-Sisiego. W wyniku kryzysu politycznego i zamachu stanu junta wojskowa zawiesiła konstytucję uchwaloną 25 grudnia 2012. W związku z odsunięciem od władzy Bractwa Muzułmańskiego, nowe władze z tymczasowym prezydentem Adli Mansurem ogłosiły plan zmiany konstytucji przez dwie komisje prawne. Po nowelizacji konstytucji została ona poddana referendum, które odbyło się w dniach 14-15 stycznia 2014. 
Zamach stanu doprowadził do konfliktu wewnętrznego w kraju między zwolennikami i przeciwnikami Bractwa Muzułmańskiego. Punktem kulminacyjnym tego konfliktu była masakra w Kaiarze z 14 sierpnia 2013, kiedy to siły bezpieczeństwa spacyfikowały obozy zwolenników Bractwa Muzułmańskiego przed meczetem Rabi’a al-Adawijja i na Placu An-Nahda. W pacyfikacji śmierć poniosło 638 osób, z czego 595 to cywile, a 4. tys. osób zostało rannych. Masakra ta wywołała kolejne krwawe starcia między stronami, które przyniosły kolejne setki ofiar. W okresie od 14 do 18 sierpnia 2013 z powodu użycia przez siły bezpieczeństwa w Egipcie życie straciło łącznie 1089 osób.
W wynika walk, między stronnikami i przeciwnikami islamistów, 23 września 2013 egipski sąd zakazał działalności Bractwu Muzułmańskiemu w kraju, konfiskując wcześniej zamrożone aktywa organizacji, z kolei 8 października 2013 rząd usunął Stowarzyszenie Braci Muzułmanów z rejestru organizacji pozarządowych. Wywołała to falę radykalizmu islamskiego i ekstremizmu. Po zamachu w Al-Mansurze z 24 grudnia 2013, rząd egipski uznał Bractwo Muzułmańskie za organizację terrorystyczną. W międzyczasie na Synaju, wojsko toczyło operację przeciwko islamskim bojkom, które uaktywniły się w czasach chaosu w państwie.
Po uchwaleniu nowej konstytucji w dniu 18 stycznia 2014, rozpisano wybory prezydenckie na 26 i 27 maja 2014. 26 marca 2014, Abd al-Fattah as-Sisi, ogłosił rezygnację z zajmowanych stanowisk i oficjalnie ogłosił zamiar ubiegania się o prezydenturę. Wcześniej, bo 27 stycznia 2014 został awansowany na marszałka. Rejestracja kandydatów do wyborów prezydenckich, rozpoczęła się 30 marca 2014 i trwała do 20 kwietnia 2014. 15 kwietnia 2014, sąd zakazał rejestracji kandydatom związanym z Bractwem Muzułmańskim. Ponadto m.in. salaficka Partia Światła (An-Nur), nie zgłosiła swojego kandydata, a tacy politycy jak Amr Musa czy p.o. prezydenta ogłosili, iż nie będą kandydować. Wobec tego zarejestrowało się jedynie dwóch kandydatów - marszałek as-Sisi oraz lewicowy kandydat Hamdin Sabahi.
Przebieg wyborów i wyniki.
Wybory były monitorowane przez szereg organizacji międzynarodowych m.in. w Egipcie przebywali obserwatorzy z Unii Afrykańskiej, Ligi Państw Arabskich, Wspólnego Rynku Afryki Wschodniej i Południowej oraz Unii Europejskiej. Głosowanie zaplanowane pierwotnie na dwa dni zostało przedłużone o jeden dzień z powodu niskiej frekwencji. Uprawnionych do głosowania było 53 909 306 osób, z czego do urn wyborczych poszło 25 744 130, w tym 1 028 000 głosów było nieważnych. Tak więc frekwencja wyborcza wyniosła 47,7%.
Hamadin Sabahi uznał zwycięstwo marszałka as-Sisiego, jednakże skrytykował wydłużenie głosowania o jeden dzień. W jego ocenie doprowadziło to do wypaczenia woli narodu. Na znak protestu przeciwko wydłużeniu wyborów jego sztab wyborczy podjął decyzję o wycofaniu przedstawicieli z komisji wyborczych.

</doc>
<doc id="3176573" url="https://pl.wikipedia.org/wiki?curid=3176573" title="Mustafa Mansour">
Mustafa Mansour



</doc>
<doc id="3176577" url="https://pl.wikipedia.org/wiki?curid=3176577" title="Mezon teta">
Mezon teta



</doc>
<doc id="3176578" url="https://pl.wikipedia.org/wiki?curid=3176578" title="Mezon T">
Mezon T



</doc>
<doc id="3176580" url="https://pl.wikipedia.org/wiki?curid=3176580" title="Mezon b">
Mezon b



</doc>
<doc id="3176581" url="https://pl.wikipedia.org/wiki?curid=3176581" title="Mezon h">
Mezon h



</doc>
<doc id="3176582" url="https://pl.wikipedia.org/wiki?curid=3176582" title="Mezon a">
Mezon a



</doc>
<doc id="3176583" url="https://pl.wikipedia.org/wiki?curid=3176583" title="Mezon f">
Mezon f



</doc>
<doc id="3176584" url="https://pl.wikipedia.org/wiki?curid=3176584" title="Mezon chi">
Mezon chi



</doc>
<doc id="3176585" url="https://pl.wikipedia.org/wiki?curid=3176585" title="Ahmad Fathi Sorour">
Ahmad Fathi Sorour



</doc>
<doc id="3176589" url="https://pl.wikipedia.org/wiki?curid=3176589" title="Mohammed al-Orabi">
Mohammed al-Orabi



</doc>
<doc id="3176590" url="https://pl.wikipedia.org/wiki?curid=3176590" title="Złociszek zielonawy">
Złociszek zielonawy

Złociszek zielonawy ("Chrysothrix chlorina" (Ach.) J.R. Laundon) – gatunek grzybów z rodziny złociszkowatych ("Chrysotrichaceae"). Ze względu na symbiozę z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Chrysotrichaceae, Arthoniales, Arthoniomycetidae, Arthoniomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1799 r. Erik Acharius nadając mu nazwę "Lichen chlorinus". Obecną, uznaną przez Index Fungorum nazwę nadał mu w 1981 r. J.R. Laundon, przenosząc go do rodzaju "Chrysothrix".
Synonimy nazwy naukowej:
Nazwa polska według "Krytycznej listy porostów i grzybów naporostowych Polski".
Morfologia.
Plecha skorupiasta z glonami protokokkoidalnymi, bardzo cienka, złożona z proszkowatych lub ziarenkowatych urwistków o średnicy 0,1–0,2 mm. Powierzchnia ziarenkowato-proszkowa o lśniącej żółtej barwie. Reakcje barwne: K – lub K + słabo czerwonawy, Pd –, C –.
Apotecjów nie wytwarza.
Występowanie i siedlisko.
Gatunek szeroko rozprzestrzeniony; występuje na wszystkich kontynentach oprócz Australii. W Polsce występuje w rozproszeniu, głównie w górach.
Rozwija się na krzemianowych skalach, w miejscach zacienionych.

</doc>
<doc id="3176591" url="https://pl.wikipedia.org/wiki?curid=3176591" title="Ahmed Aboul Gheit">
Ahmed Aboul Gheit



</doc>
<doc id="3176592" url="https://pl.wikipedia.org/wiki?curid=3176592" title="Chrysothrix chlorina">
Chrysothrix chlorina



</doc>
<doc id="3176593" url="https://pl.wikipedia.org/wiki?curid=3176593" title="Ihab al-Sherif">
Ihab al-Sherif



</doc>
<doc id="3176597" url="https://pl.wikipedia.org/wiki?curid=3176597" title="Kościół Wniebowzięcia Najświętszej Maryi Panny w Puńsku">
Kościół Wniebowzięcia Najświętszej Maryi Panny w Puńsku

Kościół Wniebowzięcia Najświętszej Maryi Panny w Puńsku – rzymskokatolicki kościół parafialny znajdujący się w dawnym mieście, obecnie wsi Puńsk, w województwie podlaskim. Należy do dekanatu Sejny diecezji ełckiej.
Architektura i wyposażenie.
Świątynia została wzniesiona w stylu neogotyckim. Zaczęto ją budować w 1877. Budowa została zakończona w 1881 dzięki staraniom proboszcza Kazimierasa Jonkaitisa. Budowlę konsekrował biskup sejneński Piotr Paweł Wierzbowski w dniu 30 września 1887. Świątynia została wybudowana z cegły i kamienia, nie jest otynkowana, posiada trzy nawy oraz dwie strzeliste wieże o wysokości 35 metrów. W lewej wieży znajdują się dzwony. We wnętrzu kościoła jest umieszczonych 5 ołtarzy: ołtarz główny, wykonany z drewna dębowego, zamontowany podczas urzędowania księdza Motiejusa Simonaitisa, w którego centralnej części są umieszczone rzeźby Chrystusa ukrzyżowanego, Maryi, świętego Jana i klęczącej Magdaleny. Pozostałe ołtarze zostały umieszczone w czasie urzędowania poprzednika księdza Simonaitisa, proboszcza Simonasa Norkeviciusa-Norkusa. W prawej nawie jest umieszczony ołtarz posiadający obraz Matki Bożej Miłosierdzia; w lewej nawie jest umieszczony ołtarz posiadający obraz świętego Jerzego walczącego ze smokiem. W kaplicy po prawej stronie znajduje się ołtarz z figurą Matki Bożej Królowej Świata, natomiast w kaplicy po lewej stronie znajduje się ołtarz zawierający obraz świętych Apostołów Piotra i Pawła. Wewnętrzne ściany i sklepienie świątyni są ozdobione litewską ornamentyką. Budowla posiada także piękne witraże, kilka rzeźb świętych, obrazy, organy, ponadto chorągwie i serwety ozdobione litewskimi haftami.

</doc>
<doc id="3176598" url="https://pl.wikipedia.org/wiki?curid=3176598" title="Bar (program telewizyjny)">
Bar (program telewizyjny)

Bar (szw. "Baren") – popularny program telewizyjny typu reality show, który po raz pierwszy pojawił się w Szwecji i Norwegii w 2000 roku, a od 2001 emitowany był też w innych krajach (w tym w Polsce). Fabuła programu została opracowana przez szwedzką firmę Strix.
Wersje według krajów.
Programy wzorowane na tym formacie.
W niektórych krajach pojawiły programy wzorowane na tym formacie, jednak nie były one oficjalnymi produkcjami firmy Strix.

</doc>
<doc id="3176604" url="https://pl.wikipedia.org/wiki?curid=3176604" title="Ashraf Ghorbal">
Ashraf Ghorbal



</doc>
<doc id="3176606" url="https://pl.wikipedia.org/wiki?curid=3176606" title="Hypotecjum">
Hypotecjum

Hypotecjum – u workowców jest to płonna warstwa gęsto splecionych strzępek znajdujących się w owocnikach typu apotecjum (miseczka). Powyżej hypotecjum znajduje się warstwa rodzajna (hymenium) z workami i wstawkami (parafizami).
Hypotecjum może być bezbarwne lub zabarwione, fakt ten (jak również barwa hypotecjum) ma znaczenie przy oznaczaniu niektórych gatunków grzybów.
Oprócz hypotecjum pod hymenium znajduje się jeszcze jedna warstwa – subhymenium. U workowców jednak jest ono często utożsamiane z hypotecjum. Przyczyną tego jest fakt, że w owocnikach grzybów workowych strzępki poniżej hymenium są słabo zróżnicowane i tylko u kilku gatunków można wyróżnić dwie oddzielne ich warstwy różniące się barwą i budową. U większości grzybów workowych sybhymenium jest jedynie cienką warstwą słabo pigmentowanych strzępek bezpośrednio pod hymenium, hypotecjum natomiast jest silniej rozwinięte, często jego strzępki bywają silniej pigmentowane, a nawet zwapnione.

</doc>
<doc id="3176608" url="https://pl.wikipedia.org/wiki?curid=3176608" title="Antoni (Telembici)">
Antoni (Telembici)

Antoni, imię świeckie Anatolie Telembici (ur. 1963 w Hârbovăţ) – rumuński biskup prawosławny.
Życiorys.
Absolwent wydziału medycyny i farmacji uniwersytetu w Kiszyniowie, ukończył również studia teologiczne w Jassach (dyplom w 1994).
22 maja został nominowany na biskupa wikariusza archieparchii kiszyniowskiej, z tytułem biskupa orgiejowskiego, i dwa dni później wyświęcony.
24 maja 2018 został mianowany biskupem Bielckim w ramach metropolii besarabskiej.

</doc>
<doc id="3176611" url="https://pl.wikipedia.org/wiki?curid=3176611" title="Rudolph Frommer">
Rudolph Frommer



</doc>
<doc id="3176612" url="https://pl.wikipedia.org/wiki?curid=3176612" title="The Prisoners of Time">
The Prisoners of Time

The Prisoners of Time – pierwsze demo zespołu Lacrima, nagrane w 1997 roku.

</doc>
<doc id="3176613" url="https://pl.wikipedia.org/wiki?curid=3176613" title="Tecos UAG">
Tecos UAG



</doc>
<doc id="3176614" url="https://pl.wikipedia.org/wiki?curid=3176614" title="France Štiglic">
France Štiglic

France Štiglic (ur. 12 listopada 1919 roku w Kranju, zm. 4 maja 1993 roku w Lublanie) – słoweński reżyser filmowy.
Życie.
Urodził się jako dziesiąty z jedenastu dzieci urzędnika Franca i Mariji z d. Strmec. Większość życia spędził w Lublanie. W gimnazjum był amatorskim aktorem Gledališkega odra Narodne čitalnice v Kranju. Po maturze zaczął studiować prawo w Lublanie. W tym czasie występował w Gledališču mladih i uczęszczał do szkoły aktorskiej Milana Skrbinška. Przez rok był zatrudniony jako pisarz w firmie Slavec Kranj. Ostatecznie studiów prawniczych nie skończył. Zapisał się do Akademii Aktorskiej, ale nie ma potwierdzenia, że ją ukończył. Pracował także jako technik w fabryce, był członkiem organizacji OF, jak również redaktorem w czasopismach. W sierpniu 1973 został profesorem akademii teatru, radia, filmu i telewizji; w lutym 1976 został jej dziekanem, a w styczniu 1981 z niej odszedł. Długoletni prezes Stowarzyszenia Słoweńskich Filmowców. Był wielokrotnym laureatem krajowego festiwalu filmowego w Puli.
Jego syn Tugo również był reżyserem.
Dorobek filmowy.
Na podstawie:

</doc>
<doc id="3176615" url="https://pl.wikipedia.org/wiki?curid=3176615" title="The Time of Knight's Return">
The Time of Knight's Return

The Time of Knight's Return – pierwszy long play zespołu Lacrima, stworzony w 1999 roku. Album jest utrzymany w mocno doomowym klimacie lat dziewięćdziesiątych, jednakże znajduje się na nim wiele folkowych motywów.

</doc>
<doc id="3176620" url="https://pl.wikipedia.org/wiki?curid=3176620" title="Cristiano Banti">
Cristiano Banti

Cristiano Banti (ur. w 1824, zm. w 1904) – włoski malarz tworzący głównie na terenie Toskanii.
Urodził się w Santa Croce sull’Arno. Rozwijał swój talent w Sienie pod okiem Francesco Nenciego. Jedną z jego wczesnych prac ukazuje Galileusza przed rzymską inkwizycją.
W późniejszej twórczości porzucił malarstwo historyczne, natomiast pojawiać zaczęły się realistyczne sceny rodzajowe i pejzaże.

</doc>
<doc id="3176622" url="https://pl.wikipedia.org/wiki?curid=3176622" title="AHS Kryl">
AHS Kryl

Kryl – polska prototypowa lekka, samobieżna armatohaubica kalibru 155 mm na podwoziu kołowym. Opracowywana, wraz z systemem dowodzenia i kierowania ogniem, przez Hutę Stalowa Wola na podstawie doświadczeń oraz z wykorzystaniem elementów systemu Krab.
Historia.
HSW rozpoczęła pracę nad Krylem w 2011 roku. Początkowo zadanie obejmowało opracowanie dokumentacji technicznej oraz wykonanie partii próbnej armatohaubic. Wśród założeń była aeromobilność systemu, co wymusiło zastosowanie podwozia o ograniczonej masie i wysokości. Jako nośnik uzbrojenia wybrano specjalnie opracowane podwozie firmy Jelcz. Jako że HSW nie posiada doświadczenia w budowie takiego uzbrojenia oraz nie ma możliwości produkcji luf, podjęto decyzję o współpracy z zewnętrznym dostawcą. Rozważano opcję współpracy pomiędzy francuskim Nexterem oraz izraelskim Elbitem. W wyniku rozmów podjęta została decyzja o wyborze tego ostatniego.
W międzyczasie, w drugiej połowie 2013, konsorcjum w składzie HSW, WB Electronics, Wojskowa Akademia Techniczna oraz Wojskowe Zakłady Łączności Nr 2 otrzymało dofinansowanie z NCBiR na rozwój projektu "Zautomatyzowany system dowodzenia i kierowania ogniem dywizjonowego modułu ogniowego 155-mm lekkich armatohaubic kryptonim Kryl". Projekt ten powinien zostać zakończony w roku 2017.
Prototyp systemu z działem ATMOS-2000 na podwoziu został opracowany do czerwca 2014. 17 lipca 2014 roku Jelcz oficjalnie zaprezentował nowe podwozie Jelcz 663.32 o napędzie 6×6 będące nośnikiem dla systemu artyleryjskiego Kryl. Pojazd zaprezentowano we wrześniu 2014 roku na salonie MSPO w Kielcach. W marcu 2017 roku prowadzono próby strzelania z maksymalnym ładunkiem miotającym (na Słowacji). W 2019 r. planowane jest zakończenie fazy rozwojowej, a możliwy początek produkcji seryjnej w razie zamówień to 2021 rok.
Opis.
Kryl jest działem samobieżnym kalibru 155 mm z lufą długości 52 kalibrów i donośności rzędu 40 km. Armata wraz z niezbędnym osprzętem oraz zapasem amunicji umieszczona jest na podwoziu samochodu ciężarowego wysokiej mobilności. Konstrukcja pojazdu zgodnie z wymaganiami MON musi umożliwiać transport na pokładzie samolotów C-130 Hercules.
Ze względu na sposób montażu działa w tylnej części pojazdu, mając na uwadze prawidłowe rozmieszczenie masy zespołu, Jelcz zdecydował się na budowę nowego typu trójosiowego podwozia, oznaczonego jako 663.32. Jest to pojazd z przedziałem silnikowym znajdującym się przed kabiną załogi jako przeciwwaga dla części ładunkowej. Nośnik posiada nową, opancerzoną kabinę o podwyższonej odporności na wybuchy min, która mieści całą załogę działa. Poszycie kabiny wykonane jest ze szwedzkiej blachy pancernej o grubości 5,5 mm.
Pojazd napędzany jest silnikiem marki MTU 6R106TD21, takim samym jak model 442.32. Jest to 6-cylindrowa jednostka wysokoprężna o pojemności 7,2l, mocy maksymalnej 240 kW (326 KM) przy 2200 obr./min. Maksymalny moment obrotowy wynosi 1300 Nm i osiągany jest w zakresie 1200 – 1600 obr./min.
Silnik sprzężony jest z 9-biegową przekładnią mechaniczną.
Dostawcą luf oraz części osprzętu jest izraelski Elbit. HSW zadeklarowała, że w seryjnych egzemplarzach, stopniowo będą wprowadzone elementy produkowane w kraju.
Wraz z pracami nad prototypem armatohaubicy Kryl równolegle prowadzone są prace nad systemem dowodzenia oraz systemem kierowania ogniem modułu dywizjonowego dział 155 mm. Docelowe rozwiązanie będzie umożliwiało również dowodzenie w jednostkach artylerii rakietowej WR-40 Langusta oraz wyrzutni dalekiego zasięgu systemu Homar.

</doc>
<doc id="3176623" url="https://pl.wikipedia.org/wiki?curid=3176623" title="Langness">
Langness

Langness (manx "Langlish") – półwysep w południowo-wschodniej części Wyspy Man, około 2 kilometry na wschód od Castletown. 
W 1880 roku uruchomiono na nim latarnię morska Langness. Cześć budynków latarni została sprzedana i obecnie ich właścicielem jest Jeremy Clarkson z pochodzącą z wyspy żoną Frances. W 2012 roku przegrali oni trwającą 6 lat batalię sądową mającą na celu zamknięcie przebiegającej koło ich domu ścieżki. Małżeństwo argumentowało, że przebiega tak blisko ich domu, że zakłóca ich prywatność. Sąd Najwyższy Wyspy Man ("High Court of Justice (Isle of Man") odrzucił ich apelację.

</doc>
<doc id="3176624" url="https://pl.wikipedia.org/wiki?curid=3176624" title="Retygabina">
Retygabina

Retygabina – organiczny związek chemiczny, lek przeciwpadaczkowy dopuszczony przez Europejską Agencje Leków w marcu 2011 roku do stosowania w leczeniu padaczki częściowej i wtórnie uogólnionej pod nazwą "Trobalt". 
Spośród wszystkich nowych leków przeciwpadaczkowych retygabina jest najlepiej poznana w badaniach przedklinicznych – była tematem ponad 100 prac naukowych zanim badania kliniczne zostały rozpoczęte. W badaniach przedklinicznych okazało się, że retygabina była efektywna w prawie wszystkich zwierzęcych modelach padaczki.
Od czerwca 2017 roku GlaxoSmithKline zamierza wstrzymać obrót tym preparatem we wszystkich krajach z powodu ograniczonego stosowania leku oraz stałego zmniejszania się liczby inicjowanych terapii u nowych pacjentów.
Mechanizm działania.
Głównym mechanizmem działania retygabiny jest modulacja napięciowozależnych kanałów potasowych głównie, kv 7.2 i kv 7.3 w mniejszym stopniu kv 7.4 i kv 7.5. Ten sposób działania wyróżnia retygabinę spośród pozostałych leków przeciwpadaczkowych i daje nadzieję na wykorzystanie jej w leczeniu szumów usznych.
Skutki uboczne.
Najczęstszymi skutkami ubocznymi są senność, zawroty głowy, dezorientacja i zaburzenia mowy. Mniej częstymi są drżenia mięśniowe, utrata pamięci, zaburzenia chodu, podwójne widzenie. W 2013 roku amerykańska Agencja Żywności i Leków ostrzegła w komunikacie publicznym, że retygabina może powodować niebieskie zabarwienie skóry i zmiany w pigmencie siatkówki oka. Obecnie nie wiadomo czy te zmiany są odwracalne. Zaburzenia psychiatryczne i trudności w oddawaniu moczu występują zazwyczaj w pierwszych 2 miesiącach leczenia.
Interakcje.
Retygabina nie wchodzi w interakcje z większością leków przeciwpadaczkowych, może jedynie przyspieszyć metabolizm lamotryginy. Fenytoina i karbamazepina mogą przyspieszyć wydalanie retygabiny z organizmu. Jednoczesne stosowanie retygabiny i digoksyny może zwiększyć stężenie tej ostatniej w osoczu.

</doc>
<doc id="3176634" url="https://pl.wikipedia.org/wiki?curid=3176634" title="Indila">
Indila

Indila, właśc. Adila Sedraïa (ur. 26 czerwca 1984 w Paryżu) – francuska piosenkarka, która zdobyła rozpoznawalność po wydaniu singla „Dernière danse” w 2013.
Dzieciństwo.
Urodziła się w Paryżu, ma indyjsko-algiersko-kambodżańsko-egipskie korzenie. Jej pseudonim artystyczny Indila nawiązuje do zainteresowania wokalistki kulturą, muzyką i religią Indii.
Kariera muzyczna.
Zaczęła śpiewać jako nastolatka. Po poznaniu francuskiego producenta Pascala „Skalpovicha” Koeu rozpoczęła tworzyć muzykę; początkowo pisała utwory dla innych wykonawców, takich jak Matt Pokora czy Nessbeal. W 2010 roku zaśpiewała gościnnie u boku rapera Soprano w jego utworze „Hiro”, rok później pojawiła się w piosence „Thug Mariage” w duecie z raperem Rohffem. W kwietniu 2012 nawiązała współpracę z raperem Youssouphą, z którym gościnnie nagrała singel „Dreamin'”.
W listopadzie 2013 wydała debiutancki singel „Dernière danse”, który dotarł do czołówki list przebojów m.in. we Francji i Belgii, zajął także trzecie miejsce w zestawieniach airplay w Polsce. Wokalistka stwierdziła, że słuchacz w utworze może odnaleźć „dwie skrajności: łagodność i cierpienie”, zaś sama piosenka opowiada o „cierpieniu związanym z utratą bliskiej osoby, cierpieniu, które zawsze jest w nas i nas nie opuszcza” oraz o tym, że „bardzo wiele osób czuje się obecnie wyłączonymi ze świata”. Piosenką zapowiadała swój pierwszy album studyjny pt. "Mini World", na którym umieściła 10 utworów, opisywanych przez recenzentów m.in. jako „poruszające lirycznie oraz muzycznie”. Pierwotnie na płycie miały znaleźć się piosenki w języku angielskim, jednak podczas tworzenia materiału wokalistka zmieniła zdanie. Album dotarł do pierwszego miejsca na listach najczęściej kupowanych albumów we Francji, w Belgii oraz Polsce, gdzie zdobył także status diamentowej płyty. Kolejnymi singlami promującymi album były piosenki „Tourner dans le vide”, „S.O.S.”, „Run Run” oraz „Love Story”. W listopadzie 2014 wydała reedycję "Mini World", wzbogaconą o dwa premierowe utwory – „Ainsi bas la vida” i „Feuille d’automne”, a także nowe wersje singli „Tourner dans le vide” i „Love Story” oraz akustyczną wersję piosenki „S.O.S”.
Po czterech latach przerwy w działalności muzycznej, 23 sierpnia 2019 wydała singiel „Parle à ta tête”. 14 listopada zaprezentowała teledysk do piosenki. 16 listopada po raz pierwszy wykonała piosenkę na żywo, goszcząc w półfinałowym odcinku programu "The Voice of Poland".

</doc>
<doc id="3176635" url="https://pl.wikipedia.org/wiki?curid=3176635" title="Adila Sedraïa">
Adila Sedraïa



</doc>
<doc id="3176637" url="https://pl.wikipedia.org/wiki?curid=3176637" title="GKS Victoria Wałbrzych">
GKS Victoria Wałbrzych

GKS Victoria Wałbrzych – polski klub sportowy z siedzibą w Wałbrzychu. Górniczy Klub Sportowy „Victoria” założony został w marcu 1946 r., a głównym inicjatorem jego powstania był inżynier J. A. Michalski, dyrektor Kopalni Węgla Kamiennego Victoria. Pierwszym dużym sukcesem klubu było zdobycie w 1947 r. tytułu Mistrza Dolnego Śląska. W początkowym okresie kierownikiem zespołu był inż. Kiedroń, dawny działacz Polonii Karwina. Oprócz piłkarskiej funkcjonowały także sekcje: lekkoatletyczna, bokserska i gier sportowych. Po 1989 r. na skutek przemian politycznych okresu transformacji, rozpoczęto proces likwidacji wałbrzyskich kopalni, co przyczyniło się m.in. do likwidacji klubu. 
Historia.
Tabela gr II eliminacji Mistrzów Klas A

</doc>
<doc id="3176639" url="https://pl.wikipedia.org/wiki?curid=3176639" title="Bernd Joachim Uhl">
Bernd Joachim Uhl



</doc>
<doc id="3176640" url="https://pl.wikipedia.org/wiki?curid=3176640" title="Iwan Kedryn-Rudnyckyj">
Iwan Kedryn-Rudnyckyj



</doc>
<doc id="3176641" url="https://pl.wikipedia.org/wiki?curid=3176641" title="Vodacom Cup 2014">
Vodacom Cup 2014

Vodacom Cup 2014 – siedemnasta edycja Vodacom Cup, trzeciego poziomu rozgrywek w rugby union w Południowej Afryce.
Z powodów finansowych w zawodach nie wziął udziału argentyński zespół Pampas XV, pozostała natomiast drużyna Limpopo Blue Bulls, która w poprzednim sezonie odniosła same wysokie porażki. Miejsce Argentyńczyków ostatecznie zajęła reprezentacja Kenii w rugby union mężczyzn grająca pod nazwą "Simba XV", która swój akces do rozgrywek zgłosiła już w połowie poprzedniego roku.
Podobnie jak rok wcześniej szesnaście uczestniczących zespołów rywalizowało zatem w pierwszej fazie systemem kołowym podzielone na dwie ośmiozespołowe grupy, następnie czołowe czwórki z każdej z grup awansowały do fazy pucharowej złożonej z ćwierćfinałów, półfinałów i finału.
Z ośmiu ćwierćfinalistów jedynie dwójka nie zagrała na tym etapie w poprzednim sezonie, dla pozostałej szóstki był to już czwarty udział z rzędu. Z ćwierćfinałowych pojedynków zwycięsko wyszły zespoły z grupy północnej: Golden Lions, Griquas, Pumas i Blue Bulls. Półfinały na swoją korzyść rozstrzygnęły drużyny Griquas i Golden Lions, zaś w decydującym pojedynku po raz piąty w historii triumfowali zawodnicy Griquas, wyrównując rekord swoich finałowych przeciwników.
Najwięcej punktów w zawodach (110) zdobył JC Roos, w klasyfikacji przyłożeń z dziewięcioma zwyciężyli natomiast George Tossel i Devon Williams.

</doc>
<doc id="3176642" url="https://pl.wikipedia.org/wiki?curid=3176642" title="Oskar Boettger">
Oskar Boettger

Oskar Boettger (ur. 31 marca 1844 we Frankfurcie nad Menem, zm. 25 września 1910 tamże) – niemiecki zoolog i paleontolog, specjalizujący się w herpetologii.
Życiorys.
Oskar Boettger urodził się 31 marca 1844 we Frankfurcie nad Menem. W latach 1863–1866 studiował w akademii górniczej we Freibergu, lecz sytuacja polityczna uniemożliwiła mu znalezienie pracy w zawodzie. Przepracował rok w laboratorium chemicznym we Frankfurcie nad Menem, a następnie do 1873 roku pracował jako nauczyciel w Offenbach am Main. Studia doktoranckie w zakresie paleontologii odbył na uniwersytecie w Würzburgu, gdzie w 1869 roku uzyskał stopień doktora. W 1872 roku złożył egzamin państwowy na nauczyciela (niem. "Oberlehrer") w Gießen. W latach 1873–1876 pracował w gimnazjum Musterschule we Frankfurcie nad Menem. Wówczas też objął honorowe stanowisko kierownika zbiorów paleontologicznych i herpetologicznych muzeum historii naturalnej Senckenberg Naturmuseum.
Cierpiał na agorafobię i przez 18 lat nie opuszczał swojego mieszkania. Był to najbardziej płodny okres w jego działalności naukowej – ¾ wszystkich publikacji (324) Boettgera pochodzi z tego czasu. Pod koniec życia pracował jako nauczyciel w gimnazjum Wöhler-Realgymnasium.
Zyskał uznanie za swoją pracę na polu taksonomii mięczaków, w szczególności świdrzykowatych, oraz płazów i gadów. Sporządził opisy ponad tysiąca gatunków i opracował wiele nowych rodzajów. Wydawał pisma "Der Zoologische Garten" i "Zoologischer Beobachter" (1896–1910).
Upamiętnienie.
Epitety gatunkowe naukowej nazwy następujących zwierząt są eponimami mającym na celu upamiętnienie Oskara Boettgera:

</doc>
<doc id="3176650" url="https://pl.wikipedia.org/wiki?curid=3176650" title="István Kovács (piłkarz)">
István Kovács (piłkarz)

István Kovács (ur. 27 marca 1992 w Szombathely) – węgierski piłkarz, grający na pozycji pomocnika.
Kariera klubowa.
Kovács profesjonalną karierę rozpoczął w klubie Szombathelyi Haladás. Mając niespełna 20 lat przeniósł się do Videoton FC.
Kariera reprezentacyjna.
W reprezentacji Węgier zadebiutował 22 marca 2014 roku w meczu eliminacji mistrzostw świata przeciwko Rumunii. Na boisku pojawił się w 80 minucie meczu.

</doc>
<doc id="3176652" url="https://pl.wikipedia.org/wiki?curid=3176652" title="O śmierci Jana Tarnowskiego, Kasztelana Tarnowskiego, do syna jego, Jana Krisztofa">
O śmierci Jana Tarnowskiego, Kasztelana Tarnowskiego, do syna jego, Jana Krisztofa



</doc>
<doc id="3176653" url="https://pl.wikipedia.org/wiki?curid=3176653" title="Mu i Be – Opowieści z farmy">
Mu i Be – Opowieści z farmy

Mu i Be – Opowieści z farmy (niem. "Muh und Mäh - Boomerang Bauernhof-Geschichten", 2013) – niemiecki serial telewizyjny dla dzieci wyprodukowany przez Megaherz TV Fernsehproduktion GmbH i Turner Broadcasting System Deutschland.
Piosenkę tytułową w polskiej wersji, otwierającą każdy odcinek zaśpiewała zwyciężczyni trzeciej edycji polskiego programu "Mam talent!" – Magdalena Welc.
Premiera serialu miała miejsce 25 sierpnia 2013 roku na niemieckim Boomerangu. W Polsce premiera serialu zadebiutowała 1 czerwca 2014 roku na antenie Boomerang.
Fabuła.
Serial opowiada o losach czwórki rodzeństwa – Stephana, Andrea, Nicoli i Hannes, która mieszka z rodzicami na farmie Tirolerhof, w Alpach Bawarskich, gdzie pomagają opiekować się zwierzętami gospodarskimi. W każdym odcinku dzieci przeżywają wspólnie niesamowite przygody, a podczas wykonywania codziennych obowiązków czy poznawaniu okolicznych lasów, bohaterowie wyjaśnią na czym polega życie na wsi.
Wersja polska.
Wersja polska: SDI Media Polska
Reżyseria: Marek Robaczewski
Tekst polski: Paweł Składanowski
Koordynacja produkcji: Katarzyna Ciecierska
Kierownictwo muzyczne: Agnieszka Tomicka
Wystąpili:
Wykonanie piosenki czołówkowej: Magdalena Welc oraz Zofia Modej i Filip Dudycz

</doc>
<doc id="3176654" url="https://pl.wikipedia.org/wiki?curid=3176654" title="Irina Zujkowa">
Irina Zujkowa

Irina Lwowna Zujkowa (ros. Ирина Львовна Зуйкова; ur. 30 maja 1958, zm. 25 grudnia 2010) – radziecka i rosyjska jeździec, trenerka i sędzia jeździectwa. Mistrz sportu ZSRR klasy międzynarodowej. W 1992 wystartowała na igrzyskach olimpijskich jako reprezentantka Wspólnoty Niepodległych Państw. Wzięła udział w ujeżdżeniu indywidualnym i drużynowym. W zawodach indywidualnych zajęła 47. miejsce z 1340 punktami, natomiast w zawodach drużynowych kadra WNP z Zujkową w składzie uplasował się na 11. pozycji z 4203 punktami.
Po zakończeniu kariery została trenerką, a także sędziowała zawody w ujeżdżeniu.
Zmarła 25 grudnia 2010. Pochowana została na cmentarzu w Radonieżu.

</doc>
<doc id="3176655" url="https://pl.wikipedia.org/wiki?curid=3176655" title="Kaplica św. Jana Teologa w Odrynkach">
Kaplica św. Jana Teologa w Odrynkach



</doc>
<doc id="3176656" url="https://pl.wikipedia.org/wiki?curid=3176656" title="Friedrich Boie">
Friedrich Boie

Friedrich Boie (ur. 4 czerwca 1789 w Meldorfie, zm. 3 marca 1870 w Kilonii) – niemiecki prawnik, ornitolog i entomolog.
Życiorys.
Friedrich Boie urodził się 4 czerwca 1789 w Meldorfie, syn pastora i poety Heinricha Christiana Boie (1744–1806) i brat herpetologa Heinricha Boie (1784–1827). Po śmierci brata podczas wyprawy na Jawę, zajął się jego spuścizną, m.in. opublikował listy Heinricha, które zawierały opisy wielu nowych gatunków gadów i płazów. 
Friedrich Boie publikował artykuły naukowe z zakresu ornitologii w piśmie "Isis" wydawanym przez Lorenza Okena (1822–35) oraz w czasopiśmie "Journal für Ornithologie" (1855–69). W 1827 roku opublikował tam pracę "Bemerkungen über Merrem's Versuch eines Systems der Amphibien". Jako pierwszy opisał m.in. rodzaje Athene i Aythya. Od 1860 członek Leopoldiny. W 1867 roku zaprzestał pracy w zawodzie prawniczym, poświęcając się w pełni studiom nad biologią ptaków Europy.

</doc>
<doc id="3176660" url="https://pl.wikipedia.org/wiki?curid=3176660" title="Południowa Magistrala Piaskowa">
Południowa Magistrala Piaskowa

Południowa Magistrala Piaskowa – zwyczajowa nazwa normalnotorowej, przemysłowej, częściowo dwutorowej, niegdyś zelektryfikowanej linii kolejowej łączącej stacje kolei piaskowej Jęzor Centralny oraz Bór Górny w Sosnowcu z szybami podsadzkowymi oraz mostami zsypowymi piasku budowlanego znajdującymi się w Jaworznie, Katowicach i Rudzie Śląskiej. Linia ta stanowiła i stanowi jedną z głównych magistrali kolei piaskowych w GOP. Poprzez liczne odgałęzienia linia jest połączona także z zakładami przemysłowymi na terenie Jaworzna – Elektrownia Jaworzno, ZG Sobieski oraz Lędzin – KWK Piast. Aktualnie cała magistrala od Jęzora Centralnego JCC do Poniatowskiego jest nieczynna i od marca 2020 roku powoli jest likwidowana. 
Historia.
Lata 1956-2001.
W pierwszych latach funkcjonowania wykorzystywano głównie trakcję parową – pociągi były obsługiwane parozowami serii Ty2 oraz Ty45. W późniejszych latach sukcesywnie wprowadzano do eksploatacji lokomotywy ET21 oraz ET22 a także TEM2. Po deelektryfikacji magistrali pociągi piaskowe lub z odpadami górniczymi prowadzone są zazwyczaj TEM2 lub S200. Po podziale w 1991 roku Przedsiębiorstwo Materiałów Podsadzkowych Przemysłu Węglowego na 4 podmioty handlowe ruch prowadzony był przez dwa z nich: Kopalnia Piasku „Szczakowa”, przekształcone następnie w PCC Rail, wykupione przez DB Schenker i przekształcone następnie w DB Schenker Rail Polska oraz Kopalnia Piasku Maczki Bór, przekształcone następnie w CTL Maczki-Bór. Do dziś obsługiwane są mosty zsypowe piasku podsadzkowego: Agata KWK Wieczorek, Poniatowski KWK Wieczorek, Szybu Wentylacyjnego KWK Wujek a także piasku budowlanego Wschodni KWK Mysłowice oraz Most zsypowy w punkcie sprzedaży piasku budowlanego Wysoki Brzeg, należący do DB Schenker Rail Polska. Do przełomu 2009/2010 roku obsługiwany był most zsypowy piasku podsadzkowego Maciej KWK Halemba. Za utrzymanie infrastruktury odpowiadają spółki: Infra Silesia na odcinku JCA - JCC oraz CTL Maczki-Bór na pozostałym odcinku, zaś przewoźnikami korzystającymi z magistrali są CTL, DB Schenker Rail Polska oraz PKP Cargo Service. Magistrala w latach świetności miała liczne połączenia z siecią PKP, w tym od posterunku Maciej do stacji Ruda Kochłowice.
Po 2001 roku.
Ciągłe zmniejszające się zapotrzebowanie na piasek podsadzkowy spowodował likwidację poszczególnych odgałęzień. W latach 2004/2005 zlikwidowano odcinek Maciej – Klara odcinając czynny jeszcze szyb podsadzkowy Lech i powodując konieczność przeładunku piasku z samochodów na pociągi. Na przełomie roku 2011/2012 zlikwidowano odcinek magistrali prowadzący od stacji Wujek do stacji Maciej, po likwidacji KWK Nowy Wirek.
Obecnie linia kończy się na posterunku Poniatowski. W 2020 roku rozpoczęła się stopniowa likwidacja ostatniego odcinka magistrali. Zlikwidowano odgałęzienie do szybu Wschodniego KWK Wieczorek, stopniowo likwidowany jest główny tor. Na samej magistrali występują szkody górnicze widoczne na całym szlaku od stacji Jęzor aż do stacji Poniatowski. Magistrala przecinała wiaduktami 3 razy Autostradę A4 w okolicach stacji Brzęczkowice, Wujek oraz Załęże. Stan techniczny magistrali z roku na rok się pogarsza o czym świadczą wykolejenia składów (w okolicach podg Wujek) oraz kontrole UTK
Ciekawostki.
Na magistrali odbywał się ruch pociągów służbowych, prowadzonych EN57 oraz ET21 z wagonem osobowym 94A w relacji Jęzor Centralny JCA – Wujek oraz JCA – Maciej. Ruch pociągów służbowych zawieszono po 2001 roku, wraz z komercjalizacją PMPPW, przy czym sieć trakcyjna istniała jeszcze w latach 2004-2006 na odcinku JCC – Klara – Tunel. 20 lutego 2006 roku odbył się specjalny przejazd szynobusu SA132 Katowice – Katowice w ramach akcji "Pierwszy prywatny pociąg pasażerski" przewoźnika PCC Rail. Pociąg specjalny jechał całym używanym ówcześnie szlakiem od stacji Maciej, przez stację Wujek do stacji JCC, z rozkładowymi zatrzymaniami pociągu. Był to pierwszy pociąg pasażerski jadący po magistrali po likwidacji w 2001 roku pociągów służbowych na Wujka i Maciej, obsługiwanych przez skład wagonowy ET21+94A lub jednostkę elektryczną EN57. Według służbowego rozkładu jazdy pociągów CTL przejazd szlakiem JCC – Wujek wynosi obecnie od 12 do 15 minut w zależności od lokomotywy prowadzącej skład pociągu, natomiast z JCC do Agaty 13 do 15 minut.

</doc>
<doc id="3176662" url="https://pl.wikipedia.org/wiki?curid=3176662" title="Kamień runiczny z Istaby">
Kamień runiczny z Istaby

Kamień runiczny z Istaby ("DR 359") – kamień runiczny pochodzący ze wsi Istaby w szwedzkiej prowincji Blekinge. Granitowy obelisk mierzy 180 cm wysokości. Pierwsza wzmianka na jego temat pochodzi z 1748 roku. Od 1878 roku przechowywany jest w zbiorach Statens historiska museum w Sztokholmie.
Zabytek pochodzi z pierwszej połowy VII wieku. Na jego powierzchni wyryta została inskrypcja runiczna o treści:
co znaczy: „"Ku pamięci Hariwulafa. HaþuwolafR z rodu Haeruwulafa pisał te runy"”.

</doc>
<doc id="3176665" url="https://pl.wikipedia.org/wiki?curid=3176665" title="Magistrala Południowa">
Magistrala Południowa



</doc>
<doc id="3176667" url="https://pl.wikipedia.org/wiki?curid=3176667" title="Egipska Konwencja Baptystyczna">
Egipska Konwencja Baptystyczna

Egipska Konwencja Baptystów – krajowy związek zborów baptystycznych działających na terenie Egiptu.
Liczy ona 2250 ochrzczonych członków. Łącznie z dziećmi i sympatykami skupia około drugie tyle. Konwencja posiada 19 zborów na terenie Egiptu.
Zwierzchnikiem Kościoła jest obecnie Samuel Dawood, a jego zastępcą jest Philmon Azer.
Konwencja wchodzi w skład Światowego Związku Baptystycznego oraz Europejskiej Federacji Baptystów. Jest to największa konwencja baptystyczna działająca w krajach arabskich.

</doc>
<doc id="3176675" url="https://pl.wikipedia.org/wiki?curid=3176675" title="Batalion Portowy WOP w Szczecinie">
Batalion Portowy WOP w Szczecinie



</doc>
<doc id="3176678" url="https://pl.wikipedia.org/wiki?curid=3176678" title="Fluorek potasu">
Fluorek potasu

Fluorek potasu, KF – nieorganiczny związek chemiczny z grupy fluorków, sól potasowa kwasu fluorowodorowego. Wodne roztwory KF trawią szkło poprzez tworzenie rozpuszczalnych fluorokrzemianów.
Otrzymywanie.
Fluorek potasu można otrzymać przez rozpuszczenie węglanu potasu w nadmiarze kwasu fluorowodorowego. Po odparowaniu roztworu wydzielają się kryształy wodorofluorku potasu, , który po ogrzaniu daje fluorek potasu:
Procesu nie można prowadzić w naczyniach szklanych lub porcelanowych. Można stosować niektóre tworzywa sztuczne odporne na wysoką temperaturę lub sprzęt platynowy.
Zastosowanie.
W chemii organicznej fluorek potasu może być wykorzystywany jako źródło jonów fluorkowych do konwersji chlorowęglowodorów do fluorowęglowodorów. W reakcjach tego typu stosuje się zazwyczaj rozpuszczalniki polarne, takie jak dimetyloformamid, glikol etylenowy lub dimetylosulfotlenek.
Zagrożenia.
Podobnie jak inne źródła jonu fluorkowego, fluorek potasu jest trujący. Jest szkodliwy przy wdychaniu i spożyciu. Jest silnie żrący i kontakt ze skórą może spowodować poważne oparzenia.

</doc>
<doc id="3176679" url="https://pl.wikipedia.org/wiki?curid=3176679" title="Fu'ad al-Mibaza">
Fu'ad al-Mibaza



</doc>
<doc id="3176680" url="https://pl.wikipedia.org/wiki?curid=3176680" title="Fluorek rubidu">
Fluorek rubidu

Fluorek rubidu, RbF – nieorganiczny związek chemiczny, sól rubidowa kwasu fluorowodorowego. Krystalizuje w układzie regularnym typu NaCl.
Można go otrzymać np. w reakcjach:
Następnie oczyszcza się go przez krystalizację.
Związek ten powstaje też podczas gwałtownej reakcji metalicznego rubidu z gazowym fluorem, która nie ma jednak zastosowania syntetycznego:

</doc>
<doc id="3176681" url="https://pl.wikipedia.org/wiki?curid=3176681" title="Tadeusz Reyman">
Tadeusz Reyman

Tadeusz Reyman (ur. 6 listopada 1899 w Przeworsku, zm. 7 kwietnia 1955 w Krakowie) – historyk, archeolog, muzealnik, w latach 1937-1955 dyrektor Muzeum Archeologicznego w Krakowie.
Życiorys.
Urodził się 6 listopada 1899 w Przeworsku. Podjął studia historyczne na Uniwersytecie Jagiellońskim. W 1928 uzyskał doktorat z historii. W 1922 objął asystenturę przy Włodzimierzu Demetrykiewiczu. Po jego śmierci w 1937 został dyrektorem Muzeum Archeologicznego w Krakowie. Funkcję tę pełnił aż do śmierci. W 1947 habilitował się na UJ w zakresie muzealnictwa archeologicznego. Zmarł 7 kwietnia 1955 w Krakowie.

</doc>
<doc id="3176682" url="https://pl.wikipedia.org/wiki?curid=3176682" title="Thomas Bourke">
Thomas Bourke

Thomas Kevin Bourke (ur. 23 stycznia 1922 w Kingaroy, zm. 27 maja 2014 w Sydney) – australijski rugbysta.
Uczęszczał do "Downlands College" w Toowoomba, podjął następnie pracę w oddziale Shell w Brisbane. Wraz z bratem Jimmym związany był z Brothers Rugby Club w barwach którego zwyciężał w rozgrywkach Queensland Premier Rugby, obaj reprezentowali także Queensland.
Do australijskiej reprezentacji został powołany w 1947 roku i 28 czerwca zagrał w testmeczu z "All Blacks". Z kadrą udał się następnie na dziewięciomiesięczne "tournée" po północnej półkuli, nie wystąpił jednak w żadnym testmeczu, lecz w szesnastu towarzyskich spotkaniach "Wallabies".
Podczas II wojny światowej służył w Royal Australian Air Force.

</doc>
<doc id="3176683" url="https://pl.wikipedia.org/wiki?curid=3176683" title="Kevin Bourke">
Kevin Bourke



</doc>
<doc id="3176689" url="https://pl.wikipedia.org/wiki?curid=3176689" title="Insein (okręg miejski)">
Insein (okręg miejski)

Insein (birm. အင်းစိန် မြို့နယ်, //) — jedna z dzielnic (formalnie: okręg miejski, ) Rangunu, położona w północnej części miasta.
Na dzielnicę składa 21 okręgów. Graniczy ona z dzielnicami Shwepyitha na północy, Hlaingthaya na zachodzie (oddzielona od niej rzeką Hlaing), Mingaladon na wschodzie oraz Mayangon na wschodzie i południu. Częścią Rangunu Insein stało się oficjalnie w latach 90. XX wieku, choć zostało wchłonięte przez miasto już dekadę wcześniej
Na terenie dzielnicy znajduje się więzienie Insein - najbardziej znane więzienie w kraju, słynne z powodu przetrzymywania w nim tysięcy więźniów politycznych.
Toponimia.
Słowo "Insein" pochodzi prawdopodobnie z języków kareńskich bądź z języka mon. Mońskie słowo အင္စိင္ (wym. ansin) oznacza "Drogocenne Jezioro" i było dawniejszą nazwą jeziora Inya położonego w obrębie dzisiejszego Rangunu.
Ludność.
Szacunkowa liczba ludności Insein to 250 000 osób. Około 57% z nich stanowią Karenowie, co czyni tę dzielnicę największym skupiskiem tej grupy etnicznej na terenie Rangunu. Ponieważ większość mieszkających w Rangunie Karenów jest chrześcijanami, Insein znana jest z dużej liczby kościołów oraz Wzgórza Seminaryjnego (), na którym swego czasu siedzibę znalazły trzy szkoły teologiczne.
Ważne obiekty.
Poniżej przedstawiono listę obiektów dziedzictwa historycznego znajdujących się pod oficjalną opieką władz miasta.
Na terenie Insein znajduje się Yadana White Elephant Park, w którym mieszkają dwa z trzech posiadanych przez Mjanmę i pozostających pod opieką władz państwowych białe słonie - ważne w kulturze narodów Azji Południowo-Wschodniej symbole pomyślności i siły. W pobliżu znajduje się pagoda Kyauk Daw Gyi z kilkumetrowym marmurowym posągiem Buddy. Na wschodnim skraju dzielnicy położone są miejskie pola golfowe - City Golf Club.

</doc>
<doc id="3176691" url="https://pl.wikipedia.org/wiki?curid=3176691" title="Ypsilon (cząstka)">
Ypsilon (cząstka)



</doc>
<doc id="3176692" url="https://pl.wikipedia.org/wiki?curid=3176692" title="Stowarzyszenie Zborów Baptystycznych w Izraelu">
Stowarzyszenie Zborów Baptystycznych w Izraelu

Stowarzyszenie Zborów Baptystycznych w Izraelu – krajowa konwencja zborów baptystycznych działających na terenie Izraela.
Denominacja liczy 800 ochrzczonych członków. Ponieważ praktykuje się tam chrzest osób w wieku świadomym, po uwzględnieniu dzieci oraz sympatyków, którzy nie przyjęli chrztu cała społeczność liczy około 3000 wiernych zrzeszonych w 17 zborach na terenie Izraela. Zwierzchnikiem kościoła jest Monther Nauom, zaś sekretarzem Bader Mansour.
Stowarzyszenie wchodzi w skład Światowego związku Baptystycznego oraz Europejskiej Federacji Baptystów.
Baptyzm pojawił się w Palestynie na początku XX wieku. Pierwszą osobą ochrzczoną według praktyki baptystycznej pochodzącą z terenu dzisiejszego Izraela był Arab Shukri Mosa. Przyjął on chrzest w Dallas w Teksasie. W 1911 wrócił do Izraela, gdzie założył zbór baptystyczny w Nazarecie.
W 1965 zbory z Nazaretu i Jerozolimy utworzyły Stowarzyszenie Zborów Baptystycznych w Izraelu. Obecnie w jego skład wchodzi 17 zborów.
Poza stowarzyszeniem działają w Izraelu także niezależne zbory baptystów - między innymi w Jerozolimie
Większość wiernych stanowią obecnie osoby pochodzenia arabskiego. Kościół jest jednym z największych Kościołów protestanckich w Izraelu, i największym z nurtu ewangelikalnego.

</doc>
<doc id="3176697" url="https://pl.wikipedia.org/wiki?curid=3176697" title="Kamień runiczny ze Stentoften">
Kamień runiczny ze Stentoften

Kamień runiczny ze Stentoften ("DR 357") – pochodzący z połowy VII wieku kamień runiczny. Został odnaleziony w 1823 roku w Stentoften w szwedzkiej prowincji Blekinge przez wielebnego O. Hammera, przewrócony inskrypcją do ziemi. Pierwotnie stanowił część jakiegoś większego kompleksu, zgodnie z relacją Hammera otaczało go bowiem pięć innych kamieni ułożonych w pięciokąt. W 1864 roku kamień został zabrany do Sölvesborg i ustawiony w tamtejszym kościele.
Na kamieniu wyryto inskrypcję o treści:
którą tylko częściowo udało się odczytać. Pierwsze trzy wersy znaczą mniej więcej „"Dziewięcioma kozłami, dziewięcioma końmi dał Haþuwulfar dobry plon"”. Wers czwarty tłumaczy się natomiast jako „"Haþiwolfar jest teraz ochroną"”. Wersy piąty i szósty znaczą natomiast: „"Rząd czarodziejskich run ukrywam tutaj. Złością niespokojny, podstępna śmierć na obczyźnie (spotka) tego, kto to [=ten kamień] zniszczy"”.

</doc>
<doc id="3176698" url="https://pl.wikipedia.org/wiki?curid=3176698" title="Strażnica WOP Stolec">
Strażnica WOP Stolec

Strażnica Wojsk Ochrony Pogranicza Stolec – zlikwidowany podstawowy pododdział graniczny Wojsk Ochrony Pogranicza pełniący służbę graniczną na granicy z Niemiecką Republiką Demokratyczną/Republiką Federalną Niemiec.
Strażnica Straży Granicznej w Stolcu – zlikwidowana graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Republiką Federalną Niemiec.
Formowanie i zmiany organizacyjne.
Strażnica funkcjonowała w strukturze 124 batalionu WOP jako 64 strażnica WOP. 
W 1956 roku strażnicę podporządkowano 123 batalionowi WOP Szczecin.
W 1956 roku rozpoczęto numerowanie strażnic na poziomie brygady. Strażnica WOP Stolec I kategorii miała nr 15 w 12 Brygadzie Wojsk Ochrony Pogranicza.
Strażnica w 1955 roku etatowo posiadała 55 wojskowych, w 1957 jako 15 strażnica – 54 wojskowych, w 1958 – 53 wojskowych, a w 1960 jako 19 strażnica – 68 żołnierzy.
1 stycznia 1964 roku strażnica WOP nr 7 Stolec i miała status strażnicy lądowej II kategorii w strukturach 123 batalionu WOP Szczecin, który rozformowano w roku 1964, a podległe strażnice zostały włączone bezpośrednio pod sztab 12 Pomorskiej Brygady WOP w Szczecinie.
1 czerwca 1968 roku strażnica WOP nr 8 Stolec miała status strażnicy technicznej II kategorii podległej bezpośrednio pod sztab 12 Pomorskiej Brygady WOP w Szczecinie .
W drugiej połowie 1984 roku utworzono batalion graniczny WOP Szczecin i w jego strukturach funkcjonowała Strażnica WOP Stolec.
Do 31 października 1989 roku strażnica podlegała dowódcy batalionu granicznego Pomorskiej Brygady WOP w Szczecinie, jako Strażnica WOP Lądowa rozwinięta kat. II w Stolcu.
1 listopada 1989 roku rozformowano Batalion Graniczny Pomorskiej Brygady WOP w Szczecinie i strażnicę podporządkowano bezpośrednio dowódcy Pomorskiej Brygady WOP w Szczecinie, już jako Strażnica WOP Lądowa kat. II w Stolcu. Tak funkcjonowała do 15 maja 1991 roku.
16 maja 1991 roku strażnica została przejęta przez Pomorski Oddział Straży Granicznej i przyjęła nazwę Strażnica Straży Granicznej w Stolcu (Strażnica SG w Stolcu).
W 2000 roku rozpoczęła się reorganizacja struktur Straży Granicznej związana z przygotowaniem Polski do wstąpienia, do Unii Europejskiej i przystąpieniem do Traktatu z Schengen, w związku z powyższym na podstawie zarządzenia Komendanta Głównego SG nr "14" z 16 kwietnia 2002 roku zmieniające zarządzenie w sprawie utworzenia strażnic, granicznych placówek kontrolnych i dywizjonów Straży Granicznej, określenia ich terytorialnego zasięgu działania, a także określenia szczegółowego zakresu zadań terenowych organów Straży Granicznej oraz organizacji komend oddziałów, strażnic, granicznych placówek kontrolnych i dywizjonów, rozformowano Strażnicę SG w Stolcu, a jej zadania przejęły strażnice SG w: Kościnie i Nowym Warpnie-Karsznie.
Ochrona granicy.
W lipcu 1956 roku rozwiązano 63 strażnicę WOP Rzędziny, a zadania rozwiązanej strażnicy przejęły strażnice WOP: Stolec i Dobra.
W 1960 roku 11 strażnica WOP Stolec II kategorii ochraniała odcinek granicy państwowej o długości 7 851 m, od znaku granicznego nr "830" do znaku gran. nr "855".

</doc>
<doc id="3176699" url="https://pl.wikipedia.org/wiki?curid=3176699" title="S. Abdul Hamid">
S. Abdul Hamid

S. Abdul Hamid (ur. w 1907) – indyjski lekkoatleta, uczestnik LIO 1928.
Abdul Hamid na Letnich Igrzyskach Olimpijskich 1928 startował w dwóch konkurencjach biegowych: 110 metrów przez płotki (czwarte miejsce w swym wyścigu eliminacyjnym) i 400 m przez płotki (szóste miejsce w swoim biegu kwalifikacyjnym). W obu jednak nie awansował do kolejnych faz zawodów.
Rekordy życiowe: bieg na 110 metrów przez płotki – 15,8 (1927), bieg na 400 metrów przez płotki – 58,5y (1932).

</doc>
<doc id="3176701" url="https://pl.wikipedia.org/wiki?curid=3176701" title="Rochdale AFC">
Rochdale AFC



</doc>
<doc id="3176702" url="https://pl.wikipedia.org/wiki?curid=3176702" title="Estadio Ciudad de Mendoza">
Estadio Ciudad de Mendoza



</doc>
<doc id="3176705" url="https://pl.wikipedia.org/wiki?curid=3176705" title="Marek Balawender">
Marek Balawender

Marek Balawender SMA (ur. 31 sierpnia 1971 w Przeworsku) – polski duchowny katolicki ze Stowarzyszenia Misji Afrykańskich, misjonarz w Republice Środkowoafrykańskiej
Życiorys.
Po zdaniu egzaminu dojrzałości wstąpił do Stowarzyszenia Misji Afrykańskich. Święcenia kapłańskie przyjął 29 czerwca 2002. Studiował w Belgii i Francji. W 2002 wyjechał do Republiki Środkowoafrykańskiej celem pracy wśród Pigmejów. W 2004 został przełożonym Misji Katolickiej Stowarzyszenia Misji Afrykańskich pw. Narodzenia Jezusa Chrystusa Zbawiciela w Monasao. Posługę tę pełnił do 2009. Wówczas wrócił do Polski i objął funkcję dyrektora Domu Rekolekcyjnego im. Kleryka Roberta Gucwy w Piwnicznej-Zdroju. Marek Balawender jest również radcą Prowincji Polskiej Stowarzyszenia Misji Afrykańskich.

</doc>
<doc id="3176706" url="https://pl.wikipedia.org/wiki?curid=3176706" title="Jefferson (Karolina Południowa)">
Jefferson (Karolina Południowa)

Jefferson – miasto w Stanach Zjednoczonych, w stanie Karolina Południowa, w hrabstwie Chesterfield.

</doc>
<doc id="3176707" url="https://pl.wikipedia.org/wiki?curid=3176707" title="Estadio del Bicentenario">
Estadio del Bicentenario



</doc>
<doc id="3176708" url="https://pl.wikipedia.org/wiki?curid=3176708" title="Lista stadionów piłkarskich w Argentynie">
Lista stadionów piłkarskich w Argentynie

Lista stadionów piłkarskich w Argentynie składa się z obiektów drużyn znajdujących się w Primera División (I poziomie ligowym Argentyny) oraz Primera B Nacional (II poziomie ligowym Argentyny). Na najwyższym poziomie rozgrywkowym znajduje się 20 drużyn oraz na drugim poziomie 22 drużyn, których stadiony zostały przedstawione w poniższej tabeli według kryterium pojemności, od największej do najmniejszej. Tabela uwzględnia również miejsce położenia stadionu (miasto oraz region), klub do którego obiekt należy oraz rok jego otwarcia lub renowacji.
Do listy dodano również stadiony o pojemności powyżej 20 tys. widzów, które są areną domową drużyn z niższych lig lub obecnie w ogóle nie rozgrywano mecze piłkarskie.
Na 6 stadionach z listy: Estadio Monumental i Estadio José Amalfitani w Buenos Aires, Estadio Chateau Carreras w Córdobie, Estadio José María Minella w Mar del Plata, Estadio Gigante de Arroyito w Rosario oraz Estadio Ciudad de Mendoza w Mendozie zostały rozegrane Mistrzostwa Świata w Piłce Nożnej 1978, które organizowała Argentyna. Na Estadio Monumental w Buenos Aires został rozegrany finał tych mistrzostw.
Legenda:
 – stadiony w budowie lub przebudowie
 – stadiony zamknięte lub zburzone

</doc>
<doc id="3176709" url="https://pl.wikipedia.org/wiki?curid=3176709" title="Jefferson (Dakota Południowa)">
Jefferson (Dakota Południowa)

Jefferson – miasto w Stanach Zjednoczonych, w stanie Dakota Południowa, w hrabstwie Union.

</doc>
<doc id="3176710" url="https://pl.wikipedia.org/wiki?curid=3176710" title="Lista odcinków serialu Pułapki umysłu">
Lista odcinków serialu Pułapki umysłu

Poniżej znajduje się lista odcinków serialu telewizyjnego Pułapki umysłu – który był emitowany przez amerykańską stację telewizyjną TNT od 9 lipca 2012 roku do 17 marca 2015 roku. Łącznie powstały 3 serie składające się z 39 odcinków. W Polsce serial jest emitowany od 10 sierpnia 2012 roku do 2 maja 2015 roku przez Fox Polska.

</doc>
<doc id="3176711" url="https://pl.wikipedia.org/wiki?curid=3176711" title="Louis-Sébastien Lenormand">
Louis-Sébastien Lenormand

Louis-Sébastien Lenormand (ur. 1757 w Montpellier, zm. 1839) – Francuz, pierwsza znana osoba, która dokonała skoku ze spadochronem. Lenormand nie był wynalazcą spadochronu, urządzenie takie znane było już w średniowieczu, jednakże służyło wówczas jedynie jako zabawka. Szczegóły jego życia nie są dobrze znane, wiadomo, że w grudniu 1783 roku oddał skok z wieży Obserwatorium Montpellier.

</doc>
<doc id="3176712" url="https://pl.wikipedia.org/wiki?curid=3176712" title="György Sándor (piłkarz)">
György Sándor (piłkarz)

György Sándor (ur. 20 marca 1984 w Użhorodzie) – węgierski piłkarz, grający na pozycji pomocnika.
Kariera klubowa.
Sandor profesjonalną karierę rozpoczął w Újpest FC. W kolejnych latach grał w Győri ETO FC, ponownie w Újpest FC, angielskim Plymouth Argyle, kolejny raz w Újpest FC, bułgarskim Liteksie Łowecz i po raz czwarty w Újpest FC. W 2010 roku przeniósł się do Videoton FC, w którym spędził trzy lata. W 2013 roku trafił na kilka miesięcy do Arabii Saudyjskiej, konkretnie do Ittihad FC, od początku sezonu 2013/14 ponownie jednak gra w Videoton FC.
Kariera reprezentacyjna.
W reprezentacji Węgier zadebiutował 15 listopada 2006 roku w towarzyskim meczu przeciwko Kanadzie. Na boisku przebywał do 71 minuty meczu.
Sukcesy.
Liteks
Videoton

</doc>
<doc id="3176714" url="https://pl.wikipedia.org/wiki?curid=3176714" title="Kamień runiczny z Björketorp">
Kamień runiczny z Björketorp

Kamień runiczny z Björketorp – mierzący 4,2 m wysokości kamień runiczny, znajdujący się niedaleko Listerby w gminie Ronneby w szwedzkiej prowincji Blekinge. Kamień stoi na cmentarzysku datowanym na VI-VII wiek, towarzyszą mu dwa pozbawione inskrypcji menhiry oraz dwa niewielkie kręgi kamienne.
Na pierwszej stronie kamienia wyryto inskrypcję o treści:
co znaczy: „"Ukrywam tutaj runy czarodziejskie. Złością niespokojny, podstępna śmierć na obczyźnie (spotka) tego, kto to [=ten kamień] zniszczy"”.
Na stronie drugiej znajduje się natomiast inskrypcja o treści
będąca zaklęciem mającym sprowadzić zgubę.

</doc>
<doc id="3176716" url="https://pl.wikipedia.org/wiki?curid=3176716" title="Jefferson (Maine)">
Jefferson (Maine)

Jefferson – miasto w Stanach Zjednoczonych, w stanie Maine, w hrabstwie Lincoln.

</doc>
<doc id="3176717" url="https://pl.wikipedia.org/wiki?curid=3176717" title="Planorbarius">
Planorbarius

Planorbarius – rodzaj płucodysznych ślimaków z rodziny zatoczkowatych, obejmujący gatunki słodkowodne, występujące w Europie, Afryce Północnej, Azji (na wschód od Jeniseju). Zawleczone do Ameryki Północnej i na Karaiby. W Polsce reprezentowany przez jeden gatunek: zatoczek rogowy ("Planorbarius corneus").
Etymologia nazwy.
Nazwa rodzaju odnosi się do kształtu muszli gatunku typowego, zatoczka rogowego – płaskiej, zwiniętej w jednej płaszczyźnie ("planus" łac. – równy, płaski, "orbis" – koło, krąg).
Cechy morfologiczne.
Muszla duża, tarczowata, płasko zwinięta, lewoskrętna. Skręty obłe, pozbawione krawędzi. Pseudoskrzele duże, otwór odbytowy położony u jego podstawy. W jamie płaszczowej występują trzy bruzdy (nerkowa, grzbietowa i odbytowa). Szczęka trójczęściowa, z wąskimi częściami bocznymi. Radula składa się z 170-218 rzędów i 85-91 szeregów zębów, formuła raduli: 45-1-45. Ząb środkowy wysoki, zęby boczne wydłużone i piłkowane na bocznych krawędziach.
Męski narząd kopulacyjny składa się z małego prącia i dużego prepucjum, prostata pęcherzykowata.
Szerokość muszli: do 40 mm; wysokość: do 16 mm.
Występowanie.
Naturalny zasięg występowania obejmuje Europę, Afrykę Północną, Azję (na wschód od Jeniseju). Zawleczone do Ameryki Północnej i na Karaiby. W Polsce występuje jeden gatunek: zatoczek rogowy.
Biologia i ekologia.
Zajmowane siedliska.
Występują w różnych typach wód śródlądowych: rzekach o słabym prądzie, starorzeczach, stawach, jeziorach, w płytkim litoralu.
Odżywianie.
Zdrapywacze. Odżywiają się detrytusem, peryfitonem, zeskrobywują radulą fragmenty tkanek roślin wodnych.
Rozmnażanie.
Obojnaki.
Lista gatunków.
Do rodzaju "Planorbarius" zaliczane są następujące gatunki:

</doc>
<doc id="3176720" url="https://pl.wikipedia.org/wiki?curid=3176720" title="Alena Mrázová">
Alena Mrázová

Alena Mrázová (ur. 6 października 1958 w Boguminie) – czeska pisarka, tłumaczka i nauczycielka akademicka.
Studiowała filologię romańską na Wydziale Filozoficznym Uniwersytetu Karola, także na uniwersytetach w Lizbonie i Dijonie. Zajmuje się tłumaczeniami z czeskiego, słowackiego, rosyjskiego, polskiego, francuskiego, portugalskiego i hiszpańskiego, zaś okazyjnie tworzeniem czeskich napisów do filmów dokumentalnych i fabularnych dla Czeskiej Telewizji. Jest również nauczycielką akademicką na Uniwersytecie Stosunków Międzynarodowych i Publicznych w Pradze, gdzie wykłada język francuski.
W 2007 r., dzięki wsparciu Ambasady RP w Pradze, powstała jej książka: „Dům učitelů” ("Dom nauczycieli"), a w 2009 r. następna – „Hodně jsme pili z řeky Léthé” ("Za dużo piliśmy z rzeki Lete"). Opowieść „Vzkaz po Elfi Nitche” była częścią książki „Dům učitelů”. Autorka sama przetłumaczyła ją na język polski. „Przekaz Elfi Nitche” zdobył nominację do nagrody VI Ogólnopolskiego Konkursu na Autorską Książkę Literacką – Świdnica 2013 i ukazała się latem 2014 roku w Poznaniu, w Wydawnictwie Albus.

</doc>
<doc id="3176723" url="https://pl.wikipedia.org/wiki?curid=3176723" title="Wow">
Wow



</doc>
<doc id="3176726" url="https://pl.wikipedia.org/wiki?curid=3176726" title="Johannes Breitkopf">
Johannes Breitkopf

Johannes Breitkopf (ur. 22 września 1891 w Gościęcinie, zm. 14 stycznia 1953 w Berlinie) – niemiecki duchowny rzymskokatolicki.
Życiorys.
Urodził się 22 września 1891 w powiecie kozielskim, który wówczas znajdował się na terytorium Niemiec, jako syn Theodora i Pauliny z domu Grötschel. Szkołę podstawową ukończył w rodzinnej wsi, a następnie był uczniem gimnazjum w Koźlu. Po jego ukończeniu studiował teologię na Uniwersytecie Wrocławskim oraz na Westfalskim Uniwersytecie Wilhelma w Münsterze.
Podczas I wojny światowej służył jako oficer rezerwy, walcząc we Francji. Będąc ciężko rannym, dostał się do niewoli, z której powrócił do Niemiec w 1920. 
We Wrocławiu podjął przerwane studia na uniwersytecie i 23 kwietnia 1922 otrzymał święcenia kapłańskie w katedrze św. Jana Chrzciciela. Pierwszą pracę duszpasterską podjął w parafii Świętych Apostołów Piotra i Pawła w Legnicy jako wikariusz, będąc jednocześnie katechetą w gimnazjum żeńskim (obecnie pl. Słowiański 5). W 1929 został proboszczem, najpierw w parafii Apostołów Piotra i Pawła w Sycowie, a następnie w 1932 w parafii św. Zygmunta i św. Jadwigi Śląskiej w Koźlu. W tej parafii prowadził szeroką działalność duszpasterską i organizacyjną. Wraz z prof. Johannesem Kobkiem rozkrzewił muzykę kościelną, wprowadzając w czasie nabożeństw łacińskie msze i oratoria wybitnych kompozytorów. W 1938 wrocławska rozgłośnia radiowa (niem. "Radio Breslau") transmitowała koncerty organowe przy akompaniamencie chóru i orkiestry, wykonywane z kozielskiego kościoła. Poza tym swoją działalnością przyczynił się do zmiany wystroju kościoła parafialnego (m.in. budowy trzech nowych ołtarzy czy wbudowania nowych witraży w prezbiterium). Podczas remontu kościoła w 1938 odnaleziono kryptę grobową krewnych fundatora kościoła z rodu Oppersdorffów, będącą sensacją dla historyków. Zainicjował również budowę nowego budynku plebanii, którą ozdobiono wówczas freskami.
Podczas II wojny światowej, w czasach nazizmu, kiedy publiczne używanie języka polskiego było zakazane, nie bał się głosić kazań w tym języku, jak również w innych językach do przebywających na terenie miasta jeńców wojennych. Był z tego powodu prześladowany i szykanowany przez gestapo. 
Po zakończeniu wojny w wyniku zmian ustrojowych i terytorialnych stał się osobą niewygodną, w wyniku czego 20 października 1945 został aresztowany przez milicję i usunięty z kozielskiej parafii. Trzy dni później został wywieziony wraz z niemieckojęzyczną grupą ludzi do Niemiec, trafiając do diecezji miśnieńskiej. W okresie od 28 stycznia do 30 kwietnia 1946 był duszpasterzem w Glashütte, a następnie od 1 maja 1946 proboszczem w parafii Wniebowzięcia NMP w Wilthen. Na początku stycznia 1953, uczestnicząc w Kongresie Liturgicznym w Berlinie, miał atak serca, po którym zmarł 14 stycznia. Pochowany został na berlińskim cmentarzu św. Jadwigi Śląskiej (niem. "St. Hedwigs-Friedhof").

</doc>
<doc id="3176727" url="https://pl.wikipedia.org/wiki?curid=3176727" title="Jefferson (New Hampshire)">
Jefferson (New Hampshire)

Jefferson – miasto w Stanach Zjednoczonych, w stanie New Hampshire, w hrabstwie Coös.

</doc>
<doc id="3176730" url="https://pl.wikipedia.org/wiki?curid=3176730" title="Wieża ciśnień w Działdowie">
Wieża ciśnień w Działdowie

Wieża ciśnień w Działdowie - wodociągowa wieża ciśnień wybudowana w latach 1910-1912, mieszcząca się przy ul. Konopnickiej w Działdowie.
Historia.
Wieża została zbudowana na sztucznie usypanym wzgórzu, gdy miasto Działdowo otrzymało wodociągi i kanalizację. Była jednym z elementów sieci kanalizacyjnej, której projekt został wykonany przez firmę Heinricha Schevena z Düsseldorfu. Ok 1993 została wyłączona z użytku. 
W 2014 wieża była w trakcie remontu. Należała do firmy ochroniarskiej, która miała w planach wykorzystać budynek na swoją siedzibę.
Charakterystyka.
Wieża zbudowana jest na planie ośmiokąta foremnego. Wykonana została z cegły ceramicznej. Posiada siedem kondygnacji, opartych we wnętrzu na trzech żeliwnych słupach. Na szczycie znajduje się stalowy, nitowany zbiornik typu Intze o pojemności 30 000 litrów. W najwyższym punkcie, obiekt ma wysokość ponad 32 m.

</doc>
<doc id="3176731" url="https://pl.wikipedia.org/wiki?curid=3176731" title="Jefferson (Nowy Jork)">
Jefferson (Nowy Jork)

Jefferson – "town" w Stanach Zjednoczonych, w stanie Nowy Jork, w hrabstwie Schoharie.
Powierzchnia "town" wynosi 43,41 mi² (około 112,4 km²). Według stanu na 2010 rok jego populacja wynosi 1410 osób, a liczba gospodarstw domowych: 985. W 2000 roku zamieszkiwało je 1495 osób, a w 1990 mieszkańców było 1514.

</doc>
<doc id="3176738" url="https://pl.wikipedia.org/wiki?curid=3176738" title="Caedocyon">
Caedocyon

Caedocyon – wymarły rodzaj zdolnego do kruszenia kości wszystkożernego ssaka drapieżnego przypominającego psa, członka rodziny psowatych (Canidae). Zamieszkiwał on zachodnią Amerykę Północną w epoki oligocenu, pomiędzy 30,8 i 20,6 milionów lat temu, istniał więc przez 10,2 miliona lat.
Badanie zębów sugeruje hipermięsożerność bądź mezomięsożerność.
Taksonomia.
"Caedocyon" nazwany został przez Wanga (1994). Gatunkiem typowym ustanowiono "Caedocyon tedfordi". Został przypisany do rodziny psowatych przez Wanga (1994) i Munthego (1998).
Jak inni dawni, nieistniejący już przedstawiciele jego podrodziny w rodzinie psowatych, "Caedocyon" stanowi prymitywną, bogatą w apomorfie formą psowatych. Jego pozycja w badaniach ewolucyjnych Hesperocyoninae nie jest jasna. Zwraca się uwagę na jego skrócone górne przedtrzonowce, powiększone przypominające kły górne trzecie siekacze, jak też zredukowane górne trzonowce. Jego proste, wysokie zęby przedtrzonowe i precyzyjny zgryz sugeruje związek "Paraenhydrocyon".
Materiał kopalny reprezentowany jest przez pojedynczą czaszkę.

</doc>
<doc id="3176742" url="https://pl.wikipedia.org/wiki?curid=3176742" title="Ange Postecoglou">
Ange Postecoglou

Ange Postecoglou (ur. 27 sierpnia 1965 w Atenach) – australijski trener piłkarski greckiego pochodzenia. Obecnie trener szkockiego klubu Celticu Glasgow.
Życiorys.
Kariera klubowa.
Był zawodnikiem australijskich klubów: South Melbourne FC i Western Suburbs SC.
Kariera trenerska.
W latach 2013–2017 selekcjoner reprezentacji Australii. Ma za sobą pracę w South Melbourne, reprezentacji Australii do lat 20, Panachaiki GE, Brisbane Roar FC i Melbourne Victory FC.
1 lutego 2018 rozpoczął pracę w japońskim klubie Yokohama F. Marinos.

</doc>
<doc id="3176745" url="https://pl.wikipedia.org/wiki?curid=3176745" title="Kiesza">
Kiesza

Kiesa Rae Ellestad, lepiej znana jako Kiesza (ur. 16 stycznia 1989 w Calgary, Kanada) – kanadyjska piosenkarka oraz tancerka pochodząca z Calgary. Jej debiutancki singel „Hideaway” dotarł do pierwszego miejsca na brytyjskiej liście przebojów.

</doc>
<doc id="3176746" url="https://pl.wikipedia.org/wiki?curid=3176746" title="Carpolestes">
Carpolestes

Carpolestes – wymarły rodzaj przypominającego naczelne ssaka z rzędu Plesiadapiformes żyjącego w późnej epoce paleoceńskiej w Ameryce Północnej. Pojawił się około 58 milionów lat temu. Wyróżnia się 4 gatunki, które zdają się tworzyć jedną linię ewolucyjną. Najwcześniejszy z nich to "Carpolestes dubius", uważany za przodka gatunku typowego "Carpolestes nigridens". Z tego ostatniego z kolei wyewoluował najpóźniejszy z gatunków tego rodzaju, "Carpolestes simpsoni".

</doc>
<doc id="3176750" url="https://pl.wikipedia.org/wiki?curid=3176750" title="Dziewicza Góra (Horodyszcze)">
Dziewicza Góra (Horodyszcze)

Dziewicza Góra – porośnięte dębami wzgórze o wysokości 229 metrów, powierzchni 1,54 ha. Znajduje się w miejscowości Horodyszcze-Kolonia, przy drodze wojewódzkiej 812, na trasie Chełm – Włodawa, w gminie Chełm. W 1982 roku uznane za pomnik przyrody.
Legenda.
Według legendy nazwa "Dziewicza Góra" wiąże się z istnieniem na tej górze klasztoru zamieszkiwanego przez dziewice, który podczas najazdu Tatarów miał zapaść się pod ziemię.

</doc>
<doc id="3176754" url="https://pl.wikipedia.org/wiki?curid=3176754" title="Matematyczna hipoteza Wszechświata">
Matematyczna hipoteza Wszechświata

Matematyczna hipoteza Wszechświata (), znana także jako „Ostateczny Kształt” () – spekulatywna teoria wszystkiego, postulowana przez kosmologa Maxa Tegmarka. Zgodnie z nią fizyczna rzeczywistość (wszechświat; to, co można obserwować) jest strukturą matematyczną. W tym ujęciu świadomy obserwator jest podstrukturą tej struktury ("self-aware substructure"), w której wzorce przetwarzania informacji są równoważne opisowi świadomości, więc z tej perspektywy obserwator ma subiektywne wrażenie istnienia w realnym fizycznym świecie. Koncepcja ta jest powiązana hipotezą symulacji w taki sposób, że symulacją najwyższego rzędu jest sam abstrakcyjny obiekt matematyczny. Tegmark wprowadza także klasyfikację poziomów wszechświatów, wg której wszechświat najwyższego IV poziomu jest zbiorem wszystkich struktur matematycznych (których jest przeliczalnie wiele). Z MUH blisko związana jest CUH (C"omputable Universe Hypothesis" - hipoteza obliczalnego wszechświata), która zawęża fizycznie istniejące wszechświaty do tych definiowanych przez funkcje obliczalne..

</doc>
<doc id="3176757" url="https://pl.wikipedia.org/wiki?curid=3176757" title="Raciąż (gmina)">
Raciąż (gmina)



</doc>
<doc id="3176758" url="https://pl.wikipedia.org/wiki?curid=3176758" title="Tomson">
Tomson



</doc>
<doc id="3176762" url="https://pl.wikipedia.org/wiki?curid=3176762" title="Chi (album)">
Chi (album)

 
Chi – siódmy album solowy polskiego rapera Eldo. Wydawnictwo ukazało się 28 maja 2014 roku nakładem wytwórni muzycznej My Music. Album promował wideoklip do utworu „Ms Batory” z gościnnym udziałem Tomsona. Wśród gości na płycie znaleźli się ponadto Pelson i W.E.N.A., natomiast producentem nagrań był Fawola. W dniu premiery, płyta została udostępniona bezpłatnie w formie digital stream na oficjalnym kanale YouTube rapera. 
Album zadebiutował na 1. miejscu zestawienia OLiS oraz uzyskał status złotej płyty.
Lista utworów.
Opracowano na podstawie materiału źródłowego.

</doc>
<doc id="3176763" url="https://pl.wikipedia.org/wiki?curid=3176763" title="Wybory prezydenckie w Egipcie w 2012 roku">
Wybory prezydenckie w Egipcie w 2012 roku

Wybory prezydenckie w Egipcie w 2012 roku odbyły się w dwóch turach w dniach 23-24 maja oraz w dniach 16−17 czerwca. Były to pierwsze wolne, demokratyczne wybory w historii Egiptu, rozpisane po obaleniu w lutym 2011 wieloletniego autokratę − Husniego Mubaraka.
Tło.
Rewolucji na Placu Tahrir z przełomu stycznia i lutego 2011 obaliła HUsniego Mubaraka, władającego Egiptem przez 30 lat. W czasach transformacji władza spoczywała w rękach zwierzchnika Najwyższej Rady Sił Zbrojnych − Muhammada Husajna Tantawiego. Junta wojskowa rozwiązała parlament i zawiesiła konstytucję. Na jesień 2011 rozpisano wybory parlamentarne, z kolei na wiosnę 2012 wybory prezydenckie.
Elekcja parlamentarna rozpoczęła się 28 listopada 2011 i trwała w kilku fazach. Wybory do Zgromadzenia Ludowego, które trwały do 11 stycznia 2012, wygrała Partię Wolności i Sprawiedliwości, będącym politycznym ciałem Bractwa Muzułmańskiego, z 37,5% poparciem. Także głosowanie do Rady Szury, przeprowadzone w dniach 29 stycznia − 22 lutego 2012 zdecydowanie wygrali islamiści, uzyskując 45% głosów. Na drugim miejscu plasowali się salafici z Partii Światła (An-Nur).
Wyniki.
Pierwszą turę głosowania przeprowadzoną w dniach 23–24 maja 2012 wygrał Muhammad Mursi (24,78%), kandydat Partii Wolności i Sprawiedliwości, wyprzedzając nieznacznie niezależnego kandydata Ahmada Szafika (23,66%), byłego premiera z czasów administracji Mubaraka. W drugiej turze głosowania w dniach 16−17 czerwca 2012 Mursi pokonał Szafika, uzyskawszy 51,73% głosów. Pierwszego demokratycznie wybranego prezydenta w historii Egiptu zaprzysiężono 30 czerwca 2012.

</doc>
<doc id="3176764" url="https://pl.wikipedia.org/wiki?curid=3176764" title="Kościół Rzymsko-Katolicki">
Kościół Rzymsko-Katolicki



</doc>
<doc id="3176770" url="https://pl.wikipedia.org/wiki?curid=3176770" title="Rozdepkowate">
Rozdepkowate

Rozdepkowate (Neritidae) – szeroko rozprzestrzeniona rodzina małych, słodko-, słonawo- i słonowodnych ślimaków przodoskrzelnych. Obejmuje kilkaset gatunków, w tym około 110 gatunków słodkowodnych, zgrupowanych w 10 rodzajach.
Etymologia nazwy.
Nazwa naukowa pochodzi od rodzaju typowego tej rodziny ("Nerita" sp.) – i ma swe źródło w imieniu jednego z greckich bogów morza: Neritesa, syna Nereusa i okeanidy Doris, którego Afrodyta, z zemsty za to, że wolał pozostać w morskim królestwie rodziców zamiast towarzyszyć jej w drodze na Olimp, zamieniła w ślimaka. Nazwa polska pochodzi od jedynego przedstawiciela tej rodziny występującego w Polsce – rozdepki rzecznej ("Theodoxus fluviatilis").
Cechy morfologiczne i anatomiczne.
Muszla grubościenna, półkolista, zbudowana z niewielu skrętów, z których ostatni jest rozdęty i znacznie większy niż poprzedzające. Bez dołka osiowego i przegród wewnętrznych, które są resorbowane w trakcie wzrostu. Powierzchnia muszli gładka lub żeberkowana, zwykle żywo ubarwiona. Otwór muszli półkolisty, brzeg kolumienkowy zgrubiały, ma postać szerokiej i płaskiej płytki, która bywa gładka lub ornamentowana. Wieczko wapienne, grube, o budowie spiralnej, zaopatrzone w wyrostek wewnętrzny służący jako miejsce przyczepu mięśnia.
Ciało krępe, głowa duża, zaopatrzona w szeroki ryjek i parę długich, kurczliwych czułków. U nasady czułków, po stronie zewnętrznej osadzone są (na niewielkich słupkach) oczy. Noga szeroka i krótka, zwężona w tylnej części. Skrzele trójkątne, zbudowane z trzech rzędów blaszek. Nie posiadają szczęk właściwych i gruczołów ślinowych, radula typu rhipidoglossa. Jelito tylne przebija komorę dwuprzedsionkowego serca. Otwór odbytowy po prawej stronie jamy płaszczowej. Układ nerwowy prymitywny, unerwienie nogi drabinkowe. 
Rozdzielnopłciowe, układ rozrodczy samic złożony: podzielony na część przyjmującą nasienie i część wyprowadzającą jaja, w związku z czym każda samica posiada dwa lub nawet trzy (zależnie od gatunku) otwory płciowe. Samce można rozróżnić po tym, że posiadają z prawej strony głowy duże prącie.
Występowanie i biologia.
Przedstawiciele rodziny występują w wodach słodkich, słonawych i słonych stref klimatu umiarkowanego, subtropikalnego i tropikalnego. W Europie reprezentowane przez dwa rodzaje: "Theodoxus" i "Smaragdia", z których w Polsce występuje tylko jeden gatunek: rozdepka rzeczna. Zamieszkują litoral, są roślinożerne.
Taksonomia.
Zróżnicowana rodzina, obejmuje kilkaset gatunków, w tym około 110 gatunków słodkowodnych, zgrupowanych w 10 rodzajach. Według podziału zaproponowanego przez Boucheta i Rocroi należące do niej gatunki zgrupowane są w pięć podrodzin:
Najliczniej reprezentowane są rodzaje "Nerita", "Neritina", "Smaragdia".
Wykorzystanie.
Niektóre gatunki są poławiane i wykorzystywane gospodarczo, jako pokarm, muszle wykorzystywane są do produkcji ozdób.

</doc>
<doc id="3176782" url="https://pl.wikipedia.org/wiki?curid=3176782" title="Joseph Minala">
Joseph Minala

Joseph Marie Minala (ur. 24 sierpnia 1996 w Jaunde) – kameruński piłkarz występujący na pozycji pomocnika we włoskim klubie Salernitana, do którego jest wypożyczony z S.S. Lazio. W swojej karierze grał także w takich zespołach jak Bari oraz Latina. Ma za sobą grę w reprezentacji Kamerunu do lat 23.
W 2014 roku pojawiły się niejasności co do wieku Minali. Część mediów rozpowszechniło informacje, jakoby zawodnik miał w rzeczywistości nie 17, a 42 lata. Po przeprowadzonym dochodzeniu Włoski Związek Piłki Nożnej potwierdził jednak, że piłkarz urodził się w 1996 roku.

</doc>
<doc id="3176784" url="https://pl.wikipedia.org/wiki?curid=3176784" title="Martina Stoessel">
Martina Stoessel

Martina „Tini” Stoessel (ur. 21 marca 1997 w Buenos Aires) – argentyńska aktorka, piosenkarka, modelka i tancerka. Wystąpiła m.in. w tytułowej roli w serialu "Violetta".
Życiorys.
Martina Stoessel urodziła się w Buenos Aires jako córka producenta i reżysera Alejandro Stoessel oraz Mariany Muzlery. Mając pięć lat zaczęła uczęszczać na lekcje tańca, później gimnastyki i baletu, a już niebawem występowała w teatrach Musical Comedy, takich jak Musical Theater, poza tym brała lekcje pianina.
Kariera.
2007-2011: Początki kariery.
W roku 2007 Stoessel dostała swoją pierwszą rolę Martiny w argentyńskiej telenoweli "Patito Feo", grała ona asystentkę Fito Bernardi. Również w "Patito Feo" można ją było zobaczyć jako młodą Annę (w retrospekcji).
W 2011 roku Martina Stoessel nagrała hiszpańską wersję utworu Shannon Saunders, „The Glow”, zatytułowanego „Tu Resplandor”; Piosenka znalazła się na albumie "Disney Princesses: Fairy Tale Songs." Stoessel wykonał piosenkę na wydarzeniu Disney Channel w Ameryce Łacińskiej o nazwie Celebratón w dniu 31 grudnia 2011 roku. Piosenka została później wydana w albumie z serii w marcu 2012 roku.
2012-2015: Przełom z serialem "Violetta".
Ojciec Martiny Stoessel przedstawił niepowiązany projekt producentom kanału Disney Channel, który poinformował go później o przesłuchaniach na główną rolę w nadchodzącej serii telewizyjnej Violetta. Pod koniec 2011 roku po intensywnym castingu, Stoessel dostała główną rolę w serialu. Serial rozpoczął pracę między Disney Channel w Ameryce Łacińskiej, Europie, na Bliskim Wschodzie i w Afryce. Pierwszy sezon serialu rozpoczął produkcję w Buenos Aires w 2012 roku. Stoessel zagrała tytułową bohaterkę Violettę Castillo we wszystkich trzech sezonach. Martina zaśpiewała „En Mi Mundo”, wydana później jako singiel w dniu 5 kwietnia 2012 r. W celu promowania serialu. Następnie nagrała włoską wersję „Nel Mio Mondo” oraz wersję angielską „In My Own World”. Obie piosenki zostały wykorzystane jako utwory tematyczne w serii w jego międzynarodowych pokazach we Włoszech, w Wielkiej Brytanii i USA za pośrednictwem Netflixa. Z tej roli Stoessel zdobyła nagrodę dla „Female Newcomer” w wydaniu Kids’s Choice Awards w Argentynie w 2012 roku, a także nominowano do amerykańskiej wersji Nickelodeon Kids 'Choice Awards w kategorii „Favorite Latin Artist”. Serial "Violetta", przyniósł dla niej jej ogromną popularność.
W dniu 10 sierpnia 2013 r. Stoessel wystąpił wraz z obsadą Violetty, na imprezie charytatywnej UNICEF „Un sol para los chicos”, gdzie śpiewała piosenki „Ser Mejor” i „En Mi Mundo”. W listopadzie 2013 roku Martina nagrała „Libre soy” i „All’Alba Sorgerò”, hiszpańsko-włoską wersję „Let It Go” z filmu animowanego Disneya "Kraina lodu."
W 2014 roku zadebiutowała w dubbingu dla włoskiej wersji językowej filmu "Uniwersytet potworny" Stoessel użyczyła głosu Carrie. We wrześniu 2014 roku Stoessel wystąpiła podczas międzynarodowej partyzantki Partido Interreligioso por la Paz, zwołanej przez papieża Franciszka w Stadionie Olimpijskim w Rzymie, gdzie zaśpiewała „Nel Mio Mondo” oraz cover piosenki „Imagine” Johna Lennona.
Podczas trwania serialu „Violetta” zorganizowano dwie ogromne trasy koncertowe. Po nakręceniu drugiego sezonu serialu aktorka z obsadą udała się na pierwszą trasę koncertową „Violetta: En Vivo”, gdzie odwiedziła wszystkie kraje Ameryki Łacińskiej oraz w Europie: Włochy, Francję i Hiszpanię. Następnie po nakręceniu trzeciego sezonu na samym początku roku 2015 udała się na ostatnią trasę z obsadą kończącą całe przedsięwzięcie z Violetta. Podczas trasy Violetta Live odwiedziła wszystkie kraje Ameryki Południowej oraz większość Europy.
2015-2016: film "Tini. Nowe życie Violetty" i solowy muzyczny debiut.
Stoessel i niektórzy z obsady Violetty rozpoczęli 7 października prace nad nowym filmem pt. "", który był oficjalnym zakończeniem z serią Violetty. Muzyka do filmu została nakręcona w przerwach koncertowych w finale międzynarodowej trasy telewizyjnej. Piosenki, które zostały nagrane wtedy, znalazły się na oficjalnym albumie Tini. Produkcja nad filmem zakończyła się w połowie grudnia 2015 r. Pierwszy pokaz przedpremierowy miał miejsce 23 kwietnia 2016 roku w Holandii. Premiera odbyła się 4 maja 2016 we Francji.
W lipcu 2015 Stoessel rozpoczęła nagrania debiutanckiej płyty na mocy kontraktu z wytwórnią Hollywood Records. Podczas tej pierwszej wizyty nakręcono piosenki do filmu. Natomiast od stycznia do marca rozpoczęto nagrywać solowe piosenki na debiutancki albumu zatytułowany "Tini." Premiera debiutanckiego, solowego singla „Siempre Brillarás” odbyła się 25 marca 2016 roku. Piosenkę nagrano również w języku angielskim pt. „Born to Shine”. 29 kwietnia 2016 miała miejsce premiera wydania albumu w krajach Europejskich oraz Ameryce Łacińskiej. Do tego czasu nie doczekano się premiery na półkach Ameryki Północnej. 6 maja 2016 roku nastąpiła oficjalna premiera teledysku do piosenki „Losing the Love”, który zawierał fragmenty z filmu, jak i scen specjalnie nagranych na potrzeby teledysku. Swój pierwszy solowy występ Tini odbyła w Buenos Aires w La Usina del Arte, gdzie zaśpiewała wszystkie swoje solowe piosenki z płyty.
8 lipca 2016 roku Stoessel wydała swój pierwszy solowy teledysk do piosenki „Great Escape”, który był kręcony w Buenos Aires wraz ze swoim chłopakiem. 14 października 2016 natomiast wydano jej album ponownie jednak wersje deluxe, który zawiera hiszpańską wersję piosenki „Great Escape” – „Yo Me Escaparé” oraz hiszpańską wersję „Got Me Started” – „Ya No Hay Nadie Que Nos Pare” z udziałem kolumbijskiego piosenkarza Sebastiana Yatra. Drugim singlem dziewczyny była piosenka „Got Me Started” wydana 8 grudnia 2016, a z udziałem Sebastina – „Ya No Hay Nadie Que Nos Pare” 19 stycznia 2017 roku.
W Polsce album "Tini" uzyskał certyfikat złotej płyty.
2017: Trasa koncertowa „Got Me Started Tour”, własna linia ubrań, zapowiedź drugiego albumu.
W dniu 18 marca 2017 r. Martina Stoessel rozpoczęła pierwszą solową trasę koncertową. Nazwa trasy nosi nazwę „Got Me Started Tour” jak jej drugi singiel z płyty "Tini". Trasa objęła Europę i Amerykę Łacińską. Pierwsza część trasy objęła 9 krajów europejskich (w tym Polskę), licząc w sumie 23 koncerty na tym kontynencie. Druga część trasy objęła 4 kraje Ameryki licząc w sumie 8 koncertów. W sumie cała trasa liczyła 31 koncertów na dwóch kontynentach, a także pobiła rekord sprzedaży biletów w krajach niemieckojęzycznych oraz cieszyła się dużym zainteresowaniem. Trasa zakończyła się 14 października 2017 roku koncertem w Cordobie w Argentynie.
2018-2020: Trasa koncertowa „Quiero Volver Tour”, nowe single.
Na początku 2018 roku potwierdziła produkcję drugiego albumu studyjnego i 6 kwietnia tego samego roku wydała pierwszy singiel do nowej płyty „Princesa”, drugi „Quiero Volver” 3 sierpnia i „Por Que Te Vas” 2 listopada. Nowy album został oficjalnie wydany 12 października 2018 roku.
W dniu 13 grudnia 2018 r. Martina Stoessel rozpoczęła swoją drugą solową trasę koncertową. Nazwa trasy jest taka sama jak jej 4 singiel z płyty "Quiero Volver". Trasa rozpoczęła się od Ameryki Łacińskiej.
3 maja 2019 r. wydała zupełnie nowy singiel „22” ze współpracą z Greeicy, a 26 lipca pojawił się kolejny singiel Martiny Stoessel „Suéltate El Pelo”. 2 miesiące później, 6 września, wyszedł następny singiel wokalistki „Fresa”, który powstał przy współpracy z Lalo Ebrattem. Później 11 października ukazał się następny singiel piosenkarki „Oye”.
Kolejny singiel „Diciembre” miał premierę 20 grudnia 2019 roku. Na początku 2020 r. wydała dwa nowe single „Recuerdo” i „Ya No Me Llames”.
W maju 2022 roku ukazał się singlowy utwór „Suéltame” w wykonaniu Christiny Aguilery i Tini.
Dyskografia.
Single promocyjne.
„Violetta”
Biografia.
3 grudnia 2020 roku miał premierę jej trzeci album pt. „Tini Tini Tini”

</doc>
<doc id="3176791" url="https://pl.wikipedia.org/wiki?curid=3176791" title="Kyocera Arena">
Kyocera Arena



</doc>
<doc id="3176793" url="https://pl.wikipedia.org/wiki?curid=3176793" title="Arena da Baixada">
Arena da Baixada



</doc>
<doc id="3176794" url="https://pl.wikipedia.org/wiki?curid=3176794" title="Kamień runiczny z Bro">
Kamień runiczny z Bro

Kamień runiczny z Bro ("U 617") – pochodzący z XI wieku kamień runiczny, znajdujący się w miejscowości Bro w gminie Upplands-Bro w regionie Sztokholm w Szwecji.
Granitowy kamień o wysokości 1,5 m stoi przed miejscowym kościołem. Dawniej znajdował się wbudowany w portal drzwiowy świątyni, w 1886 roku został jednak wydobyty i przeniesiony na obecne miejsce. Na jego powierzchni wyryto inskrypcję o treści:

</doc>
<doc id="3176796" url="https://pl.wikipedia.org/wiki?curid=3176796" title="Elk Point (Dakota Południowa)">
Elk Point (Dakota Południowa)

Elk Point – miasto w Stanach Zjednoczonych, w stanie Dakota Południowa, w hrabstwie Union.

</doc>
<doc id="3176797" url="https://pl.wikipedia.org/wiki?curid=3176797" title="Pałac w Kruszynie (województwo śląskie)">
Pałac w Kruszynie (województwo śląskie)

Pałac w Kruszynie – pałac wybudowany w latach 1630-1632 w stylu wczesnobarokowym w Kruszynie (województwo śląskie).
Historia.
Rezydencja powstała jako warowna siedziba. Założył ją, podobnie jak otaczający park pałacowy w stylu francuskim, wojewoda sieradzki Kacper Denhoff. Majątek w Kruszynie posiadał od 1621 roku. Pałac zaprojektowany został przez włoskiego architekta Tomasza Ponciniego. Denhoff zbudował tu również okazałą oranżerię oraz prawdopodobnie pierwszy w Polsce prywatny budynek teatralny.
O świetności pałacu świadczyć może fakt, że kilkakrotnie odwiedzali go królowie Jan Kazimierz i Władysław IV, który przebywał tu wraz z żoną Cecylią Renatą jako gość weselny Anny z Denhoffów i Bogusława Leszczyńskiego, podskarbiego wielkiego koronnego. Za czasów Denhoffów Kruszynę miał również odwiedzić Zygmunt III Waza.
Po ślubie króla Michała Korybuta Wiśniowieckiego z arcyksiężniczką austriacką Eleonorą Habsburg na Jasnej Górze 27 lutego 1670 roku odbyła się w tym pałacu pierwsza część ich uroczystości weselnej. Po śmierci męża w 1673 roku Eleonora Maria zamieszkała tu na stałe, nim opuściła Polskę. W 1683 roku podczas wyprawy wiedeńskiej w specjalnie wybudowanej kaplicy odpoczywał król Jan III Sobieski.
W końcu XVII wieku pałac został własnością Kraśnickich, od tej pory często zmieniał właścicieli i z biegiem czasu stopniowo pogarszał się jego stan.
Na początku XIX w. pałac uległ ruinie. Ówcześni właściciele, rodzina Martinich, przeprowadzili remont pałacu rozbudowując oficyny i budując teatr. Niezbyt fortunnej przeróbki dokonali około 1837 roku Podczaccy, którzy przerobili okna i rozebrali galerie. W 1863 w budynku pałacu mieścił się szpital polowy, co przyczyniło się do dalszej destrukcji zabytku. W 1867 r. kolejny właściciel Eugeniusz Lubomirski przeprowadził gruntowny remont i częściową przebudowę pałacu. Pałac powiększono o dobudówki, zbudowano skarpy przy murach i dodano galerie łączące pałac z wieżami. Na początku XX wieku przebudowano wnętrza, nadając im neobarokowy charakter. Lubomirscy doprowadzili pałac do rozkwitu i zgromadzili tutaj dużo dzieł sztuki, stylowych mebli oraz wartościowy księgozbiór. Cenna była kolekcja 49 obrazów książąt i królów polskich. Zostały one przywiezione z Wiśnicza i z początkiem XX wieku znalazły się w górnej części boazerii reprezentacyjnej klatki schodowej pałacu. Większość z nich stanowiła kopie królewskich wizerunków malowanych przez Marcello Bacciarellego. Stacjonujący tutaj w styczniu 1945 roku czerwonoarmiści mocno zniszczyli obrazy „polskich burżujów”. W 1970 roku zabrano kolekcję do pracowni konserwatorskiej, a po trzech latach pracy nad nimi trafiły do Muzeum Regionalnego w Radomsku. 
Część z tych obrazów przedstawiała też przodków Lubomirskich, a także pejzaże ich posiadłości w Kruszynie. Na podstawie tej przesłanki ich spadkobiorca książę Jan Lubomirski-Lanckoroński odzyskał z końcem 2004 roku kolekcję - wygrywając długotrwały proces sądowy. W ten sposób obrazy trafiły do Poznania, do prywatnego muzeum jego teściowej Grażyny Kulczyk.
W okresie okupacji Niemcy częściowo zdewastowali i splądrowali zespół pałacowy. Dzieła zniszczenia dokonali natomiast w latach 1946-1968 gospodarze mieszczącego się tu wówczas Państwowego Domu Dziecka. Następnie działała tu administracja rolniczej spółdzielni produkcyjnej.
27 grudnia 1967 roku wpisano do rejestru zabytków:
W 1946 roku i ponownie w 1967 wpisano do rejestru park z XVII i XIX wieku, a w 1974 roku wpisano aleje dojazdowe z XIX wieku.
Remont, który rozpoczęto w końcu lat 60. XX wieku, nigdy nie został ukończony. W latach 1971-1972 wykonano częściowe prace zabezpieczające, a w 1985 prace konserwatorskie.
Obecnie.
Pałac przez dłuższy czas był ofiarą libacji alkoholowych, chuligańskich ekscesów, a także licznych kradzieży. Z pałacu zniknęło wszystko, co przedstawiało wartość handlową: sztukaterie, piece, kominki, kable, żelazne wzmocnienia, a nawet deski. Co więcej, doszło tutaj także do zbezczeszczenia grobów Lubomirskich, znajdujących się na kruszyńskim cmentarzu. Na przełomie XX i XXI wieku skradziono żelazną bramę znajdującą się w południowym ogrodzeniu pałacowym, odkuto marmurową tablicę fundacyjną z 1630 roku, zatruto studnię pałacową. 
W 1990 r. pałac nabył od gminy potomek byłych właścicieli, zamieszkały w Krakowie Stanisław Lubomirski-Lanckoroński. Pałac został mu niejako zwrócony, gdyż kwota wykupu wynosiła symboliczną złotówkę. Brak pieniędzy na remont spowodował konieczność znalezienia wiarygodnego inwestora, który przywróciłby blask rezydencji.
Cały zabytkowy zespół pałacowo-parkowy miała przejąć Fundacja Lady Sue Ryder. Miał tu najprawdopodobniej znaleźć pomieszczenia Dom Sanatoryjno-Szpitalny dla Niepełnosprawnych Fundacji Lady Ryder oraz muzeum. Po zmianie dyrektora fundacji i śmierci Sue Ryder w 2000 roku wszelkie plany zostały zaniechane. Obecnym właścicielem pałacu jest małżeństwo mieszkające w Stanach Zjednoczonych. Dzięki nim ukrócono wszelkie próby kradzieży i dewastacji. Pałac został ogrodzony, porządku pilnują wynajęci ochroniarze. Obiekt nie jest udostępniony dla zwiedzających. Większa część zabudowy pałacowej jest systematycznie remontowana w ścisłej współpracy z konserwatorem zabytków. 
Architektura.
Obecnie do niszczejących zabudowań pałacowych prowadzi przez barokową bramę wjazdową z dwoma kordegardami aleja ze śladami fosy biegnącej wzdłuż niej.
Pałac o cechach północnowłoskiego renesansu i manieryzmu jest piętrowy, o planie zbliżonym do kwadratu z niewielkim wewnętrznym dziedzińcem. Na wszystkich narożach mieszczą się ryzality, od strony parku ukształtowane w rodzaj wież. Nie są one pierwotną zabudową i powstały poprzez późniejszą dobudowę. Między dachem a oknami I piętra widoczne są strzelnice kluczowe. W niektórych obramieniach okiennych umieszczono herby Denhoffów. Na osi wjazdowej alei znajduje się wejście główne zbudowane na kształt loggi o trzech arkadach. Nad nim wmurowana marmurowa tablica fundacyjna z 1630 r.
Wewnątrz budynku do najciekawszych pomieszczeń należy zaliczyć m.in. główną sień z dwoma filarami, salę jadalną w północno-wschodnim narożniku, gdzie znajdują się kolebkowe sklepienia ozdobione późnorenesansową dekoracja stiukową.
Po obu stronach pałacu znajdują się zabudowania gospodarcze, które na dłuższej osi pałacu zakończone są dwiema wieżami. Pierwotnie były połączone z nimi galeriami. Po wschodniej (lewej) stronie stoją dawne budynki folwarczne. Według tradycji Denhoff trzymał w nich swoje przyboczne chorągwie, ale obecne budynki pochodzą z końca XVIII w. Między pałacem a folwarkiem znajdują się ruiny okazałej niegdyś piwnicznej spiżarni i lodowni.
Z prawej, zachodniej strony pałacu stoi budynek administracyjny Lubomirskich z około 1867 r., wzniesiony na fundamentach istniejącego tu w XVII w. teatru Denhoffów. Budynek przylegający narożnikiem do niego pochodzi z ok. 1840 i został wybudowany na pozostałych do dziś obszernych kazamatach, gdzie wznosił się kiedyś „dom aktora”.
Park.
Obszerny 15-hektarowy park za pałacem od południowej strony powstał równocześnie z pałacem. Pozostałością po renesansowym założeniu jest jego kwaterowy układ. Wzdłuż i wszerz biegną aleje z bogatym drzewostanem. W XIX w. park był częściowo przebudowany w układzie krajobrazowym. Znajdowały się w nim sztuczne wzgórza i kanały z wodą. Obecnie park jest zamknięty i nie jest udostępniony do zwiedzania. Około 1650 w zachodniej części parku powstał pawilon zwany później „Pustelnią Denhoffa”. Na „pustelnię” składają się 4 narożne cele otoczone z zewnątrz murem z absydami. Jedynym połączeniem ze światem zewnętrznym był otwór, przez który dostarczano pustelnikowi posiłki. W 1683 r. dla króla Jana III Sobieskiego odpoczywającego w niej w czasie odsieczy wiedeńskiej, powstała kwadratowa „Grota” zwana również „Kaplicą” lub „Altaną Sobieskiego”. Według innej wersji jest to zbudowana za czasów Lubomirskich Świątynia Diany. Jej wewnętrzne ściany wyłożono błyszczącymi kamykami (m.in. kamieniami z lawy wulkanicznej sprowadzonymi z Włoch) i ozdobiono stiukami. W 1984 r. pozostały po nich zaledwie resztki.

</doc>
<doc id="3176800" url="https://pl.wikipedia.org/wiki?curid=3176800" title="Stanisław Eydziatowicz">
Stanisław Eydziatowicz

Stanisław Eydziatowicz herbu Łuk Napięty – podkomorzy smoleński w latach 1701–1716, chorąży smoleński w latach 1693–1701, sędzia grodzki trocki w 1688 roku, podczaszy smoleński w latach 1683–1690, dworzanin skarbu Wielkiego Księstwa Litewskiego.
Poseł sejmiku smoleńskiego na sejm zwyczajny 1688 roku, sejm 1690 roku, sejm zwyczajny 1692/1693 roku, sejm nadzwyczajny 1693 roku, sejm 1695 roku. Poseł sejmiku smoleńskiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Deputat województwa smoleńskiego do rady stanu rycerskiego rokoszu łowickiego w 1697 roku. Konsyliarz konfederacji sandomierskiej 1704 roku z województwa smoleńskiego. Jako poseł województwa inflanckiego był uczestnikiem Walnej Rady Warszawskiej 1710 roku. Poseł smoleński na sejm nadzwyczajny 1712 roku i sejm nadzwyczajny (z limity) 1712/1713 roku .

</doc>
<doc id="3176803" url="https://pl.wikipedia.org/wiki?curid=3176803" title="Rozdepka rzeczna">
Rozdepka rzeczna

Rozdepka rzeczna ("Theodoxus fluviatilis") – nieduży ślimak przodoskrzelny z rodziny rozdepkowatych, gatunek typowy dla rodzaju "Theodoxus". Zamieszkuje słodko- i słonawowodne siedliska, głównie rzeki, o twardym (kamienistym) dnie, z dobrze natlenioną wodą. Jest roślino- i detrytusożerny. Miejscami może występować masowo (w zagęszczeniach do kilku tysięcy osobników na m²). Może być zjadany przez ryby, pijawki, ptactwo wodne. Jest żywicielem różnych gatunków przywr i orzęsków. Gatunek rozdzielnopłciowy, jajorodny, z rozwojem prostym. Może żyć do 2–3 lat. Występuje w Polsce, jest gatunkiem pospolitym.
Systematyka.
Gatunek opisany przez Linneusza w „Systema Naturae” jako "Nerita fluviatilis". Do rodzaju "Theodoxus" (rozdepka) przeniesiony przez de Montforta w 1810 roku. Jest gatunkiem typowym rodzaju, bowiem, jak się okazuje, "Theodoxus lutetianus", który to gatunek jako pierwszy opisał de Montfort z Sekwany w okolicach Paryża pod nową nazwą rodzajową, jest synonimem "Theodoxus fluviatilis". Ponieważ nie jest znane miejsce pochodzenia okazu, na podstawie którego Linneusz opisał gatunek, a sam opis jest niewystarczający, Anistratenko ze współpracownikami w 1999 roku wyznaczył i opisał lektotyp. Gatunek klasyfikowany w obrębie rodziny Neritidae, przez niektórych autorów wydzielany (wraz z rodzajem "Theodoxus") do oddzielnej podrodziny Theodoxinae.
Taksonomia.
Bourguignat przytacza przypuszczenia, że nazwa rodzaju mogła zostać nadana na cześć córki de Montforta, Théodoksji. Epitet gatunkowy odnosi się do środowiska, w którym gatunek występuje (łac. "fluviatilis " – rzeczny). W piśmiennictwie polskojęzycznym gatunek znany jest pod nazwą rozdepka rzeczna.
Cechy morfologiczne i anatomiczne.
Muszla jajowato-półkolista, stosunkowo grubościenna, zbudowana z 2 ½-3 szybko narastających skrętów, z których ostatni jest rozdęty i stanowi 4/5 szerokości muszli. Muszla bez dołka osiowego i przegród wewnętrznych. Szczyt muszli przypłaszczony, mało wystający. Szczyt muszli, zwłaszcza u starszych osobników, bywa skorodowany. Powierzchnia muszli delikatnie prążkowana, z silniej zaznaczonymi liniami okresowych zahamowań wzrostu. Ubarwienie muszli bardzo zmienne, od jasnego z delikatnym rysunkiem lub plamami, ciemne jednobarwne, po całkowicie czarne z jasnymi deseniami. Ubarwienie muszli jest zależne od czynników środowiskowych: składu chemicznego wody, typu podłoża, pokarmu, którym się odżywia osobnik. Osobniki z populacji bałtyckich mają zwykle ciemną, czarną barwę muszli, podczas gdy te z pobliskich jezior przymorskich są żółtawo-zieloną. Muszle osobników z populacji w północnej części zasięgu mają zwykle białe, nieregularne plamkowanie, a tych z południowej części – zygzakowate wzorki. Na muszlach osobników jeziornych pojawiają się też paski w odcieniach jaśniejszych bądź ciemniejszych niż tło, czasami także siatkowate wzory. Protokoncha zbudowana z jednego skrętu. Otwór muszli półkolisty, z ostrym brzegiem. Płytka parietalna (przy brzegu kolumienkowym) szeroka, białawo-perłowa. Wieczko wapienne, kształtem zbliżone do litery D, o budowie spiralnej, żółtawe, z czerwonawym, błoniastym brzegiem zewnętrznym, zaopatrzone w wyrostek wewnętrzny służący jako miejsce przyczepu mięśnia wrzeciona. Kształt wieczka i wyrostka jest ważną cechą systematyczną, umożliwiającą odróżnianie blisko spokrewnionych z rozdepką rzeczną (i podobnych pod względem morfologii) gatunków "T. danubialis", "T. transversalis" i "T. prevostianus": u rozdepki rzecznej żebro wyrostka jest wyciągnięte i tworzy skrzydełko, formujące wraz żebrem wyrostka zagłębienie – te struktury nie są obserwowane u pozostałych z wymienionych gatunków.
Wymiary muszli: długość 6–14 mm, szerokość 4–8 mm, wysokość 3–6 mm, masa do 343 mg. Osobniki ze środowisk słodkowodnych mogą osiągać nieco większe wymiary niż osobniki ze środowisk słonawych.
Ciało o krępej budowie, głowa i grzbiet szaroczarne, płaszcz szary, pozostałe zewnętrzne części ciała żółtawe. Czułki długie, szarawe. Oczy są duże, czarne. Stopa biaława.
Nie posiada właściwych szczęk i gruczołów ślinowych (cecha typowa tej rodziny), radula jest w typie "rhipidoglossa". Ząb środkowy niewielki, zęby boczne silnie zróżnicowane: 1. i 4. bardzo duże, szerokie i wydłużone (większe niż ząb środkowy), 2. i 3. bardzo małe.
Występuje dymorfizm płciowy, przejawiający się odmiennym kształtem wyrostka wieczka. U samców skrzydełko wyrostka ma brzeg zakrzywiony, natomiast u samic jest on prosty.
Układ rozrodczy u samic ma złożoną budowę. Występują dwa otwory płciowe, z których jeden obsługuje część przyjmującą nasienie, a drugi służy do składania jaj. W części przyjmującej nasienie wyróżnić można pochwę, torebkę kopulacyjną i zbiorniczek nasienia. Ten ostatni ma połączenie z częścią układu rozrodczego odpowiedzialną za produkcję jaj. W części produkującej jaja wyróżnić można jajnik, jajowód, którego dalsza część jest rozszerzona (jajowód płaszczowy). Z jajowodem płaszczowym łączą się gruczoł skorupkowy i gruczoł białkowy. Do układu rozrodczego zalicza się też woreczek krystaliczny, położony pomiędzy końcem jajowodu a jelitem, który gromadzi wyłapywane z treści jelita cząstki (np. ziarenka minerałów, pancerzyki okrzemek), wykorzystywane do wzmocnienia ścianek kokonów jajowych.
Męski układ rozrodczy zbudowany jest z jądra, nasieniowodu, pęcherzyka nasiennego, prostaty i przewodu wyprowadzającego. Otwór płciowy znajduje się w jamie płaszczowej, w pobliżu odbytu. Prącie mieści się w okolicach podstawy prawego czułka. Sperma jest do niego transportowana rynienką, w której występuje nabłonek migawkowy.
Podgatunki.
Gatunek polimorficzny, na podstawie budowy muszli i jej barwy wyróżnia się szereg odmian i podgatunków, których status taksonomiczny i odrębność nie zostały dobrze zbadane:
Występowanie.
Gatunek szeroko rozprzestrzeniony, występuje w wodach słodkich i słonawych w prawie całej Europie, z wyjątkiem Alp i Norwegii, w Szwecji do 58ºN. Z nielicznymi wyjątkami nie występuje także w większości wód śródlądowych Finlandii, a ponadto w środkowej części dorzecza Dunaju. Obecny także na Wyspach Brytyjskich (włącznie z Orkadami), w Irlandii (z wyjątkiem części północnej i południowo-zachodniej), Wyspach Alandzkich, Krecie, Sardynii i Korsyce.
Jest najdalej na północ występującym przedstawicielem rozdepkowatych i jedynym, którego można spotkać w Bałtyku.
Występuje też w Azji Mniejszej i Iranie oraz Afryce Północnej (Maroku i Algierii, choć niektórzy wydzielają tamtejsze populacje jako osobne gatunki).
Zanieczyszczenie wód przyczyniło się do wymarcia tego gatunku w Renie w końcu lat 90. XX wieku, jednak w 2006 roku wykryto w górnej części dorzecza Renu nową populację, różniącą się pod względem morfologii osobników od występujących w tym miejscu przed wymarciem, a pokrewną pod względem sekwencji genu podjednostki I oksydazy cytochromu c (COI) z populacjami z rejonu Morza Czarnego. Wraz z obserwowanym rozprzestrzenianiem gatunku w dorzeczu Dunaju wskazuje to na ekspansję gatunku na obszary niezasiedlone i rekolonizację obszarów, w których wcześniej wyginął, czemu sprzyjać ma połączenie dorzecza Renu i Dunaju kanałami żeglugowymi.
W Polsce występuje w przybrzeżnych wodach Bałtyku, zasiedla też Pojezierze Pomorskie, Pojezierze Mazurskie, Kujawy, Nizinę Wielkopolską, Nizinę Mazowiecką, Podlasie, Górny Śląsk, Dolny Śląsk, Nizinę Sandomierską.
Paleogeografia i ewolucja.
Skamieniałości muszli rozdepek znane są z osadów oligocenu. Dywersyfikacja rozdepek nastąpiła w pliocenie, ok. 5,3–1,8 mln lat temu. Następujące wówczas zmiany siedliskowe, związane z formowaniem i ewolucją słodkowodnego Morza Panońskiego przyczyniły się do wyodrębnienia z linii wyjściowej, za którą uważa się "T. transversalis", osobnych linii rozdepek, w tym rozdepki rzecznej. Dywersyfikacji i rozprzestrzenieniu rozdepek sprzyjała ich zdolność do tolerowania niskiego zasolenia, która jednak nie jest odziedziczona po wspólnym przodku, a raczej ewoluowała niezależnie w różnych populacjach (np. u rozdepek rzecznych zasiedlających słonawe limany Morza Czarnego i zatoki Morza Bałtyckiego).
Analiza porównawcza sekwencji wybranych genów osobników pochodzących z różnych populacji wskazuje na to, że centrum różnicowania gatunku były rejony południowej Europy: region pontokaspijski i, zasiedlony nieco później, Półwysep Apeniński – w populacjach zamieszkujących te tereny zachowało się największe zróżnicowanie genetyczne. Po ustąpieniu zlodowacenia nastąpiła ekspansja gatunku, przy czym centrum tej ekspansji w kierunku północnym były populacje północnowłoskie, których przedstawiciele początkowo skolonizowali tereny Niemiec, a stamtąd pozostałe rejony północnej i północno-zachodniej Europy. Nieliczne unikalne haplotypy pontokaspijskie obecne w populacjach niemieckich świadczą o tym, że ekspansja na północ odrębną drogą przez tereny Europy Centralnej również miała miejsce.
Biologia i ekologia.
Zajmowane siedliska.
Ślimak eurytopowy, o dużej plastyczności fenotypowej. Zamieszkuje litoral różnych typów słodkowodnych i słonawowodnych zbiorników wodnych i cieków: strumienie, rzeki, jeziora, zbiorniki zaporowe, zalewy, estuaria, a także słonawe wody morskie. Niektórzy podają, że występuje też w źródłach. Toleruje zasolenie do 19 promili. Pomimo tego, że przodkami gatunku są formy słonowodne, wydaje się, że w trakcie ewolucji utracił przystosowania do tolerowania słonej wody, i obserwowane w dzisiejszych populacjach odpowiednie przystosowania nie są homologiczne do tych obserwowanych u pokrewnych gatunków z rodzaju "Theodoxus". Osobniki z populacji słonawowodnych wykazują większą tolerancję na zasolenie i jego zmiany niż osobniki z populacji słodkowodnych. Osobniki z różnych populacji rozdepki rzecznej wykazują różnice w ekspresji białek, które mogą być odpowiedzialne za tolerancję na stres osmotyczny, związany z przemieszczaniem się do środowisk o różnym stężeniu soli. Świadczyć to może o powstających różnicach genetycznych, związanych z postępującym niezależnie w poszczególnych populacjach przystosowywaniem do lokalnych warunków.
Na ogół występuje płytko, w strefie przybrzeżnej, czasami spotkać ją można głębiej, na głębokości kilku-kilkunastu metrów, maksymalnie do 60 m. Preferuje miejsca z wartkim przepływem wody lub wystawione na falowanie, z wodą dobrze natlenioną oraz podłoża kamieniste, występuje także na zanurzonych przedmiotach, podwodnych częściach budowli hydrotechnicznych, rzadziej na hydrofitach (trzcinie "Phragmites australis", grążelach "Nuphar lutea", grzybieniach "Nymphaea alba"). W siedliskach słonawych Bałtyku występuje głównie na makrofitach: trawie morskiej "Zostera marina", morszczynie "Fucus vesiculosus" i rdestnicach ("Potamogeton" spp.), a w rejonach o większym zasoleniu na podłożu skalistym lub na koloniach omułków ("Mytilus"). Gatunek wapniolubny, optymalne pH wody: 7,2–7,9, osobniki z populacji na wyspach Alandzkich tolerują pH w zakresie 7,8–8,9. Może występować skupiskowo, osiągając miejscami duże zagęszczenia: w Bałtyku notowano nawet ponad 1000 os/m², w jeziorze Ochrydzkim – do 6412 osobników/m². Na stanowiskach z kamienistym litoralem, w jeziorach z twardą wodą, jest jednym z najliczniej występujących ślimaków, stanowiąc do 83–89% wszystkich osobników tej gromady, zarazem jednak liczebność osobników w populacji wykazuje znaczne wahania sezonowe.
Gatunek wymaga wód stosunkowo czystych, β-mezosaprobowych – jest uznawany za gatunek wskaźnikowy. Może tolerować niewielkie zanieczyszczenie.
Oddychanie.
Gatunek skrzelodyszny, osobniki oddychają tlenem rozpuszczonym w wodzie. Pojedyncze skrzele (lewe) jest trójkątne, dwupierzaste z dwoma rzędami blaszek, zwykle jest schowane w obszernej jamie płaszczowej. Osobniki hodowane w środowisku słodko- i słonawowodnym nie różniły się od siebie pod względem zużycia tlenu. Jednak wraz ze spadkiem koncentracji tlenu w wodzie zużycie przez nie tlenu malało. Wraz ze zwiększaniem temperatury zużycie tlenu przez rozdepki rzeczne rosło zgodnie z krzywą Krogha, do momentu, gdy temperatura osiągnęła 29 °C (35 °C w środowisku słonawowodnym). Ślimak toleruje okresowe spadki koncentracji tlenu nawet poniżej poziomu 2 mg O2/L.
Odżywianie.
Zdrapywacze, żerują na peryfitonie i detrytusie. Żeruje głównie nocą. Głównym komponentem pokarmu są bentosowe okrzemki, maty cyjanobakterii i zielenic stanowią prawdopodobnie mniej korzystne źródło pokarmu dla rozdepek rzecznych. Mogą też zjadać osiedlające się propagule morszczynu. Niektórzy podają, że obserwowano rozdepki rzeczne żerujące na padlinie. Roczna produkcja biomasy wynosić może do 2,284 mg AFDW/m², a stosunek produkcji do biomasy kształtuje się w granicach 1,29–1,57.
Wydalanie.
Narządem wydalniczym jest pojedyncza (lewa) nerka, będąca przekształconym metanefrydium. Nerka u rozdepki rzecznej jest położona po prawej stronie osierdzia. Mocz jest wydalany bezpośrednio na zewnątrz (bez pośrednictwa moczowodu).
Rozmnażanie.
Gatunek rozdzielnopłciowy. Stosunek ilości osobników obydwu płci w populacjach wynosi 1:1. Zapłodnienie jest wewnętrzne. Rozród trwa od kwietnia do października. Kapsułki jajowe (zwykle mniej niż 10 w kładce jajowej, przeciętnie 4–5 – w wodach duńskich) przyczepiane są do trwałych podłoży, czasami również do muszli innych mięczaków, w tym rozdepek. Kapsułka ma kształt eliptyczny, składa się z dwóch połówek, jest inkrustowana drobnymi ziarenkami piasku, pancerzykami okrzemek, igłami gąbek. Stare kapsułki jajowe mają kolor żółtawy, często porośnięte są epifitonem, świeżo złożone mają kolor biały. Pojedyncza kapsułka jajowa ma średnicę ok. 0,9–1,1 mm i zawiera ok. 70–160 jaj o średnicy 110–150 μm (w wodach słonawych zwykle mniej: 55–80 i o mniejszych wymiarach). Samica składa około 40 kapsułek jajowych w ciągu lata i około 20 jesienią. Tylko jedno z jaj w kapsułce rozwija się, pozostałe stanowią pokarm dla rozwijającego się zarodka. Rozwój jest prosty. Młode ślimaki wykluwają się najwcześniej po 30 dniach (zależnie od temperatury – w chłodnej wodzie rozwój może trwać nawet 100 dni, a w przypadku jaj zimujących – 7–8 miesięcy), mając wymiary ciała ok. 0,5–1 mm. W temperaturze poniżej 10 °C rozwój zarodka jest zahamowany. Długość życia: 2–3 lata (maksymalnie do 3,5 roku w wodach duńskich). Mogą wydać do dwóch pokoleń w sezonie wegetacyjnym, jedno z nich pojawia się w lipcu, drugie we wrześniu. Dojrzałość płciową osiągają, gdy długość muszli przekroczy 5,5–5,7 mm. Śmiertelność jest największa w sezonie zimowym, gdy osobniki bywają eksponowane na niskie temperatury oraz w związku działalnością prądów wody i sztormów, przemieszczających materiał skalny i lód.
Genetyka.
Diploidalna liczba chromosomów 2n = 26 u samic i 2n = 25 u samców. Komórki somatyczne samców posiadają zwykle tylko jeden homolog w 6. parze chromosomów, a podczas mejozy obserwowano u nich tylko 12 biwalentów i 1 uniwalent. Badacze sugerują, że wiąże się to z posiadaniem przez ten gatunek systemu determinacji płci X0.
Dziewięć par chromosomów to chromosomy metacentryczne, dwie pary – submetacentryczne, pozostałe zaś są subtelocentryczne.
Interakcje międzygatunkowe.
Ślimaki żerujące na peryfitonie porastającym plechy morszczynu ("Fucus vesiculosus") stymulują wzrost brunatnicy, usuwając glony blokujące dostęp światła i wydalając fekalia, będące źródłem biogenów (azotu i fosforu), które morszczyn może bezpośrednio pobierać. Zarazem jednak żerowanie na propagulach morszczynu może ograniczać rekrutację nowych osobników tych brunatnic, zwłaszcza gdy rozdepki rzeczne występują masowo.
Biogeny pochodzące z fekaliów wydalanych przez żerujące rozdepki rzeczne przyczyniają się do zwiększania produkcji pierwotnej peryfitonowych glonów, zwłaszcza w warunkach niedostatku biogenów i gdy zagęszczenie ślimaków jest niewielkie. Jednak gdy ślimaki te występują w większych zagęszczeniach, ich żerowanie powoduje zmniejszenie biomasy peryfitonu oraz zmniejszenie zagęszczenia zamieszkującej go mejofauny. W niektórych jeziorach żerowanie rozdepek może odpowiadać za 80% całości efektów wywieranych przez roślinożerców na zespoły peryfitonu.
Rozdepki rzeczne są zjadane przez ryby, stwierdzono je w przewodach pokarmowych m.in. lipieni ("Thymallus thymallus"), płoci ("Rutilus rutilus"), okoni ("Perca fluviatilis") i cert ("Vimba vimba"). Stanowią pokarm pijawek (m.in. "Glossiphonia complanata"); atakowany przez pijawkę ślimak stara się, przez energiczne potrząsanie muszlą, strącić napastnika, w ostateczności zamyka otwór muszli wieczkiem. Rozdepki rzeczne znajdowano także w przewodach pokarmowych ptactwa wodnego, gdzie najprawdopodobniej dostawały się połykane wraz z kęsami hydrofitów.
Są pierwszym żywicielem pośrednim przywry "Plagioporus skrjabini", drugim żywicielem pośrednim "Cotylurus cornutus", ponadto pasożytuje na nich "Asymphylodora demeli" i "Notocotylus zduni". Na rozdepkach rzecznych stwierdzono również występowanie pasożytniczych orzęsków: osobniki tego gatunku są głównym gospodarzem dla "Trichodina baltica" (w niektórych populacjach ślimaka u wszystkich osobników w jamie płaszcza występują te orzęski), a także "Protospira mazurica" i "Hypocomella quatuor".
Wykorzystanie.
Muszle rozdepki rzecznej były wykorzystywane do wyrobu biżuterii – wykonany z nich wisiorek odnaleziono w paleolitycznej osadzie położonej nad Donem (Markina Gora).
Zagrożenia i ochrona.
W IUCN gatunek jest sklasyfikowany jako gatunek najmniejszej troski (LC). Zagrożenie dla gatunku stanowić może regulacja rzek i prace hydrotechniczne, zmiany stosunków wodnych, zanieczyszczenie i eutrofizacja wód, jednakże nie wygląda na to, by czynniki te powodowały znaczące zmniejszenie liczebności osobników w populacjach. Wydaje się, że większa odporność na zanieczyszczenie wód może przyczyniać się do tego, że rozdepki rzeczne wypierają gatunki rodzime z rodzaju "Theodoxus", występujące w dorzeczu Dunaju. Niemniej jednak spadek liczebności populacji, który może być konsekwencją działania tych czynników, spowodował, że rozdepka rzeczna została wpisana na Czerwoną Listę gatunków w Czechach jako wymarły, jako krytycznie zagrożony w Szwajcarii i zagrożony w Niemczech.

</doc>
<doc id="3176806" url="https://pl.wikipedia.org/wiki?curid=3176806" title="Katedra Polowa Wojska Polskiego w Warszawie">
Katedra Polowa Wojska Polskiego w Warszawie



</doc>
<doc id="3176809" url="https://pl.wikipedia.org/wiki?curid=3176809" title="Zupa z chrabąszczy majowych">
Zupa z chrabąszczy majowych

Zupa z chrabąszczy majowych należy do mniej rozpowszechnionych w Europie dań z owadów. Była znana do połowy XX wieku w Niemczech i Francji. W smaku przypomina zupę krabową . 
Chrabąszcze majowe pozbawione skrzydeł i odnóży podsmaża się na maśle, a następnie gotuje w rosole cielęcym lub kurzym. W zależności od przepisu można zupę przecedzić i spożywać jako bulion, lub stosuje się roztarte na początku w moździerzu chrabąszcze i zagęszcza zupę zasmażką i żółtkiem. Podawano ją niegdyś na przykład z plastrami wątróbki cielęcej lub piersią z gołębia oraz z grzankami z białego pieczywa. Na porcję dla jednej osoby liczono około 30 chrabąszczy. Zupa ma przyjemny zapach i brązowy kolor przypominający barwę pokryw skrzydłowych chrabąszcza. Doktor Johann Joseph Schneider zalecał podawanie jej na wzmocnienie chorym w stanach osłabienia.
W artykule z roku 1844 można przeczytać, że chrabąszcze nie służyły wówczas jedynie do przygotowania zupy, ale były zjadane także przez studentów na surowo, jedynie po obcięciu odnóży. W wielu cukierniach można je było dostać serwowane w cukrze i spożywano je kandyzowane na deser. 
Według dziewiętnastowiecznych badań chrabąszcze zawierają 64% wody, 16% białka, 4% tłuszczu i 3,8% chityny.

</doc>
<doc id="3176813" url="https://pl.wikipedia.org/wiki?curid=3176813" title="Kościół i klasztor franciszkanów w Okoličném">
Kościół i klasztor franciszkanów w Okoličném

Kościół i klasztor franciszkanów w Okolicznem – zespół klasztorny na Słowacji, w dzielnicy Liptowskiego Mikułasza (do 1971 r. samodzielnej wsi) zwanej Okoliczne. Składa się z dawnego klasztoru franciszkanów oraz kościoła pod wezwaniem św. Piotra z Alkantary, położonych nad brzegiem Wagu. Jako wytwór czystego, dojrzałego gotyku jest cennym świadkiem końca epoki średniowiecza. Zarówno w całości jak i w wielu szczegółach stanowi jeden z najcenniejszych zabytków architektury gotyckiej na Liptowie.
Położenie.
Zespół, położony na prawym brzegu Wagu, stanowi dominantę wschodniej części Liptowskiego Mikułasza.
Historia.
Zespół klasztorny został zbudowany w latach 1476-1492 w stylu gotyckim. W 1697 r. był przebudowany w stylu późnorenesansowym, a w latach 1903-1904 restaurowany według planów architekta O. Sztehla. Obecnie nie wykorzystywany jako klasztor.
Architektura.
Klasztor, wzniesiony na planie prostokąta wokół wewnętrznego dziedzińca, pierwotnie był na parterze otwarty ku niemu arkadowymi krużgankami. Przebudowywany w XVI i XVII w. Zachowały się w nim renesansowe sklepienia, portale i okna.
Kościół, usytuowany na północ od zabudowań klasztornych, orientowany, posiada formę trójnawowej pseudobazyliki z wydłużonym prezbiterium, oddzielonym od nawy głównej wydatnym łukiem tęczowym. Nawy nakryte są wspólnym dachem dwuspadowym. Podobnym dachem, niższym od dachu nawy, nakryte jest prezbiterium. Nietypowo usytuowana czworoboczna wieża z zegarem słonecznym, nakryta cebulastym hełmem z wysmukłą latarnią, przylega do południowej ściany prezbiterium. Pod wieżą znajduje się przejście do budynku klasztoru, stanowiącego jedną całość z kościołem.
Czteroprzęsłowe prezbiterium długości 15 m, zamknięte trójbocznie, oświetlone jest czterema wysokimi oknami i nakryte pięknym sklepieniem sieciowym. Nawy (również czteroprzęsłowe) przykryte są sklepieniem gwiaździstym, wspartym na sześciu ośmiobocznych filarach o kwadratowych bazach. Do głównej nawy, długości 27 m, światło przenika jedynie dwoma gotyckimi oknami w jej południowej ścianie. Od zachodu nawę kończy niewysoki chór o trzech przęsłach, wsparty na dwóch przysadzistych filarach. Okazałe organy pochodzą z warsztatu mistrza J. Tučeka z Kutnej Hory w Czechach. Od północnej strony do naw dobudowana jest kaplica szerokości dwóch przęseł, sklepiona sieciowo i nakryta osobnym dachem. Pod jej posadzką znajdują się groby miejscowych ziemian z rodziny Okolicsanyich.
Wyposażenie kościoła.
Wyposażenie kościoła w większości XVIII-wieczne, barokowe. W jego skład wchodzi osiem bogato zdobionych ołtarzy, ambona z figurami czterech Ewangelistów oraz cenne, rzeźbione ławki z 1721 r. Olejne obrazy przedstawiające stacje Drogi krzyżowej na ścianach pochodzą najprawdopodobniej z XVII w. Z pierwotnego wyposażenia świątyni zachował się m.in. krucyfiks z ok. 1490 r. W ołtarzu św. Andrzeja z 1710 r. znajdowały się pierwotnie rzeźby św. Barbary i św. Katarzyny – dzieła Mistrza Pawła z Lewoczy z ok. 1510 r. W kościele znajdował się również obraz przedstawiający Najświętszą Marię Pannę z początku XVI w., dzieło miejscowego artysty, zwanego „mistrzem z Okolicznego”. Pochodził on z pierwszego ołtarza głównego kościoła, powstałego w pierwszej dekadzie XVI w.
Muzeum L. Mattyasovszkiego.
W południowej nawie kościoła znajduje się nowo odkryty, gotycki portal, który ujawnia zarówno fragmenty pierwotnych polichromii kościoła jak i znaki (gmerki) dawnych kamieniarzy. Prowadzi on do znajdującego się obecnie w budynku klasztornym Muzeum L. Mattyasovszkiego (słow. "Muzeum L. Mattyasovszkého"). Ekspozycja obejmuje cztery części tematyczne. Jedna z nich poświęcona jest postaci osiemnastowiecznego nitrzańskiego biskupa Ladislava (Władysława) Mattyasovszkiego z Markuszowiec. W innej można obejrzeć m.in. wspomniane wyżej dwie gotyckie rzeźby (poprzednio eksponowane w Galerii P. M. Bohúňa w Liptowskim Mikułaszu).

</doc>
<doc id="3176814" url="https://pl.wikipedia.org/wiki?curid=3176814" title="Theodoxus">
Theodoxus

Theodoxus (Rozdepka) – jeden z rodzajów w rodzinie rozdepkowatych, obejmujący liczne gatunki małych, skrzelodysznych, słodko- i słonawowodnych ślimaków. W faunie Polski reprezentowany przez jeden gatunek: rozdepkę rzeczną.
Cechy morfologiczne i anatomiczne.
Muszla stosunkowo grubościenna, półkolista lub łódkowata, zbudowana z niewielu skrętów, z których ostatni jest rozdęty i obejmuje skręty poprzedzające. Bez dołka osiowego i przegród wewnętrznych, które są resorbowane w trakcie wzrostu. Powierzchnia muszli gładka lub delikatnie prążkowana, zwykle żywo ubarwiona, duży polimorfizm barw. Otwór muszli półkolisty, płytka parietalna (przy brzegu kolumienkowym) szeroka, perłowa. Wieczko wapienne, o budowie spiralnej, z błoniastym brzegiem zewnętrznym, zaopatrzone w wyrostek wewnętrzny służący jako miejsce przyczepu mięśnia.
Radula typu rhipidoglossa, ząb środkowy drobny, zęby boczne silnie zróżnicowane (1. i 4. bardzo duże, 2. i 3. bardzo małe), zęby brzeżne liczne. 
Rozdzielnopłciowe. Samica posiada dwa otwory płciowe i złożony, dwudzielny układ rozrodczy. Pomiędzy jajowodem a jelitem tylnym znajduje się woreczek krystaliczny, w którym gromadzone są drobne cząstki stałe (pancerzyki okrzemek, ziarenka mineralne), wyłapywane z mas kałowych. Służą one do wzmacniania kokonów jajowych. 
U samców prącie leży u podstawy prawego czułka.
Występowanie.
Przedstawiciele rodzaju występują w Europie, zachodniej Azji i północnej Afryce. W Europie reprezentowane przez około 20 gatunków, z których w Polsce występuje tylko jeden: rozdepka rzeczna ("Theodoxus fluviatilis"). 
Biologia i ekologia.
Zamieszkują litoral różnych typów słodkowodnych i słonawowodnych zbiorników wodnych i cieków. Najczęściej występują na i pod kamieniami, na zanurzonych przedmiotach, podwodnych częściach budowli hydrotechnicznych, rzadziej na hydrofitach. Zdrapywacze, są roślinożerne, żerują na peryfitonie. Rozwój prosty.
Taksonomia.
Cechą odróżniającą od pokrewnego rodzaju "Nerita" jest brak larwy pelagicznej w rozwoju ontogenetycznym. Do rodzaju "Theodoxus" zaliczane są następujące gatunki: 
Pozycja systematyczna wielu z wymienionych wyżej gatunków są niepewne, ze względu na dużą zmienność morfologiczna w obrębie poszczególnych gatunków z tego rodzaju i tendencje do opisywania jako osobne gatunki form ekologicznych, bez szczegółowej analizy relacji filogenetycznych i natury morfologicznego i anatomicznego zróżnicowania.
Wykorzystanie.
Niektóre gatunki są poławiane i wykorzystywane gospodarczo, w celach konsumpcyjnych. Muszle wykorzystywane są do produkcji ozdób.

</doc>
<doc id="3176815" url="https://pl.wikipedia.org/wiki?curid=3176815" title="Farquhar (ujednoznacznienie)">
Farquhar (ujednoznacznienie)



</doc>
<doc id="3176818" url="https://pl.wikipedia.org/wiki?curid=3176818" title="Puchar UEFA w futsalu">
Puchar UEFA w futsalu



</doc>
<doc id="3176824" url="https://pl.wikipedia.org/wiki?curid=3176824" title="Lévi Alves Cabral">
Lévi Alves Cabral

Lévi Alves Cabral (ur. 16 maja 1989 roku w Rio de Janeiro) – brazylijski siatkarz grający na pozycji przyjmującego. Od sezonu 2018/2019 występuje we francuskiej drużynie Montpellier UC.
W latach 2008–2013 studiował biznes i zarządzanie na uczelni California Baptist University w Los Angeles. Reprezentował również swoją uczelnię w siatkarskich zawodach, z którą wielokrotnie zdobywał mistrzostwa uczelni USA oraz tytuł gracza roku.
Sukcesy klubowe.
Puchar CEV:
Mistrzostwo Brazylii:

</doc>
<doc id="3176826" url="https://pl.wikipedia.org/wiki?curid=3176826" title="Playas de Castellón FS">
Playas de Castellón FS

Playas de Castellón Fútbol Sala - hiszpański klub futsalowy z siedzibą w Castellón de la Plana, obecnie występuje w Tercera División (trzecia liga).

</doc>
<doc id="3176827" url="https://pl.wikipedia.org/wiki?curid=3176827" title="Estádio P.V.">
Estádio P.V.



</doc>
<doc id="3176828" url="https://pl.wikipedia.org/wiki?curid=3176828" title="Estádio Municipal Epaminondas Mendes Brito">
Estádio Municipal Epaminondas Mendes Brito



</doc>
<doc id="3176829" url="https://pl.wikipedia.org/wiki?curid=3176829" title="Nervosa">
Nervosa

Nervosa - brazylijski zespół muzyczny, grający thrash metal. Został założony w roku 2010 w São Paulo.

</doc>
<doc id="3176831" url="https://pl.wikipedia.org/wiki?curid=3176831" title="Jakub Kroch">
Jakub Kroch

Jakub Salomon Kroch "(również jako: Jakób Salomon Kroch)" (ur. ok. 1850 we Lwowie, zm. 16 maja 1922 tamże) – polski architekt pochodzenia żydowskiego.
Życiorys.
W 1872 rozpoczął studia na lwowskiej Akademii Technicznej, po jej ukończeniu w 1877 odbył dwuletni staż w pracowniach architektonicznych i firmach budowlanych. Po otrzymaniu uprawnień architekta rozpoczął samodzielne prace projektowe, projektował kamienice w stylu historyzmu, a następnie pod silnym wpływem art noveau. W 1906 został członkiem Polskiego Towarzystwa Politechnicznego we Lwowie, zasiadał w jury konkursu na przebudowę ratusza. Był radnym miejskim i członkiem zarządu żydowskiej gminy wyznaniowej. 

</doc>
<doc id="3176835" url="https://pl.wikipedia.org/wiki?curid=3176835" title="99 Revolutions Tour">
99 Revolutions Tour

99 Revolutions Tour – trasa amerykańskiej grupy punk rocka Green Day. Podczas tej trasy zespół promował trylogię "¡Uno! ¡Dos! ¡Tré!". Zespół wyruszył w trasę koncertową 10 marca 2013 roku, a zakończył ją 24 sierpnia 2013 roku.
W trakcie trasy szczególnym wyróżnieniem był zbliżający się jubileusz dwudziestolecia albumu Dookie z tej okazji przez pięć koncertów zespół zagrał cały album.
Lista utworów.
1,039/Smoothed Out Slappy Hours.
"Disappearing Boy, Going To Pasalacqua, Paper Lanterns, Knowledge, Only Of You"
Kerplunk.
2000 Light Years Away, Christie Road, Dominated Love Slave, One Of My Lies, Who Wrote Holden Caulfield?
Dookie.
Burnout, Having A Blast, Chump, Longview, Welcome To Paradise, Pulling Teeth, Basket Case, She, Sassafras Roots, When I Come Around, Coming Clean, Emenius Sleepus, In The End, F.O.D.
Insomniac.
Brat, Geek Stink Breath, Brain Stew
Nimrod.
Nice Guys Finish Last, Hitchin’ A Ride, Scattered, King For A Day, Good Riddance (Time Of Your Life)
Warning.
Minority, Waiting
International Superhits!
J.A.R. (Jason Andrew Relva)
American Idiot.
American Idiot, Jesus Of Suburbia, Holiday, Boulevard Of Broken Dreams, St. Jimmy, Letterbomb, Wake Me Up When September Ends
21st Century Breakdown.
Know Your Enemy, Before The Lobotomy, Peacemaker, Murder City
¡Uno!
Nuclear Family, Stay The Night, Carpe Diem, Let Yourself Go, Angel Blue, Rusty James, Oh Love
¡Dos!
Fuck Time, Stop When The Red Lights Flash, Stray Heart, Wild One
¡Tré!
Brutal Love, Missing You, X-Kid”, Walk Away, 99 Revolutions

</doc>
<doc id="3176836" url="https://pl.wikipedia.org/wiki?curid=3176836" title="Action 21 Charleroi">
Action 21 Charleroi

Action 21 Charleroi – belgijski klub futsalowy z siedzibą w Charleroi, obecnie występuje w Division 1 (najwyższa klasa rozgrywkowa w Belgii).

</doc>
<doc id="3176838" url="https://pl.wikipedia.org/wiki?curid=3176838" title="Owen Glendower">
Owen Glendower



</doc>
<doc id="3176840" url="https://pl.wikipedia.org/wiki?curid=3176840" title="Centro Poliesportivo Pinheiro">
Centro Poliesportivo Pinheiro



</doc>
<doc id="3176842" url="https://pl.wikipedia.org/wiki?curid=3176842" title="Lista uczelni w Japonii">
Lista uczelni w Japonii

Poniższa lista szkół wyższych i półwyższych w Japonii zawiera nazwy państwowych, publicznych (miejskich, prefekturalnych) i prywatnych uczelni japońskich, uszeregowanych według prefektur w układzie alfabetycznym. 
Nazwy uczelni są przedstawione w ich oficjalnej formie w języku angielskim i japońskim z podaną transkrypcją Hepburna.
W 2004 roku japońskie uniwersytety państwowe otrzymały status państwowych korporacji uniwersyteckich.
Oficjalna nazwa japońskiego ministerstwa edukacji w języku angielskim: Ministry of Education, Culture, Sports, Science and Technology, w skrócie MEXT. Nazwa w języku japońskim: 文部科学省 "Monbu-kagaku-shō".
Lista uczelni w Japonii według prefektur.
Aichi.
Uczelnie w prefekturze Aichi:
Akita.
Uczelnie w prefekturze Akita:
Aomori.
Uczelnie w prefekturze Aomori:
Chiba.
Uczelnie w prefekturze Chiba:
Ehime.
Uczelnie w prefekturze Ehime:
Fukui.
Uczelnie w prefekturze Fukui:
Fukuoka.
Uczelnie w prefekturze Fukuoka:
Fukushima.
Uczelnie w prefekturze Fukushima:
Gifu.
Uczelnie w prefekturze Gifu:
Gunma.
Uczelnie w prefekturze Gunma:
Hiroshima.
Uczelnie w prefekturze Hiroshima:
Hokkaido.
Uczelnie na Hokkaido:
Hyōgo.
Uczelnie w prefekturze Hyōgo:
Ibaraki.
Uczelnie w prefekturze Ibaraki:
Ishikawa.
Uczelnie w prefekturze Ishikawa:
Iwate.
Uczelnie w prefekturze Iwate:
Kagawa.
Uczelnie w prefekturze Kagawa:
Kagoshima.
Uczelnie w prefekturze Kagoshima:
Kanagawa.
Uczelnie w prefekturze Kanagawa:
Kōchi.
Uczelnie w prefekturze Kōchi:
Kumamoto.
Uczelnie w prefekturze Kumamoto:
Kioto.
Uczelnie w prefekturze Kioto:
Mie.
Uczelnie w prefekturze Mie:
Miyagi.
Uczelnie w prefekturze Miyagi:
Miyazaki.
Uczelnie w prefekturze Miyazaki:
Nagano.
Uczelnie w prefekturze Nagano:
Nagasaki.
Uczelnie w prefekturze Nagasaki:
Nara.
Uczelnie w prefekturze Nara:
Niigata.
Uczelnie w prefekturze Niigata:
Ōita.
Uczelnie w prefekturze Ōita:
Okayama.
Uczelnie w prefekturze Okayama:
Okinawa.
Uczelnie w prefekturze Okinawa:
Osaka.
Uczelnie w prefekturze Osaka:
Saga.
Uczelnie w prefekturze Saga:
Saitama.
Uczelnie w prefekturze Saitama:
Shiga.
Uczelnie w prefekturze Shiga:
Shimane.
Uczelnie w prefekturze Shimane:
Shizuoka.
Uczelnie w prefekturze Shizuoka:
Tochigi.
Uczelnie w prefekturze Tochigi:
Tokushima.
Uczelnie w prefekturze Tokushima:
Tokio.
Uczelnie w Tokio:
Tottori.
Uczelnie w prefekturze Tottori:
Toyama.
Uczelnie w prefekturze Toyama:
Wakayama.
Uczelnie w prefekturze Wakayama:
Yamagata.
Uczelnie w prefekturze Yamagata:
Yamaguchi.
Uczelnie w prefekturze Yamaguchi:
Yamanashi.
Uczelnie w prefekturze Yamanashi:

</doc>
<doc id="3176843" url="https://pl.wikipedia.org/wiki?curid=3176843" title="MFK Dinamo Moskwa">
MFK Dinamo Moskwa

MFK Dinamo Moskwa - rosyjski klub futsalowy z siedzibą w Moskwie, obecnie występuje w Super League (najwyższa klasa rozgrywkowa w Rosji).

</doc>
<doc id="3176844" url="https://pl.wikipedia.org/wiki?curid=3176844" title="MLB All-Star Game 1998">
MLB All-Star Game 1998

MLB All-Star Game 1998 – 69. Mecz Gwiazd ligi MLB, który odbył się 7 lipca 1998 roku na stadionie Coors Field w Denver. Mecz zakończył się zwycięstwem American League All-Stars 13–8. Spotkanie obejrzało 51 267 widzów.
Najbardziej wartościowym zawodnikiem został wybrany Roberto Alomar z Baltimore Orioles, który zaliczył 3 uderzenia, w tym home runa i skradł bazę.

</doc>
<doc id="3176845" url="https://pl.wikipedia.org/wiki?curid=3176845" title="Estádio Vila Capanema">
Estádio Vila Capanema



</doc>
<doc id="3176847" url="https://pl.wikipedia.org/wiki?curid=3176847" title="Jason Winston George">
Jason Winston George

Justin Michael Gaston (ur. 9 lutego 1972 r. w Virginia Beach w stanie Wirginia) – amerykański aktor i model.

</doc>
<doc id="3176848" url="https://pl.wikipedia.org/wiki?curid=3176848" title="Kajrat Ałmaty (futsal)">
Kajrat Ałmaty (futsal)

Kajrat Ałmaty - kazachski klub futsalowy z siedzibą w Ałmaty, obecnie występuje w Premier Lidze - najwyższa klasa rozgrywkowa w Kazachstanie.
Najbardziej utytułowany klub futsalowy w Kazachstanie oraz jeden z najmocniejszych klubów występujących w Europie. Zdobywca oraz finalista UEFA Futsal Champions League oraz zdobywca Intercontinental Futsal Cup.
Skład.
stan na 28 kwietnia 2019 roku

</doc>
<doc id="3176849" url="https://pl.wikipedia.org/wiki?curid=3176849" title="Alexandru Onica">
Alexandru Onica



</doc>
<doc id="3176851" url="https://pl.wikipedia.org/wiki?curid=3176851" title="Estádio Vila Belmiro">
Estádio Vila Belmiro



</doc>
<doc id="3176856" url="https://pl.wikipedia.org/wiki?curid=3176856" title="LUKS">
LUKS



</doc>
<doc id="3176857" url="https://pl.wikipedia.org/wiki?curid=3176857" title="Estádio Municipal Prefeito Dilson Luiz de Melo">
Estádio Municipal Prefeito Dilson Luiz de Melo



</doc>
<doc id="3176858" url="https://pl.wikipedia.org/wiki?curid=3176858" title="Kropidlak popielaty">
Kropidlak popielaty

Kropidlak popielaty ("Aspergillus fumigatus" Fresenius) – gatunek grzybów z rzędu kropidlakowców ("Eurotiales"). Gatunek kosmopolityczny, występujący na całym świecie. Jest organizmem modelowym w badaniach naukowych.
Systematyka i nazewnictwo.
Pozycja w klasyfikacji według Index Fungorum: "Aspergillus, Aspergillace, Eurotiales, Eurotiomycetidae, Eurotiomycetes, Pezizomycotina, Ascomycota, Fungi".
Takson ten po raz pierwszy zdiagnozowany został w 1863 r. przez Georga Freseniusa i według Index Fungorum nazwa podana przez tego autora jest prawidłowa. Później przez różnych autorów opisywany był pod różnymi nazwami i zaliczany do różnych rodzajów, wyróżniono też w jego obrębie różne podgatunki, odmiany i formy. Według Index Fungorum obecnie wszystkie one są synonimami "Aspergillus fumigatus":
Morfologia.
Na podłożu Czapeka (CzA) szybko, na podłożu MEA jeszcze szybciej, na podłożu CREA wolno, wzrastają cienkie aksamitne kolonie o filcowatej strukturze głęboko pofałdowane lub skrajnie kosmate koloru białego, przechodzące stopniowo przez różne tonacje zielonego do niebiesko-zielonej, ciemnozielonej czasem szarej; spód kolonii jest bezbarwny lub podobnie jak grzybnie w różnych odcieniach zieleni, do ciemnego brązu. Główki konidioforów mają kolumnowy układ zarodników. Układ strzępek końcowych jest jednorzędowy obecne są tylko fialidy 5–10 × 2–3 μm. Zarodniki są okrągłe lub okrągławe, szorstkie oraz zielone o średnicy 2,5 × 3,0 μm.
Występowanie.
Występuje na całym świecie. Występuje w wyższych temperaturach na gnijących resztkach roślinnych, szczególnie obecny w powietrzu w oczyszczalniach biologicznych.

</doc>
<doc id="3176861" url="https://pl.wikipedia.org/wiki?curid=3176861" title="Depresja (singel)">
Depresja (singel)

Depresja – piąty singiel Urszuli promujący jej album Supernova.

</doc>
<doc id="3176863" url="https://pl.wikipedia.org/wiki?curid=3176863" title="Walcheren">
Walcheren

Walcheren – półwysep w południowo-zachodniej Holandii, w prowincji Zelandia. W przeszłości była to wyspa położona w estuarium Skaldy, obecnie posiada stałe połączenie z półwyspem Zuid-Beveland (dawniej także wyspą).
Półwysep ma 217 km² powierzchni, liczba ludności wynosi około 114 000. Lokalna gospodarka opiera się na turystyce i rolnictwie.
Administracyjnie półwysep podzielony jest na trzy gminy – Middelburg, Veere i Vlissingen.

</doc>
<doc id="3176869" url="https://pl.wikipedia.org/wiki?curid=3176869" title="Akustycznie (singel)">
Akustycznie (singel)

Akustycznie – drugi singiel Urszuli promujący jej album Akustycznie.

</doc>
<doc id="3176871" url="https://pl.wikipedia.org/wiki?curid=3176871" title="Henri Baillot">
Henri Baillot

Henri Baillot (ur. 13 grudnia 1924 w Magny, zm. 9 listopada 2000) – francuski piłkarz, występujący na pozycji napastnika.
Z zespołem Girondins Bordeaux w 1952 zdobył wicemistrzostwo Francji. W latach 1948–1950 rozegrał 8 meczów i strzelił 4 gole w reprezentacji Francji.

</doc>
<doc id="3176873" url="https://pl.wikipedia.org/wiki?curid=3176873" title="I Liceum Ogólnokształcące im. Henryka Sienkiewicza w Płońsku">
I Liceum Ogólnokształcące im. Henryka Sienkiewicza w Płońsku

I Liceum Ogólnokształcące im. Henryka Sienkiewicza – jedno z trzech liceów ogólnokształcących w Płońsku. Budynek szkoły usytuowany jest przy ulicy Płockiej 56.
Historia.
Założona w 1917 roku, jako pierwsza szkoła średnia na Ziemi Płońskiej. Początkowo było to gimnazjum koedukacyjne założone przez płońskie koło Polskiej Macierzy Szkolnej. W swojej ponad 90-letniej historii szkoła zmieniała nazwę 16 razy. Ostatnia nazwa została nadana 1 września 2000 roku w wyniku czego powstało I Liceum Ogólnokształcące im. Henryka Sienkiewicza w Płońsku oraz Powiatowe Gimnazjum Publiczne przy I Liceum Ogólnokształcącym w Płońsku.
Credo.
Credo szkoły to cytat z dzieła "Niewola tatarska" Henryka Sienkiewicza, który brzmi „Imię przechowam, ojcom dorównam i prędzej się złamię niż zegnę”.
Biblioteka szkolna.
Przez wiele lat biblioteka szkolna rozrastała się i obecnie liczy około 35 000 woluminów. W dotarciu do zbiorów pomaga wprowadzony w 1995 roku komputerowy system udostępniania księgozbioru i informacji o nim.

</doc>
<doc id="3176874" url="https://pl.wikipedia.org/wiki?curid=3176874" title="Wyspa Tyberyjska">
Wyspa Tyberyjska

Wyspa Tyberyjska (wł. "Isola Tiberina") – jedna z dwóch wysp na Tybrze i jedyna wyspa na jego rzymskim odcinku. Jest na 270 m długa i do 67 m szeroka, ma powierzchnię 1,8 ha.
Największym z kilku położonych na niej obiektów jest szpital bonifratrów ("Ospedale Fatebenefratelli") po północno-zachodniej stronie wysepki. Istnieją także dwa kościoły: przyszpitalny kościół św. i po stronie południowo-wschodniej jeden z rzymskich kościołów tytularnych – bazylika św. Bartłomieja z relikwiami męczenników (m.in. św. Wojciecha). Leży tu też średniowieczny kompleks z wieżą rodziny Gaetanich, z której wywodził się papież Bonifacy VIII.
Według legendy, kiedy w 293 roku p.n.e. miasto dotknęła zaraza, za poradą ksiąg sybillińskich postanowiono wysłać poselstwo do słynnego sanktuarium uzdrawiającego boga Asklepiosa w Epidauros, aby sprowadzić do Rzymu świętego węża, symbolizującego boga. Na Polu Marsowym wąż wśliznął się do rzeki i popłynął na Wyspę Tyberyjską, gdzie zniknął, wskazując w ten sposób miejsce budowy świątyni, ukończonej w 289 roku p.n.e. (Świątynia Eskulapa na Wyspie Tyberyjskiej).
Na dawnych rycinach przedstawiano często wyspę w wyidealizowany sposób jako łódź, co podkreślał stojący niegdyś pośrodku wyspy obelisk. Prowadzą do niej dwa mosty z I wieku przed Chrystusem: z centrum miasta, na lewym brzegu Tybru, dwuprzęsłowy most Fabrycjusza (wł. "Ponte Fabricio"), zbudowany w 62 roku p.n.e. i trzyprzęsłowy most Cestiusza (wł. "Ponte Cestio") z 48 roku p.n.e., łączący z Zatybrzem, z prawego, zachodniego brzegu rzeki. Ruiny (łuk wsparty na dwóch filarach) innego niezachowanego mostu o nazwie most Emiliusza ("Ponte Emilio") widać do dzisiaj. Był to najstarszy kamienny most na Tybrze. Jego obecna nazwa to "Ponte Rotto", czyli „Zarwany Most”. Odbudowywano go wielokrotnie, po raz ostatni w 1568 roku, lecz 30 lat później runął podczas największej w historii wyspy powodzi.

</doc>
<doc id="3176875" url="https://pl.wikipedia.org/wiki?curid=3176875" title="Kolumbia na Letnich Igrzyskach Olimpijskich 1936">
Kolumbia na Letnich Igrzyskach Olimpijskich 1936

Kolumbię na Letnich Igrzyskach Olimpijskich 1936 reprezentowało 5 zawodników (5 mężczyzn). Był to 2. start reprezentacji Kolumbii na letnich igrzyskach olimpijskich.

</doc>
<doc id="3176877" url="https://pl.wikipedia.org/wiki?curid=3176877" title="Kolumbia na Letnich Igrzyskach Olimpijskich 1948">
Kolumbia na Letnich Igrzyskach Olimpijskich 1948

Kolumbię na Letnich Igrzyskach Olimpijskich 1948 reprezentowało 6 zawodników (6 mężczyzn). Był to 3. start reprezentacji Kolumbii na letnich igrzyskach olimpijskich.

</doc>
<doc id="3176879" url="https://pl.wikipedia.org/wiki?curid=3176879" title="Kolumbia na Letnich Igrzyskach Olimpijskich 1932">
Kolumbia na Letnich Igrzyskach Olimpijskich 1932

Kolumbię na Letnich Igrzyskach Olimpijskich 1932 reprezentował 1 zawodnik. Był to 1. start reprezentacji Kolumbii na letnich igrzyskach olimpijskich.

</doc>
<doc id="3176882" url="https://pl.wikipedia.org/wiki?curid=3176882" title="Pentekostalizm w Ekwadorze">
Pentekostalizm w Ekwadorze

Pentekostalizm w Ekwadorze – społeczność zielonoświątkowców w Ekwadorze, będący drugą siłą religijną i stanowiący ponad 5% populacji. Zielonoświątkowcy są najszybciej rosnącym protestanckim ugrupowaniem. Ruch zielonoświątkowy pojawił się w Ekwadorze dopiero w roku 1956.
Historia.
W roku 1956 przybyli amerykańscy misjonarze z Kościoła Poczwórnej Ewangelii i założyli zbory w Guayaquil oraz Milagro. Później powstał zbór w Quito. W 1957 roku przybywają kolumbijscy misjonarze z Iglesia Pentecostal Unida (nie uznają Trójcy) i swoją pracę rozpoczęli w Guayaquil, które pełniło rolę centrum. W wyniku ich pracy w 1959 powstał kościół o nazwie Iglesia Evangelistica Apostólica Nombre de Jesús. W 1962 powstają Zbory Boże (Asambleas de Dios), w 1966 założone zostały dwa kolejne kościoły, Iglesia de Dios Pentecostal Trinitaria oraz Iglesia de Cristo ("Kościół Chrystusowy"), a w roku 1972 – Iglesia de Dios ("Kościół Boży").
W 1970 roku powstaje kościół nawiązujący do tradycji pentekostalnej – Iglesia Cordero de Dios (Kościół Serca Bożego), który w 2010 liczył 28 zborów. W 1982 roku powstała neopentekostalna Iglesia Cristiana Verbo. Ponadto istnieją niezależne zbory nie należące do żadnej denominacji, według Juliána Guamána w roku 2010 było ich 836, większość z nich w prowincji Guayas. Najmniej w ekwadorskiej części Amazonii.
W końcu lat 80. pentekostalizm rozpowszechnił się w prowincji Chimborazo wśród wiejskiej ludności. Zielonoświątkowcy docierają głównie do najuboższych warstw społecznych.
W 1986 roku Portorykańczyk Yiye Avila, przeprowadził krucjatę "Impacto de Dios 86". Avila przez 9 dni głosił w Plaza de toros de Quito (arena walk byków) w Quito, podczas których słuchało go łącznie więcej niż 130,000 osób.
Pentekostalizm rozprzestrzenia się w Ekwadorze bardzo nierównomiernie. W 1987 roku w miejscowościach El Marco i Tolontag w prowincji Pichincha 1800 osób tj. 65% populacji należało do zielonoświątkowego kościoła Ebenezer, 530 osób (20% populacji) było katolikami (podzieleni na tradycyjnych i charyzmatycznych), 240 osób (9% populacji) należało do zielonoświątkowego Iglesia Evangélica Nombre de Jesús i 150 osób (6% populacji) do zielonoświątkowego Kościoła Bethel.
W końcu lat 80. wielu Ekwadorczyków porównywało pentekostalizm do SIL oraz World Vision. Oskarżano, że wprowadzają podziały poprzez wspieranie autochtonicznych społeczności, że zakładają szkoły i sierocińce, które nie spełniają rządowych norm. Krytycy zarzucali, że prawa człowieka są naruszane wszędzie tam, gdzie wchodzą zielonoświątkowcy. Oskarżano za rozpowszechnianie obcych doktryn.
Zbory zielonoświątkowe tym różnią się od ewangelikalnych, że są bardziej samowystarczalne i ekspansywne.
Statystyki.
W roku 2008 katolicy stanowili 66%, a protestanci 12,5% (4,1% członkowie protestanckich kościołów), z których większość stanowili zielonoświątkowcy.
Zielonoświątkowe denominacje:

</doc>
<doc id="3176885" url="https://pl.wikipedia.org/wiki?curid=3176885" title="Edwin Ozolin">
Edwin Ozolin

Edwin Sigizmundowicz Ozolin (ros. Эдвин Сигизмундович Озолин; ur. 12 lutego 1939 w Leningradzie) – rosyjski lekkoatleta (sprinter) startujący w barwach Związku Radzieckiego, wicemistrz olimpijski.
Zdobył brązowy medal w sztafecie 4 × 100 metrów (w składzie: Boris Tokariew, Ozolin, Jurij Konowałow i Łeonid Barteniew) na mistrzostwach Europy w 1958 w Sztokholmie.
Na igrzyskach olimpijskich w 1960 w Rzymie zdobył srebrny medal w sztafecie 4 × 100 metrów (w składzie: Gusman Kosanow, Barteniew, Konowałow i Ozolin). Na tych samych igrzyskach odpadł w ćwierćfinale biegu na 100 metrów. Odpadł w półfinałach biegu na 100 metrów i biegu na 200 metrów oraz w eliminacjach sztafety 4 × 100 metrów na mistrzostwach Europy w 1962 w Belgradzie. Zajął 5. miejsce w sztafecie 4 × 100 metrów (w składzie: Ozolin, Boris Zubow, Kusanow i Borys Sawczuk), a także odpadł w ćwierćfinale biegu na 200 metrów na igrzyskach olimpijskich w 1964 w Tokio.
Zdobył srebrny medal w sztafecie 4 × 100 metrów (w składzie: Ozolin, Amin Tujakow, Sawczuk i Nikołaj Iwanow) na mistrzostwach Europy w 1966 w Budapeszcie, a w biegu na 100 metrów odpadł w półfinale.
Odnosił również sukcesy w sporcie akademickim. Zwyciężył w sztafecie 4 × 100 metrów na uniwersjadzie w 1961 w Sofii, a w biegu na 200 metrów na uniwersjadzie w 1963 w Porto Alegre i na uniwersjadzie w 1965 w Budapeszcie. Zdobył również srebrny medal w biegu na 100 metrów w 1963.
Był mistrzem ZSRR w biegu na 100 metrów w latach 1955-1963 i 1966, w biegu na 200 metrów w 1960, 1961 i 1963, a także w biegu na 200 metrów przez płotki w 1963 i 1967. Był również halowym mistrzem ZSRR w biegu na 100 metrów w 1964.
Był rekordzistą ZSRR w biegu na 100 metrów z czasem 10,2 s, osiągniętym 14 października 1962 w Taszkencie, a także wielokrotnym rekordzistą w sztafecie 4 × 100 metrów do wyniku 39,2 s (2 października 1965 w Paryżu).
Później pracował jako trener, m.in. reprezentacji ZSRR (1982-1988) i Malezji (1992-2003). Jest profesorem nauk o kulturze fizycznej. Jest autorem książki "Спринтерский бег" ("Bieg sprinterski").

</doc>
<doc id="3176895" url="https://pl.wikipedia.org/wiki?curid=3176895" title="Gorycja i Gradyska">
Gorycja i Gradyska



</doc>
<doc id="3176896" url="https://pl.wikipedia.org/wiki?curid=3176896" title="Poreče">
Poreče



</doc>
<doc id="3176897" url="https://pl.wikipedia.org/wiki?curid=3176897" title="Latarnia morska Douglas Head">
Latarnia morska Douglas Head

Latarnia morska Douglas Head – zbudowana w roku 1857 przez szkockiego inżyniera Thomasa Stevensona dla Northern Lighthouse Board. Położona jest na półwyspie Douglas Head, około 2 kilometrów od Douglas na Wyspie Man. 
Starania o budowę latarni morskiej na Douglas Head wskazującej wejście do portu, rozpoczęto w 1855 roku. W 1857 roku latarnia wraz z zabudowaniami towarzyszącymi została oddana do użytku. Była jedyną latarnią pomiędzy oddalonymi o kilkadziesiąt kilometrów od Douglas latarniami w latarnią Point of Ayre oraz zbudowaną w 1818 roku przez Roberta Stevensona Calf of Man.
W 1986 roku latarnia została zautomatyzowana i jest sterowana z centrum w Edynburgu.

</doc>
<doc id="3176898" url="https://pl.wikipedia.org/wiki?curid=3176898" title="Cephalogale">
Cephalogale

Cephalogale – wymarły rodzaj ssaka drapieżnego z rodziny Hemicyonidae. Przypominał niedźwiedzia. Żył od późnego oligocenu do epoki mioceńskiej w Ameryce Północnej i Europie, co przypada na czas pomiędzy 33,9 i 20 milionów lat temu, istniał więc przez 13,9 miliona lat.
Zanim uznano jego bliskie pokrewieństwo z innymi przedstawicielami Hemicyonidae, "Cephalogale" bywał uznawany za przodka niedźwiedzi.
Taksonomia.
Nazwę "Cephalogale" ukuł Claude Jourdan w 1862. Gatunkiem typowym ustanowiono "Cephalogale geoffroyi". Carroll (1988) przypisał to zwierzę do rodziny niedźwiedziowatych (Ursidae), Hunt (1998) do Hemicyoninae, a Wang i współpracownicy (2005) do Ursoidea.
Etymologia.
"Cephalogale": "kephalē" „głowa”; γαλεη "galeē" lub γαλη "galē" „łasica”.

</doc>
<doc id="3176901" url="https://pl.wikipedia.org/wiki?curid=3176901" title="Yelena Qladkova">
Yelena Qladkova

Yelena Qladkova (ros. Елена Гладкова, "Jelena Gładkowa"; ur. 10 czerwca 1998 w Czelabińsku) – azerska lekkoatletka specjalizująca się w skoku o tyczce.
Wielokrotna rekordzistka kraju. Złota medalistka mistrzostw Azerbejdżanu. Reprezentantka kraju w drużynowych mistrzostwach Europy. 

</doc>
<doc id="3176902" url="https://pl.wikipedia.org/wiki?curid=3176902" title="Hrabstwo Martin (Minnesota)">
Hrabstwo Martin (Minnesota)

Hrabstwo Martin (ang. "Martin County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 729,57 mil2 (1 889,60 km2). Według danych z 2010 r. hrabstwo miało 20 840 mieszkańców. Hrabstwo powstało 23 maja 1857 roku.

</doc>
<doc id="3176908" url="https://pl.wikipedia.org/wiki?curid=3176908" title="Cervalces">
Cervalces

Cervalces – wymarły rodzaj ssaka kopytnego żyjącego podczas epok plioceńskiej i plejstoceńskiej. "Cervalces gallicus", od którego pochodzą inne gatunki, żył na terenie Europy w czasie pliocenu i plejstocenu. Natomiast "Cervalces scotti" żył w plejstocenie na terenie Ameryki Północnej. "Cervalces latifrons" zwany po angielsku "the broad-fronted moose" (co oznacza łosia o szerokim czole) i "Cervalces carnutorum" pochodziły z plejstoceńskich Europy i Azji.
Etymologia.
"Cervalces": zbitka wyrazowa nazw rodzajów: "Cervus" (jeleń) oraz "Alces" (łoś).

</doc>
<doc id="3176910" url="https://pl.wikipedia.org/wiki?curid=3176910" title="Igor Kowalczuk-Kowal">
Igor Kowalczuk-Kowal

Igor Konstantinowicz Kowalczuk-Kowal, ros. Игорь Константинович Ковальчук-Коваль (ur. 13 października 1913 w Harbinie, zm. 3 sierpnia 1984 w Moskwie) – rosyjski działacz emigracyjny i pisarz.
W 1930 ukończył szkołę podstawową w Harbinie, a następnie rozpoczął naukę w szkole technicznej. W 1932 wstąpił do Rosyjskiego Oddziału Szanghajskiego Korpusu Ochotniczego. Od 1934 pracował na Kolei Wschodniochińskiej. Jednocześnie był pracownikiem muzeum etnograficznego w Harbinie. W połowie lat 30. zaangażował się w działalność oświatową wśród rosyjskiej młodzieży emigracyjnej. Od 1937 działał w Narodowo-Pracowniczym Związku Nowego Pokolenia (NTS), przemianowanym później na Ludowo-Pracowniczy Związek Solidarystów Rosyjskich. Od 1938 współpracował z japońską misją wojskową w Mandżurii. W 1940 napisał artykuł historyczny pt. „Otkrytije Kamczatki (istoriczeskij oczerk)”, który znalazł się w publikacji pt. "Kamczatka: 1740–1940: Jubilejnyj sbornik, poswiaszczennyj istoriczeskimi sobytijam i jubilejam dalekoj Kamczatki". W 1944 przeszedł do pracy w oddziale gospodarczym Głównego Biura do spraw Rosyjskich Emigrantów w Mandżurii. Po klęsce Armii Kwantuńskiej, pod koniec sierpnia 1945, został aresztowany przez Sowietów. Po procesie skazano go na karę dwudziestu lat łagrów. Przebywał w obozie w Kraju Komi. Prowadził nielegalnie dziennik. W listopadzie 1951 zaprzyjaźnił się z jednym z byłych przywódców NTS, Jewgienijem Diwniczem, i wszedł w skład konspiracyjnej grupy obozowej NTS. W grudniu 1955 przeniesiono go do łagru w Mordowii. Jego wyrok został zmniejszony do pięciu lat obozu. We wrześniu 1956 wyszedł na wolność, po czym zamieszkał w Incie. Pracował jako ślusarz-montażysta w kombinacie „Intaugol”. W lutym 1959, podczas pobytu w Moskwie, ponownie go aresztowano, gdyż znaleziono u niego zapiski obozowe mające stanowić podstawę planowanej powieści "Swidanije s pamiatju". W rezultacie skazano go na karę dziewięciu lat łagrów. W kwietniu 1966 został wypuszczony. Znalazł pracę w charakterze laboranta w studiu fotograficznym pisma „Żurnał Moskowskoj Patriarchii”. W 1996, w ramach serii wydawniczej „Dokumienty po istorii dwiżenija inakomyslaszczich”, powieść "Swidanije s pamiatju" została opublikowana.

</doc>
<doc id="3176913" url="https://pl.wikipedia.org/wiki?curid=3176913" title="Chonecetus">
Chonecetus

Chonecetus – wymarły rodzaj ssaka, prymitywnego walenia fiszbinowca z rodziny Aetiocetidae. Żył w epoce oligoceńskiej. jego skamieniałości znaleziono w Kanadzie, w okolicy północnego wschodu Pacyfiku. Nazwany został przez L. S. Russella w 1968. Do rodzaju z pewnością należy tylko gatunek typowy "C. sookensis". W 1994 opisany został drugi gatunek; "C. goedertorum" (Barnes i Furusawa [w:] Barnes "et al." 1994); jednak w 2015 roku gatunek ten został przeniesiony do rodzaju "Fucaia".
Podobnie jak "Aetiocetus", "Chonecetus" posiadał zarówno pokryte wieloma guzkami zęby, jak i otwory odżywcze spotykane u fiszbinowców. "Chonecetus" bardzo przypominał współczesne Mysticeti ze swym wydłużonym ciałem o opływowym kształcie o parze płetwiastych kończyn przednich i horyzontalnej płetwie wzmacnianej przez chrząstkę włóknistą.

</doc>
<doc id="3176914" url="https://pl.wikipedia.org/wiki?curid=3176914" title="Kalendarium Markuszowa">
Kalendarium Markuszowa

Markuszów – początkowo wieś, następnie miasto obecnie osada położona 12 km na NE od Wąwolnicy, nad rzeką Kurówką; około 102 km na NE od klasztoru świętokrzyskiego, 40 km na NE od Braciejowic.
Nazwy lokalne wsi w dokumentach źródłowych : w roku 1317 „Markuszewice”, 1330 „Markussovicze”, 1380 „Markuszowicze” następnie 1409 „Marcussowycze” dziś - Markuszów, od 1553 miasto. Powiat lubelski, parafia własna. Obecnie osada.
Kalendarium - własność, powinności i przywileje ekonomiczne.
Wieś stanowi własność szlachecką.
Powinności dziesięcinne.
Dziesięcina należy do klasztoru świętokrzyskiego i miejscowego plebana
Studenci Uniwersytetu Krakowskiego.
1499 – Andrzej syn Marcina z Markuszowa zapisany na Uniwersytet Krakowski.

</doc>
<doc id="3176916" url="https://pl.wikipedia.org/wiki?curid=3176916" title="Jens Boden">
Jens Boden

Jens Boden (ur. 29 sierpnia 1978 w Dreźnie) – niemiecki łyżwiarz szybki, brązowy medalista olimpijski.
Kariera.
Największe sukcesy Jens Boden osiągnął podczas igrzysk olimpijskich w Salt Lake City w 2002 roku. Zdobył tam brązowy tam na dystansie 5000 metrów, przegrywając jedynie z Holendrem Jochemem Uytdehaage i Amerykaninem Derekiem Parrą. Na tych samych igrzyskach był też piąty na dystansie 10 000 m. Podczas rozgrywanych cztery lata później igrzysk w Turynie wystartował tylko w biegu na 5000 m, kończąc rywalizację na 20. pozycji. Boden brał też udział w wielobojowych mistrzostwach świata w Seulu w 2004 roku, zajmując czternaste miejsce. Nigdy nie stał na podium zawodów Pucharu Świata. Zdobył ponadto pięć brązowych medali mistrzostw kraju na dystansach 5000 i 10 000 m.

</doc>
<doc id="3176917" url="https://pl.wikipedia.org/wiki?curid=3176917" title="Nikołaj Markow">
Nikołaj Markow

Nikołaj Jewgienjewicz Markow, ros. Николай Евгеньевич Марков (ur. 2 kwietnia 1866 roku w Symferopolu, zm. 22 lub 24 kwietnia 1945 roku w Wiesbaden) – rosyjski prawicowy działacz polityczny, deputowany do III i IV Dumy Państwowej, emigracyjny działacz antykomunistyczny i antysemicki, pisarz i publicysta.
W 1888 roku ukończył instytut inżynierów państwowych w Sankt Petersburgu, po czym pracował jako inżynier na budowach linii kolejowych. Jako właściciela ziemskiego wybrano go członkiem kurskiego jezdnego urzędu ziemskiego, zaś w 1905 roku gubernialnego urzędu ziemskiego. Zaczął wydawać pismo „Russkoje znamia”. Współtworzył Kurską Ludową Partię Porządku, która pod koniec 1906 roku weszła w skład Związku Ludu Rosyjskiego. Nikołaj Markow w tym samym roku został członkiem rady do spraw organizacji zjazdu pełnomocnych przedstawicieli szlacheckich. Do 1910 roku wielokrotnie brał udział w zjazdach szlacheckich. Wchodził w skład komisji do spraw kwestii żydowskiej rady Zjednoczonej Szlachty. Wszedł w skład Rady Głównej Związku Ludu Rosyjskiego. Był deputowanym do III i IV Dumy Państwowej jako reprezentant guberni kurskiej, będąc członkiem frakcji prawych. Od jesieni 1915 roku wydawał kolejne pismo „Ziemszczina”. Po rewolucji październikowej 1917 roku prowadził antybolszewicką działalność konspiracyjną w Piotrogradzie. Latem 1918 roku objął funkcję oberoficera do specjalnych poruczeń wojskowego zarządu państwowego wojsk Białych generała Nikołaja Judenicza. Po ich internowaniu na początku 1920 roku, wyjechał do Berlina, gdzie redagował pismo „Dwugławyj orioł”. W 1921 roku uczestniczył w zjeździe monarchistów w Bad Reichenhall. Wybrano go przewodniczącym Wyższej Rady Monarchistycznej. Od 1922 roku był związany z rodziną wielkiego księcia Kiriłła Władimirowicza. W 1935 roku wstąpił do sekcji rosyjskiej organizacji Welt-Dienst. Od 1936 roku był redaktorem naczelnym niemieckiego pisma „Welt-Dienst. Internationale Korrespondenz zur Aufklärung über die Judenfrage“. Współuczestniczył w opracowaniu encyklopedii antysemickiej "Segila Veri". Był autorem książek i artykułów o charakterze antysemickim w języku rosyjskim i niemieckim, w których opowiadał się za „ostatecznym rozwiązaniem kwestii żydowskiej” i wojną z ZSRR.

</doc>
<doc id="3176919" url="https://pl.wikipedia.org/wiki?curid=3176919" title="Dzwon Mingun">
Dzwon Mingun



</doc>
<doc id="3176920" url="https://pl.wikipedia.org/wiki?curid=3176920" title="Mordoka Zborowski">
Mordoka Zborowski

Mordoka Grigorjewicz Zborowski, ros. Мордока Григорьевич Зборовский (ur. 21 stycznia 1908 roku w Humaniu, zm. 30 kwietnia 1990 roku w San Francisco) – rosyjski działacz komunistyczny, agent radzieckich służb specjalnych, antropolog.
Pochodził z żydowskiej rodziny. W 1921 roku zamieszkał w Łodzi. Wstąpił do Komunistycznej Partii Robotniczej Polski (KPRP). W celu uzyskania wykształcenia został wysłany do Francji. W latach 1928-1930 uczył się medycyny w Rouen. W 1932 roku przybył do Grenoble, gdzie wykonywał różne zawody. Następnie zamieszkał w Paryżu. Rozpoczął studia na Sorbonie, ale przeniósł się do Szkoły Wyższego Wykształcenia. Otrzymał dyplom etnologa. Podczas nauki został zwerbowany przez radziecki wywiad wojskowy pod nazwiskiem Afanasjew. Wszedł w skład grupy trockistowskiej w celu rozpracowania jej. Po ataku wojsk niemieckich na Francję w maju 1940 roku, przedostał się na południe. W 1941 roku wyjechał do USA, gdzie prowadził działalność wywiadowczą. Został jednak aresztowany, po czym skazano go na karę 5 lat więzienia. Po wyjściu na wolność opisał Senatowi radziecką działalność wywiadowczą w USA. Następnie poświęcił się działalności naukowej z zakresu antropologii. Otrzymał stopień profesora. Był autorem prac naukowych.

</doc>
<doc id="3176921" url="https://pl.wikipedia.org/wiki?curid=3176921" title="Woldemar Blum">
Woldemar Blum

Woldemar Andriejewicz Blum, ros. Вольдемар Андреевич Блюм (ur. w 1915 w Piotrogrodzie, zm. ?) – radziecki dziennikarz, poeta, kolaborant podczas II wojny światowej.
Był z pochodzenia Niemcem. Miał wyższe wykształcenie. W latach 30. mieszkał w Pskowie, gdzie najpierw pracował jako nauczyciel, a następnie został redaktorem w rozgłośni radiowej. Jednocześnie pisał wiersze. W 1934 był dziennikarzem w gazecie „Prawda”. W 1938 został aresztowany przez NKWD, ale w 1939 wyszedł na wolność. Po zajęciu Pskowa jesienią 1941 przez wojska niemieckie objął funkcję kierownika miejscowego radia w okupacyjnym zarządzie propagandy. Był też autorem licznych artykułów w piśmie „Nowoje wriemija”. Ponadto stał na czele sekcji pracy z młodzieżą. W 1944 wraz z wojskami niemieckimi ewakuował się do III Rzeszy. Dalsze jego losy są nieznane.

</doc>
<doc id="3176922" url="https://pl.wikipedia.org/wiki?curid=3176922" title="Estádio Fredis Saldivar">
Estádio Fredis Saldivar



</doc>
<doc id="3176925" url="https://pl.wikipedia.org/wiki?curid=3176925" title="Michaił Gołubowski">
Michaił Gołubowski

Michaił Stiepanowicz Gołubowski, ros. Михаил Степанович Голубовский (ur. w 1908 roku w Stawropolu, zm. ?) – radziecki dziennikarz, kolaborant podczas II wojny światowej, działacz emigracyjny, pisarz.
W 1932 roku został korespondentem wojennym gazety „Izwiestija”. W połowie lat 30. opisywał wielkie manewry wojskowe Armii Czerwonej w Azji Środkowej. W latach 1939-1940 pisał artykuły dotyczące wojny zimowej z Finlandią. Ponadto do jego zadań należało przygotowywanie dla dowódców wojskowych fikcyjnych wywiadów z nimi, mów i referatów, a nawet całych publikacji wspomnieniowych. Po ataku wojsk niemieckich na ZSRR 22 czerwca 1941 roku, podjął kolaborację z okupantami. W 1942 roku w okupowanym Bobrujsku pod pseudonimem Michaił Bobrow objął funkcję redaktora naczelnego pisma „Nowyj put´”, przemianowanego następnie na „Rul”. Był też jednym z przywódców Związku Walki o Wolność Rosji. Z powodu ofensywy Armii Czerwonej ewakuował się do Mińska, gdzie nawiązał kontakt z działaczami Narodowego Związku Pracujących (NTS). Po zakończeniu wojny przebywał w obozach dla uchodźców cywilnych. Zaczął używać fałszywego nazwiska Sołowjow. Pod koniec lat 40. redagował czasopismo „Ogni”. W 1953 roku napisał książkę pt. „Gott aber schwieg”, zaś w 1954 roku był współautorem wspomnień pt. „Zapiski sowietskogo wojennogo korriespondienta”.

</doc>
<doc id="3176926" url="https://pl.wikipedia.org/wiki?curid=3176926" title="Kjell Storelid">
Kjell Storelid

Kjell Storelid (ur. 24 października 1970 w Stord) – norweski łyżwiarz szybki, dwukrotny medalista olimpijski.
Kariera.
Największe sukcesy Kjell Storelid osiągnął podczas igrzysk olimpijskich w Lillehammer w 1994 roku. Zdobył tam srebrne medale na dystansach 5000 i 10 000 metrów, w obu biegach przegrywając jedynie ze swym rodakiem, Johannem Olavem Kossem. Na rozgrywanych cztery lata później igrzyskach w Nagano był ósmy na 5000 m i piąty na dwukrotnie dłuższym dystansie. Brał też udział w igrzyskach w Salt Lake City w 2002 roku, zajmując ósme miejsce w biegu na 10 000 m. Nigdy nie zdobył medalu mistrzostw świata, jego najlepszym wynikiem było szóste miejsce wywalczone podczas wielobojowych mistrzostw świata w Göteborgu w 1994 roku. Podczas mistrzostw Europy w Hamar w 1994 roku i mistrzostw Europy w Heerenveen w 1997 roku zajmował piąte miejsce. Wielokrotnie stawał na podium zawodów Pucharu Świata, odnosząc przy tym dwa zwycięstwa. W sezonie 1997/1998 zajął drugie miejsce w klasyfikacji końcowej na 5000 m/10 000 m, a sezon 1993/1994 ukończył na trzeciej pozycji. W 1997 roku był mistrzem Norwegii w wieloboju.

</doc>
<doc id="3176929" url="https://pl.wikipedia.org/wiki?curid=3176929" title="Estádio Marcelo Stéfani">
Estádio Marcelo Stéfani



</doc>
<doc id="3176931" url="https://pl.wikipedia.org/wiki?curid=3176931" title="Z premedytacją (serial telewizyjny)">
Z premedytacją (serial telewizyjny)

Z premedytacją () – dramat kryminalny; amerykański serial telewizyjny wyprodukowany przez TNT Original Productions. Twórcami serialu są Steven Bochco i Eric Lodal. Serial był emitowany od 9 czerwca 2014 roku do 4 września 2016 roku przez stację TNT. 13 września 2014 roku stacja zamówiła 2. sezon serialu. W Polsce serial był emitowany od 6 października 2015 do 22 września 2016 roku przez TNT. 13 listopada 2015 roku stacja TNT zamówiła 3. sezon serialu. 12 października 2016 roku, stacja TNT ogłosiła zakończenie produkcji serialu po 3 sezonie.

</doc>
<doc id="3176932" url="https://pl.wikipedia.org/wiki?curid=3176932" title="Kamień runiczny z Kalleby">
Kamień runiczny z Kalleby

Kamień runiczny z Kalleby ("Bo KJ61 $U") – kamień runiczny pochodzący z około 400 roku, znajdujący się w gminie Tanum w prowincji historycznej ("landskap") Bohuslän w Szwecji.
Głaz ma 2,1 m wysokości. Dokładne jego pochodzenie jest nieznane. Obecnie stoi przed kościołem Tanum ("Tanums kyrka") w Tanumshede, gdzie został przeniesiony pod koniec XIX wieku. Wcześniej służył jako część kładki na rzece. Na kamieniu wyryta jest pionowa inskrypcja o treści þrawijan hatinaR was, której odczyt jest niepewny. Przypuszczalne znaczenie tekstu to „"nazwany/wezwany pragnieniem (?)"”.

</doc>
<doc id="3176933" url="https://pl.wikipedia.org/wiki?curid=3176933" title="René Schöfisch">
René Schöfisch

René Schöfisch (ur. 3 lutego 1962 w Berlinie Wschodnim) – niemiecki łyżwiarz szybki reprezentujący NRD, dwukrotny medalista olimpijski.
Kariera.
Największe sukcesy René Schöfisch osiągnął podczas igrzysk olimpijskich w Sarajewie w 1984 roku. Zdobył tam brązowe medale na dystansach 5000 i 10 000 metrów, w obu biegach przegrywając tylko ze Szwedem Tomasem Gustafsonem i Igorem Małkowem z ZSRR. Były to jego jedyne starty olimpijskie. W tym samym roku był też czternasty podczas wielobojowych mistrzostw świata w Göteborgu. Nigdy nie stanął na podium zawodów Pucharu Świata. Kilkakrotnie zdobywał medale mistrzostw kraju, w tym złote na 5000 m w 1983 roku oraz na dystansie 10 000 m w latach 1983, 1984 i 1986. W 1991 roku zakończył karierę.

</doc>
<doc id="3176934" url="https://pl.wikipedia.org/wiki?curid=3176934" title="Douglas Head">
Douglas Head

Douglas Head (manx "Kione Ghoolish") - półwysep położony jest około 2 kilometrów na wschód od Douglas na Wyspie Man. 
W 1857 roku uruchomiono na nim latarnię morska Douglas Head.

</doc>
<doc id="3176935" url="https://pl.wikipedia.org/wiki?curid=3176935" title="Estádio Municipal Radialista Maria Helênio">
Estádio Municipal Radialista Maria Helênio



</doc>
<doc id="3176937" url="https://pl.wikipedia.org/wiki?curid=3176937" title="Estádio Governador João Castelo Ribeiro Gonçalves">
Estádio Governador João Castelo Ribeiro Gonçalves



</doc>
<doc id="3176938" url="https://pl.wikipedia.org/wiki?curid=3176938" title="Ignacy Tadeusz Dąbrowski">
Ignacy Tadeusz Dąbrowski

Ignacy Tadeusz Dąbrowski herbu Junosza – chorąży wiłkomierski w latach 1742–1765, stolnik wiłkomierski w latach 1740–1742, podstarości wiłkomierski w latach 1732–1742, pułkownik powiatu wiłkomierskiego w 1764 roku.
Życiorys.
Poseł powiatu wiłkomierskiego na sejm 1746 roku. Poseł na sejm 1752 roku z powiatu wiłkomierskiego. Był elektorem Stanisława Augusta Poniatowskiego z powiatu wiłkomierskiego w 1764 roku, jako dedputat Prowincji Wielkiego Księstwa Litewskiego do "pacta conventa", podpisał je. Poseł województwa wileńskiego na sejm koronacyjny roku 1764.

</doc>
<doc id="3176939" url="https://pl.wikipedia.org/wiki?curid=3176939" title="Roberta D'Agostina">
Roberta D'Agostina



</doc>
<doc id="3176944" url="https://pl.wikipedia.org/wiki?curid=3176944" title="Społeczne Liceum Ogólnokształcące nr 5 w Milanówku">
Społeczne Liceum Ogólnokształcące nr 5 w Milanówku

Społeczne Liceum Ogólnokształcące nr 5 w Milanówku – społeczne liceum ogólnokształcące w Milanówku, prowadzone przez Samodzielne Koło Terenowe Społecznego Towarzystwa Oświatowego (STO). Powstało w 1989 roku jako pierwsza szkoła średnia STO w ówczesnym województwie warszawskim poza granicami miasta Warszawy. 
Organizacja.
Najwyższy organ zarządzający szkołą stanowi Rada Szkoły, w której skład wchodzą przedstawiciele uczniów (po jednej osobie z każdej klasy), rodziców (po jednej osobie z każdej klasy), nauczycieli (w liczbie dwukrotnie większej niż liczba klas) oraz Zarządu Koła STO (dwie osoby). Rada posiada wyłączne prawo m.in. przyjmowania i zmieniania statutu i regulaminu szkoły oraz innych najważniejszych dokumentów, ustalania wysokości czesnego oraz podejmowania decyzji o usunięciu ucznia ze szkoły. W sprawach personalnych (innych niż usunięcie ucznia oraz powołanie dyrektora szkoły), a także w sprawach finansowych Rada obraduje bez udziału przedstawicieli uczniów. 
Bieżącą pracą szkoły kieruje jej dyrektor, powoływany przez Zarząd Koła STO za zgodą Rady Szkoły. Dyrektor może powołać własnego zastępcę.

</doc>
<doc id="3176946" url="https://pl.wikipedia.org/wiki?curid=3176946" title="Beresford (Dakota Południowa)">
Beresford (Dakota Południowa)

Beresford – miasto w Stanach Zjednoczonych, w stanie Dakota Południowa, w hrabstwie Union.

</doc>
<doc id="3176947" url="https://pl.wikipedia.org/wiki?curid=3176947" title="Estádio Sete de Setembro">
Estádio Sete de Setembro



</doc>
<doc id="3176948" url="https://pl.wikipedia.org/wiki?curid=3176948" title="Estádio Durival de Britto">
Estádio Durival de Britto



</doc>
<doc id="3176949" url="https://pl.wikipedia.org/wiki?curid=3176949" title="Austriaccy posłowie do Parlamentu Europejskiego 2014–2019">
Austriaccy posłowie do Parlamentu Europejskiego 2014–2019

Austriaccy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3176951" url="https://pl.wikipedia.org/wiki?curid=3176951" title="Parker (Pensylwania)">
Parker (Pensylwania)

Parker – miasto w Stanach Zjednoczonych, w stanie Pensylwania, w hrabstwie Armstrong.

</doc>
<doc id="3176952" url="https://pl.wikipedia.org/wiki?curid=3176952" title="Arena Amazônia">
Arena Amazônia



</doc>
<doc id="3176953" url="https://pl.wikipedia.org/wiki?curid=3176953" title="Petrus Nottet">
Petrus Nottet



</doc>
<doc id="3176954" url="https://pl.wikipedia.org/wiki?curid=3176954" title="Cerkiew Ikony Bogurodzicy „Wszystkich Strapionych Radości” w Kędzierzynie-Koźlu">
Cerkiew Ikony Bogurodzicy „Wszystkich Strapionych Radości” w Kędzierzynie-Koźlu

Cerkiew pod wezwaniem Ikony Bogurodzicy „Wszystkich Strapionych Radości” – prawosławna cerkiew parafialna w Kędzierzynie-Koźlu. Należy do dekanatu Wrocław diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia znajduje się w dzielnicy Kędzierzyn, przy ulicy Kościelnej 11.
Cerkiew mieści się w dawnym budynku mieszkalnym, gruntownie odremontowanym i zaadaptowanym do potrzeb liturgii prawosławnej w latach 2013–2014. Poświęcenia obiektu dokonał 10 maja 2014 arcybiskup wrocławski i szczeciński Jeremiasz. Świątynia otoczona jest ogrodzeniem.
Świątynia posiada dwie kopuły wykonane w pobliskiej Bierawie, natomiast wieńczące je krzyże sprowadzono ze Lwowa. Obok cerkwi znajduje się drewniany, ponad 4-metrowy ośmioramienny krzyż (ustawiony 17 listopada 2014).
Cerkiew Ikony Bogurodzicy „Wszystkich Strapionych Radości” w Kędzierzynie-Koźlu jest pierwszą (i jedyną) świątynią prawosławną w województwie opolskim.

</doc>
<doc id="3176960" url="https://pl.wikipedia.org/wiki?curid=3176960" title="Lista stadionów piłkarskich w Brazylii">
Lista stadionów piłkarskich w Brazylii

Lista stadionów piłkarskich w Brazylii składa się z obiektów drużyn znajdujących się w Série A (I poziomie ligowym Brazylii) oraz Série B (II poziomie ligowym Brazylii). Na najwyższym poziomie rozgrywkowym znajduje się 20 drużyn oraz na drugim poziomie również 20 drużyn, których stadiony zostały przedstawione w poniższej tabeli według kryterium pojemności, od największej do najmniejszej. Tabela uwzględnia również miejsce położenia stadionu (miasto oraz region), klub do którego obiekt należy oraz rok jego otwarcia lub renowacji.
Do listy dodano również stadiony o pojemności powyżej 20 tys. widzów, które są areną domową drużyn z niższych lig lub obecnie w ogóle nie rozgrywano mecze piłkarskie.
Na 6 stadionach z listy: Estádio do Maracanã w Rio de Janeiro, Estádio Sete de Setembro w Belo Horizonte, Estádio do Pacaembu w São Paulo, Estádio Beira-Rio w Porto Alegre, Estádio Durival de Britto w Kurytybie oraz Estádio Ilha do Retiro w Recife zostały rozegrane Mistrzostwa Świata w Piłce Nożnej 1950, które organizowała Brazylia. Na Estádio do Maracanã w Rio de Janeiro został rozegrany finał tych mistrzostw.
Na 12 stadionach z listy: Estádio do Maracanã w Rio de Janeiro, Estádio Mané Garrincha w Brasílii, Arena Corinthians w São Paulo, Estádio Plácido Aderaldo Castelo w Fortalezie, Estádio Mineirão w Belo Horizonte, Estádio Beira-Rio w Porto Alegre, Arena Fonte Nova w Salvadorze, Itaipava Arena Pernambuco w Recife, Arena das Dunas w Natal, Arena da Baixada w Kurytybie, Arena Pantanal w Cuiabie oraz Arena da Amazônia w Manausie zostaną rozegrane Mistrzostwa Świata w Piłce Nożnej 2014, które organizowała Brazylia. Na Estádio Maracanã w Rio de Janeiro zostanie rozegrany finał tych mistrzostw.
Legenda:
 – stadiony w budowie lub przebudowie
 – stadiony zamknięte lub zburzone

</doc>
<doc id="3176961" url="https://pl.wikipedia.org/wiki?curid=3176961" title="WIZ-Sinara Jekaterynburg">
WIZ-Sinara Jekaterynburg

WIZ-Sinara Jekaterynburg - rosyjski klub futsalowy z siedzibą w Jekaterynburgu, obecnie występuje w Super League (najwyższa klasa rozgrywkowa w Rosji).

</doc>
<doc id="3176963" url="https://pl.wikipedia.org/wiki?curid=3176963" title="Tomasz Dalasiński">
Tomasz Dalasiński

Tomasz Dalasiński (ur. 1986) – polski poeta, prozaik i badacz literatury.
Laureat Nagrody Głównej X Tyskiej Zimy Poetyckiej w 2010 (za projekt tomu "Zeitmusik"), nominowany do Nagrody Poetyckiej im. K.I. Gałczyńskiego ORFEUSZ za najlepszą książkę roku 2018 (tom wierszy "Większe") oraz do Nagrody Głównej XIV Ogólnopolskiego Konkursu Poetyckiego im. Jacka Bierezina w 2008. Publikował na łamach m.in. "Kresów", "Czasu Kultury", "Toposu", "Frazy", "Odry", "Rity Baum", "Wakatu", "Zeszytów Poetyckich" oraz "Ha!artu". Redaktor naczelny półrocznika "Inter-.Literatura-Krytyka-Kultura". Doktor nauk humanistycznych w zakresie literaturoznawstwa (Uniwersytet Mikołaja Kopernika w Toruniu, 2014). Stypendysta MKiDN (2016), trzykrotny stypendysta Miasta Torunia (w 2013, 2014 i 2015) oraz dwukrotny stypendysta Marszałka Województwa Kujawsko-Pomorskiego (w 2010 i 2011) w dziedzinie kultury. Redaktor książek naukowych i krytycznych.

</doc>
<doc id="3176965" url="https://pl.wikipedia.org/wiki?curid=3176965" title="Città di Montesilvano Calcio a 5">
Città di Montesilvano Calcio a 5

Città di Montesilvano Calcio a 5 - włoski klub futsalowy z siedzibą w Montesilvano, obecnie występuje w Serie B (druga klasa rozgrywkowa we Włoszech).

</doc>
<doc id="3176968" url="https://pl.wikipedia.org/wiki?curid=3176968" title="Chordyna">
Chordyna

Chordyna – białko, antagonista białek morfogenetycznych kości, złożone z czterech niewielkich domen bogatych w cystynę. Jego funkcja pozostaje niejasna. Po raz pierwszy znaleziono ją u platany szponiastej jako białko kluczowe dla rozwoju, odpowiedzialne za dorsalizację wczesnych tkanek zarodkowych u kręgowców. Polipeptyd liczy sobie 941 reszt aminoacylowych, osiągając masę 120 kDa. Wprowadza dorsalizację w rozwijającym się zarodku poprzez wiązanie czynników wentralizujących z nadrodziny TGF-β, jak białka morfogenetyczne kości. Wiąże bezpośrednie choćby białko BMP-4. Przypuszczalnie, może również pełnić pewną rolę w organogenezie. Wyróżniono 5 izoform tego białka, które powstają na drodze alternatywnego splicingu.
U myszy chordyna nie ulega ekspresji w przedniej endodermie trzewnej. Wykazano też, że jest niezbędna dla rozwoju przodomózgowia. U rozwijających się myszy z niedoborem chordyny i białka noggin prawie nie następuje rozwój głowy. Jest to o tyle ważne spostrzeżenie, że w przypadku braku jedynie białka noggin głowa tworzy się, choć występują niewielkie defekty.
U ludzi chordynę koduje gen "CHRD".
Chordyna bierze udział również w gastrulacji u ptaków. Ulega ekspresji w przednich komórkach struktury określanej po angielsku "Koller's sickle" ("sierpem Kollera"), z której pochodzą przednie komórki smugi pierwotnej, struktury kluczowej dla procesu gastrulacji.

</doc>
<doc id="3176969" url="https://pl.wikipedia.org/wiki?curid=3176969" title="Luparense Calcio a 5">
Luparense Calcio a 5

Luparense Calcio a 5 - włoski klub futsalowy z siedzibą w Bassano del Grappa, obecnie występuje w Serie A (najwyższa klasa rozgrywkowa we Włoszech).

</doc>
<doc id="3176972" url="https://pl.wikipedia.org/wiki?curid=3176972" title="Parker (Kolorado)">
Parker (Kolorado)

Parker – miasto w Stanach Zjednoczonych, w stanie Kolorado, w hrabstwie Douglas. Według spisu w 2020 roku liczy 58,5 tys. mieszkańców. Jest częścią obszaru metropolitalnego Denver.

</doc>
<doc id="3176974" url="https://pl.wikipedia.org/wiki?curid=3176974" title="Marca Futsal">
Marca Futsal

Marca Futsal - włoski klub futsalowy z siedzibą w Montebellunie, obecnie występuje w Serie A (najwyższa klasa rozgrywkowa we Włoszech).

</doc>
<doc id="3176978" url="https://pl.wikipedia.org/wiki?curid=3176978" title="Prato Calcio a 5">
Prato Calcio a 5

Prato Calcio a 5 – włoski klub futsalowy z siedzibą w Prato, obecnie występuje w Serie B (druga klasa rozgrywkowa we Włoszech).

</doc>
<doc id="3176979" url="https://pl.wikipedia.org/wiki?curid=3176979" title="Gran Turismo (seria)">
Gran Turismo (seria)

Gran Turismo – seria wyścigowych gier symulacyjnych wyprodukowanych przez Polyphony Digital, wydanych na konsole Sony PlayStation. Seria odniosła duży sukces komercyjny, od momentu premiery pierwszej części w 1997 roku sprzedano łącznie 70 mln egzemplarzy.

</doc>
<doc id="3176980" url="https://pl.wikipedia.org/wiki?curid=3176980" title="Kees Broekman">
Kees Broekman

Cornelis "Kees" Broekman (ur. 2 lipca 1927 w De Lier – zm. 8 listopada 1992 w Berlinie) – holenderski łyżwiarz szybki, dwukrotny medalista olimpijski i wicemistrz świata.
Kariera.
Pierwszy sukces w karierze Kees Broekman osiągnął w 1949 roku, kiedy zdobył srebrny medal podczas wielobojowych mistrzostw świata w Oslo. W zawodach tych wyprzedził go tylko Węgier Kornél Pajor, a trzecie miejsce zajął Odd Lundberg z Norwegii. Był to jego jedyny medal mistrzostw świata, blisko podium był na mistrzostwach świata w Helsinkach w 1948 roku, mistrzostwach świata w Hamarze w 1952 roku oraz mistrzostwach świata w Helsinkach w 1953 roku. W 1948 roku wystąpił na igrzyskach olimpijskich w Sankt Moritz, zajmując piąte miejsce na dystansie 10 000 m oraz szóste w biegu na 5000 m. Cztery lata później, podczas igrzysk w Oslo zdobył srebrne medale w biegach na 5000 i 10 000 m, w obu przypadkach przegrywając tylko z Norwegiem Hjalmarem Andersenem. Startował także na igrzyskach olimpijskich w Cortina d'Ampezzo w 1956 roku i igrzyskach w Squaw Valley w 1960 roku, ale nie zdobył medali. Ponadto w 1953 roku zdobył złoto podczas mistrzostw Europy w Hamarze, a rok wcześniej, na mistrzostwach Europy w Östersund był drugi za Andersenem. Na arenie krajowej zdobył tylko jeden medal, zwyciężając w wieloboju w 1951 roku.
Po zakończeniu kariery został trenerem. jego podopiecznymi byli między innymi Atje Keulen-Deelstra i Göran Claeson. Trenował także w Berlinie, gdzie zmarł w wieku 65 lat.
Jego siostrzenica, Stien Baas-Kaiser również uprawiała łyżwiarstwo szybkie.

</doc>
<doc id="3176981" url="https://pl.wikipedia.org/wiki?curid=3176981" title="Araz Naxçıvan">
Araz Naxçıvan

Araz Naxçıvan - azerski klub futsalowy z siedzibą w Nachiczewan, obecnie występuje w Premier League (najwyższa klasa rozgrywkowa w Azerbejdżanie).
Sukcesy.
Źródło:

</doc>
<doc id="3176983" url="https://pl.wikipedia.org/wiki?curid=3176983" title="Cornelis Broekman">
Cornelis Broekman



</doc>
<doc id="3176984" url="https://pl.wikipedia.org/wiki?curid=3176984" title="Antoni Tadeusz Wawrzecki">
Antoni Tadeusz Wawrzecki

Antoni Tadeusz Wawrzecki ze Skrzetuszewa – stolnik brasławski w 1736 i 1764 roku, sędzia wojsk Wielkiego Księstwa Litewskiego w 1764 roku, podstarości brasławski w latach 1730-1737.
Był elektorem Stanisława Augusta Poniatowskiego z powiatu brasławskiego w 1764 roku.

</doc>
<doc id="3176986" url="https://pl.wikipedia.org/wiki?curid=3176986" title="Iberia Star Tbilisi">
Iberia Star Tbilisi

Iberia Star Tbilisi – gruziński klub futsalowy z siedzibą w Tbilisi, obecnie występuje w najwyższej klasie rozgrywkowej w Gruzji.

</doc>
<doc id="3176987" url="https://pl.wikipedia.org/wiki?curid=3176987" title="Hrabstwo McLeod">
Hrabstwo McLeod

Hrabstwo McLeod (ang. "McLeod County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 505,53 mil2 (1 309,32 km2). Według spisu w 2020 roku liczy 36,8 tys. mieszkańców. Hrabstwo powstało 1 marca 1856 roku, a jego nazwa pochodzi od nazwiska Martina McLeoda, jednego z pierwszych handlarzy futer na tym obszarze.
Demografia.
Według danych pięcioletnich z 2020 roku, 94% populacji stanowili biali (90,5% nie licząc Latynosów), następnie 2,1% było rasy mieszanej, 0,6% to czarnoskórzy lub Afroamerykanie, 0,6% Azjaci i 0,3% to rdzenna ludność Ameryki. Latynosi stanowili 6,5% populacji.
Do największych grup należały osoby pochodzenia niemieckiego (49,9%), norweskiego (11,8%), irlandzkiego (8,3%), szwedzkiego (6,5%), polskiego (6%) i meksykańskiego (5,5%).
Religia.
W 2010 roku hrabstwo jest zdominowane przez społeczności luterańskie i katolickie. Do związków wyznaniowych z ponad 1 tys. członków należeli: 

</doc>
<doc id="3176988" url="https://pl.wikipedia.org/wiki?curid=3176988" title="Marion (Nowy Jork)">
Marion (Nowy Jork)

Marion – miasto w Stanach Zjednoczonych, w stanie Nowy Jork, w hrabstwie Wayne.

</doc>
<doc id="3176989" url="https://pl.wikipedia.org/wiki?curid=3176989" title="MNK Split">
MNK Split

MNK Split – chorwacki klub futsalowy z siedzibą w Splicie, obecnie występuje w 2.HMNL (drugi poziom rozgrywkowy). 

</doc>
<doc id="3176991" url="https://pl.wikipedia.org/wiki?curid=3176991" title="Chorioallantois">
Chorioallantois

Chorioallantois — unaczyniona błona biologiczna występująca w jajach niektórych owodniowców, jak ptaki czy gady. Tworzy się poprzez fuzję warstw mezodermalnych dwóch innych struktur rozwojowych: omoczni i kosmówki. W przypadku łożyskowców struktury te tworzą łożysko.
Błonę tą tworzą 3 różne warstwy komórek. Wyróżnia się w niej nabłonek kosmówkowy, mezenchymę i nabłonek omoczni. Naczynia włosowate i zatoki naczyniowe leżą pomiędzy komórkami nabłonkowymi warstwy kosmówkowej, pozwalając na bliski kontakt (0,2 μm) z powietrzem z porów skorupki jaja. W efekcie "chorioallantos" umożliwia wymianę gazową, w tym dostęp tlenu, zarodkowi. Podczas rozwoju embrionalnego ptaków błona ta pełni kluczową rolę w tworzeniu się kości oprzez transport wapnia do zarodka ze skorupki jaja.
Błony te z rozwijających się jaj kurzych są rutynowo wykorzystywane w badaniach biologicznych i biomedycznych dotyczących rozwoju, angiogenezy, przerzutów nowotworowych oraz do hodowli i badań wirusów i helmintów.

</doc>
<doc id="3176992" url="https://pl.wikipedia.org/wiki?curid=3176992" title="Pomnik Adama Mickiewicza w Bełchatowie">
Pomnik Adama Mickiewicza w Bełchatowie



</doc>
<doc id="3176993" url="https://pl.wikipedia.org/wiki?curid=3176993" title="Park Narodowy Tomor">
Park Narodowy Tomor

Park Narodowy Tomor ( "Parku Mali i Tomorrit") obejmuje obszar 4000 ha głównie w okręgu Berat, w Albanii. Znajduje się na wschód od miasta Berat. Założony został w 1996 r. Duża część parku obejmuje góra Tomor z najwyższym szczytem o wysokości 2416 m n.p.m. 
Na górze Tomor znajduje się jedno z najważniejszych dla bektaszytów świętych miejsc. Znajdują się w nim relikwie Abbas ibn Ali brata Husajn ibn Ali. Każdego roku w przez cztery dni w sierpniu w klasztorze odbywa się święto derwiszów.

</doc>
<doc id="3176994" url="https://pl.wikipedia.org/wiki?curid=3176994" title="Marion (Michigan)">
Marion (Michigan)

Marion – wieś w Stanach Zjednoczonych, w stanie Michigan, w hrabstwie Osceola.

</doc>
<doc id="3176996" url="https://pl.wikipedia.org/wiki?curid=3176996" title="Sverre Ingolf Haugli">
Sverre Ingolf Haugli

Sverre Ingolf Haugli (ur. 23 kwietnia 1925 w Jevnaker, zm. 18 października 1986 tamże) – norweski łyżwiarz szybki, brązowy medalista olimpijski i brązowy medalista mistrzostw Europy.
Kariera.
Największy sukces w karierze Sverre Ingolf Haugli osiągnął w 1952 roku, kiedy zdobył brązowy medal w biegu na 5000 m podczas igrzysk olimpijskich w Oslo. W zawodach tych wyprzedzili go jedynie jego rodak Hjalmar Andersen oraz Holender Kees Broekman. Na tych samych igrzyskach był też szósty na dwukrotnie dłuższym dystansie. Na rozgrywanych cztery lata później igrzyskach w Cortina d'Ampezzo wystąpił tylko w biegu na 10 000 m, kończąc rywalizację na czwartej pozycji. W walce o medal lepszy okazał się Oleg Gonczarienko z ZSRR. Haugli zajął też trzecie miejsce podczas mistrzostw Europy w Helsinkach w 1950 roku, plasując się za Hjalmarem Andersenem i Reidarem Liaklevem. Blisko podium był także podczas wielobojowych mistrzostw świata w Davos w 1951 roku i podczas mistrzostw Europy w Hamar w 1953 roku, jednak w obu przypadkach zajmował czwarte miejsce. W 1953 roku został mistrzem Norwegii w wieloboju.
Jego wnuczęta, Sverre i Maren również uprawiały łyżwiarstwo szybkie.

</doc>
<doc id="3176997" url="https://pl.wikipedia.org/wiki?curid=3176997" title="Piotr Klepczarek (ur. 1984)">
Piotr Klepczarek (ur. 1984)

Piotr Klepczarek (ur. 12 lipca 1984 w Olsztynie) – polski piłkarz występujący na pozycji obrońcy, wychowanek Stomilu Olsztyn, trener.
Kariera piłkarska.
Kariera klubowa.
Karierę rozpoczął w 2001 w Stomilu Olsztyn. W rundzie wiosennej sezonu 2001/02 zadebiutował w I lidze w meczu z Górnikiem Zabrze. Po spadku Stomilu z I ligi, a w kolejnym sezonie z II ligi i wycofaniu się drużyny z rozgrywek podpisał kontrakt z MKS Mława. Z zespołem tym wygrał rozgrywki jednej z grup III ligi w sezonie 2003/04 i awansował do II ligi. Przed kolejnym sezonem podpisał kontrakt z Kujawiakiem Włocławek, który w 2006 przeniósł się do Bydgoszczy i występował jako Zawisza Bydgoszcz SA.
Po rozwiązaniu tego klubu w 2007 podpisał kontrakt z Polonią Warszawą. Po wykupieniu przez Polonię licencji na grę w ekstraklasie od Dyskobolii Grodzisk Wielkopolski i przekazaniu piłkarza wraz z większością pozostałych zawodników dotychczasowego zespołu do IV-ligowych rezerw Polonii podpisał kontrakt z II-ligowym Zniczem Pruszków. W 2010 został zawodnikiem ŁKS Łódź, z którym wygrał I-ligowe rozgrywki w sezonie 2010/11 i awansował do Ekstraklasy. W sezonie 2011/12 na najwyższym poziomie rozgrywkowym rozegrał 23 spotkania i spadł z zespołem do I ligi. Po spadku podpisał kontrakt z Dolcanem Ząbki, w którym występował do 2015.
Kariera reprezentacyjna.
W 2006 zaliczył jedyny występ w reprezentacji młodzieżowej U-21 w przegranym meczu z Węgrami.

</doc>
<doc id="3176999" url="https://pl.wikipedia.org/wiki?curid=3176999" title="Non andare più lontano">
Non andare più lontano

Non andare più lontano – utwór włoskiego wokalisty Claudio Villi, napisany przez Gino Mescioliego i Vito Pallaviciniego, nagrany i wydany w 1967 roku. 
Singiel reprezentował Włochy podczas finału 12. Konkursu Piosenki Eurowizji w tym samym roku. Podczas koncertu finałowego, który odbył się 8 kwietnia w Großer Festsaal der Wiener Hofburg w Wiedniu, utwór został zaprezentowany jako przedostatni, szesnasty w kolejności i ostatecznie zdobył 4 punkty, plasując się na jedenastym miejscu finałowej klasyfikacji. Dyrygentem orkiestry podczas występu wokalisty był Giancarlo Chiaramello. 
Na stronie B winylowego wydania singla znalazła się piosenka „Shake all'Italiana”.

</doc>
<doc id="3177001" url="https://pl.wikipedia.org/wiki?curid=3177001" title="Johnny Dorelli">
Johnny Dorelli

Johnny Dorelli, właśc. Giorgio Guidi (ur. 20 lutego 1937 w Mediolanie) – włoski piosenkarz i prezenter telewizyjny, dwukrotny zwycięzca Festiwalu Piosenki Włoskiej w San Remo: w 1958 za piosenkę „Nel blu dipinto di blu” i w 1959 za „Piove”. Obydwa utwory śpiewał w duecie z Domenico Modugno. Jako prezenter prowadził telewizyjny konkurs piosenkarski Canzonissima. Aktor filmowy, telewizyjny i teatralny. 
Biografia i kariera artystyczna.
Okres amerykański.
Giorgio Guidi urodził się jako syn piosenkarza Aurelio Guidiego (1908–1958), który w 1946 roku wyjechał ze swoją rodziną z Włoch do Stanów Zjednoczonych, gdzie pod pseudonimem Nino D'Aurelio śpiewał piosenki włoskie i neapolitańskie odnosząc znaczące sukcesy. Giorgio Guidi w wieku lat dwunastu został uczniem High School of Art di New York, w której uczył się śpiewu i gry na fortepianie oraz na kontrabasie. Pod koniec lat 40. został zauważony i wylansowany przez Percy Faitha w programie telewizyjnym Ken Murray Show, po czym rozpoczął występy w teatrach Nowego Jorku i New Jersey towarzysząc Lucille Ball. Później występował w programach telewizyjnych, dzięki którym zyskał dużą popularność. Podczas jednego z występów spotkał Mike'a Bongiorno, prowadzącego programy dla Włochów w Ameryce. Bongiorno zaprzyjaźnił się z jego ojcem i zaproponował Giorgio Guidiemu występy w telewizji. Wówczas to młody artysta przybrał pseudonim Johnny Dorelli, którego ostatni człon był zniekształceniem amerykańskiej wymowy D'Aurelio: „Dou-re-llii”. 
Okres włoski.
Lata 50. i 60..
Zdobywszy popularność w Ameryce Dorelli w 1956 roku powrócił do Włoch. Podpisał kontrakt z wytwórnią CGD. W 1957 roku wziął udział w festiwalu w Como. W 1958 roku wystąpił na Festiwalu Piosenki Włoskiej w San Remo zajmując pierwsze miejsce z piosenką „Nel blu dipinto di blu” (śpiewaną w parze z Domenico Modugno). W 1959 roku powtórzył ten sukces z piosenką „Piove” (również w parze z Domenico Modugno). Z cienia Modugno usiłował wyjść w kolejnych edycjach Festiwalu w latach 1960–1963, występując w parze z Betty Curtis i Joe Sentierim. Wylansował nowe piosenki, między innymi „Love in Portofino” (przyczyniając się do jej międzynarodowego sukcesu), „Boccuccia di rosa”, „Montecarlo”, „Speedy Gonazales”, „My funny Valentine”, „Calypso melody”, „My funny Valentine (Fantastica) ”, „Era settembre”, „Se tornassi tu” i „Una marcia in fa”. Poszerzył zakres swych zainteresowań artystycznych dając się poznać jako prezenter telewizyjny. Uczestniczył w realizacji takich programów jak: Johnny 7, Johnny sera, Alta fedeltà, Il giardino d'inverno, Il signore delle 21. Prowadził też wszystkie edycje programu Canzonissima. W 1967 roku za program Johnny 7 otrzymał nagrodę Pagella d'oro, przyznawaną za realizację najlepszej audycji telewizyjnej roku. Przez najbliższe trzy lata prowadził niedzielny program radiowy Gran Varietà. W 1967 roku powrócił na Festiwal w San Remo śpiewając piosenkę „L'immensità”, która stała się jego dużym sukcesem. Życie artystyczne dzielił między muzykę, film i telewizję. W 1969 roku wystartował po raz ostatni na Festiwalu w San Remo, tym razem w parze z Cateriną Caselli; na Festiwal powrócił w roku 1990, jako prezenter. 
Lata 70. i późniejsze.
W latach 70., nie zaniedbując działalności wokalnej („L’appuntamento, „Il gioco dell’amore”, „Per chi”, „Non so più come amarlo”, „Una serata insieme a te” – dwie ostatnie śpiewane w parze z Catherine Spaak; „Le rose sono rosse”, „Che bestia”) Dorelli poświęcił się pracy w kinie i w teatrze. Na dużym ekranie zadebiutował jeszcze w latach 50. grając niewielkie role w takich filmach jak: Cantando sotto le stelle, Totò, Peppino e le fanatiche, La ragazza di piazza San Pietro, Tipi da spiaggia, Destinazione Sanremo. Pierwszym jego filmem, w którym zagrał główną rolę był Arriva Dorellik w reżyserii Steno (1968). Dorelli był wykonawcą włoskiej wersji ścieżki dźwiękowej z filmów Love Story i Ojciec chrzestny. Później współpracował z takimi reżyserami jak: Giuliano Montaldo, Nanni Loy, Luigi Magni, Marco Vicario, Pasquale Festa Campanile, Luigi Zampa, Luciano Salce.
W 1974 wystąpił u boku Nino Manfrediego w komedii Franco Brusatiego "Chleb i czekolada". W 1975 wziął udział w komedii muzycznej Aggiungi un posto a tavola spółki autorskiej Garinei i Giovannini.
W teatrze Dorelli wystąpił w takich sztukach jak: Accendiamo la lampada, Ma per fortuna c'è la musica, Una bottiglia piena di ricordi, Se devi di re una bugia dilla grossa, Promesse promesse, Niente sesso siamo inglesi. W 1983 roku Dorelli powrócił do telewizji jako prezenter programu Premiatissima, emitowanego przez Canale 5, a następnie wystąpił w programach Pinocchio i La coscienza di Zeno (1988), Finalmente venerdì.
W 2007 roku wystąpił (po raz ósmy) na Festiwalu w San Remo z piosenką „Meglio così”.

</doc>
<doc id="3177003" url="https://pl.wikipedia.org/wiki?curid=3177003" title="Błona stekowa">
Błona stekowa

Błona stekowa – błona pokrywająca zarodkową kloakę podczas rozwoju zarodkowego.
Błona stekowa tworzy się z ektodermy i endodermy, które zaczynają się ze sobą kontaktować. Gdy ludzki zarodek rośnie i następuje fałdowanie ogonowe, przegroda moczowo-odbytowa dzieli stek na część brzuszną (zatokę moczowo-płciową) i grzbietową (kanał odbytowo-odbytniczy). Zanim przegroda urorektalna będzie mogła połączyć się z błoną stekową, błona przerywa się, otwierając kanał odbytowo-odbytniczy i zatokę moczowo-płciową na zewnątrz. Później tworzy się zamykająca otwór powstała z ektodermy błona odbytowa, z której wytwarza się dystalna jedna trzecia prostnicy.
Zasugerowano, że występujące w tym procesie błędy rozwojowe mogą wiązać się z powiększeniem łechtaczki.

</doc>
<doc id="3177006" url="https://pl.wikipedia.org/wiki?curid=3177006" title="Nemanja Nikolić (ur. 1987)">
Nemanja Nikolić (ur. 1987)

Nemanja Nikolić (cyr. Немања Николић, węg. "Nikolics Nemanja"; ur. 31 grudnia 1987 w Sencie) – węgierski piłkarz pochodzenia serbskiego występujący na pozycji napastnika w cypryjskim klubie AEK Larnaka oraz w reprezentacji Węgier. Uczestnik Euro 2016 oraz Euro 2020.
Kariera klubowa.
Występy na Węgrzech.
Nikolić trafił na Węgry w 2006 i w tym kraju spędził większość swojej profesjonalnej kariery piłkarskiej. Karierę rozpoczynał w Barcsi SC i Kaposvölgye VSC. Na początku 2008 przeniósł się do Kaposvári Rákóczi. Strzelał dużo goli, co zwróciło uwagę mocniejszych klubów. Zimą 2010 przeniósł się do Videotonu. Z tym klubem dwukrotnie zdobywał mistrzostwo Węgier oraz Superpuchar Węgier, a także sięgnął po Puchar Ligi Węgierskiej. Po pięciu latach pobytu na Węgrzech w 2011 otrzymał tamtejsze obywatelstwo.
Legia Warszawa.
8 czerwca 2015 został piłkarzem Legii Warszawa, do której dołączył po wygaśnięciu kontraktu z Videotonem. W polskiej Ekstraklasie zadebiutował 19 lipca w wyjazdowym meczu ze Śląskiem Wrocław. Klub ze stolicy wygrał 4:1, a Nikolić strzelił dwie bramki. 18 października 2015, w wygranym 3:1 meczu z Cracovią, zdobył swojego pierwszego hat-tricka dla „Wojskowych”.
W sezonie 2015/2016 sięgnął z Legią po mistrzostwo i Puchar Polski, będąc jednocześnie najskuteczniejszym strzelcem obu rozgrywek - strzelając w nich odpowiednio 28 oraz 6 goli. W trakcie tamtego sezonu strzelił przynajmniej jedną bramkę każdemu z 15 zespołów grających przeciwko warszawskiej drużynie w Ekstraklasie. Po sezonie otrzymał nagrody dla najlepszego piłkarza oraz najlepszego napastnika Ekstraklasy.
W sezonie 2016/2017 strzelając 5 bramek w fazie kwalifikacyjnej znacząco przyczynił się do awansu Legii do fazy grupowej Ligi Mistrzów, w której zadebiutował 14 września 2016 w meczu z Borussią Dortmund (0:6). 22 listopada 2016 w rewanżowym spotkaniu z BVB, rozgrywanym w Dortmundzie, zdobył swoją pierwszą bramkę w tych rozgrywkach. Spotkanie zakończyło się porażką Legii 4:8 i przeszło do historii jako mecz, w którym padło najwięcej goli w historii Ligi Mistrzów. Ostatecznie Nikolić zagrał w 5 meczach fazy grupowej strzelając jednego gola, natomiast Legia zajęła 3. miejsce w grupie F (przed Sportingiem CP, za BVB i Realem Madryt) i awansowała do 1/8 finału Ligi Europy. W rozgrywkach krajowych strzelał rzadziej, niż w poprzednim sezonie – pierwsze dwie bramki zapisał na swoim koncie w meczu 7. kolejki z Ruchem.
Swój ostatni mecz w barwach Legii rozegrał 18 grudnia 2016 przeciwko Górnikowi Łęczna, w ramach 20. kolejki Ekstraklasy. Jego drużyna wygrała to spotkanie 5:0, a Nikolić zdobył trzy gole, po czym w 79. minucie został zmieniony i pożegnany przez kibiców owacją na stojąco. Z klubu odchodził jako lider klasyfikacji strzelców Ekstraklasy, gromadząc na półmetku sezonu 13 ligowych trafień. W Legii Warszawa rozegrał łącznie 86 meczów, w których zdobył 56 bramek i zanotował 10 asyst.
Chicago Fire.
20 grudnia 2016, za ok. 3 mln euro przeniósł się z Legii do Chicago Fire, podpisując z amerykańskim klubem trzyletni kontrakt, który wszedł w życie 1 stycznia 2017. W sezonie 2017 sięgnął po koronę króla strzelców Major League Soccer, strzelając 24 gole.
Kariera reprezentacyjna.
11 października 2013 zadebiutował w reprezentacji Węgier w przegranym 1:8 meczu eliminacyjnym do Mistrzostw świata 2014 przeciwko Holandii. 15 października 2013 w meczu eliminacji MŚ 2014, z Andorą (6:0) zdobył swoje dwa pierwsze gole dla reprezentacji. 31 maja 2016 został powołany na Mistrzostwa Europy 2016. Na turnieju zagrał w dwóch meczach: zremisowanym 1:1 spotkaniu fazy grupowej z Islandią (asysta), a także w przegranym 0:4, meczu 1/8 finału z Belgią. Grał również na Euro 2020. Na turnieju zagrał w dwóch meczach wchodząc z ławki rezerwowych , w zremisowanym 1:1 meczu z Francją oraz w zremisowanym meczu z Niemcami 2:2. Mimo dobrej postawy Węgrów na turnieju nie udało im się wyjść z grupy, grając z takimi drużynami, jak Francja, Niemcy, czy Portugalia zajęli oni czwarte miejsce, zdobywając 2 pkt.
Życie prywatne.
W czerwcu 2012 poślubił Nórę Csécs, z którą ma dwoje dzieci: córkę Tijanę oraz syna Marko. Posiada podwójne obywatelstwo: węgierskie (od stycznia 2011) i serbskie. Ma starszego brata Vukana (ur. 27 lipca 1986), który również jest piłkarzem.

</doc>
<doc id="3177007" url="https://pl.wikipedia.org/wiki?curid=3177007" title="Sverre Haugli">
Sverre Haugli

Sverre Haugli (ur. 2 października 1982 w Hønefoss) – norweski łyżwiarz szybki, zawodnik klubu Jevnaker Idrettsforening.
Kariera.
Największy sukces w karierze Sverre Haugli osiągnął 13 marca 2010 roku, kiedy zajął drugie miejsce w biegu na 5000 m podczas zawodów Pucharu Świata w Heerenveen. Wyprzedził go wtedy tylko jego rodak, Håvard Bøkko, a trzecie miejsce zajął Rosjanin Iwan Skobriew. Ponadto trzykrotnie stawał na podium zawodów PŚ w biegu drużynowym: 3 lutego 2008 roku był pierwszy w Baselga di Pinè, 18 listopada 2007 roku był drugi w Calgary, a 1 lutego 2009 roku w Erfurcie zajął trzecie miejsce. W klasyfikacji końcowej najlepszy wynik osiągnął w sezonie 2009/2010, kiedy był ósmy w klasyfikacji 5000/10 000 m. W 2010 roku brał udział w igrzyskach olimpijskich w Vancouver, zajmując szóste miejsce na dystansie 10 000 m i dziesiąte w biegu na 5000 m. Nigdy nie zdobył medalu mistrzostw świata, jego najlepszymi wynikami były ósme miejsce podczas wielobojowych mistrzostw świata w Heerenveen w 2010 roku oraz piąte miejsce w biegu drużynowym i ósme na 5000 m podczas mistrzostw świata na dystansach w Richmond w 2009 roku.
Jego dziadek, Sverre Ingolf Haugli oraz siostra, Maren również uprawiali łyżwiarstwo szybkie.

</doc>
<doc id="3177008" url="https://pl.wikipedia.org/wiki?curid=3177008" title="Łotewscy posłowie do Parlamentu Europejskiego 2014–2019">
Łotewscy posłowie do Parlamentu Europejskiego 2014–2019

Łotewscy posłowie VIII kadencji do Parlamentu Europejskiego zostali wybrani w wyborach przeprowadzonych 24 maja 2014.

</doc>
<doc id="3177009" url="https://pl.wikipedia.org/wiki?curid=3177009" title="Marion (Missisipi)">
Marion (Missisipi)

Marion – miasto w Stanach Zjednoczonych, w stanie Missisipi, w hrabstwie Lauderdale.

</doc>
<doc id="3177011" url="https://pl.wikipedia.org/wiki?curid=3177011" title="Coke Live Music Festival">
Coke Live Music Festival



</doc>
<doc id="3177012" url="https://pl.wikipedia.org/wiki?curid=3177012" title="Maren Haugli">
Maren Haugli

Maren Haugli-Tufto (ur. 3 marca 1985 w Hønefoss) – norweska panczenistka, zawodniczka klubu Jevnaker Idrettsforening.
Kariera.
Największy sukces w karierze Maren Haugli osiągnęła 4 marca 2006 roku, kiedy zajęła trzecie miejsce w biegu na 3000 m podczas zawodów Pucharu Świata w Heerenveen. Wyprzedziły ja wtedy tylko Kanadyjka Cindy Klassen oraz Niemka Claudia Pechstein. W klasyfikacji końcowej najlepszy wynik osiągnęła w sezonie 2009/2010, kiedy była szósta w klasyfikacji 3000/5000 m. W 2006 roku brała udział w igrzyskach olimpijskich w Turynie, zajmując między innymi siódme miejsce w biegu drużynowym oraz ósme na dystansie 5000 m. Na rozgrywanych cztery lata później igrzyskach w Vancouver była piąta w biegu na 5000 m i ósma na dystansie 3000 m. Nigdy nie zdobyła medalu mistrzostw świata, jej najlepszymi wynikami były piąte miejsce podczas wielobojowych mistrzostw świata w Calgary w 2006 roku oraz piąte miejsce w biegu na 5000 m podczas mistrzostw świata na dystansach w Salt Lake City w 2007 roku. W 2012 roku zakończyła karierę.
Jej dziadek, Sverre Ingolf Haugli oraz brat, Sverre Haugli również uprawiali łyżwiarstwo szybkie.

</doc>
<doc id="3177014" url="https://pl.wikipedia.org/wiki?curid=3177014" title="Marion (Karolina Północna)">
Marion (Karolina Północna)

Marion – miasto w Stanach Zjednoczonych, w stanie Karolina Północna, w hrabstwie McDowell.

</doc>
<doc id="3177015" url="https://pl.wikipedia.org/wiki?curid=3177015" title="Marianne (singel Sergio Endrigo)">
Marianne (singel Sergio Endrigo)

Marianne – utwór włoskiego wokalisty Sergio Endrigo, napisany przez niego samego, nagrany i wydany w 1968 roku. W 1972 roku został umieszczony na siódmym albumie studyjnym wokalisty pt. "Sergio Endrigo".
Singiel reprezentował Włochy podczas finału 13. Konkursu Piosenki Eurowizji w tym samym roku. Podczas koncertu finałowego, który odbył się 6 kwietnia w Royal Albert Hall w Londynie, utwór został zaprezentowany jako jedenasty w kolejności i ostatecznie zdobył 7 punktów, plasując się na dziesiątym miejscu finałowej klasyfikacji. Dyrygentem orkiestry podczas występu wokalisty był Giancarlo Chiaramello. 
W zależności od wydania, na stronie B winylowej wersji singla znalazła się piosenka „Chanson pour toi (canzone per te)”, „Il dolce paese” lub „Come stasera mai”. Oprócz włoskojęzycznej wersji utworu, wokalista nagrał także piosenkę w języku francuskim, do której tekst napisał Jacques Chaumelle.

</doc>
<doc id="3177017" url="https://pl.wikipedia.org/wiki?curid=3177017" title="Zamieszki we Lwowie (1936)">
Zamieszki we Lwowie (1936)

Zamieszki we Lwowie, Krwawy czwartek − kilkudniowe, antyrządowe zamieszki o podłożu ekonomicznym we Lwowie w 1936 roku, związane z utrzymującym się wysokim bezrobociem i narastającym ubóstwem. Zdarzenia miały początek w demonstracjach bezrobotnych, a iskrą przyczyniającą się do wybuchu zamieszek była śmierć jednego z demonstrantów. Zamieszki zostały krwawo stłumione przez władze, zależnie od źródeł zginęło od 19 do 49 osób.
Podłoże.
Podłożem do zamieszek był trwający od kilku lat światowy kryzys gospodarczy, w efekcie którego znacząco spadła produkcja przemysłowa i wzrosło bezrobocie. Utrzymujący się przez kilka lat okres załamania gospodarczego spowodował zubożenie ludności i rozszerzenie grupy osób zagrożonych głodem. W marcu 1936 r. doszło do rozruchów bezrobotnych w Poznaniu oraz w Krakowie. W tym ostatnim mieście na skutek policyjnej akcji zginęło od kul 10 osób. W kwietniu protesty bezrobotnych miały już miejsce prawie w całej Polsce.
Od początku kwietnia 1936 roku we Lwowie szerzyły się pogłoski, że władze znacząco obniżyły w budżecie państwa środki przeznaczone na roboty publiczne. W mieście było wówczas 30 tys. oficjalnie zarejestrowanych bezrobotnych, którzy często gromadzili się na wiecach i domagali się pracy. Kolejne robotnicze delegacje w każdym urzędzie otrzymywały jednak odpowiedź, że administracja nie ma pieniędzy na roboty publiczne.
Demonstracja bezrobotnych.
We Lwowie, 14 kwietnia miała miejsce demonstracja bezrobotnych przed biurem pośrednictwa pracy przy ul. Świętokrzyskiej (obecna Dmitrija Bortniańskiego), w dzielnicy Janowskie. Gdy urzędnicy poinformowali o braku pieniędzy na zatrudnienie bezrobotnych przy robotach publicznych, demonstranci przeszli pod Urząd Miasta. Próba wdarcia się na dziedziniec została jednak udaremniona przez Policję Państwową. Demonstranci przenieśli się wówczas na plac Akademicki, gdzie pojawił się także konny patrol policji, który natarł na protestujących. Demonstranci odpowiedzieli, obrzucając policjantów kamieniami i kostką brukową, która na remontowanym placu leżała luzem. Policjanci wycofali się do wylotu ul. Akademickiej, a jeden z nich zaczął strzelać do tłumu z rewolweru.
Według wersji zdarzeń przyjętej przez władze policjant oddał pięć strzałów w powietrze, a potem jeden w kierunku demonstrantów. Od tego strzału zmarł w szpitalu robotnik Władysław Kozak, a inny robotnik został ranny. Według wersji podawanej w prasie komunistycznej i wydawnictwach powojennych policjant oddał osiem strzałów w kierunku demonstrantów, zabijając Kozaka na miejscu, a w szpitalu zmarł drugi z trafionych robotników.
Następnego dnia na placu Akademickim odbył się wiec bezrobotnych, który otoczyła policja. Pomimo spokojnego przebiegu zgromadzenia, tego samego dnia nastąpiły aresztowania prewencyjne. Pogrzeb Władysława Kozaka zaplanowano na 16 kwietnia. Władze żądały, by pochować zabitego na Cmentarzu Łyczakowskim, który znajdował się najbliżej kostnicy, ale rodzina i komitet pogrzebowy zdecydowały o pochówku na Cmentarzu Janowskim, co oznaczało przemarsz konduktu żałobnego przez całe miasto. Pochówek na Cmentarzu Janowskim wynikał z miejsca zamieszkania zmarłego.
Zamieszki w czasie pogrzebu.
Według władz w pogrzebie wzięło udział 8 tys. osób. Władze oskarżały uczestników konduktu o niszczenie szyb wystawowych i rabowanie sklepów oraz ataki na policjantów z użyciem broni palnej i kamieni. Policja zareagowała, używając szabel, a potem broni palnej, w tym karabinów. Władze oskarżyły również część uczestników pogrzebu o atak na koszary policyjne, gdzie policja również w odpowiedzi użyła broni. Według prasy komunistycznej to policjanci z koszar zaatakowali kondukt i strzelali do niego z dachu i okien koszar. Zaatakowano także więzienie.
Pod teatrem doszło natomiast do gwałtownych starć. Demonstranci przewrócili tramwaje, tworząc z nich barykady i wyrywali bruk, który miał służyć jako broń. Walki trwały tego dnia także w innych miejscach miasta, także z użyciem broni palnej. Według niektórych relacji policja strzelała do przeciwnika także z broni maszynowej.
Spokój w mieście został zaprowadzony dopiero w nocy, gdy na ulice wyprowadzone zostało wojsko. Według władz zginęło 19 osób, a według komunistów 31 osób zabitych na miejscu i 18 zmarłych w szpitalach. Straty wynikające ze zniszczenia bruków, tramwajów i sklepów oszacowano na milion złotych.
Następstwa.
Pogrzeb Władysława Kozaka został doprowadzony do skutku jeszcze 16 kwietnia, a w samym pochówku uczestniczyło ok. 1500 osób. W następnych dniach władze wymusiły, by kolejne ofiary chować jedynie w gronie rodzin, najczęściej o świcie, co miało zapobiec dalszym zamieszkom. Doniesienia ze Lwowa podlegały ścisłej cenzurze, a redakcje wielu gazet zrezygnowały z tego powodu z pisania własnych relacji i ograniczały się do publikowania rządowych komunikatów.
Celem załagodzenia sytuacji ekonomicznej władze przyznały dodatkowe kredyty na walkę z bezrobociem. 21 kwietnia członkowie Rady Miasta Lwowa zdecydowali o uruchomieniu robót publicznych, ale z powodu braku środków zdecydowano wysłać do Warszawy delegację z prośbą o nowe fundusze. Rząd przychylił się do wniosku już 24 kwietnia.
Władze rozpoczęły także kampanię propagandową przeciw demonstrantom. Oskarżano wielu z zabitych o kryminalną przeszłość, drukowano także oświadczenia organizacji związanych z rządem, które potępiały zamieszki i oskarżały o ich inspirację komunistów. Masowe aresztowania po zamieszkach były tak liczne, że władze zmuszone były dementować plotki o założeniu pod Lwowem obozu koncentracyjnego. Oficjalnie aresztowano 1500 osób.
Ze stanowiska został odwołany wówczas starosta grodzki lwowski Kazimierz Protassewicz.
10 czerwca 1936 komendant główny Policji Państwowej gen. Kordian Józef Zamorski działając „z rozkazu Pana Prezesa Rady Ministrów i Ministra Spraw Wewnętrznych” wyraził podziękowanie i udzielił pochwały inspektorowi Władysławowi Goździewskiemu, komendantowi wojewódzkiemu PP we Lwowie „za celowe i właściwe użycie oddziałów policyjnych w czasie trwania i likwidacji strajku we Lwowie – co pozwoliło na utrzymanie ładu, porządku i likwidację strajku bez użycia broni”. Równocześnie generał Zamorski polecił „wyrazić uznanie i pochwałę dla wszystkich oficerów i szeregowych, którzy brali w tej akcji udział”.

</doc>
<doc id="3177018" url="https://pl.wikipedia.org/wiki?curid=3177018" title="Marion (Dakota Północna)">
Marion (Dakota Północna)

Marion – miasto w Stanach Zjednoczonych, w stanie Dakota Północna, w hrabstwie LaMoure.

</doc>
<doc id="3177019" url="https://pl.wikipedia.org/wiki?curid=3177019" title="Masy neutrin">
Masy neutrin



</doc>
<doc id="3177022" url="https://pl.wikipedia.org/wiki?curid=3177022" title="Due grosse lacrime bianche">
Due grosse lacrime bianche

Due grosse lacrime bianche – utwór włoskiej wokalistki Ivy Zanicchi, napisany przez Piero Sofficiego i Claudio Daiano, nagrany i wydany w 1969 roku.
Singiel reprezentował Włochy podczas finału 14. Konkursu Piosenki Eurowizji w tym samym roku. Podczas koncertu finałowego, który odbył się 13 marca w Teatro Real w Madrycie, utwór został zaprezentowany jako szósty w kolejności i ostatecznie zdobył 5 punktów, plasując się na trzynastym miejscu finałowej klasyfikacji. Dyrygentem orkiestry podczas występu wokalisty był Ezio Leoni.
W zależności od wydania, na stronie B winylowej wersji singla znalazła się piosenka „Tienimi con te” lub „Papa’s Got A Brand New Bag” z repertuaru Otisa Reddinga. Oprócz włoskojęzycznej wersji utworu, wokalistka nagrała także piosenkę w języku niemieckim.

</doc>
<doc id="3177023" url="https://pl.wikipedia.org/wiki?curid=3177023" title="Mamadu Candé">
Mamadu Candé

Mamadu Candé, właśc. Muhammad Youssuf Candé (ur. 29 sierpnia 1990 w Labie) – piłkarz z Gwinei Bissau grający na pozycji obrońcy.
Kariera klubowa.
Cande profesjonalną karierę rozpoczął w klubie z rodzinnego kraju Sporting de Bissau. W 2009 roku wyjechał do Portugalii. Początkowo występował w czwartoligowym zespole S.U. 1º de Dezembro, a po dwóch latach przeniósł się do grającego w drugiej lidze CD Aves. Latem 2013 roku podpisał umowę z węgierskim Videoton FC.
Kariera reprezentacyjna.
W reprezentacji Gwinei Bissau zadebiutował w 2010 roku.

</doc>
<doc id="3177024" url="https://pl.wikipedia.org/wiki?curid=3177024" title="Stefan Jozafat Bielikowicz">
Stefan Jozafat Bielikowicz

Stefan Jozafat (Jan) Bielikowicz herbu Bielikowicz – podkomorzy brasławski w 1765 roku, pisarz grodzki brasławski w latach 1747-1765, cześnik brasławski w latach 1740-1752, sędzia kapturów generalnych Korony Królestwa Polskiego i Wielkiego Księstwa Litewskiego w 1764 roku.
Poseł powiatu brasławskiego na sejm 1762 roku. Jako poseł powiatu brasławskiego na sejm elekcyjny 1764 roku był elektorem Stanisława Augusta Poniatowskiego z powiatu brasławskiego.

</doc>
<doc id="3177029" url="https://pl.wikipedia.org/wiki?curid=3177029" title="Jakub Józef Stanowski">
Jakub Józef Stanowski

Jakub Józef Stanowski (ur. 23 marca 1818, zm. 3 listopada 1889 w Poznaniu) – lekarz weterynarii, profesor Szkoły Rolniczej im. Haliny w Żabikowie, uczestnik rewolucji 1848 roku.
Życiorys.
Jakub Rawicz Stanowski urodził się w Ruchocinku w rodzinie ziemiańskiej Ignacego Stanowskiego, kapitana wojsk napoleońskich oraz Marcjanny z domu Bieńkowska. Początkowo uczył się w domu, a później uczęszczał do gimnazjum Marii Magdaleny w Poznaniu. Będąc 12-letnim chłopcem uczestniczył w powstaniu listopadowym. Po ukończeniu gimnazjum w Berlinie w Chobienicach i Dąbrowie w Wielkopolsce odbywał praktykę rolniczą, ale Karol Marcinkowski i Maciej Mielżyński namówili go, żeby zajął się weterynarią. Pod koniec 1841 roku rozpoczął studia wyższe z weterynarii w Berlinie, które ukończył w 1845 roku i uzyskał dyplom weterynarza I klasy oraz do 1846 roku studiował w Eldenie koło Greifswaldu na akademii rolniczej. Po studiach powrócił do Wielkopolski i zajął się własnym majątkiem oraz prowadzeniem praktyki weterynaryjnej. Był uczestnikiem organizowania gwardii narodowej w 1848 roku oraz brał udział w walkach z Prusakami pod Nowym Miastem, Miłosławiem i Bugajem, gdzie go ciężko raniono. Był weterynarzem powiatowym w roku 1849 po zamieszkaniu w Środzie Wielkopolskiej i od tego czasu ściśle współpracował z redakcją nowo powstałego czasopisma rolniczego „Ziemianin” zamieszczając w nim artykuły dotyczące weterynarii. W majątku Kijewo, które wydzierżawił w 1856 roku prowadził doświadczenia hodowlane. Chcąc nauczyć się prowadzenia hodowli koni odbył w tym celu w 1862 roku podróż do Londynu, Paryża i Stuttgartu. Był w organizacjach powstańczych w powstaniu styczniowym w powiatach nadgranicznych Księstwa Poznańskiego. W Szkole Rolniczej im. Haliny w Żabikowie był profesorem weterynarii oraz chowu zwierząt gospodarskich od 1870 do 1876 roku. Od 1880 do 1883 roku w Czernichowie koło Krakowa prowadził w tamtejszej Szkole Rolniczej wykłady tych samych przedmiotów oraz anatomii zwierząt. Powrócił do Poznania i zajął się opieką weterynaryjną owczarni, które znajdowały się w Wielkopolsce i w zaborze rosyjskim. Jakub Stanowski działał w Poznańskim Towarzystwie Przyjaciół Nauk, Towarzystwa Przemysłowego i innych towarzystwach. Chciał w Poznaniu utworzyć towarzystwo fizjograficzne, ale od władz pruskich nie otrzymał zezwolenia. Zmarł w Poznaniu 3 listopada 1889 roku.
Od 1850 roku jego żoną była Helena Mielecka, a następnie Jadwiga Kłobukowska i miał synów Józefa i Jana, który zmarli w wieku dziecięcym.
Jakub Stanowski wydał drukiem prace o hodowli owiec i koni: "Książka rodowodowa znakomitszych owczarni zarodowych pochodzenia hiszpańskiego na rok 1868", "Szkice hippologiczne" (1868), "Objaśnienia i wskazówki do prowadzenia i użycia regestru rodowodowego przy hodowli koni" (1872). W Warszawie współpracował z redakcją Encyklopedii rolniczej.

</doc>
<doc id="3177030" url="https://pl.wikipedia.org/wiki?curid=3177030" title="Göthe Hedlund">
Göthe Hedlund

Göthe Emanuel Hedlund (ur. 30 lipca 1918 w Orkesta – zm. 15 grudnia 2003 w Lidingö) – szwedzki łyżwiarz szybki, brązowy medalista olimpijski i trzykrotny medalista mistrzostw Europy.
Kariera.
Pierwszy sukces w karierze Göthe Hedlund osiągnął w 1946 roku, kiedy zdobył złoty medal podczas mistrzostw Europy w Trondheim. Na rozgrywanych rok później mistrzostwach Europy w Sztokholmie był drugi, przegrywając tylko ze swym rodakiem, Åke Seyffarthem. Wynik ten powtórzył podczas mistrzostw Europy w Hamar w 1948 roku, tym razem ulegając Reidarowi Liaklevowi z Norwegii. W 1948 roku wystąpił na igrzyskach olimpijskich w Sankt Moritz, zdobywając brązowy medal na dystansie 5000 m. W zawodach tych wyprzedzili go jedynie dwaj Norwegowie: Reidar Liaklev i Odd Lundberg. Nigdy nie zdobył medalu mistrzostw świata, jego najlepszym wynikiem było piąte miejsce podczas mistrzostw świata w Eskilstunie w 1950 roku i mistrzostw świata w Davos. Zdobył 12 złotych medali mistrzostw Szwecji: w biegu na 1500 m i 3000 m w latach 1947 i 1949, na 5000 m w latach 1939, 1947 i 1949 oraz na dystansie 10 000 m w latach 1939, 1944, 1945, 1949 i 1950.
Jego córka Ylva również uprawiała łyżwiarstwo szybkie.

</doc>
<doc id="3177032" url="https://pl.wikipedia.org/wiki?curid=3177032" title="Occhi di ragazza">
Occhi di ragazza

Occhi di ragazza – utwór włoskiego wokalisty Gianniego Morandiego, napisany przez Lucio Dallę, Sergio Bardottiego i Gianfranca Baldazziego, nagrany i wydany w 1970 roku. Piosenka znalazła się na dwóch albumach artysty: "Gianni 7" z 1970 i "Morandissimo" z 1971 roku.
Piosenka na Eurowizji.
Singiel reprezentował Włochy podczas finału 15. Konkursu Piosenki Eurowizji w 1970 roku. Podczas koncertu finałowego, który odbył się 21 marca w RAI Congrescentrum w Amsterdamie, utwór został zaprezentowany jako trzeci w kolejności i ostatecznie zdobył 5 punktów, plasując się na ósmym miejscu finałowej klasyfikacji. Dyrygentem orkiestry podczas występu wokalisty był Mario Capuano.
Singiel.
Na stronie B winylowego wydania singla znalazła się piosenka „T’amo con tutto il cuore”. Oprócz włoskojęzycznej wersji utworu, wokalista nagrał także singiel w języku hiszpańskim („Ojos de chiquilla”).

</doc>
<doc id="3177036" url="https://pl.wikipedia.org/wiki?curid=3177036" title="Tadeusz Kusy">
Tadeusz Kusy

Tadeusz Zbigniew Kusy OFM (ur. 2 grudnia 1951 w Cieszynie) – polski duchowny katolicki, biskup diecezji Kaga-Bandoro w Republice Środkowoafrykańskiej od 2015, wcześniej biskup koadiutor, franciszkanin.
Życiorys.
O. Tadeusz urodził się w Cieszynie w rodzinie Józefa i Marii zd. Pindur 2 grudnia 1951. Jego rodzinną parafią jest parafia Opatrzności Bożej w Cieszynie. Do Zakonu Braci Mniejszych wstąpił w Prowincji Wniebowzięcia NMP w Katowicach, przyjmując w czasie obłóczyn imię zakonne Zbigniew 31 sierpnia 1969. Pierwszą profesję zakonną złożył 30 sierpnia 1970. W okresie studiów filozoficzno-teologicznych w Wyższym Seminarium Duchownym Braci Mniejszych w Katowicach na stałe związał się z zakonem poprzez śluby wieczyste 26 sierpnia 1974. Święcenia kapłańskie przyjął 15 kwietnia 1976 w katedrze katowickiej z rąk bpa Herberta Bednorza.
Po dwuletniej pracy w duszpasterstwie parafialnym w Katowicach Panewnikach o. Tadeusz wyjechał na misje do Zairu (lata 1979–1986). W latach 1986–1989 studiował w Instytucie Nauk i Teologii Religii w Paryżu we Francji. Po uzyskaniu tytułu licencjusza teologii wrócił do Afryki do Republiki Środkowoafrykańskiej. Poza pracą duszpasterską był formatorem młodych braci w Bimbo w archidiecezji Bangui. W ramach posługi dla archidiecezji przewodniczył komisji życia konsekrowanego oraz wchodził w skład arcybiskupiego kolegium konsultorów.
Episkopat.
31 maja 2014 papież Franciszek mianował go biskupem koadiutorem diecezji Kaga-Bandoro. Sakry biskupiej udzielił mu 15 sierpnia 2014 abp Dieudonné Nzapalainga, współkonsekratorami byli biskupi Albert Vanbuel SDB oraz Stanislas Lukumwena Lumbala OFM. 27 września 2015 mianowany biskupem diecezjalnym.
We wrześniu 2016 diecezja Kaga-Bandoro ucierpiała na skutek ataków na ludność cywilną uzbrojonych rebeliantów muzułmańskich. Islamiści napadli m.in. na parafie w: Ndele, Ndomete, Kb. W październiku 2016 rebelianci Séléka zaatakowali obóz uchodźców w pobliżu domu biskupa w Kaga-Bandoro. Zginęło kilkunastu parafian, m.in. katechista katedry w Kaga-Bandoro. Po tych wydarzeniach bp Kusy wystosował oficjalny memoriał do prezydenta Faustina-Archange Touadéra z prośbą o ochronę ludności.

</doc>
<doc id="3177037" url="https://pl.wikipedia.org/wiki?curid=3177037" title="Działko Rheinmetall Lb 202 20mm">
Działko Rheinmetall Lb 202 20mm

Działko Rheinmetall Lb 202 20mm - doświadczalne działko lotnicze kalibru 20 mm zaprojektowane w zakładach Rheinmetall w latach 30. XX wieku.
Historia.
W latach 30. XX wieku w zakładach Rheinmetall zaprojektowano szereg działek lotniczych kalibru 20 mm. Działka działały na zasadzie krótkiego odrzutu lufy i używały amunicji 20x105B (tzw. „krótki Solothurn”), ich ogólna budowa zbliżona była do działka 2 cm FlaK 30. Zaprojektowano przynajmniej trzy działka z tej serii - Lb 201, Lb 202 i Lb 204. Działka Lb 202 stanowiło planowane uzbrojenie samolotu Arado E.500.
Dokładne znaczenie oznaczenia „Lb” nieużywanego w innych niemieckich działkach z tego czasu nie jest znane, podejrzewa się, iż pochodzi ono od nazwiska konstruktora Heinricha Lübbe'a lub od słów "lafette beweglich" (mocowanie ruchome) oznaczającego sposób mocowania działek w ruchomych stanowiskach strzeleckich.

</doc>
<doc id="3177038" url="https://pl.wikipedia.org/wiki?curid=3177038" title="Znak oficerski &quot;Parasol&quot;">
Znak oficerski &quot;Parasol&quot;



</doc>
<doc id="3177040" url="https://pl.wikipedia.org/wiki?curid=3177040" title="UEFA Futsal Cup 2013/2014">
UEFA Futsal Cup 2013/2014

UEFA Futsal Cup 2013/14 – trzynasta edycja najważniejszych w hierarchii i pod względem prestiżu międzynarodowych, futsalowych klubowych rozgrywek federacji zrzeszonych w UEFA.
Rozgrywki UEFA Futsal Cup podzielone są na trzy etapy: Preliminary round, Main round, Elite round i Final Four.
Tytuł po raz drugi zdobyła FC Barcelona.

</doc>
<doc id="3177042" url="https://pl.wikipedia.org/wiki?curid=3177042" title="Fluorek berylu">
Fluorek berylu

Fluorek berylu, – nieorganiczny związek chemiczny z grupy fluorków, sól berylowa kwasu fluorowodorowego. W warunkach normalnych jest białym ciałem stałym, dobrze rozpuszczalnym w wodzie (10 moli/mol ). Ma budowę krystaliczną typu krystobalitu. Jest głównym surowcem do wytwarzania metalicznego berylu.
Właściwości.
Fluorek berylu ma wyjątkowe właściwości optyczne, np. w postaci szkła fluoroberylanowego ma współczynnik załamania światła 1,275.
Otrzymywanie.
Fluorek berylu można otrzymać z wodorotlenku berylu, który w reakcji z wodorofluorkiem amonu daje tetrafluoroberylan amonu:
Następnie produkt powyższej reakcji ogrzewa się, otrzymując żądany produkt:
Zastosowanie.
Fluorek berylu jest wykorzystywany do otrzymywania metalicznego berylu poprzez ogrzewanie go z magnezem w temperaturze 1300 °C w tyglu grafitowym:
Fluorek berylu jest używany w badaniach biochemicznych, np. badań krystalograficznych kompleksów białek z substratami.

</doc>
<doc id="3177043" url="https://pl.wikipedia.org/wiki?curid=3177043" title="Fluorek strontu">
Fluorek strontu

Fluorek strontu, – nieorganiczny związek chemiczny z grupy fluorków, sól kwasu fluorowodorowego i strontu. Jest kruchą, białą substancją krystaliczną, bardzo słabo rozpuszczalną w wodzie (Ksp = 4,33).
Budowa.
Fluorek strontu krystalizuje w układzie regularnym (fluorytu). W fazie gazowej ma budowę nieliniową, z kątem pomiędzy wiązaniami wyznaczonym metodą spektroskopii rotacyjnej wynoszącym 100,8° i długością wiązania re 1,590 Å. Jest to niezgodne z modelem VSEPR, według którego cząsteczka powinna mieć budowę liniową. Tłumaczone jest to udziałem orbitalu 4d w tworzeniu wiązania, jak również zniekształceniem zrębu atomowego prowadzącego do niesymetrycznego rozkładu ładunku i oddziaływaniem tak otrzymanego indukowanego dipola na jonie metalu z anionami fluorkowymi.
Otrzymywanie.
Można go otrzymać w reakcji chlorku strontu z gazowym fluorem lub przez działanie kwasu fluorowodorowego na węglan strontu.
Strąca się jako łatwy do sączenia produkt.
Zastosowania.
Fluorek strontu wykorzystuje się jako materiał optyczny do specyficznych zastosowań, na przykład jako powłoki na soczewkach optycznych oraz jako kryształ termoluminescencyjny. Innym zastosowaniem jest nośnik radioizotopu strontu-90 w generatorach termoelektrycznych izotopów promieniotwórczych.

</doc>
<doc id="3177044" url="https://pl.wikipedia.org/wiki?curid=3177044" title="Jan Baranowski (działacz robotniczy)">
Jan Baranowski (działacz robotniczy)

Jan Baranowski (ur. 25 lipca 1883 w Gołyminie, zm. 9 września 1959) – polski żołnierz, działacz robotniczy, socjalistyczny i komunistyczny.
Życiorys.
Urodził się 25 lipca 1883 w Gołyminie. Był synem Antoniego i Władysławy z domu Kochanowskiej wzgl. Ostrowskiej.
W 1907 zbiegł z obszaru rosyjskiego, osiadając w Sanoku i zostając pracownikiem tamtejszej Fabryki Wagonów i Maszyn. W zakładzie zajmował się obróbką drewna. Był działaczem i członkiem zarządu Związku Metalowców. Był jednym z pierwszych członków sanockiego oddziału Związku Strzeleckiego, założonego w fabryce w 1912. Z zawodu był stolarzem.
Po wybuchu I wojny światowej wstąpił do oddziałów strzeleckich 6 sierpnia 1914. Potem został żołnierzem Legionów Polskich i służył w szeregach III batalionu 1 pułku piechoty w składzie I Brygady. W 1915 został ranny i był leczony w szpitalu. Po rekonwalescencji ponownie służył w macierzystym pułku 2 okm aż do października 1916. Po odzyskaniu przez Polskę niepodległości był kapralem Wojska Polskiego.
W okresie II Rzeczypospolitej ponownie zamieszkiwał w Sanoku. Działał w ruchu robotniczym. Był członkiem SDKPiL, KPP. Jako przedstawiciel partii PPS Lewica zasiadał w Kasie Chorych w Sanoku (prócz niego z ramienia tej partii także Kazimierz Wnękowski).
Był współzałożycielem PPR w powiecie sanockim po 1944. Po działań zbrojnych I wojny światowej od września 1944 działał przy odbudowie infrastruktury macierzystej fabryki w Sanoku. 25 września 1944 z ramienia PPR został wybrany delegatem do Tymczasowej Powiatowej Rady Narodowej w Sanoku. Podczas pierwszego posiedzenia PRN w Sanoku 2 października 1944 był członkiem tejże. Potem należał do PZPR.
21 listopada 1908 w Sanoku poślubił pochodzącą ze Lwowa 16-letnią Weronikę Stefanię Sudlitz (1892–1971). Miał z nią córki: Joannę (zm. 2 marca 1915 w wieku 5 lat) i Bronisławę (zm. 7 marca 1915 w wieku 3 lat), obie zmarłe na szkarlatynę. Zmarł 9 września 1959 i został pochowany na cmentarzu przy ul. Rymanowskiej w Sanoku. Jego żona spoczęła w innej części tego cmentarza.

</doc>
<doc id="3177045" url="https://pl.wikipedia.org/wiki?curid=3177045" title="Drewnik (Elbląg)">
Drewnik (Elbląg)

Drewnik (niem. "Drewshof") – jedna z północnych dzielnic Elbląga.
Wieś komornictwa zewnętrznego Elbląga w XVII i XVIII wieku. 
Położenie.
"Drewnik" leży w północnej części miasta. Od południa graniczy z osiedlami Nad Jarem i Bielany, od zachodu z Modrzewiną a od północy z Zajazdem. Położony jest poza głównymi szlakami komunikacyjnymi. Jedyny dojazd stanowi nieutwardzona droga, która jest przedłużeniem ul. Witkiewicza. Dzielnica poprzecinana jest małymi wąwozami, którymi spływają strumienie z Wysoczyzny Elbląskiej.

</doc>
<doc id="3177046" url="https://pl.wikipedia.org/wiki?curid=3177046" title="George P. Codd">
George P. Codd

George Pierre Codd (ur. 7 grudnia 1869 w Detroit, zm. 16 lutego 1927 tamże) – amerykański polityk w stanie Michigan, 46. burmistrz Detroit (1905-1906).
Życiorys.
Codd urodził się 7 grudnia 1869 w Detroit, Michigan jako syn George C. i Eunice Lawrence Codd.
George Codd uczęszczał do szkół publicznych w Detroit, a następnie studiował na Uniwersytecie Michigan.
Politycznie był członkiem Partii Republikańskiej. Od 1902 do 1904 był w radzie miejskiej Detroit, a od 1905 do 1906 burmistrzem tego miasta.

</doc>
<doc id="3177047" url="https://pl.wikipedia.org/wiki?curid=3177047" title="Zespół Szkół Elektryczno Mechanicznych w Piasecznie">
Zespół Szkół Elektryczno Mechanicznych w Piasecznie



</doc>
<doc id="3177049" url="https://pl.wikipedia.org/wiki?curid=3177049" title="Antero Ojala">
Antero Ojala

Yrjö Antero Ojala (ur. 10 grudnia 1916 w Terijoki – zm. 5 lutego 1982 w Lappajärvi) – fiński łyżwiarz szybki, brązowy medalista olimpijski.
Kariera.
Największy sukces w karierze Antero Ojala osiągnął w 1936 roku, kiedy zdobył brązowy medal w biegu na 5000 m podczas igrzysk olimpijskich w Garmisch-Partenkirchen. W zawodach tych wyprzedzili go jedynie Norweg Ivar Ballangrud oraz inny reprezentant Finlandii - Birger Wasenius. Na tych samych igrzyskach był też siódmy na dystansie 10 000 m, ósmy na 500 m i dziewiąty w biegu na 1500 m. Na rozgrywanych dwanaście lat później igrzyskach w Sankt Moritz jego najlepszym wynikiem było dwunaste miejsce w biegu na 1500 m. Nigdy nie zdobył medalu mistrzostw świata, jego najlepszym wynikiem było piąte miejsce podczas mistrzostw świata w Oslo w 1937 roku. Dwukrotnie startował na mistrzostwach Europy, ale nie plasował się w czołowej dziesiątce. Zdobył też cztery złote medale mistrzostw Finlandii: na 500 m i 10 000 m w 1937 roku i na 1500 m w latach 1943 i 1951.
Uprawiał także kolarstwo szosowe, zdobywając między innymi srebrne medale w wyścigu ze startu wspólnego w 1933 roku i w jeździe na czas w 1935 roku.

</doc>
<doc id="3177051" url="https://pl.wikipedia.org/wiki?curid=3177051" title="Egotrue">
Egotrue

Egotrue – polski zespół hip-hopowy. Powstał w 2009 roku w Tomaszowie Lubelskim z inicjatywy rapera i producenta Pawła „Emesa” Kudry oraz, także rapera Wojciecha „Zen” Janickiego. Debiutancki materiał formacji – nielegal zatytułowany "W drodze do jutra" ukazał się we wrześniu 2012 roku nakładem oficyny So Fresh Label. Na płycie wśród gości znaleźli się Lonia, Maciej Żuk, Misiek, Winiarz oraz Mijan. Materiał był promowany wideoklipami do piosenek „Zbyt ludzki” i „StandART”. W latach późniejszych zespół związał się z należąca do katowickiego rapera – Miuosha wytwórnią Fandango Records.
Pod koniec 2013 roku grupa gościła na debiucie płytowym rapera Mam Na Imię Aleksander – "Nie myśl o mnie źle" w utworze pt. „Muszę zrobić to sam”. Raperzy wystąpili także w wideoklipie zrealizowany do tejże piosenki. Następnie muzycy gościli na płycie Tuszu Na Rękach – "W brzuchu bestii". 19 lutego 2014 roku nakładem Fandango Records ukazał się minialbum Egoture pt. "To przyszło samo". Materiał był promowany teledyskami do utworu tytułowego oraz do piosenki „Nie uciekaj”. 14 maja, także 2014 roku został wydany pierwszy album studyjny formacji zatytułowany "Definicja ego". Płyta dotarła do 18. miejsca zestawienia najpopularniejszych płyt w Polsce (OLiS). W ramach promocji do pochodzących z wydawnictwa piosenek „Base Jumper” i „Obok tego” zostały zrealizowane teledyski.

</doc>
<doc id="3177052" url="https://pl.wikipedia.org/wiki?curid=3177052" title="Ostatni okręt">
Ostatni okręt

Ostatni okręt (ang. "The Last Ship") – dramatyczny amerykański serial telewizyjny wyprodukowany przez TNT Original Productions. Serial jest adaptacją powieści o tym samym tytule autorstwa Williama Brinkleya. Scenariusz serialu napisali Hank Steinberg i Steve Kane. Serial był emitowany od 22 czerwca 2014 roku do 11 listopada 2018 roku przez stację TNT.
W połowie maja 2018 roku stacja TNT ogłosiła zakończenie serialu po pięciu sezonach.
Fabuła.
Serial opowiada o załodze niszczyciela marynarki wojennej U.S.S. Nathan James, która przeżyła tajemniczą epidemię. Większość populacji ludzkiej nie żyje. Członkowie załogi pod dowództwem komandora Toma Chandlera muszą zmierzyć się z nową rzeczywistością i żyć dalej, podejmując próbę wynalezienia szczepionki, która może uratować ludzkość.

</doc>
<doc id="3177053" url="https://pl.wikipedia.org/wiki?curid=3177053" title="XOXO">
XOXO

XOXO – pierwszy album grupy EXO, wydany 3 czerwca 2013 roku przez wytwórnię SM Entertainment i KT Music. Minialbum ukazał się w dwóch wersjach językowych: edycji koreańskiej EXO-K („Kiss”) i mandaryńskiej EXO-M („Hug”).
Album promowały dwa single: "Wolf" i "Growl", z których drugi był głównym singlem wersji repackage albumu, która ukazała się 5 sierpnia 2013 roku. XOXO odniósł sukces komercyjny. Ilość sprzedanych preorderów albumu wyniosła 300 tysięcy i zadebiutował na pierwszym miejscu listy Billboard World Album Chart tydzień po premierze. W grudniu 2013 roku koreańskie i chińskie wersje albumu, jak również ich odpowiednie przepakowane wersje, sprzedały się łącznie w ilości ponad egzemplarzy, co uczyniło go najlepiej sprzedającym się albumem roku w branży K-pop. Z ponad milionem sprzedanych egzemplarzy, "XOXO" został również najlepiej sprzedający się album w Korei w ciągu 12 lat.
"XOXO" zdobył nagrodę „Album Roku” na „2013 Mnet Asian Music Awards”, dzięki czemu Exo zostali najmłodszym boysbandem, który wygrał tę nagrodę.

</doc>
<doc id="3177056" url="https://pl.wikipedia.org/wiki?curid=3177056" title="William C. Maybury">
William C. Maybury

William Cotter Maybury (ur. 20 listopada 1848 w Detroit, Michigan; zm. 6 maja 1909 tamże) – amerykański polityk i adwokat.
Życiorys.
Maybury urodził się w Detroit jako syn Thomasa i Margarety, był jednym z ośmiu dzieci (również kuzynem Williama H. Maybury). Maybury chodził do szkól publicznych. Ukończył liceum ""Old Capital High School" w "1866, później studiował prawo i literaturę w Uniwersytecie Michigan. Studiowanie działu naukowego skończył 1870, dział prawa natomiast 1871. Po ukończeniu studiów dołączył do kancelarii prawnej, gdzie pracował parę lat.
Po rzuceniu pracy w kancelarii prawnej został pierwszy raz wybrany w roku 1875 jako prokurator miasta Detroit. W 1880 został wybrany profesorem w prawoznawstwie dla kolegium medycyny Michigan. W 1882 został wybrany jako demokrata do izby Kongresu Stanów Zjednoczonych w Michigan, jak i ponownie w 1884 gdzie w czasie swojej dwuletniej kadencji Maybury zasponsorował projekt budowy mostu ""Belle Isle bridge" oraz pierwszy budynek federalny miasta Detroit. Po dwóch latach, Maybury zdecydował wrócić z powrotem do swojej legalnej profesji jako prawnik.
W 1897 ponownie zajął się polityką. W tym samym roku został wybrany 45. burmistrzem Detroit jako następca Williama Richerta. To stanowisko obejmował przez cztery kolejne kadencje do roku 1905. W czasie jego zarządu miasto Detroit obchodziło uroczystość dwieście-lecia. W 1901 Maybury został uhonorowany przez francuski rząd tytułem "Chevalier of the Legion of Honor of France". Pod jego rządem: znacznie rozszerzono sieć kanalizacyjną, postawiono więcej oświetlenia publicznego jak i ulic i chodników, powiększono parki publiczne oraz place zabaw, jak również zoo "Belle Isle Aquarium"".
W roku 1898, Maybury nagrodził Henriego Forda patentem za zbudowanie gaźnika.
Do końca swego życia, Maybury był kawalerem. Maybury zmarł 6 maja 1909 w Detroit. Pogrzebany został na cmentarzu "Elmwood ("Elmwood Cemetery; również w Detroit), jego ciało spoczęło w grobowcu rodzinnym. 
Dla upamiętnienia śmierci burmistrza wybudowano w Grand Circus Park jego posąg za $22,000, którego wykonania podjął się Adolph Alexander Weinman. Sponsorem posągu została polityczna grupa przyjaciół Mayburiego, na czele której stał Fowle. Ceremonia odsłonięcia posągu odbyła się w 1912 roku.
Poza tym nazwano po Mayburym również szkołę w Detroit: "Maybury Elementary School".
Detroit Century Box.
"-Jedno zdanie z listu Mayburiego, przetłumaczone na polski. "
Jednym z najsłynniejszych pomysłów Mayburiego była kapsuła czasu " Detroit Century Box", która zawierała między innymi zdjęcie Mayburiego oraz jego list z przepowiedniami dla miasta. Kapsuła została zapieczętowana o północy w Sylwestra 31 grudnia w roku 1900. Kapsułę otwarto ponownie po dokładnie stu latach, niedzielnej nocy 31 grudnia, 2000. Ten pomysł został powtórzony, 31 grudnia roku 2001 zamknięto następną kapsułę, która ma zostać otwarta za sto lat, w 2101 roku.

</doc>
<doc id="3177058" url="https://pl.wikipedia.org/wiki?curid=3177058" title="Enrique Hertzog">
Enrique Hertzog

Enrique Hertzog Garaizabal (ur. 10 grudnia 1896 w La Paz, zm. 18 grudnia 1980 w Buenos Aires) – prezydent Boliwii od 10 marca 1947 do 22 października 1949 z ramienia Republikańskiej Partii Socjalistycznej.
Profesor medycyny Uniwersytetu w La Paz, wchodził w skład rządu w latach 1932-1933 (w 1933 sprawował urząd ministra wojny podczas wojny o Chaco z Paragwajem), z kolei w 1943 piastował tekę ministra pracy i zdrowia. W późniejszych latach pełnił też urząd ambasadora Boliwii w Hiszpanii.

</doc>
<doc id="3177060" url="https://pl.wikipedia.org/wiki?curid=3177060" title="Eddie Murphy (łyżwiarz)">
Eddie Murphy (łyżwiarz)

Edward S. "Eddie" Murphy (ur. 1 lutego 1905 w La Crosse, zm. 20 września 1973 w Bellwood) – amerykański łyżwiarz szybki, srebrny medalista olimpijski.
Kariera.
Największy sukces w karierze Eddie Murphy osiągnął w 1932 roku, kiedy zdobył srebrny medal w biegu na 5000 m podczas igrzysk olimpijskich w Lake Placid. W zawodach tych wyprzedził go jedynie jego rodak Irving Jaffee, a trzecie miejsce zajął Kanadyjczyk William Logan. Na rozgrywanych cztery lata wcześniej igrzyskach w Sankt Moritz był piąty w biegu na 1500 m, dziesiąty na 500 m oraz czternasty na dystansie 5000 m. W 1932 roku wystartował także na wielobojowych mistrzostwach świata w Lake Placid, kończąc rywalizację na szesnastej pozycji. Był to jego jedyny start na imprezie tego cyklu.

</doc>
<doc id="3177063" url="https://pl.wikipedia.org/wiki?curid=3177063" title="Sojuz TMA-17M">
Sojuz TMA-17M

Sojuz TMA-17M – misja załogowego statku Sojuz do Międzynarodowej Stacji Kosmicznej. Start planowany był na 26 maja 2015 r., a lądowanie na listopad 2015 r., jednak na skutek katastrofy rakiety Sojuz 2.1a, która miała miejsce 28 kwietnia 2015 r., wszystkie starty rakiet typu Sojuz zostały przełożone. Ostatecznie start odbył się 22 lipca, a lądowanie odbyło się 11 grudnia 2015 r. Statek dostarczył na stację trzech członków Ekspedycji 44/45.

</doc>
<doc id="3177064" url="https://pl.wikipedia.org/wiki?curid=3177064" title="Bertram Goodhue">
Bertram Goodhue

Bertram Grosvenor Goodhue (ur. 28 kwietnia 1869, zm. 23 kwietnia 1924) - amerykański architekt i typograf.
Od 1891 był jednym z właścicieli firmy w Bostonie (od 1913 jedynym właścicielem). Zaprojektował wiele budynków w stylu neogotyckim takich jak akademia wojskowa w West Point z lat 1903-1908 oraz nowojorskie kościoły. Posługiwał się również stylem modernistycznym, czego przykładem jest Kapitol stanu Nebraska w Lincoln. W 1925 został uhonorowany AIA Gold Medal.

</doc>
<doc id="3177066" url="https://pl.wikipedia.org/wiki?curid=3177066" title="Unia Baptystyczna Australii">
Unia Baptystyczna Australii

Unia Baptystyczna Australii (ang. "Baptist Union of Australia") – największy baptystyczny związek wyznaniowy w Australii.
Historia.
Pierwsze nabożeństwo baptystyczne odprawiono w Sydney 24 kwietnia 1831. Pierwszym duchownym baptystycznym w Australii był wielebny John McKaeg, który udzielił pierwszego chrztu w 1832 w wodach zatoki Woolloomooloo. W 1836 w Sydney wzniesiono pierwszą kaplice baptystyczną. Pierwszy zbór w Australii powstał rok wcześniej w 1835 w Hobart. W 1862 powołano w stanie Wiktoria pierwszą unię zborów baptystycznych.
Statystyki.
W 2007 Unia zrzeszała 61 409 świadomie ochrzczonych członków, natomiast w 2015 miała 70 762 ochrzczonych członków oraz 992 zbory.
Spis ludności z roku 2011 wykazał 352 000 osób deklarujących się jako baptyści, jednakże do denominacji łącznie z dziećmi i sympatykami należy 142 000 wiernych.
Struktura.
Kościół dzieli się na siedem unii stanowych (okręgów)
Denominacja jest członkiem Światowego Związku Baptystycznego oraz Baptystycznej Federacji Azji i Pacyfiku.

</doc>
<doc id="3177067" url="https://pl.wikipedia.org/wiki?curid=3177067" title="Nagroda Solidarności">
Nagroda Solidarności

Nagroda Solidarności – polska nagroda przyznawana w latach 2014–2015 przez Ministra Spraw Zagranicznych za wybitne działania na rzecz promocji i ochrony demokracji i wolności obywatelskich. Nosiła imię Lecha Wałęsy.
Od 2016 nagroda nie jest przyznawana.
Proces wyboru.
Proces wyboru laureata jest dwuetapowy. Zaangażowanych jest 15 osobistości ze świata, nominatorów, którzy zgłaszają swoich kandydatów. Wśród nominatorów znajdują się m.in. laureaci Pokojowej Nagrody Nobla, obecni i byli ministrowie spraw zagranicznych oraz uznane światowe autorytety w dziedzinie wspierania demokracji i praw człowieka.
Co roku skład jednej trzeciej grona nominatorów ulega zmianie. Ostateczną decyzję o przyznaniu nagrody podejmuje kapituła, której pierwszym przewodniczącym został b. prezydent RP Lech Wałęsa.
Nagroda.
Każdy z laureatów otrzymuje statuetkę zaprojektowaną przez Krzysztofa Nitscha. Nagroda Solidarności ma również znaczny wymiar finansowy – 1 mln euro, z czego 250 tysięcy euro otrzymuje laureat. 50 tysięcy euro  przeznaczonych zostanie na wizytę studyjną w Polsce. 700 tysięcy euro zostanie przeznaczonych na realizację programów w ramach polskiej pomocy rozwojowej w obszarach tematycznych wskazanych przez laureata.
Laureaci.
Laureatem Nagrody Solidarności może zostać wyłącznie osoba, która działając w duchu międzynarodowej solidarności przyczynia się do umocnienia demokracji i wolności obywatelskich na świecie. Nie ma możliwości przyznania nagrody organizacjom.

</doc>
<doc id="3177068" url="https://pl.wikipedia.org/wiki?curid=3177068" title="Piotr Palczynski">
Piotr Palczynski

Piotr Palczynski (ur. 1875, zm. 1929) - rosyjski inżynier i górnik.
Brał udział w rewolucji w 1905, po której niepowodzeniu do 1913 przebywał na emigracji. W 1917 został wiceministrem przemysłu i handlu w Rządzie Tymczasowym, lecz w tym samym roku trafił do więzienia z rozkazu bolszewików. W następnym roku wyszedł na wolność, po czym został profesorem Instytutu Górniczego w Moskwie. W 1929 ponownie znalazł się w więzieniu z powodu oskarżenia o zorganizowanie rzekomej Partii Przemysłowej. Umarł podczas śledztwa.

</doc>
<doc id="3177071" url="https://pl.wikipedia.org/wiki?curid=3177071" title="Mistrzostwa Azji juniorów w piłce siatkowej">
Mistrzostwa Azji juniorów w piłce siatkowej

Mistrzostwa Azji juniorów w piłce siatkowej – międzynarodowy turniej siatkarski, w którym biorą udział juniorskie reprezentacje narodowe do 21 lat federacji należących do AVC. Pierwsze mistrzostwa odbyły się w 1980 roku w Korei Południowej. Od 1984 mistrzostwa odbywają się co dwa lata. Do 2014 roku największą liczbę razy (7) mistrzostwa rozgrywane były w Iranie, w tym aż sześciokrotnie w Teheranie. We wszystkich dotychczasowych 17 edycjach turnieju brały udział Japonia, Korea i Indie.
Najbardziej utytułowanym zespołem jest Korea Południowa, która wygrywała sześciokrotnie.

</doc>
<doc id="3177072" url="https://pl.wikipedia.org/wiki?curid=3177072" title="Irlandzcy posłowie do Parlamentu Europejskiego 2014–2019">
Irlandzcy posłowie do Parlamentu Europejskiego 2014–2019

Irlandzcy posłowie VIII kadencji do Parlamentu Europejskiego zostali wybrani w wyborach przeprowadzonych 23 maja 2014.

</doc>
<doc id="3177074" url="https://pl.wikipedia.org/wiki?curid=3177074" title="Nicholas Katzenbach">
Nicholas Katzenbach

Nicholas deBelleville Katzenbach (ur. 17 stycznia 1922 w Filadelfii, zm. 8 maja 2012 w Skilman) – amerykański prawnik, działacz Partii Demokratycznej.
Pracował jako adwokat w Trenton w stanie New Jersey. Od 1962 do 1964 pełnił urząd 6. zastępcy prokuratora generalnego, zaś od 11 listopada 1965 do 2 października 1966 był prokuratorem generalnym (zastąpił na tym stanowisku Roberta Kennedy’ego). Wprowadzał w życie równouprawnienie rasowe. Od 3 października 1966 do 20 stycznia 1969 był zastępcą sekretarza stanu, zaś od 1969 do 1979 sprawował funkcję wiceprezesa koncernu IBM.
Jego postać pojawia się w biograficznym filmie telewizyjnym "George Wallace", gdzie gra go Ron Perkins.

</doc>
<doc id="3177076" url="https://pl.wikipedia.org/wiki?curid=3177076" title="Antonin Sertillanges">
Antonin Sertillanges

Antonin-Gilbert Sertillanges (ur. 16 listopada 1863, zm. 26 lipca 1948) – francuski filozof i dominikanin, profesor filozofii moralnej Instytutu Katolickiego w Paryżu, przedstawiciel neotomizmu. W latach 1923-1929 przebywał w klasztorach poza Francją.
Dzieła.
Do jego najważniejszych dzieł należały: "Socialisme et christianisme" (1905, książka polemiczna z socjalizmem, któremu przeciwstawiał katolicke rozwiązania oparte na tomizmie, w tym takie pojęcia, jak wolność, własność i solidarność), "St Thomas d'Aquin" (1910), "Vie intelectuelle" ("Życie umysłowe", 1922), "Catechisme des incroyants" ("Katechizm niewierzących", 1930), "Dieu ou rien" ("Bóg lub nic", 1932).
Wznowienia.
Redagowane przez Pascale-Dominique Nau OP.

</doc>
<doc id="3177077" url="https://pl.wikipedia.org/wiki?curid=3177077" title="French Open 2014 (gra pojedyncza dziewcząt)">
French Open 2014 (gra pojedyncza dziewcząt)

French Open 2014 – gra pojedyncza dziewcząt – zawody singlowe dziewcząt, rozgrywane w ramach drugiego w sezonie wielkoszlemowego turnieju tenisowego, French Open. Zmagania odbyły się w dniach 1–7 czerwca na ceglanych kortach Stade Roland Garros w 16. dzielnicy francuskiego Paryża.

</doc>
<doc id="3177079" url="https://pl.wikipedia.org/wiki?curid=3177079" title="Tryptyk Braque">
Tryptyk Braque

Tryptyk Braque, "Tryptyk rodziny Brague", "Ołtarz Braque" () – dzieło niderlandzkiego malarza Rogiera van der Weydena.
Opis i interpretacja.
Tryptyk ukazuje półfiguralne wizerunki Chrystusa, Marii i Jana Ewangelisty w środkowej kwaterze oraz Jana Chrzciciela i Marię Magdalenę na skrzydłach. Był prawdopodobnie kommemoratywnym ołtarzem zamówionym po śmierci doradcy księcia burgundzkiego, Jeana Braqie'a w 1452 roku, przez jego żonę Catharinę van Brabant. Wysuwano hipotezę, iż tryptyk był wotywnym ołtarzem zamówionym przez samego Jeana. Data jego powstania wskazywałaby na lata między 1448/1449 (przypuszczalna data ślubu) a 1452 (przed śmiercią). Jednakże dokładne badania rewersu tryptyku skłaniają przesunięcie daty na lata 1452-1453 i zmianę jego przeznaczenia na dzieło upamiętniające. Na rewersie znajdują się symbole wanitatywne: czaszka oparta na cegle (aluzja do nazwiska: fr. "brique" znaczy cegła) oraz krzyż z napisem pochodzącym z księgi deuterokanonicznej Mądrość Syracha: "O, śmierci, jakże przykra jest pamięć o tobie dla człowieka żyjącego spokojnie wśród swoich bogactw; dla męża, który jest beztroski i ma we wszystkim powodzenie i który może jeszcze smakować przyjemności." (Syr 41:1). O przeznaczeniu tryptyku może również wskazywać napis widniejący nad głową Chrystusa: "Ego sum panis vivus qui de caelo descendit" (Jam jest chleb żywy, który zstępuje z nieba); słowa wypowiadane w liturgii mszy za zmarłych. 
Za kommemoratywny charakter przemawia również układ kompozycyjny ołtarza. Weyden tworzy taką formułę obrazu by odbiorca (tu żona, wdowa po Jeanie) miał możliwość obmawiać codzienną modlitwę intencyjną za dusze czyśćcowe, kierując je jednocześnie do Boga jak i jego świętych pośredników. Na środkowej tablicy znajduje się grupa deesisa złożona z Jana Ewangelisty, Matki Bożej i Chrystusa jako Salvator Mundi. Na skrzydłach bocznych, jest wizerunek Marii Magdaleny (na prawym skrzydle) trzymającą flakon ze świętym olejkiem i Jana Chrzciciela (na lewym skrzydle) z otwartą księgą. Wybór takich, a nie innych postaci mogło być aluzją do stałej trójcy opłakującą śmierć Chrystusa przez co funkcja obrazu zyskuje dodatkowe znaczenie: pośmiertnego upamiętnienia zmarłego i odniesienie do Ofiary Eucharystycznej. Jan Chrzciciel symbolizuje sakrament chrztu, Maria Magdalena sakrament pokuty, a postać Chrystusa sakrament eucharystii. Ich sakramentalne znaczenie podkreślone jest słowami umieszczonymi nad głowami świętych. Nad Janem Chrzcicielem znajdują się słowa:"Oto Baranek Boży, który gładzi grzechy świata" (J 1,29), nad Marią Magdaleną: "Maria zaś wzięła funt drogocennego olejku narodowego i namaściła Jezusowi nogi" (J 12,3); nad Marią "Wielbi dusza moja Pana i raduje się duch mój w Bogu, moim Zbawcy" (Łk. 1,46-47); nad Janem Ewangelistą "Słowo ciałem się stało i zamieszkało między nami" (J 1,14). 
Weyden dla podkreślenia funkcji obrazu i roli Zbawiciela, w symetryczny sposób rozmieszcza figury wokół niego. Zwrócone one są ku postaci Chrystusa przez co automatycznie kierują na niego również uwagę widza. Za postaciami rozciąga się we wszystkich kwaterach wspólny krajobraz.
Proweniencja.
Przez pierwsze stulecie ołtarz znajdował się w kolekcjach żony Jehan Braque, Cathariny van Brabant, a następnie rodziny jej brata. Przed rokiem 1586 ołtarz znajdował się u Jehana Villaina. W kolejnych stuleciach dzieło znajdowało się w kolekcjach Jérôme de Brabant, Mr. Evansa, Marquess of Westminster, Lady Theodory Guest. W 1913 roku obraz został zakupiony przez muzeum Luwr za kwotę ok. 130 tys. dolarów z kolekcji Duke of Westminster.

</doc>
<doc id="3177080" url="https://pl.wikipedia.org/wiki?curid=3177080" title="L’amore è un attimo">
L’amore è un attimo

L’amore è un attimo – utwór włoskiego wokalisty Massima Ranieriego, napisany przez Enrica Polita, Giancarla Bigazziego i Gaetana Savia, nagrany i wydany w 1971 roku na płycie "Via del conservatorio".
Piosenka w konkursie Eurowizji.
Utwór reprezentował Włochy podczas finału 16. Konkursu Piosenki Eurowizji w 1971 roku. Podczas koncertu finałowego, który odbył się 3 kwietnia w Gaiety Theatre w Dublinie, utwór został zaprezentowany jako trzeci w kolejności i ostatecznie zdobył 91 punktów, plasując się na piątym miejscu finałowej klasyfikacji. Dyrygentem orkiestry podczas występu wokalisty był Polito.
Wersje wydań.
W zależności od wydania, na stronie B winylowej wersji singla znalazła się piosenka „A Lucia” lub „Vingt ans (Vent’anni)”. Oprócz włoskojęzycznej wersji utworu, wokalista nagrał także singiel w języku hiszpańskim („Perdón cariño mío”), niemieckim („Die Liebe ist ein Traum”), francuskim („Pour un instant d’amour”) i angielskim („Goodbye My Love”).

</doc>
<doc id="3177081" url="https://pl.wikipedia.org/wiki?curid=3177081" title="Era-Pack Chrudim">
Era-Pack Chrudim

Futsal Klub Era-Pack Chrudim - czeski klub futsalowy z siedzibą w Chrudim, obecnie występuje w 1. Liga Futsalu (najwyższa klasa rozgrywkowa w Czechach).
Sukcesy.
Źródła:

</doc>
<doc id="3177082" url="https://pl.wikipedia.org/wiki?curid=3177082" title="Albert Fratellini">
Albert Fratellini

Albert Fratellini (ur. 1886, zm. 1961) – francuski artysta cyrkowy, klown i akrobata, brat François i Paula, razem z którymi zyskał znaczną popularność dzięki występom w latach 20. i 30. XX wieku. On sam odgrywał na spektaklach rolę klowna-idioty.

</doc>
<doc id="3177083" url="https://pl.wikipedia.org/wiki?curid=3177083" title="François Fratellini">
François Fratellini

Francois Fratellini (ur. 19 stycznia 1879 w Paryżu, zm. 19 czerwca 1951) - francuski artysta cyrkowy, klown, akrobata i znakomity jeździec, brat Alberta i Paula, razem z którymi zyskał znaczną popularność dzięki występom w latach 20. i 30. XX wieku. On sam odgrywał na spektaklach rolę białego klowna.

</doc>
<doc id="3177084" url="https://pl.wikipedia.org/wiki?curid=3177084" title="City’us Târgu Mureș">
City’us Târgu Mureș

City’us Târgu Mureș - rumuński klub futsalowy z siedzibą w Târgu Mureș, obecnie występuje w Liga I (najwyższa klasa rozgrywkowa w Rumunii).
Sukcesy.
Źródła:

</doc>
<doc id="3177085" url="https://pl.wikipedia.org/wiki?curid=3177085" title="Paul Fratellini">
Paul Fratellini

Paul Fratellini (ur. 1877, zm. 1940) – francuski artysta cyrkowy, klown, akrobata, brat Alberta i François, razem z którymi zyskał znaczną popularność dzięki występom w latach 20. i 30. XX wieku. On sam odgrywał na spektaklach rolę romantycznego klowna z gitarą.

</doc>
<doc id="3177086" url="https://pl.wikipedia.org/wiki?curid=3177086" title="Ludwig Minkus">
Ludwig Minkus

Ludwig Minkus, właśc. Aloysius Bernhard Philipp Minkus, znany też jako Leon Fiodorowicz Minkus (ur. 23 marca 1826 w Innere Stadt (Wiedeń), zm. 7 grudnia 1917 w Wiedniu) – austriacki kompozytor. 
Najpłodniejszy kompozytor baletowy drugiej połowy XIX wieku, dyrygent i autor oryginalnej muzyki lub opracowań muzycznych blisko 30 baletów, w znacznej części Mariusa Petipy. Pedagog. Komponował również koncerty i etiudy skrzypcowe. Przez wiele lat żył i pracował w Rosji.
Życiorys.
Ludwig Minkus pochodził z żydowskiej rodziny o polskich lub czeskich korzeniach. Jego rodzice, Theodor Johann Minkus i Maria Franziska Heimann, w przeddzień ślubu przeszli na katolicyzm. Ludwig (wtedy Aloysius) zaczął się uczyć gry na skrzypcach w wieku 4 lat, a w wieku ośmiu uchodził już za cudowne dziecko. Mając 12 lat rozpoczął studia w wiedeńskim Towarzystwie Przyjaciół Muzyki. W młodości grał w orkiestrze Johanna Straussa (syna), wiele podróżował. W wieku 26 lat został pierwszym skrzypkiem Opery Wiedeńskiej. W tym okresie otrzymał zaproszenie od księcia Nikołaja Jusupowa, aby objąć kierownictwo jego prywatnej orkiestry. Przyjąwszy to zaproszenie, pracował w prywatnym teatrze w Petersburgu w latach 1853–1855, komponując muzykę do dworskich przedstawień baletowych.
Minkus mieszkał w Rosji przez kolejne 40 lat (do 1891 roku). Ożenił się tam (w 1855 roku) z Austriaczką Marią Antoinette Schwarz, nie mieli dzieci. Od 1856 roku pracował jako pierwszy skrzypek Teatru Bolszoj w Moskwie. Wkrótce otrzymał również stanowisko dyrygenta opery włoskiej w tym teatrze. Od 1864 roku był jednocześnie profesorem w Konserwatorium Moskiewskim. Blisko współpracował z francuskimi tancerzami i choreografami: Arthurem Saint-Léonem i Mariusem Petipą, co przyniosło mu sławę i uznanie w Europie. Za namową Petipy przeniósł się w 1871 roku do Petersburga, gdzie przyjął stanowisko etatowego kompozytora baletowego teatrów carskich. Tam przez kolejne 15 lat skomponował lub opracował muzykę do około 20 baletów Petipy, wystawianych w tamtejszych teatrach: Bolszoj i Maryjskim. Po likwidacji etatu kompozytora baletowego w 1886 roku Minkus przeszedł na emeryturę i w 1891 roku wrócił z żoną do Wiednia. Po jej śmierci w 1895 roku żył samotnie w nędzy. Dodatkowo wybuch I wojny światowej pozbawił go skromnej, rosyjskiej emerytury. Całkowicie zapomniany, zmarł na zapalenie płuc mając 91 lat. Po śmierci został pochowany na cmentarzu Döblinger w Wiedniu. Na fali antysemickiej polityki w 1939 roku został ekshumowany i pogrzebany w anonimowej zbiorowej mogile, a jego grób został zniszczony przez nazistów.

</doc>
<doc id="3177087" url="https://pl.wikipedia.org/wiki?curid=3177087" title="Jamil Mahuad">
Jamil Mahuad

Jorge Jamil Mahuad Witt (ur. 29 lipca 1949) – ekwadorski polityk i adwokat.
W latach 1981–1984 pełnił urząd ministra pracy. W 1988 kandydował w wyborach prezydenckich. Był wówczas burmistrzem Quito. 10 sierpnia 1998 został prezydentem Ekwadoru z ramienia chadeckiej Demokracji Ludowej, lecz masowe protesty społeczne sprawiły, że armia w dniu 21 stycznia 2000 pozbawiła go stanowiska.

</doc>
<doc id="3177089" url="https://pl.wikipedia.org/wiki?curid=3177089" title="Szlamiec wielki">
Szlamiec wielki

Szlamiec wielki ("Limnodromus semipalmatus") – gatunek ptaka z rodziny bekasowatych (Scolopacidae). Średniej wielkości ptak występujący na terenie Azji oraz Australii. Zamieszkuje głównie siedliska w pobliżu wody. Gatunek bliski zagrożenia wyginięciem.
Systematyka.
Takson po raz pierwszy opisany przez Blytha w 1848 roku pod nazwą "Macrorhamphus semipalmatus". Jako lokalizację holotypu autor wskazał Kalkutę. W rodzaju "Limnodromus" ptak ten został umieszczony przez Petersa w 1934 roku. Separacja zachodnich i wschodnich populacji, różne trasy migracji i miejsca zimowania mogą uzasadniać istnienie podgatunków. Nazwa rodzajowa "Limnodromus" pochodzi od słów "limnē" (λιμνη) oznaczającego w języku greckim bagno oraz przyrostka "-dromos" (-δρομος) oznaczającego w języku greckim biegacza. Nazwa gatunkowa "semipalmatus" pochodzi od słów: "semi" oznaczającego w łacinie połowa, mały oraz "palmatus" oznaczającego w łacinie płetwowaty. Takson monotypowy – nie wyróżnia się podgatunków.
Występowanie.
Szlamiec wielki w sezonie lęgowym zasiedla centralną Azję i stepy południowej części Syberii, na południe po Mongolię i północno-wschodnie Chiny (prowincja Heilongjiang). Zimuje na południu: od wschodnich Indii przez południowo-wschodnią Azję, w tym Indonezję, po północną i wschodnią Australię, wyjątkowo dalej – po Nową Zelandię. Największe zimowiska znajdują się na Sumatrze i Jawie. Zabłąkane osobniki zanotowano w zachodniej Europie.
Morfologia.
Ptak ten jest wyraźnie większy od pozostałych przedstawicieli rodzaju "Limnodromus". Długość ciała 33–36 cm, masa ciała 127–245 g, rozpiętość skrzydeł 59 cm. Samice nieco większe od samców. W szacie godowej upierzenie głowy, szyi i piersi koloru kasztanowo-czerwonego, tył i boki brzucha głównie białawe. Górne części ciała czarniawe, pokryte smugami w kolorze jasnobrązowym i kasztanowatym. Czubek głowy i smuga ciągnąca się od dzioba do oka koloru brązowego. Samica jest nieco ciemniejsza niż samiec. Dziób i nogi czarniawe. W szacie spoczynkowej głowa bledsza, szyja i pierś z białym cętkami, górne części ciała szarobrązowe. U osobników młodocianych na szyi i piersi płowe smugi, górna część ciała czarna z wąskimi bladopłowymi paskami.
Ekologia.
Środowisko życia.
W czasie sezonu rozrodczego zamieszkuje rozległe, słodkowodne mokradła, brzegi jezior czy delt oraz tereny zalewowe rzek (zalane łąki i trawiaste bagna, stepy i strefy leśno-stepowe z krótkim okresem wegetacji traw i turzyc). Czasami spotykany na polach ryżowych. Poza sezonem rozrodczym zamieszkuje odsłonięte, przybrzeżne strefy, ujścia rzek, błotniste laguny, pływowe zatoki lub solniska. Za kryjówki służą mu piaszczyste plaże lub płytkie laguny, gdzie jest często spotykany z rycykami.
Tryb życia.
Tryb życia słabo poznany. Zazwyczaj spotykany w parach lub w małych grupach. W kryjówkach i na terenach obfitych w pożywienie spotykany w stadach liczących do 100 osobników. Pożywienie zdobywa, chodząc i sondując dziobem w płytkiej wodzie lub w błocie, czasami zanurzając całkowicie głowę. W skład diety wchodzą małe ryby, larwy owadów, mięczaki i wieloszczety.
Rozród.
Lęgi, w małych koloniach liczących 6–20 par, zależne od poziomu wody, przypadają na okres od końca maja do początku czerwca. Gniazda, budowane w płytkim zagłębieniu i wyłożone trawą, są oddalone od siebie od 4 do 350 m. Szlamce często gniazdują razem z rybitwami białoskrzydłymi ("Chlidonias leucopterus"). Samica składa 2 (rzadziej 3) jaja. Okres inkubacji trwa 22 dni, wysiadują obydwoje rodzice. Gniazda często niszczone są przez powodzie (nawet do 75%) lub rozdeptywane przez bydło.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody szlamiec wielki został zaliczony do kategorii NT (bliski zagrożenia). Całość populacji szacuje się na 23 000 osobników. Zagrożeniem dla tego gatunku jest utrata terenów lęgowych na skutek osuszania terenów podmokłych na potrzeby rolnictwa lub ich wysychania na skutek zmian klimatycznych. Utrata i degradacja terenów podmokłych wzdłuż trasy migracji tych ptaków może stanowić dla nich potencjalne zagrożenie.

</doc>
<doc id="3177090" url="https://pl.wikipedia.org/wiki?curid=3177090" title="Limnodromus semipalmatus">
Limnodromus semipalmatus



</doc>
<doc id="3177091" url="https://pl.wikipedia.org/wiki?curid=3177091" title="Slov-Matic Bratysława">
Slov-Matic Bratysława

Slov-Matic FOFO Bratislava – słowacki klub futsalowy z siedzibą w Bratysławie, obecnie występuje w Extralidze (najwyższa klasa rozgrywkowa na Słowacji).
Sukcesy.
Źródła:

</doc>
<doc id="3177092" url="https://pl.wikipedia.org/wiki?curid=3177092" title="Maski szpiega">
Maski szpiega

Maski szpiega (ang. "Legends") – amerykański serial kryminalny wyprodukowany przez Fox 21. Pierwotnie został stworzony dla telewizji NBC. Serial jest adaptacją powieści „Legendy, czyli maski szpiega” autorstwa Roberta Littella. Jego scenariusz opracowali: Howard Gordon, Jeffrey Nachmanoff oraz Mark Bomback.
Od 13 sierpnia 2014 roku jest on emitowany przez kanał TNT. 5 grudnia 2014 roku, stacja TNT zamówiła drugą serię
W Polsce serial jest emitowany od 16 lutego 2015 roku przez Fox Polska.
15 grudnia 2015 roku, stacja TNT ogłosiła anulowanie serialu.
Fabuła.
Serial opowiada o Martinie Odumie, który jest tajnym agentem FBI z umiejętnością przeobrażania się w różne tożsamości - legendy. Jednak tajemniczy nieznajomy zaczyna sugerować, że Martin nie jest tym za kogo się uważa.

</doc>
<doc id="3177093" url="https://pl.wikipedia.org/wiki?curid=3177093" title="Topotekan">
Topotekan

Topotekan – organiczny związek chemiczny, chemioterapeutyk z grupy inhibitorów topoizomerazy. Lek ten jest przyjmowany w postaci chlorowodorku. Topotekan (w preparacie "Hycamtin") jest pierwszym zarejestrowanym inhibiotorem topoizomerazy I, który może być stosowany doustnie. Poza tym lek może być stosowany we wlewie dożylnym.
Eksperymentalne zastosowania leku.
Trwają badania, które wskazują na skuteczność zastosowania topotekanu w przypadku:
Mechanizm działania.
Topotekan jest półsyntetyczną pochodną kamptotecyny, która jest alkaloidem pozyskiwanym z drzewa "Camptotheca acuminata". Działanie przeciwnowotworowe leku polega na hamowaniu topoizomerazy I. Topoizomeraza I jest enzymem jądrowym, który odpowiada za zmniejszenie napięcia torsyjnego DNA, poprzez wywoływanie powstawania odwracalnych pęknięć w obrębie pojedynczych nici, co pozwala na powstanie widełek replikacyjnych. Natomiast topotekan interkaluje pomiędzy zasady azotowe w DNA. Gdy widełki replikacyjne dotrą do miejsca, w którym pomiędzy zasadami znajduje się topotekan, dochodzi do zahamowania procesu replikacji. Łącząc się z kompleksem topoizomeraza I–DNA, topotekan uniemożliwia odtwarzanie wiązań w miejscach pęknięć i uszkadza strukturę podwójnych łańcuchów DNA. Komórka niezdolna do replikacji po pewnym czasie umiera.
Specjalne środki ostrożności.
Stosowanie podczas ciąży i karmienia piersią.
W czasie stosowania topotekanu należy zaleca się unikanie zajścia w ciążę. Nie zaleca się stosowania leku w czasie karmienia piersią.
Wpływ na prowadzenie pojazdów mechanicznych.
Należy zachować ostrożność ze względu na często występujące efekty uboczne stosowania leku w postaci osłabienia i zmęczenia.
Przedawkowanie.
Nie jest znane swoiste antidotum. W przypadku przedawkowania może dojść do zahamowania funkcji szpiku i zapalenia błon śluzowych.
Preparaty.
Preparaty na polskim rynku zawierające topotekan: "Hycamtin", "Potactasol", "Topotecan medac", "Topotecanum Accord".

</doc>
<doc id="3177094" url="https://pl.wikipedia.org/wiki?curid=3177094" title="Club Universidad Nacional">
Club Universidad Nacional



</doc>
<doc id="3177096" url="https://pl.wikipedia.org/wiki?curid=3177096" title="Fabián Alarcón">
Fabián Alarcón

Fabián Ernesto Alarcón Rivera (ur. 14 kwietnia 1947) – ekwadorski polityk i adwokat, przywódca Radykalnego Frontu Alfarystów (FRA), od 1991 do 1992 i od 1995 do 1997 przewodniczący parlamentu, od 6 do 9 lutego 1997 oraz od 11 lutego 1997 do 10 sierpnia 1998 tymczasowy prezydent Ekwadoru (objął urząd po odsunięciu od władzy niezrównoważonego psychicznie Abdali Bucarama).

</doc>
<doc id="3177097" url="https://pl.wikipedia.org/wiki?curid=3177097" title="Striptease">
Striptease



</doc>
<doc id="3177098" url="https://pl.wikipedia.org/wiki?curid=3177098" title="Ekonomac Kragujevac">
Ekonomac Kragujevac

Ekonomac Kragujevac – serbski klub futsalowy z siedzibą w Kragujevacu, obecnie występuje w Prva Futsal Liga (najwyższa klasa rozgrywkowa w Serbii).

</doc>
<doc id="3177100" url="https://pl.wikipedia.org/wiki?curid=3177100" title="Alfredo Poveda">
Alfredo Poveda

Alfredo Ernesto Poveda Burbano (ur. 24 stycznia 1926, zm. 7 czerwca 1990) – ekwadorski admirał i polityk.
Życiorys.
W latach 1973–1975 sprawował funkcję ministra spraw wewnętrznych, zaś w okresie 1975–1979 był naczelnym dowódcą sił zbrojnych. 
W 1976 dokonał wojskowego zamachu stanu, po którym objął urząd szefa junty rządzącej krajem (od 11 stycznia 1976 do 10 sierpnia 1979). Kiedy w 1979 Jaime Roldós Aguilera wygrał wybory prezydenckie, Poveda oddał mu władzę.

</doc>
<doc id="3177102" url="https://pl.wikipedia.org/wiki?curid=3177102" title="Bracia Franciszkanie od Świętego Krzyża">
Bracia Franciszkanie od Świętego Krzyża



</doc>
<doc id="3177103" url="https://pl.wikipedia.org/wiki?curid=3177103" title="Hrabstwo Meeker">
Hrabstwo Meeker

Hrabstwo Meeker (ang. "Meeker County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 644,78 mil2 (1 669,97 km2). Według danych z 2010 r. hrabstwo miało 23 300 mieszkańców. Hrabstwo powstało 23 lutego 1856 roku.

</doc>
<doc id="3177104" url="https://pl.wikipedia.org/wiki?curid=3177104" title="Reguła Braci Mniejszych">
Reguła Braci Mniejszych



</doc>
<doc id="3177105" url="https://pl.wikipedia.org/wiki?curid=3177105" title="José Luis Tamayo">
José Luis Tamayo

José Luis Tamayo Terán (ur. 29 lipca 1858, zm. 7 lipca 1947) – ekwadorski polityk i adwokat.
Należał do stronnictwa liberałów, z ramienia których wchodził w skład rządu. Od 1 września 1920 do 31 sierpnia 1924 sprawował urząd prezydenta Ekwadoru. W 1922 stłumił powstanie robotników w Guayaquil. .

</doc>
<doc id="3177106" url="https://pl.wikipedia.org/wiki?curid=3177106" title="Tadeusz Jundziłł">
Tadeusz Jundziłł

Tadeusz Jundziłł herbu Łabędź – marszałek grodzieński w latach 1765-1771, podkomorzy grodzieński w latach 1746-1765. 
Poseł na sejm 1752 roku z powiatu grodzieńskiego. Poseł na sejm 1762 roku. W 1764 roku był elektorem Stanisława Augusta Poniatowskiego z powiatu grodzieńskiego. Na sejmie konwokacyjnym 1764 roku wyznaczony do Komisji Skarbowej Wielkiego Księstwa Litewskiego. W 1764 roku na sejmie koronacyjnym wyznaczony do komisji do "compositio inter status" oraz wyznaczony ze stanu rycerskiego do Asesorii Wielkiego Księstwa Litewskiego. Poseł powiatu grodzieńskiego na Sejm Czaplica 1766 roku.
Przypisy.
 

</doc>
<doc id="3177108" url="https://pl.wikipedia.org/wiki?curid=3177108" title="Maria Swinarska">
Maria Swinarska

Maria Anna Felicja Swinarska herbu Poraj (ur. 6 grudnia 1880 w Rogoźnie, zm. 20 marca 1962 w Poznaniu) – nauczycielka.
Życiorys.
Maria Swinarska urodziła się w rodzinie powstańca wielkopolskiego Wacława Swinarskiego herbu Poraj i Konstancji z Łubieńskich herbu Pomian. Jej dziadek był powstańcem styczniowym, a pradziadek powstańcem listopadowym. Była starszą siostrą Konstancji Swinarskiej i ciotką Antoniego Swinarskiego, rektora Uniwersytetu Mikołaja Kopernika w Toruniu.
Swoją edukację rozpoczęła w domu, a później uczyła się w szkole dla dziewcząt Marty Langmayer w Rogoźnie. Następnie we Wrocławiu od 1893 roku uczęszczała do szkoły średniej oraz seminarium nauczycielskiego ss. Urszulanek. Od roku 1900 na wsiach wielkopolskich zatrudniała się na prywatnych posadach nauczycielskich. Zatrudniła się jako nauczycielka w 1908 roku w Poznaniu na pensji u A. Warnke i równocześnie zajmowała się tajnym nauczaniem. Na Uniwersytecie Wrocławskim od 1910 do 1914 roku studiowała neofilologię, które zostały zakończone egzaminem "pro facultate docendi", a później w Legnicy i Berlinie pobierała nauki w gimnazjach żeńskich. Pracowała w tajnej organizacji w Poznaniu w 1918 roku, która zajmowała się przygotowywaniem polskiej kadry pedagogicznej, a w grudniu tegoż roku rozpoczęła pracę w szkole żeńskiej im. Ludwiki. Od maja następnego roku w tej pierwszej polskiej żeńskiej szkole średniej objęła stanowisko dyrektorki, a szkoła przyjęła nazwę Uczelnia im. Dąbrówki. Odbyła szereg podróży zagranicznych dla pogłębienia wiedzy pedagogicznej i znajomości języków obcych zwiedzając Wielką Brytanię, Niemcy, Włochy, Szwajcarię, Austrię i Czechosłowację, a w roku 1931 odwiedziła Francję. W sierpniu 1933 roku zwolniono ją z funkcji dyrektorki i zaczęła działać społecznie. W Luboniu i Poznaniu podczas okupacji zajmowała się tajnym nauczaniem. Od 1945 roku jej źródłami utrzymania były korepetycje oraz praca tłumacza, podczas których kontaktowała się z osobami które uczyła. 
Zmarła w Poznaniu 20 marca 1962 roku, a pochowana została w grobowcu rodzinnym na cmentarzu w Lubaszu k. Czarnkowa.

</doc>
<doc id="3177109" url="https://pl.wikipedia.org/wiki?curid=3177109" title="FC Litija">
FC Litija

Futsal Club Litija - słoweński klub futsalowy z siedzibą w Litiji, obecnie występuje w I lidze słoweńskiej.
Sukcesy.
Źródło:

</doc>
<doc id="3177110" url="https://pl.wikipedia.org/wiki?curid=3177110" title="Otto Arosemena">
Otto Arosemena

Otto Arosemena Gómez (ur. 19 lipca 1925, zm. 20 kwietnia 1984) - ekwadorski polityk i prawnik.
Pracował jako adwokat w Guayaquil. Od 16 listopada 1966 do 31 sierpnia 1968 sprawował tymczasowo urząd prezydenta Ekwadoru. Od 1979 do 1984 był przewodniczącym Istytucjonalistycznej Koalicji Demokratycznej (CID).
Jego kuzynem był Carlos Arosemena Monroy.

</doc>
<doc id="3177111" url="https://pl.wikipedia.org/wiki?curid=3177111" title="Słoweńscy posłowie do Parlamentu Europejskiego 2014–2019">
Słoweńscy posłowie do Parlamentu Europejskiego 2014–2019

Węgierscy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3177112" url="https://pl.wikipedia.org/wiki?curid=3177112" title="Peter Caddick-Adams">
Peter Caddick-Adams

Peter Caddick-Adams (ur. 1960) – brytyjski historyk, były oficer i ekspert w zakresie wojskowości. Autor książek historycznych oraz przewodnik po polach bitew.
Życiorys.
W 1998 obronił doktorat z zakresu historii wojskowości na Cranfield University. Obecnie wykłada na Akademii Obrony Narodowej Zjednoczonego Królestwa. Poza pracą naukową jest przewodnikiem po polach bitew oraz współpracuje między innymi z BBC, jako ekspert do spraw związanych z bezpieczeństwem narodowym oraz historią. Od 2010 członek Królewskiego Towarzystwa Historycznego. 

</doc>
<doc id="3177114" url="https://pl.wikipedia.org/wiki?curid=3177114" title="Camilo Ponce Enriquez">
Camilo Ponce Enriquez

Camilo Ponce Enríquez (ur. 31 stycznia 1912, zm. 13 września 1976) - ekwadorski polityk.
Profesor prawa na uniwersytecie katolickim w Quito, objął w 1945 tekę ministra spraw zagranicznych, zaś w latach 1953-1956 był ministrem sprawiedliwości. Od 1956 do 1960 sprawował urząd prezydenta Ekwadoru z ramienia Ruchu Chrześcijańsko-Społecznego.

</doc>
<doc id="3177115" url="https://pl.wikipedia.org/wiki?curid=3177115" title="Planetarium projektor">
Planetarium projektor



</doc>
<doc id="3177116" url="https://pl.wikipedia.org/wiki?curid=3177116" title="I giorni dell’arcobaleno">
I giorni dell’arcobaleno

I giorni dell’arcobaleno – utwór włoskiego wokalisty Nicola Di Bari, napisany przez niego przy współpracy z Piero Pintuccim i Dalmazio Masinim. Piosenka nagrana i wydana została w roku 1972. Utwór znalazł się na albumie pod tym samym tytułem. W nagraniu piosenki towarzyszyła artyście orkiestra Piera Pintucciego.
San Remo i Eurowizja.
W 1972 roku utwór wygrał 22. Festiwal Piosenki Włoskiej w San Remo i reprezentował Włochy podczas finału 17. Konkursu Piosenki Eurowizji. Podczas koncertu finałowego, który odbył się 25 marca w Usher Hall w Edynburgu, utwór został zaprezentowany jako dwunasty w kolejności i ostatecznie zdobył 92 punkty, plasując się na szóstym miejscu finałowej klasyfikacji. Dyrygentem orkiestry podczas występu wokalisty był Gianfranco Reverberi.
Wydania singla.
Na stronie B wydania singla znalazła się piosenka „Era di primavera”. Oprócz włoskojęzycznej wersji utworu, wokalista nagrał także singiel w języku hiszpańskim („Los días del arco-iris”).

</doc>
<doc id="3177118" url="https://pl.wikipedia.org/wiki?curid=3177118" title="Baskervilla">
Baskervilla

Baskervilla Lindl. – rodzaj rośliny z rodziny storczykowatych ("Orchidaceae" Juss.). Obejmuje 10 gatunków występujących naturalnie w strefie tropikalnej Ameryki Środkowej i Południowej.
Rozmieszczenie geograficzne.
Przedstawiciele rodzaju rosną naturalnie na obszarze Kostaryki, Nikaragui, Panamy, Gujany, Wenezueli, Kolumbii, Ekwadoru, Peru, Boliwii oraz południowej i południowo-wschodniej Brazylii.
Biologia i ekologia.
Rośliny z rodzaju "Baskervilla" rosną w lasach mglistych na wysokości od 1000 do 3300 m n.p.m.
Systematyka.
Jeden z rodzajów plemienia "Cranichidinae" w obrębie podrodziny storczykowych ("Orchideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych. 
Zastosowanie.
Rośliny z tego rodzaju zasadniczo nie są uprawiane.

</doc>
<doc id="3177120" url="https://pl.wikipedia.org/wiki?curid=3177120" title="Dethroned and Uncrowned">
Dethroned and Uncrowned

Dethroned &amp; Uncrowned - album szwedzkiego zespołu metalowego Katatonia, wydany 9 września 2013 roku przez wytwórnię Kscope Records. Jest to akustyczna wersja albumu pod tytułem Dead End Kings. Większość ścieżek instrumentalnych nagrano ponownie, jednak wokale pozostały identyczne jak na poprzednim albumie. 

</doc>
<doc id="3177121" url="https://pl.wikipedia.org/wiki?curid=3177121" title="Kościół Podwyższenia Krzyża Świętego w Sokołach">
Kościół Podwyższenia Krzyża Świętego w Sokołach

Kościół Podwyższenia Krzyża Świętego w Sokołach – rzymskokatolicki kościół cmentarny mieszczący się w dawnym mieście, obecnie wsi Sokoły, w województwie podlaskim. Należy do dekanatu Kobylin diecezji łomżyńskiej.
Historia.
Budowla została wzniesiona jako cerkiew unicka (greckokatolicka) bazylianów w stylu barokowym w 1758 roku w Tykocinie. 
W 1833 roku cerkiew została przeniesiona na cmentarz w Sokołach, dzięki staraniom księdza proboszcza Pawła Janczewskiego i od tego momentu funkcjonuje jako kościół rzymskokatolicki. W XIX i XX stuleciu świątynia była kilkakrotnie remontowana. W zachowanych wizytacjach parafialnych nie został określony zakres tych prac. Zapewne były to drobne reperacje, wymiany pokrycia dachowego z dachówki na gont (początek ubiegłego stulecia), następnie z gontu na blachę. 
W latach 1984-1986 przeprowadzono gruntowny remont świątyni. W 1984 roku świątynia została podniesiona i wymienione zostały fundamenty, w 1985 roku zostały oszalowane ściany, natomiast w 1986 roku dach został pokryty nową blachą. W czasie podnoszenia kościoła, aby wymienić fundamenty, naruszono w kilku miejscach jej konstrukcję. Posadzka w paru miejscach jest mocno zdeformowana i zapada się.
Architektura.
Jest to świątynia drewniana, posiadająca konstrukcję zrębową, jest oszalowana, posiada jedną nawę, wzniesiono ją na planie prostokąta, zamkniętego od północy trójbocznie; przy prezbiterium od wschodu, mieści się prostokątna, niska zakrystia.

</doc>
<doc id="3177122" url="https://pl.wikipedia.org/wiki?curid=3177122" title="Małe Siostry Jezusa">
Małe Siostry Jezusa



</doc>
<doc id="3177123" url="https://pl.wikipedia.org/wiki?curid=3177123" title="Opole Lubelskie (gromada 1954–1956)">
Opole Lubelskie (gromada 1954–1956)

Opole Lubelskie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Opole Lubelskie z siedzibą GRN we Opolu Lubelskim (wówczas wsi) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Opole Lubelskie, Janiszkowice, Górna Owczarnia, Góry Opolskie i Grabówka ze zniesionej gminy Opole Lubelskie w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 27 członków gromadzkiej rady narodowej.
1 stycznia 1957 z gromady Opole Lubelskie wyłączono miejscowości Janiszkowice wieś i kolonia, Piszczek wieś, Grabówka wieś i kolonia, Linia osada młyńska, Góry Opolskie wieś oraz Górna Owczarnia wieś i kolonia, tworząc z ich obszarów nową gromadę Janiszkowice z siedzibą GRN w Janiszkowicach w tymże powiecie, po czym gromadę Opole Lubelskie zniesiono przez przekształcenie jej (pozostałego) obszaru w miasto Opole Lubelskie.
Uwaga: Gromada Opole Lubelskie (o innym składzie) istniała w powiecie opolsko-lubelskim także w latach 1960–72.

</doc>
<doc id="3177125" url="https://pl.wikipedia.org/wiki?curid=3177125" title="Chi sarà con te">
Chi sarà con te

Chi sarà, znany także jako Chi sarà con te – utwór włoskiego wokalisty Massima Ranierego, napisany przez Enrica Polita, Gaetana Saviego i Giancarla Bigazziego, nagrany i wydany w 1973 roku. Piosenka została umieszczona na płycie pt. "Vent'Anni" z 1984 roku.
W 1973 roku utwór reprezentował Włochy podczas finału 18. Konkursu Piosenki Eurowizji. Podczas koncertu finałowego, który odbył się 7 kwietnia w Nouveau Théâtre w Luksemburgu, utwór został zaprezentowany jako dziesiąty w kolejności i ostatecznie zdobył 74 punkty, plasując się na trzynastym miejscu finałowej klasyfikacji. Dyrygentem orkiestry podczas występu wokalisty był Polito. 
Na stronie B winylowego wydania singla znalazła się piosenka „Domenica, Domenica”. Oprócz włoskojęzycznej wersji utworu, wokalista nagrał także singiel w języku hiszpańskim („Quien contigo esté”).

</doc>
<doc id="3177126" url="https://pl.wikipedia.org/wiki?curid=3177126" title="Mistrzostwa Świata w Kajakarstwie 2013">
Mistrzostwa Świata w Kajakarstwie 2013

40. Mistrzostwa świata w kajakarstwie odbyły się w dniach 28 sierpnia – 1 września 2013 roku w Duisburgu. Pierwsze miejsce w klasyfikacji medalowej wywalczyli reprezentanci gospodarzy. Dorobek medalowy Polski wyniósł 6 medali (1 złoty, 3 srebrne, 2 brązowe).

</doc>
<doc id="3177127" url="https://pl.wikipedia.org/wiki?curid=3177127" title="Węgierscy posłowie do Parlamentu Europejskiego 2014–2019">
Węgierscy posłowie do Parlamentu Europejskiego 2014–2019

Węgierscy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3177128" url="https://pl.wikipedia.org/wiki?curid=3177128" title="Poniatowa (gromada)">
Poniatowa (gromada)

Poniatowa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Poniatowa z siedzibą GRN we Poniatowej (wówczas wsi) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Sporniak, Młynki, Henin i Leśniczówka ze zniesionej gminy Karczmiska oraz obszar lasu Majdan Trzebiesza z dotychczasowej gromady Majdan Trzebiesza ze zniesionej gminy Godów w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 15 członków gromadzkiej rady narodowej.
Gromadę Poniatowa zniesiono 1 stycznia 1956 w związku z nadaniem jej statusu osiedla (18 lipca 1962 Poniatowa otrzymała prawa miejskie).

</doc>
<doc id="3177129" url="https://pl.wikipedia.org/wiki?curid=3177129" title="Kraczewice (gromada)">
Kraczewice (gromada)

Kraczewice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kraczewice z siedzibą GRN w Kraczewicach (obecnie są to dwie wsie: Kraczewice Prywatne i Kraczewice Rządowe) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Kraczewice Prywatne, Kraczewice Rządowe, Szczuczki kol. Nr 3 i Wólka Łubkowska ze zniesionej gminy Karczmiska w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 14 członków gromadzkiej rady narodowej.
1 stycznia 1962 do gromady Kraczewice włączono wieś i kolonię Kowala, kolonię Spławy i kolonię Zajączków ze zniesionej gromady Kowala w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177130" url="https://pl.wikipedia.org/wiki?curid=3177130" title="Skoków (gromada)">
Skoków (gromada)

Skoków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Skoków z siedzibą GRN w Skokowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Skoków, Franciszków Stary, Franciszków Nowy, Leonin, Zosin, Emilcin i Puszno Skokowskie ze zniesionej gminy Godów w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 19 członków gromadzkiej rady narodowej.
1 stycznia 1962 do gromady Skoków włączono obszar zniesionej gromady Komaszyce oraz wsie Stanisławów, Ludwików i Białowoda ze zniesionej gromady Wandalin w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177131" url="https://pl.wikipedia.org/wiki?curid=3177131" title="Gabonionta">
Gabonionta

Gabonionta – grupa makroskopowych skamieniałości, uważanych za pozostałości pierwszych, prawdopodobnie eukariotycznych organizmów wielokomórkowych, pochodzących sprzed 2,1 miliarda lat (z paleoproterozoiku). Zostały one odkryte w 2010 roku w Gabonie w Afryce Środkowej. Ich odkrycie świadczy o tym, że ewolucja wielokomórkowców rozpoczęła się co najmniej 200 milionów lat wcześniej niż uprzednio sądzono. Odkrycia dokonała grupa pod kierownictwem marokańsko-francuskiego geologa Abderrazaka El Albaniego z Uniwersytetu Poitiers.
Morfologia.
Są to skamieniałości mierzące do 17 cm długości, niezwykle duże jak na okres, z którego pochodzą, w którym biosferę tworzyły niemal wyłącznie mikroorganizmy. Do skamieniałości o złożonych kształtach zalicza się okazy podłużne i zaokrąglone. Znaleziska potencjalnie mogą należeć do kilku różnych gatunków. Centralna część ciała jest sferyczna lub elipsoidalna, zewnętrzna struktura rozchodzi się promieniście od centrum. Gabonionta mają strukturę przestrzenną wykazującą skoordynowany wzrost komórek. Nie ma pewności, czy były to prawdziwe wielokomórkowce, czy też wysoce zorganizowane kolonie komunikujących się mikroorganizmów. Geny odpowiedzialne za komunikację międzykomórkową powstały wcześniej niż pojawiły się organizmy wielokomórkowe, ale okazy z Gabonu nie przypominają znanych kolonii bakteryjnych.
Budowa wewnętrzna tych wymarłych organizmów została zbadana dzięki zastosowaniu mikrotomografii. Pozwoliła ona na trójwymiarowe zobrazowanie skamieniałości i odkrycie, że mimo różnic wykazują one wspólny plan budowy ciała.
Kontekst geologiczny.
Okazy pochodzą z czarnych łupków basenu Franceville w pd.-wsch. Gabonie, o wieku 2100 ± 30 milionów lat. Organizmy posiadały miękkie ciała, które zostały spirytyzowane; niektóre z nich przed fosylizacją były wygięte. Analizy izotopów węgla i siarki wykazują różnice między skamieniałościami i skałą macierzystą, wskazując też na szybką pirytyzację. W skałach formacji Franceville występuje także steran, biomarker charakterystyczny dla eukariontów. Te fakty – zdaniem odkrywców – wykluczają nieorganiczne pochodzenie okazów, sugerując, że mogą one reprezentować skamieliny eukariontów. Nie wszyscy naukowcy są przekonani przedstawioną argumentacją; paleontolog Adolf Seilacher uważał, że są to pseudoskamieniałości, konkrecje pirytowe.
Łupki charakteryzują się wysoką gęstością skamieniałości, sięgającą 40 osobników na metr kwadratowy. Do marca 2014 roku znanych było ponad 450 okazów pochodzących z 45 różnych horyzontów (warstw). Prawdopodobnie organizmy te żyły na dnie płytkiego morza, tworząc kolonie.
Kontekst paleontologiczny.
Pierwsze masowe pojawienie się makroskopowych skamieniałości organizmów wielokomórkowych przypada na koniec neoproterozoiku (ok. 600 milionów lat temu) – jest to zespół organizmów znanych jako fauna ediakarańska. Do 2010 znane były już skamieniałości prawdopodobnych wielokomórkowych eukariontów o wieku przekraczającym 1 miliard lat: "Grypania spiralis" (2,1–1,3 Ga) i "Horodyskia" (1,5 Ga). Pierwsza skamieniałość jest przez wielu uczonych interpretowana jako plecha glonowa, która może być pozostałością wielokomórkowego organizmu eukariotycznego, ale także kolonii jednokomórkowych sinic. "Horodyskia" z kolei może być grzybem, ale również ma dosyć prymitywną morfologię, przypominającą społeczności bakterii lub archeonów. Gabonionta mają znacznie bardziej złożoną strukturę.
Środowisko paleoproterozoiku.
Analizy geochemiczne skał paleoproterozoicznych sugerują, że pojawienie się złożonych form życia nie było przypadkowe, ale wiązało się ze zmianami środowiska na skalę całej planety. Na początku eonu proterozoicznego miało miejsce zjawisko gwałtownego wzrostu zawartości tlenu w atmosferze (tzw. katastrofa tlenowa) oraz zlodowacenie hurońskie, będące jednym z najsilniejszych zlodowaceń w historii (prawdopodobnie miało zasięg globalny). 2,1 miliarda lat temu zlodowacenie dobiegło końca, a wody oceanów Ziemi były natlenione. Jakkolwiek oznaczało to masowe wymieranie anaerobów, dawało to również szansę dla rozwoju organizmów oddychających tlenem. Osady z Gabonu powstały ok. 200–250 milionów lat po pierwszym dużym wzroście zawartości tlenu. To „okno ewolucyjne” trwało jednak relatywnie krótko, zakończyło się wraz z gwałtownym spadkiem zawartości tlenu w wodach oceanicznych. Wiązał się on z tzw. zdarzeniem Lomagundi, okresem, w którym w osadach zostały zdeponowane duże ilości organicznego węgla, który następnie wszedł w reakcję z wolnym tlenem. Zmiany środowiska doprowadziły do wyginięcia gabońskich organizmów.
Skamieniałości te zostały po raz pierwszy wystawione na widok publiczny w marcu 2014 przez Muzeum Historii Naturalnej w Wiedniu.

</doc>
<doc id="3177133" url="https://pl.wikipedia.org/wiki?curid=3177133" title="Zagłoba (gromada)">
Zagłoba (gromada)

Zagłoba – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zagłoba z siedzibą GRN w Zagłobie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Zagłoba, Brzozowa, Kłodnica, Szkuciska, Majdany, Rybaki, Kępa Chotecka i Lubomirka oraz miejscowość Wrzelów kol. z dotychczasowej gromady Wrzelów kol. ze zniesionej gminy Szczekarków w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 16 członków gromadzkiej rady narodowej.
1 stycznia 1960 do gromady Zagłoba włączono obszar zniesionej gromady Wrzelów w tymże powiecie.
1 stycznia 1962 z gromady Zagłoba wyłączono wieś Niedźwiada Duża, włączając ją do gromady Łaziska w tymże powiecie.
1 stycznia 1969 do gromady Zagłoba włączono wsie Grabowiec i Las Dębowy ze zniesionej gromady Braciejowice w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177136" url="https://pl.wikipedia.org/wiki?curid=3177136" title="Niezabitów (gromada)">
Niezabitów (gromada)

Niezabitów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niezabitów z siedzibą GRN w Niezabitowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Niezabitów wieś, Niezabitów kol., Zofianka, Kocianów, Zaborze i Obliźniak ze zniesionej gminy Wąwolnica oraz obszar dotychczasowej gromady Noworąblów ze zniesionej gminy Karczmiska tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 16 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177137" url="https://pl.wikipedia.org/wiki?curid=3177137" title="French Open 2014 (gra pojedyncza chłopców)">
French Open 2014 (gra pojedyncza chłopców)

French Open 2014 – gra pojedyncza chłopców – zawody singlowe chłopców, rozgrywane w ramach drugiego w sezonie wielkoszlemowego turnieju tenisowego, French Open. Zmagania odbyły się w dniach 1–7 czerwca na ceglanych kortach Stade Roland Garros w 16. dzielnicy francuskiego Paryża.

</doc>
<doc id="3177139" url="https://pl.wikipedia.org/wiki?curid=3177139" title="Nanyue Mingcan">
Nanyue Mingcan



</doc>
<doc id="3177140" url="https://pl.wikipedia.org/wiki?curid=3177140" title="Kamień (gromada w powiecie opolsko-lubelskim)">
Kamień (gromada w powiecie opolsko-lubelskim)

Kamień – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kamień z siedzibą GRN w Kamieniu utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Kamień, Piotrawin i Kopanina Kamieńska ze zniesionej gminy Kamień w powiecie puławskim w woj. lubelskim; ponadto obszar dotychczasowej gromady Kępa Solecka ze zniesionej gminy Solec oraz obszar dotychczasowej gromady Kępa Gostecka ze zniesionej gminy Dziurków – obie w powiecie iłżeckim w woj. kieleckim. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 23 członków gromadzkiej rady narodowej.
8 maja 1958 z gromady Kamień wyłączono wsie Kępa Solecka i Kępa Gostecka, włączając je do gromady Solec w powiecie lipskim w woj. kieleckim.
1 stycznia 1960 do gromady Kamień włączono obszar zniesionej gromady Kaliszany w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177141" url="https://pl.wikipedia.org/wiki?curid=3177141" title="Chruślina (gromada)">
Chruślina (gromada)

Chruślina – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chruślina z siedzibą GRN w Chruślinie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Chruślina i Owczarnia ze zniesionej gminy Godów w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 13 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Spławy w tymże powiecie.

</doc>
<doc id="3177142" url="https://pl.wikipedia.org/wiki?curid=3177142" title="Dobre (gromada w powiecie opolsko-lubelskim)">
Dobre (gromada w powiecie opolsko-lubelskim)

Dobre – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dobre z siedzibą GRN w Dobrem utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Dobre i Podgórz ze zniesionej gminy Szczekarków w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 15 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Wilków w tymże powiecie.

</doc>
<doc id="3177144" url="https://pl.wikipedia.org/wiki?curid=3177144" title="Głusko (gromada)">
Głusko (gromada)

Głusko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Głusko z siedzibą GRN w Głusku (obecnie są to dwie wsie: Głusko Duże i Głusko Małe) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Głusko Duże wieś, Głusko Duże kol., Głusko Małe, Wolica wieś, Wolica kol., Bielsko, Rozalin i Górki ze zniesionej gminy Karczmiska w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 17 członków gromadzkiej rady narodowej.
1 stycznia 1969 gromadę zniesiono, włączając jej obszar do gromady Karczmiska w tymże powiecie.

</doc>
<doc id="3177145" url="https://pl.wikipedia.org/wiki?curid=3177145" title="Jean Debuf">
Jean Debuf

Jean Léon Debuf (ur. 31 maja 1924 w Bousbecque, zm. 6 października 2010 w Marcq-en-Barœul) – francuski sztangista, brązowy medalista olimpijski, wielokrotny medalista mistrzostw świata i Europy.
Lata młodości.
Urodził się w robotniczej rodzinie jako najstarszy z siedmiorga dzieci. W 1936 roku zmarł jego ojciec. W wieku 14 lat pracował w przędzalni w Tourcoing. W młodości trenował również lekkoatletykę, ale w 1944 roku porzucił tę dyscyplinę na rzecz podnoszenia ciężarów.
Kariera.
W 1948 roku wystartował na igrzyskach olimpijskich w Londynie. Zajął wówczas czwarte miejsce w wadze lekkociężkiej z wynikiem 370 kilogramów. W tym samym roku został również srebrnym medalistą mistrzostw Europy w Londynie w tej samej wadze. Rok później zwyciężył na mistrzostwach Europy w Hadze i zajął drugie miejsce podczas mistrzostw świata w Scheveningen, gdzie wyprzedził go tylko Stanley Stanczyk z USA. W 1950 roku został uznany za najlepszego sportowca Francji. W 1951 roku wywalczył złoto igrzysk śródziemnomorskich w Aleksandrii i mistrzostw Europy w Mediolanie oraz srebro mistrzostw świata w Mediolanie w tej samej wadze. Na igrzyskach olimpijskich w Helsinkach rywalizację w wadze lekkociężkiej ukończył na 5. pozycji z wynikiem 400 kg. W tym samym roku został również brązowym medalistą mistrzostw Europy w Helsinkach. Dwa lata później zdobył srebro na mistrzostwach Europy w Wiedniu oraz brązowy medal podczas mistrzostw świata w Wiedniu, plasując się za Amerykaninem Tommym Kono i Trofimem Łomakinem z ZSRR.
Od 1955 roku startował w wadze półciężkiej, zdobywając złoto igrzysk śródziemnomorskich w Barcelonie i srebro mistrzostw Europy w Monachium. W 1956 roku wystartował na igrzyskach olimpijskich w Melbourne, zdobywając brązowy medal z wynikiem 425 kg. W zawodach tych wyprzedzili go jedynie Arkadij Worobjow z ZSRR i Amerykanin Dave Sheppard. Był też chorążym francuskiej kadry na tych igrzyskach. W tym samym roku zwyciężył ponadto na mistrzostwach Europy w Helsinkach. Ostatni występ olimpijski zanotował w 1960 roku, na igrzyskach olimpijskich w Rzymie, plasując się na 11. pozycji w wadze lekkociężkiej z wynikiem 390 kg. W czasie kariery trzynastokrotnie zostawał mistrzem Francji.
Losy po zakończeniu kariery.
Po zakończeniu kariery pracował jako nauczyciel wychowania fizycznego oraz sprzedawca drobiu. Uprawiał także zapasy. 29 listopada 2008 w Comines otwarto halę sportową jego imienia. Zmarł 6 października 2010 po długiej chorobie. Jego pogrzeb odbył się pięć dni później w Marcq-en-Barœul.

</doc>
<doc id="3177146" url="https://pl.wikipedia.org/wiki?curid=3177146" title="Idalin (gromada)">
Idalin (gromada)

Idalin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Idalin z siedzibą GRN w Idalinie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Idalin i Chruślanki Józefowskie ze zniesionej gminy Rybitwy w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 12 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Boiska w tymże powiecie.

</doc>
<doc id="3177149" url="https://pl.wikipedia.org/wiki?curid=3177149" title="Kaliszany (gromada)">
Kaliszany (gromada)

Kaliszany – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kaliszany z siedzibą GRN w Kaliszanach (w obecnym brzmieniu "Kaliszany-Kolonia") utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Kaliszany, Łopoczno, Kopanina Kaliszańska i Zgoda ze zniesionej gminy Kamień w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 15 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Kamień w tymże powiecie.

</doc>
<doc id="3177151" url="https://pl.wikipedia.org/wiki?curid=3177151" title="Matjaž Klopčič">
Matjaž Klopčič

Matjaž Klopčič (ur. 4 grudnia 1934 w Lublanie, zm. 15 grudnia 2007 tamże) – słoweński reżyser filmowy, scenarzysta oraz pedagog. 
Życiorys.
Urodził się w muzycznej rodzinie. W latach gimnazjalnych trenował szermierkę. W tym czasie brał udział w turniejach w całej Europie (Dunaj, Paryż). W roku 1959 ukończył studia na Wydziale Architektonicznym Uniwersytetu Lublańskiego. W roku 1952 po raz pierwszy miał możliwość bliższego zapoznania się ze sposobem tworzenia filmu, kiedy to jako instruktor szermierki uczył walki Bojana Stupica oraz Staneta Severja do filmu "Jara Gospoda". W latach 1963-1965 podyplomowo studiował reżyserię w Paryżu, dzięki otrzymanemu stypendium. 
Na początku nagrywał krótkie filmy propagandowe, np. "Romanca o solzi, Na sončni strani ceste, Zadnja šolska naloga". Później nagrywał fabularne filmy pełnometrażowe oraz dramaty telewizyjne.
Przez długi czas był głównym profesorem reżyserii Akademii teatru, radia, filmu i telewizji w Lublanie (AGRFT). 
Filmografia.
Scenariusz i reżyseria

</doc>
<doc id="3177152" url="https://pl.wikipedia.org/wiki?curid=3177152" title="Iľanovo">
Iľanovo

Iľanovo – dawniej wieś na Liptowie na Słowacji w powiecie Liptowski Mikułasz, od 1978 r. dzielnica Liptowskiego Mikułasza. Liczy ok. 520 mieszkańców.
Położenie.
Iľanovo leży na lewym brzegu Wagu, u północnych podnóży Niżnych Tatr, ok. 3 km na południe od centrum Liptowskiego Mikułasza. Zabudowania osiedla leżą na wysokości 620-640 m n.p.m., rozciągnięte wzdłuż potoku Iľanovianka i drogi, wiodącej z centrum miasta w głąb Iľanovskiej doliny.
Historia.
Tereny Iľanova były zamieszkane przez człowieka już w czasach prehistorycznych. Pozostałości osady kultury łużyckiej z młodszej epoki brązu znaleziono na wzgórzu na zachód od zabudowań dzisiejszego osiedla. Iľanovo wzmiankowane była po raz pierwszy w 1233 r. już jako zorganizowana wieś. Nazwa pochodzi od imienia Ilja (pol. Eliasz). Należała do przodków sławnego później rodu Balazsych. W 1246 r. król Bela IV włączył ją do feudalnego „państwa” z siedzibą w Liptowskim Gródku. Mieszkańcy zajmowali się rolnictwem i hodowlą, a od XVIII w. furmanieniem. W XIX w. rozwinęło się we wsi rzemiosło murarskie, a tutejsi murarze wędrowali za pracą aż do Budapesztu. Do początków XX w. utrzymało się tu domowe płóciennictwo oraz wyrób charakterystycznych chodników i kilimów z resztek materiałów, a do lat międzywojennych – wikliniarstwo.
W czasie słowackiego powstania narodowego w 1944 r. mieszkańcy aktywnie wspierali powstańców. W zimie następnego roku wieś została poważnie zniszczona w czasie długotrwałych walk pozycyjnych, jakie toczyły się tu w lutym i marcu.
W czasach socjalistycznej Czechosłowacji większość mieszkańców utrzymywała się z pracy w państwowych gospodarstwach rolnych i zakładach przemysłowych Liptowskiego Mikułasza. Odbudowana wieś, włączona w 1978 r. w skład miasta, przekształciła się w peryferyjną dzielnicę mieszkaniową o indywidualnej zabudowie.
Turystyka i rekreacja.
Iľanovo jest punktem wyjściowym dwóch znakowanych szlaków trystycznych: żółtego , wiodącego Iľanovską doliną na przełęcz sedlo Pod Kúpeľom oraz niebieskiego , wiodącego na Krakovą hoľę przez Poludnicę.
Na południe od centrum Iľanova znajduje się niewielki ośrodek narciarski Iľanovo-Košútovo z jednym narciarskim wyciągiem orczykowym i trasą zjazdową długości 350 m. W pobliżu niewielkie, całoroczne schronisko - Chata Nezábudka.

</doc>
<doc id="3177155" url="https://pl.wikipedia.org/wiki?curid=3177155" title="Szwedzcy posłowie do Parlamentu Europejskiego 2014–2019">
Szwedzcy posłowie do Parlamentu Europejskiego 2014–2019

Szwedzcy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3177160" url="https://pl.wikipedia.org/wiki?curid=3177160" title="Tanumshede">
Tanumshede

Tanumshede – miejscowość (tätort) w Szwecji, w regionie administracyjnym ("län") Västra Götaland, w gminie Tanum.
Według danych Szwedzkiego Urzędu Statystycznego liczba ludności wyniosła: 1774 (31 grudnia 2015), 1953 (31 grudnia 2018) i 1993 (31 grudnia 2019).

</doc>
<doc id="3177169" url="https://pl.wikipedia.org/wiki?curid=3177169" title="Tworóg (ujednoznacznienie)">
Tworóg (ujednoznacznienie)



</doc>
<doc id="3177170" url="https://pl.wikipedia.org/wiki?curid=3177170" title="Ploštín">
Ploštín

Ploštín – dawniej wieś na Liptowie na Słowacji w powiecie Liptowski Mikułasz, od 1978 r. dzielnica Liptowskiego Mikułasza. Liczy ok. 500 mieszkańców.
Położenie.
Ploštín leży na lewym brzegu Wagu, u północnych podnóży Niżnych Tatr, ok. 3 km na południe od centrum Liptowskiego Mikułasza i ok. 1 km na zachód od innej dzielnicy miasta – Iljanowa. Zabudowania osiedla leżą na wysokości 620–650 m n.p.m., rozciągnięte wzdłuż lewego brzegu potoku Ploštinka i lokalnej drogi, wiodącej z centrum miasta.
Historia.
Tereny Ploštína były zamieszkane przez człowieka już w czasach prehistorycznych. W rejonie zabudowań dzisiejszego osiedla znaleziono cmentarzysko popielnicowe kultury łużyckiej, liczne brązowe artefakty z młodszej epoki brązu oraz pozostałości osady kultury puchowskiej.
Wieś wspominana jest po raz pierwszy w 1263 r. W II połowie XV w. należała do feudalnego „państwa” z siedzibą w Liptowskim Gródku. Mieszkańcy zajmowali się rolnictwem i hodowlą owiec, a później również furmanieniem. W XIX w. rozwinęło się we wsi rzemiosło murarskie, a wielu tutejszych murarzy chodziło za pracą na „Dolną ziemię”, aż do Budapesztu. Do początków XX w. utrzymało się tu domowe płóciennictwo, a do lat międzywojennych – wyrób charakterystycznych chodników i kilimów z resztek materiałów oraz wikliniarstwo.
W czasach socjalistycznej Czechosłowacji większość mieszkańców utrzymywała się z pracy w państwowych gospodarstwach rolnych, budownictwie i zakładach przemysłowych Liptowskiego Mikułasza.
Już w II połowie XIX w. wiele drewnianych chałup zastąpiono domami murowanymi, które jednak położeniem na wąskich działkach szczytami do drogi oraz dyspozycją wnętrz odwzorowywały dawną zabudowę. Obecnie Ploštín ma charakter peryferyjnej dzielnicy mieszkaniowej o indywidualnej, współczesnej zabudowie.

</doc>
<doc id="3177171" url="https://pl.wikipedia.org/wiki?curid=3177171" title="Marion (Karolina Południowa)">
Marion (Karolina Południowa)

Marion – miasto w Stanach Zjednoczonych, w stanie Karolina Południowa, w hrabstwie Marion.

</doc>
<doc id="3177176" url="https://pl.wikipedia.org/wiki?curid=3177176" title="Aleksandyr Christow (piłkarz)">
Aleksandyr Christow (piłkarz)

Aleksandyr Christow (bułg. Александър Христов, ps. "Szkubata" (bułg. Шкубата); ur. 31 maja 1904 w Sofii, zm. 12 marca 1992 tamże) – bułgarski piłkarz, grający na pozycji obrońcy.
Kariera klubowa.
Całą karierę klubową spędził w Lewskim Sofia. Grał w tym klubie w latach 1921–1935 i zdobył z nim mistrzostwo i puchar kraju w 1933.
Kariera reprezentacyjna.
W latach 1924–1931 rozegrał 7 meczów w reprezentacji Bułgarii. Wraz z kadrą rozegrał 1 mecz na igrzyskach olimpijskich w 1924.

</doc>
<doc id="3177177" url="https://pl.wikipedia.org/wiki?curid=3177177" title="Marion (Dakota Południowa)">
Marion (Dakota Południowa)

Marion – miasto w Stanach Zjednoczonych, w stanie Dakota Południowa, w hrabstwie Turner.

</doc>
<doc id="3177179" url="https://pl.wikipedia.org/wiki?curid=3177179" title="Peter Mutharika">
Peter Mutharika

Peter Mutharika (ur. 18 lipca 1940 w dystrykcie Thyolo) – malawijski prawnik i polityk, minister spraw zagranicznych w latach 2011–2012, prezydent Malawi w latach 2014–2020. 
Życiorys.
Jest liderem Demokratycznej Partii Postępowej, największej partii w kraju. Był kandydatem tego ugrupowania w wyborach prezydenckich w 2014 roku. W głosowaniu zajął pierwsze miejsce z wynikiem 36,40% głosów. Pokonał m.in. urzędującą prezydent Joyce Bandę. Stanowisko objął oficjalnie 31 maja 2014.
Peter Mutharika jest żonaty, ma troje dzieci. Należy do Kościoła Prezbiteriańskiego, ukończył University of London i Yale Law School. Jego starszy brat Bingu wa Mutharika był prezydentem Malawi w latach 2004–2012.

</doc>
<doc id="3177180" url="https://pl.wikipedia.org/wiki?curid=3177180" title="Marion (Teksas)">
Marion (Teksas)

Marion – miasto w Stanach Zjednoczonych, w stanie Teksas, w hrabstwie Guadalupe.

</doc>
<doc id="3177181" url="https://pl.wikipedia.org/wiki?curid=3177181" title="Čierny orol">
Čierny orol

Čierny orol (pol. "Czarny Orzeł") – zabytkowy budynek dawnego zajazdu przy obecnej ul. 1 Maja w Liptowskim Mikułaszu na Słowacji. Pomnik słowackiej kultury narodowej (od 1961 r.).
Murowana, piętrowa, klasycystyczna budowla, wzniesiona w ciągu ulicy wybiegającej z centrum miasta ku wschodowi, powstała w XVII w. jako dom zajezdny (słow. "hostinec"). Świadczy o tym – oprócz danych historycznych - m.in. szeroka przejazdowa sień, prowadząca na wewnętrzny dziedziniec budowli. W XIX w. rozbudowana o salę widowiskową, stała się najważniejszym w mieście ośrodkiem życia społecznego i kulturalnego, głównie tutejszych Słowaków, oraz świadkiem szeregu ważnych momentów w historii Słowacji. W sierpniu 1830 r. Gašpar Fejérpataky-Belopotocký przedstawieniem komedii "Kocúrkovo" Jána Chalupki dał początek słowackiemu teatrowi amatorskiemu (i słowackiemu teatrowi narodowemu w ogóle). 1 maja 1918 r. socjaldemokraci z Liptowskiego Mikułasza zorganizowali na dziedzińcu Czarnego Orła zgromadzenie obywatelskie, na którym przyjęta została tzw. "Liptovskomikulášska rezolúcia". Zgromadzeni żądali w niej m.in. szybkiego zakończenia wojny i ustanowienia 8-godzinnego dnia pracy, a oprócz żądań socjalnych po raz pierwszy publicznie zadeklarowali chęć utworzenia wspólnego państwa Czechów i Słowaków. W następnych dziesięcioleciach obiekt był znany jako Dom Robotniczy (słow. "Robotnícky dom"). Obecny wygląd Czarnego Orła jest wynikiem rozległych prac restauracyjnych, jakie miały miejsce w latach 1983–1994.
Aktualnie w budowli znajduje się oddział naukowy biblioteki Gašpara Fejérpataky-Belopotockého (słow. Náučné oddelenie Knižnice Gašpara Fejérpataky-Belopotockého), galeria wystawowa Muzeum Liptowskiego oraz stała ekspozycja muzealna pt. „Myślistwo i rybactwo na Liptowie” (słow. "Poľovníctvo a rybárstvo v Liptove").

</doc>
<doc id="3177182" url="https://pl.wikipedia.org/wiki?curid=3177182" title="Mistrzostwa Azji juniorek w piłce siatkowej">
Mistrzostwa Azji juniorek w piłce siatkowej

Mistrzostwa Azji juniorek w piłce siatkowej – międzynarodowy turniej siatkarski, w którym biorą udział juniorskie reprezentacje narodowe do 21 lat federacji należących do AVC. Pierwsze mistrzostwa odbyły się w 1980 roku w Korei Południowej. Uczestniczyło w nich 6 reprezentacji. Do 2014 roku we wszystkich edycjach brały udział reprezentacje Korei Południowej i Japonii. Absencję w jednej edycji zanotowały Chiny, Chińskie Tajpej i Australia. Sześciokrotnie mistrzostwa odbywały się w Tajlandii. W dotychczasowej historii na pozycjach medalowych stawało tylko 6 reprezentacji w tym po jednym razie Tajlandia i Indie. Od 1984 mistrzostwa odbywają się co dwa lata.
Najbardziej utytułowanym zespołem są Chiny, które wygrywały jedenastokrotnie.

</doc>
<doc id="3177183" url="https://pl.wikipedia.org/wiki?curid=3177183" title="Lavy Pinto">
Lavy Pinto

Lavinho Thomas "Lavy" Pinto (ur. 23 października 1929 w Nairobi, zm. 15 lutego 2020 w Chicago) – indyjski lekkoatleta (sprinter), medalista igrzysk azjatyckich, olimpijczyk (1952).
Urodził się w Kenii, ale jako nastolatek chodził do szkoły St. Xaviers w Mapusy (w stanie Goa), gdzie osiedlił się wraz z rodziną. Po jej ukończeniu uczęszczał do szkoły w Bombaju. Żonaty, ma 5 dzieci (Leroy, Lindsey, Lizabeth, Lorne i Lesley). Wszyscy jego potomkowie osiedlili się w Stanach Zjednoczonych.
Na pierwszych igrzyskach azjatyckich w Nowym Delhi (1951), Pinto zdobył złote medale na dwóch sprinterskich dystansach: 100 i 200 m (w finałowych biegach uzyskał odpowiednio 10,8 s i 22,0 s). Wyprzedzał wówczas Toshihirę Ohashiego i Tomio Hosodę w biegu na 100 m (obaj z Japonii) oraz rodaka M. Gabriela i Tomio Hosodę (200 m). Ponadto Pinto zdobył srebro w sztafecie 4 × 100 metrów (czas Indii to 42,8 s, Hindusi nieznacznie przegrali z Japończykami).
Podczas Letnich Igrzysk Olimpijskich 1952 wystąpił w indywidualnych biegach na 100 i 200 m. W obu dochodził do półfinałów, w których odpadał; w półfinale na 100 metrów zajął czwarte miejsce (10,7 s), podczas gdy do finału z każdego biegu awansowało po trzech zawodników. W półfinałowym biegu na 200 m zajął piąte miejsce (21,7 s). Były to jedyne igrzyska olimpijskie, na których wystąpił.
Przyjaźnił się z olimpijczykiem Sohanem Singhiem, średniodystansowcem.
Rekordy życiowe: 100 m – 10,6 s (1952), 200 m – 21,5 s (1956).

</doc>
<doc id="3177184" url="https://pl.wikipedia.org/wiki?curid=3177184" title="Selekcja oocytów">
Selekcja oocytów

Selekcja oocytów – procedura wykonywana przed zapłodnieniem in vitro w celu użycia oocytów o maksymalnych szansach doprowadzenia do ciąży, w przeciwieństwie do selekcji zarodków, która odbywa się już po zapłodnieniu.
Techniki.
Przeprowadzana może być ocena chromosomów. Zarodki z dojrzewającyh "in vitro" oocytów metafazy II (IVM-MII) wykaują znacznie wyższe odsetki zapłodnienia i więcej blastomerów na zarodek w porównaniu z tymi z metafazy I (odpowiednio 58,5% vs 43,9% i 5,7 vs 5,0).
Także cechy morfologiczne oocytu możliwe do oceny zwykłej mikroskopii świetlnej bądź w świetle spolaryzowanym mogą zostać wykorzystane. Jednak w niedawnych publikacjach nie ma wyraźnej tendenncji do wzrostu wartości predykcyjnych cech morfologicznych. Sugeruje się techniki takie, jak obrazowanie osłonki przejrzystej, które może wykryć różnice w dwójłomności pomiędzy jajami, co może stanowić predyktor upakowania komórek zarodkowych, blastulacji i ciąży.

</doc>
<doc id="3177185" url="https://pl.wikipedia.org/wiki?curid=3177185" title="Lavinho Pinto">
Lavinho Pinto



</doc>
<doc id="3177187" url="https://pl.wikipedia.org/wiki?curid=3177187" title="Levy Pinto">
Levy Pinto



</doc>
<doc id="3177188" url="https://pl.wikipedia.org/wiki?curid=3177188" title="Marion (Wirginia)">
Marion (Wirginia)

Marion – miasto w Stanach Zjednoczonych, w stanie Wirginia, w hrabstwie Smyth.

</doc>
<doc id="3177191" url="https://pl.wikipedia.org/wiki?curid=3177191" title="Marion (Wisconsin)">
Marion (Wisconsin)

Marion – miasto w Stanach Zjednoczonych, w stanie Wisconsin, w hrabstwie Union.

</doc>
<doc id="3177192" url="https://pl.wikipedia.org/wiki?curid=3177192" title="City'US Târgu Mureş">
City'US Târgu Mureş



</doc>
<doc id="3177194" url="https://pl.wikipedia.org/wiki?curid=3177194" title="Malin Björk">
Malin Björk

Malin Björk (ur. 22 maja 1972 w Göteborgu) – szwedzka polityk, feministka, działaczka Partii Lewicy, posłanka do Parlamentu Europejskiego VIII i IX kadencji.
Życiorys.
Absolwentka nauk politycznych i stosunków międzynarodowych na Uniwersytecie w Göteborgu. Pracowała w pozarządowej organizacji European Women’s Lobby, następnie została doradcą politycznym Konfederacyjnej Grupy Zjednoczonej Lewicy Europejskiej i Nordyckiej Zielonej Lewicy w Parlamencie Europejskim. Zajmowała się kwestiami równouprawnienia i feminizmu. W 2014 została liderką listy wyborczej Partii Lewicy w wyborach europejskich, uzyskując mandat eurodeputowanej VIII kadencji. W 2019 z powodzeniem ubiegała się o reelekcję.

</doc>
<doc id="3177195" url="https://pl.wikipedia.org/wiki?curid=3177195" title="Kristina Winberg">
Kristina Winberg

Kristina Winberg (ur. 27 maja 1965 w Jönköping) – szwedzka polityk, posłanka do Parlamentu Europejskiego VIII kadencji.
Życiorys.
Absolwentka szkoły średniej. Pracowała m.in. przez kilkanaście lat w branży turystycznej. W 2009 przystąpiła do Szwedzkich Demokratów, została radną regionu Jönköping i radną miejską w Jönköping. W 2010 bez powodzenia kandydowała do Riksdagu. W 2014 została wystawiona na pierwszym miejscu listy wyborczej swojego ugrupowania w wyborach do Parlamentu Europejskiego, uzyskując mandat deputowanej, który wykonywała do 2019. W tym samym roku znalazła się poza partią.

</doc>
<doc id="3177196" url="https://pl.wikipedia.org/wiki?curid=3177196" title="Lista straconych przez inkwizycję rzymską">
Lista straconych przez inkwizycję rzymską



</doc>
<doc id="3177198" url="https://pl.wikipedia.org/wiki?curid=3177198" title="Davis (Dakota Południowa)">
Davis (Dakota Południowa)

Davis – miasto w Stanach Zjednoczonych, w stanie Dakota Południowa, w hrabstwie Turner.

</doc>
<doc id="3177199" url="https://pl.wikipedia.org/wiki?curid=3177199" title="Demokratyczna Partia Postępowa (Malawi)">
Demokratyczna Partia Postępowa (Malawi)

Demokratyczna Partia Postępowa (ang.: "Democratic Progressive Party") - malawijska partia polityczna z siedzibą w Lilongwe. Została założona w 2005 roku przez ówczesnego prezydenta Mutharikę. Jest ugrupowaniem liberalno-konserwatywnym i obecnie zajmuje 50 na 193 miejsc w malawijskim parlamencie.
Obecnym liderem tej partii jest Peter Mutharika, brat Bingu wa Muthariki i urzędujący prezydent Malawi.

</doc>
<doc id="3177201" url="https://pl.wikipedia.org/wiki?curid=3177201" title="Oko za oko (film 1981)">
Oko za oko (film 1981)

Oko za oko (org. "An Eye for an Eye") – amerykański film akcji z 1981 roku w reżyserii Steve’a Carvera.
Fabuła.
Policjanci: Sean Kane i Dave Pierce pracują w wydziale walki z przestępczością narkotykową w San Francisco. Pewnego dnia, podczas spotkania z informatorem Tonym Montoyą Dave ginie w zasadzce. Sean oskarżany przez przełożonych o nieudolność porzuca służbę. Zaczyna jednak prowadzić prywatne śledztwo, za wszelką cenę chce dopaść morderców kolegi. Kilka dni później dziewczyna Dave’a – Linda, na co dzień dziennikarka telewizyjna zajmująca się tropieniem afer narkotykowych, zostaje zamordowana przez olbrzymiego i obdarzonego wyjątkową siłą fizyczną Azjatę. Kane prowadząc swoje śledztwo, poznaje koleżankę i współlokatorkę Lindy – Heather, z którą nawiązuje bliską znajomość. Przeglądając w stacji TV reportaże nagrane przez Lindę Sean natrafia na jednym z kadrów na znajomą twarz Montoy i tajemniczy statek. Postanawia sprawdzić jednostkę. Zakrada się nań w nocy i odkrywa w ładowni transport fajerwerków oraz ukryte w nich narkotyki. W tym samym czasie Heather znajduje w swoich rzeczach kluczyk do schowka na jednej ze stacji metra. Odnajduje w nim kasetę magnetofonową z nagraniem rozmowy dotyczącej przemytu narkotyków prowadzonej przez szefa Lindy – Canfielda ze swoimi wspólnikami. W biurze Canfielda dziewczyna wraz z obciążającą go kasetą zostaje przez niego uprowadzona. Zwabiony do biura Kane ma zostać zabity, jednak byłemu policjantowi dzięki znajomości sztuk walki i pomocy przyjaciela i zarazem swojego byłego mistrza Chana udaje się zbiec. Wkrótce obydwaj docierają do rezydencji Canfielda by uwolnić Heather. Akurat trwa tam spotkanie Canfielda i jego wspólników, przekonanych, że interes się udał i na przemyconej partii narkotyków zarobią krocie. Do rezydencji przyjeżdża ciężarówka z kokainą wyładowaną ze statku, a jej śladem grupa uzbrojonych agentów FBI, które od dłuższego już czasu podążało śladem przemycanych narkotyków. Wywiązuje się regularna strzelanina pomiędzy agentami a ochroną. W chaosie walki Kane’owi i Chanowi udaje się dopaść i aresztować Canfielda oraz uwolnić Heather. Zanim to nastąpi dwaj przyjaciele muszą stoczyć walkę z wydaje się niepokonanym „Profesorem” – monstrualnym Azjatą – mordercą Lindy. Dzięki swoim mistrzowskim umiejętnościom również i z tego pojedynku Kane wychodzi zwycięsko.

</doc>
<doc id="3177202" url="https://pl.wikipedia.org/wiki?curid=3177202" title="Zdzisław Wawrzyniak">
Zdzisław Wawrzyniak

Zdzisław Kazimierz Wawrzyniak (ur. 1 czerwca 1944 w Stęgoszy) – polski germanista, profesor nauk humanistycznych, tłumacz literatury z języka niemieckiego i szwedzkiego. Dziedziny badań: lingwistyka tekstu, teoria i praktyka tłumaczenia, glottodydaktyka. Według niego teksty są podstawowymi jednostkami komunikacji językowej i zarazem przedmiotem tłumaczenia oraz nauki języków obcych. Stypendysta Instytutu Goethego, Monachium (1973), stypendysta Fundacji Humboldta, Mannheim (1974–1975). Stypendium Instytutu Szwedzkiego w Sztokholmie, Uppsala (1971) oraz Sztokholm (1974).
Życiorys.
Ojciec Stanisław, z zawodu obuwnik (mistrz obuwniczy). Matka Marianna, z domu Regulska, gospodyni domowa. Trzech braci: Cyryl, Klemens i Józef. Ukończył liceum ogólnokształcące w Jarocinie w 1962. Studia germanistyczne na UAM w Poznaniu w latach 1962–1964. Kontynuacja studiów na Uniwersytecie Karola Marksa w Lipsku (NRD) w latach 1964–1967. Stypendystami Ministerstwa Nauki i Szkolnictwa Wyższego byli w tym czasie także znani obecnie profesorowie Tomasz Czarnecki, Uniwersytet Warszawski, Stanisław Prędota, Uniwersytet Wrocławski oraz znany redaktor Adam Krzemiński. Studia ukończył z wyróżnieniem. Synowie Jan i Adam oraz córka Marta.
Działalność naukowa.
W latach 1967–1985 nauczyciel akademicki na Uniwersytecie Jagiellońskim w Krakowie. Doktorat pod kierunkiem prof. Aleksandra Szulca w 1972. Rozprawa doktorska dotyczy filozofii języka Wilhelma von Humboldta oraz lingwistyki strukturalnej. Habilitacja w 1979 na UJ na temat tworzenia tekstów w języku niemieckim, wydana w Warszawie przez PWN. Od 1985 nauczyciel akademicki w Wyższej Szkole Pedagogicznej w Rzeszowie, a od 2001 na Uniwersytecie Rzeszowskim. Od 1987 Kierownik Katedry Filologii Germańskiej, a następnie w latach 1999–2012 Dyrektor Instytutu Filologii Germańskiej. W latach 1986–1987 Prodziekan Wydziału Filologicznego WSP. W latach 1987–1990 Prorektor ds. Studenckich, a następnie w latach 1990–1993 Prorektor ds. Dydaktycznych. Z okazji 60-lecia urodzin została zorganizowana międzynarodowa konferencja naukowa z udziałem m.in. prof. Ulricha Engela (Mannheim), prof. Wolfganga Heinemanna (Lipsk) oraz prof. Mariana Szczodrowskiego (Uniwersytet Gdański).

</doc>
<doc id="3177203" url="https://pl.wikipedia.org/wiki?curid=3177203" title="Ivan Jacob">
Ivan Jacob

Ivan Jacob (ur. 15 lipca 1925 w Kollam, zm. 5 lutego 2009 w Sydney) – indyjski lekkoatleta (sprinter), olimpijczyk z 1952 roku.
Podczas Letnich Igrzysk Olimpijskich 1952 zajął szóste miejsce w swoim biegu eliminacyjnym na 400 metrów z czasem 51,3 s i odpadł z dalszej rywalizacji. 
Srebrny medalista igrzysk azjatyckich w sztafecie 4 × 400 metrów (1954).
Rekord życiowy: 400 m – 49,4 s (1954).

</doc>
<doc id="3177205" url="https://pl.wikipedia.org/wiki?curid=3177205" title="Władysław Pieniążek">
Władysław Pieniążek

Władysław Karol Pieniążek (ur. 18 maja 1885 w Krakowie, zm. ?) – pułkownik dyplomowany piechoty Wojska Polskiego.
Życiorys.
Władysław Karol Pieniążek urodził się 18 maja 1885 roku w Krakowie, w rodzinie Karola i Franciszki z d. Piesch.
Podczas I wojny światowej w połowie 1915 został mianowany na stopień kapitana c. k. armii. W 1920 szef sztabu Okręgu Etapowego Tarnopol. Na tym stanowisku 15 lipca 1920 został zatwierdzony w stopniu majora z dniem 1 kwietnia 1920, w piechocie, w grupie oficerów byłej cesarskiej i królewskiej armii. 3 maja 1922 został zweryfikowany w stopniu podpułkownika ze starszeństwem z dniem 1 czerwca 1919 roku i 183. lokatą w korpusie oficerów piechoty. 10 lipca 1922 został zatwierdzony na stanowisku zastępcy dowódcy 19 pułku piechoty we Lwowie z jednoczesnym przeniesieniem z Departamentu I Piechoty Ministerstwa Spraw Wojskowych w Warszawie. 1 listopada 1922 został „powołany do służby Sztabu Generalnego z prawem jednorocznego doszkolenia w Wyższej Szkole Wojennej”. Od 3 listopada 1924 do 15 października 1925 był słuchaczem IV Kursu Doszkolenia Wyższej Szkoły Wojennej w Warszawie. 1 grudnia 1924 roku awansował na pułkownika ze starszeństwem z dniem 15 sierpnia 1924 roku i 39. lokatą w korpusie oficerów piechoty. Z dniem 15 października 1925, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Inspektoratu Armii Nr V we Lwowie na stanowisko I oficera sztabu.
Jego pozycja w Wojsku Polskim została ugruntowana, gdy 30 listopada 1926 został stałym członkiem Komitetu do Spraw Uzbrojenia i Sprzętu pod przewodnictwem generała dywizji Leonarda Skierskiego. 7 marca 1927 został wyznaczony na stanowisko dowódcy piechoty dywizyjnej 11 Dywizji Piechoty w Stanisławowie. Z racji pełnionej funkcji był zastępcą dowódcy dywizji, generała brygady Kazimierza Orlik-Łukoskiego. W międzyczasie, od 10 listopada 1931 do 15 lipca 1932, był słuchaczem VI Kursu Centrum Wyższych Studiów Wojskowych w Warszawie.
Z dniem 31 sierpnia 1935, po przeszło ośmiu latach służby na stanowisku dowódcy piechoty dywizyjnej, został przeniesiony w stan spoczynku.
W drugiej połowie lat 30. był komendantem Federacji Polskich Związków Obrońców Ojczyzny i VI Okręgu Związku Rezerwistów. Był autorem „Strzeleckiej Pieśni Rezerwistów”, "Pieśni Rezerwistów Zawodników Strzeleckich".
W czasie II wojny światowej był jeńcem sowieckiego obozu w Starobielsku.

</doc>
<doc id="3177207" url="https://pl.wikipedia.org/wiki?curid=3177207" title="Woldemar Blium">
Woldemar Blium



</doc>
<doc id="3177208" url="https://pl.wikipedia.org/wiki?curid=3177208" title="Czerwiec 2014">
Czerwiec 2014



</doc>
<doc id="3177210" url="https://pl.wikipedia.org/wiki?curid=3177210" title="Zmarli w czerwcu 2014">
Zmarli w czerwcu 2014



</doc>
<doc id="3177211" url="https://pl.wikipedia.org/wiki?curid=3177211" title="Greccy posłowie do Parlamentu Europejskiego 2014–2019">
Greccy posłowie do Parlamentu Europejskiego 2014–2019

Greccy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3177212" url="https://pl.wikipedia.org/wiki?curid=3177212" title="Yelena Gladkova">
Yelena Gladkova



</doc>
<doc id="3177215" url="https://pl.wikipedia.org/wiki?curid=3177215" title="Goleń (ujednoznacznienie)">
Goleń (ujednoznacznienie)

Goleń oznacza:

</doc>
<doc id="3177218" url="https://pl.wikipedia.org/wiki?curid=3177218" title="Mistrzostwa Azji kadetów w piłce siatkowej">
Mistrzostwa Azji kadetów w piłce siatkowej

Mistrzostwa Azji kadetów w piłce siatkowej – międzynarodowy turniej siatkarski, w którym biorą udział narodowe reprezentacje kadetów do 19 lat federacji należących do AVC. Pierwsze mistrzostwa odbyły się w 1997 roku na Filipinach. Mistrzostwa odbywają się co dwa lata (z wyjątkiem lat 2007–2008).
Najbardziej utytułowanym zespołem jest Iran, który wygrywały siedmiokrotnie.

</doc>
<doc id="3177220" url="https://pl.wikipedia.org/wiki?curid=3177220" title="Kościół ewangelicki w Liptowskim Mikułaszu">
Kościół ewangelicki w Liptowskim Mikułaszu

Kościół ewangelicki w Liptowskim Mikułaszu – świątynia wyznania ewangelicko-augsburskiego w mieście Liptowski Mikułasz na Słowacji. Wznosi się przy ul. J. Trzanowskiego (słow. Tranovského ul.). Parafia należy organizacyjnie do Senioratu liptowsko-orawskiego Kościoła Ewangelickiego Wyznania Augsburskiego na Słowacji.
Jako jeden z tzw. kościołów tolerancyjnych został wzniesiony w latach 1783-1785, tuż po „Patencie tolerancyjnym” cesarza Józefa II. Kościół poświęcili 2 października 1785 r. miejscowy duchowny Emeryk Berzeviczy, proboszcz z Paludzy Matej Šúlek oraz ksiądz Ján Mydielko z Liptowskiej Sielnicy. Pierwotne wyposażenie stanowiły jedynie drewniany, rzeźbiony ołtarz, ambona i kamienna chrzcielnica. Pierwsze żyrandole ofiarowali kościołowi miejscowi garbarze.
Kościół murowany na planie zbliżonym do kwadratu, utrzymany w stylu klasycystycznym, sto lat później, po pożarze miasta z 1883 r., był gruntownie remontowany. Powiększono wówczas okna i zbudowano boczne empory. Wtedy też (1885) dostawiono do niego od frontu (tj. od strony południowej) kwadratową, czterokondygnacyjną wieżę z trzema dzwonami, przez którą wiedzie obecnie główne wejście do kościoła. Na wieży trzy dzwony: "Martin Luther" (największy), "Dobry Pasterz" i "Krzyż".
Dominantą wnętrza jest pierwotny, późnobarokowy ołtarz z rzeźbionym wyobrażeniem Trójcy Świętej oraz figurami apostołów-ewangelistów Jana i Mateusza, a także herbami miejscowych rodzin szlacheckich (Okolicsányi, Smrecsányi i Pongráczowie). W ołtarzu obraz przedstawiający Chrystusa na krzyżu, dzieło nieznanego autora z II połowy XIX w. W zasobach świątyni zachował się cenny zestaw kościelnych szat i płócien liturgicznych z XVII i XVIII w. Dwumanuałowe organy pochodzą z pracowni mistrza Jána Tučeka z Kutnéj Hory.
W 1950 r. przed kościołem, po obu stronach wejścia, postawiono posągi dwóch wybitnych kaznodziejów protestanckich: Jerzego Trzanowskiego i Michala M. Hodžy. Ich autorem jest Ladislav Polák.
Tuż obok kościoła znajduje się tzw. „Stara fara” – murowany budynek pierwszej plebanii ewangelickiej z 1788 r. W latach 1837–1866 mieszkał w niej i pracował czołowy przedstawiciel słowackiego przebudzenia narodowego lat 40. XIX w., proboszcz tutejszej parafii ewangelickiej Michal Miloslav Hodža. Za jego czasów budynek ten był jednym z głównych ośrodków słowackiego życia narodowego. Spotykali się tu najwybitniejsi działacze tzw. generacji Szturowskiej. Tu w 1844 r. powstało pierwsze słowackie stowarzyszenie społeczno-kulturalne "Tatrín", a w roku 1848 zostały tu opracowane „Żądania narodu słowackiego” (słow. "Žiadosti slovenského národa") – pierwszy w historii polityczny program narodowy Słowaków.
Obecnie w pomieszczeniach „fary” umieszczona jest muzealna ekspozycja poświęcona tym dwóm ostatnim wydarzeniom z historii narodu słowackiego pod nazwą (słow.) „Tatrín a Žiadosti slovenského národa”. Przed budynkiem fary pomnik wybitnego działacza narodowego Ľudovíta Štúra.

</doc>
<doc id="3177222" url="https://pl.wikipedia.org/wiki?curid=3177222" title="Laktacja u samców">
Laktacja u samców

Laktacja u samców – produkcja mleka przez gruczoły mlekowe samców w obecności bodźców fizjologicznych związanych ze ssącym potomstwem. Została dobrze udokumentowana u nietoperza "Dyacopterus spadiceus". W medycynie nie ma wiarygodnie udokumentowanych przypadków laktacji męskiej u człowieka, choć w literaturze popularnej jest wiele opisów laktacji u mężczyzn, np. u Louise Erdrich w "The Antelope Wife", w rzeczywistości jednak będących opisami mlekotoku, objawu dobrze udokumentowanego u człowieka.
Noworodki obu płci mogą okazjonalnie produkować mleko (tzw. "mleko czarownic"), nie uznaje się tego za laktację męską.
Laktacja u mężczyzn stała się również przedmiotem zainteresowania Alexandra von Humboldta, który w "Voyage aux régions équinoxiales du Nouveau Continent" donosi o mieszkańcu wioski Arenas w okolicy Cumana, który miał rzekomo żywić swego syna przez trzy miesiące podczas choroby matki. Również Karol Darwin komentował to zjawisko w "The Descent of Man, and Selection in Relation to Sex" (1871). Zwracał on uwagę na szczątkowy sutek u wszystkich samców ssaków, w tym u człowieka. Uważał, że w pewnych warunkach mógłby on dostarczać mleka. Podawał dalej przykład sporadycznego powiększenia sutka podczas infekcji odry.
Darwin później uznawał za prawie doskonałą funkcję sutka męskiego w porównaniu z bardzo zredukowaną łagiewką sterczową, spekulując, że obie płcie mogły karmić swe młode u wczesnych przodków ssaków, a następnie u ssaków nastąpiła inaktywacja gruczołów piersiowych u samców we wczesnym wieku.
Ewolucja i biologia.
Obserwowano laktację u samców ssaków wielu gatunków w niezwykłych, patologicznych warunkach, jak ekstremalny stres, podczas karmienia wykastrowanych osobników fitoestrogenami bądź w przypadku guzów przysadki. Przedstawiono następującą hipotezę: większość samców może łatwo rozwinąć zdolność wydzielania mleka, ale nie zapewnia to tym osobnikom żadnej przewagi ewolucyjnej. Nie daje też żadnych korzyści ich gatunkowi. O ile samce mogą teoretycznie powiększyć swe szanse na przekazanie własnych genów poprzez żywienie swego potomstwa własnym mlekiem, jednakże w większości wykształciły one inne strategie, takie jak parzenie się z wieloma partnerkami. W rzeczywistości bardzo nieliczne gatunki wykorzystują laktację u samców. Nie zostało jeszcze dobrze wyjaśnione, jakie czynniki ewolucyjne wpływają na rozwój tej cechy.
Przykłady.
Zjawisko laktacji u samców pojawiło się u kilku gatunków, w tym u nietoperza "Dyacopterus spadiceus". Wydzielające mleko samce mogą pomagać w karmieniu swych dzieci. Znane są także kozły wydzielające mleko okazjonalnie. W rzadkich przypadkach samce kotów mogą produkować mleko w odpowiedzi na stymulację przez kociątka, w szczególności jeśli były wysterylizowane.
U człowieka.
Zjawisko udanego męskiego karmienia piersią obserwowano w wiarygodny sposób w kilku przypadkach. Jednakże nie zostały udokumentowane wystarczająco dobrze, by umożliwiło to wykluczenie prawdopodobnego patologicznego mlekotoku.

</doc>
<doc id="3177224" url="https://pl.wikipedia.org/wiki?curid=3177224" title="Symetyt">
Symetyt

Symetyt – odmiana bursztynu pochodząca z osadów miocenu Katanii na Sycylii. 
Zazwyczaj ciemno-czerwony, zdarzają się kawałki błękitne, fluoryzuje w najrozmaitszych kolorach.

</doc>
<doc id="3177227" url="https://pl.wikipedia.org/wiki?curid=3177227" title="Pomniki przyrody w Gdańsku">
Pomniki przyrody w Gdańsku

Pomniki przyrody w Gdańsku – stanowią ważny element krajobrazu Gdańska, podkreślają ekologiczny charakter miasta o dużej powierzchni terenów zielonych, dają schronienie dla licznych organizmów i są atrakcją turystyczną.
W Gdańsku znajduje się 190 pomników przyrody, w tym 150 to pojedyncze drzewa, 29 to grupy drzew, 1 aleja parkowa, 9 głazów narzutowych i 1 pomnik powierzchniowy. Tak duża ich liczba stawia Gdańsk w czołówce polskich miast.
Drzewem o największym obwodzie jest wierzba biała przy ul. Subisława o wymiarze aż 700 cm. Wśród dębów prym wiedzie drzewo przy ul. Niepołomickiej z obwodem 630 cm, a buków 470 cm w dawnym parku Ludolfino. Opisywane tutaj obwody są zapewne większe z powodu upływu wielu lat. Na szczególną uwagę zasługują: żywotniki olbrzymie, magnolie drzewiaste, cyprysiki Lawsona w parku Oliwskim, których obwody przekraczają 200 cm; platan klonolistny i miłorząb dwuklapowy, buk zwyczajny odm. czerwonolistnej, kasztanowiec zwyczajny w parku Steffensa; cis pospolity przy ul. Jaśkowa Dolina 8, kasztan jadalny przy ul. Polanki 19; daglezja zielona, jesion wyniosły przy ul. Łąkowej 35/38.
Skupiska pomników znajdują się głównie w parkach: Oliwskim, przyszpitalnym na Polanki, Steffensa, Oruńskim i kulturowym fortyfikacji miejskich. Oprócz tego wzdłuż ulic: Czyżewskiego, Jaśkowa Dolina, Do Studzienki.
W strukturze gatunkowej przeważają buki (48), dęby (34), lipy (14), sosny (18) i cyprysiki (18). Na tle innych miast Polski Gdańsk wyróżnia mała ilość lip, a duża buków i sosen. Na terenie miasta występują rzadkie gatunki egzotyczne jak: kasztan jadalny, tulipanowiec amerykański, jodła kalifornijska, cyprysik groszkowy, cyprysik Lawsona, cyprysik nutkajski, perełkowiec japoński, grujecznik japoński, choina kanadyjska, sosna koreańska, sosna rumelijska, sosna czarna czy sosna wejmutka. Rzadkością są także powierzchniowe pomniki przyrody.
Pierwsze drzewa objęto ochroną w roku 1962, kolejne sukcesywnie w następnych latach, ostatnio w 2022 roku. Największą liczbę pomników zarejestrowano w latach 1992 (24), 1988 (17), 1998 (16), 2007 (15) i 2018 (14).
Kilka z nich znajduje się na obszarach innych form ochrony przyrody, tj. Trójmiejskiego Parku Krajobrazowego i jego otuliny, obszaru Natura 2000 PLH220030 Twierdza Wisłoujście, zespołu przyrodniczo-krajobrazowego Dolina Potoku Oruńskiego, użytku ekologicznego „Prochownia pod kasztanami”.
W listopadzie 2016 roku odebrano trzem drzewom (dwóm bukom i sośnie) status pomników przyrody, a same drzewa wkrótce potem ogłowiono i ścięto. Stało się to pod pretekstem „utraty wartości przyrodniczych i zapewnienia bezpieczeństwa powszechnego”. Nie powołano się jednak na żadne badania potwierdzające ten stan rzeczy. Jak podaje Łukasz Plonus, nadleśniczy Marek Zeman stwierdził z tej okazji (pisownia oryginalna): „(...) zdecydowaliśmy się, zachować z tych pomników ile się da. Dzięki temu pomniki staną się świadkami pomników przyrody”. Mirosław Wantoch-Rekowski, znany mykolog, dodał: „To tylko pozorna śmierć, ponieważ drzewo ma drugie życie” i wyraził nadzieję na zasiedlenie się w ściętych pniach rzadkich gatunków grzybów.
Podział według dzielnic.
Najwięcej pomników przyrody rośnie w dzielnicach: Oliwa, Wrzeszcz Górny, VII Dwór, Śródmieście i Aniołki.
Dokładny podział według dzielnic przedstawia się następująco:
Głazy.
W Gdańsku znajduje się 9 głazów narzutowych, z których większość stanowią granity. Największy z nich leży przy ul. Bytowskiej w leśnictwie Renuszewo w oddz. 112 zwany „Diabelskim Kamieniem” jest rozłupany na dwie części, większa posiada obwód 1230 cm, mniejsza 270.
Lista pomników przyrody.
Tabela wszystkich 190 pomników przyrody występujących na terenie Gdańska wraz z zaznaczonymi na zielono największymi drzewami w swoim gatunku.Poniższa tabela przedstawia stan prawny rzeczywisty może być inny.
Lista zniesionych pomników przyrody:

</doc>
<doc id="3177229" url="https://pl.wikipedia.org/wiki?curid=3177229" title="Pećkelów">
Pećkelów

Pećkelów – przysiółek wsi Miąsowa położony w Polsce, w województwie świętokrzyskim, w powiecie jędrzejowskim, w gminie Sobków.
W latach 1975–1998 przysiółek administracyjnie należał do województwa kieleckiego.

</doc>
<doc id="3177230" url="https://pl.wikipedia.org/wiki?curid=3177230" title="Bułgarscy posłowie do Parlamentu Europejskiego 2014–2019">
Bułgarscy posłowie do Parlamentu Europejskiego 2014–2019

Bułgarscy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3177231" url="https://pl.wikipedia.org/wiki?curid=3177231" title="Lipówka (Miąsowa)">
Lipówka (Miąsowa)

Lipówka - część wsi Miąsowa położona w Polsce, w województwie świętokrzyskim, w powiecie jędrzejowskim, w gminie Sobków.
W latach 1975–1998 Lipówka administracyjnie należała do województwa kieleckiego.

</doc>
<doc id="3177232" url="https://pl.wikipedia.org/wiki?curid=3177232" title="Kajtanów">
Kajtanów

Kajtanów - część wsi Miąsowa położona w Polsce, w województwie świętokrzyskim, w powiecie jędrzejowskim, w gminie Sobków.
W latach 1975–1998 Kajtanów administracyjnie należał do województwa kieleckiego.

</doc>
<doc id="3177233" url="https://pl.wikipedia.org/wiki?curid=3177233" title="Chabasów">
Chabasów

Chabasów - część wsi Miąsowa położona w Polsce, w województwie świętokrzyskim, w powiecie jędrzejowskim, w gminie Sobków.
W latach 1975–1998 Chabasów administracyjnie należał do województwa kieleckiego.

</doc>
<doc id="3177238" url="https://pl.wikipedia.org/wiki?curid=3177238" title="Physcia">
Physcia

Physcia (Schreb.) Michx. (obrost) – rodzaj grzybów z rodziny obrostowatych ("Physciaceae"). Ze względu na symbiozę z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Physciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Nazwa polska według "Krytycznej listy porostów i grzybów naporostowych Polski". Synonimy nazwy naukowej: "Lichen" sect. "Physcia" Schreb., "Physciomyces" E.A. Thomas ex Cif. &amp; Tomas., "Psora" Hoffm.

</doc>
<doc id="3177240" url="https://pl.wikipedia.org/wiki?curid=3177240" title="Grand Prix Czech na Żużlu 2014">
Grand Prix Czech na Żużlu 2014

2014 Czech Republic FIM Speedway Grand Prix - czwarta impreza z cyklu Grand Prix w sezonie 2014. Zawody odbyły się 31 maja 2014 na stadionie Markéta w Pradze.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Václava Milíka. Zawodnikami rezerwowymi zostali: Zdeněk Holub i Roman Čejka.
Losowanie pozycji startowych odbyło się 30 maja.
Wyniki.
Bieg po biegu:

</doc>
<doc id="3177241" url="https://pl.wikipedia.org/wiki?curid=3177241" title="Kurzaków">
Kurzaków

Kurzaków – przysiółek wsi Mzurowa położony w województwie świętokrzyskim, w powiecie jędrzejowskim, w gminie Sobków.
W latach 1975–1998 miejscowość administracyjnie należała do województwa kieleckiego.

</doc>
<doc id="3177242" url="https://pl.wikipedia.org/wiki?curid=3177242" title="Kluczkowice (gromada)">
Kluczkowice (gromada)

Kluczkowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kluczkowice z siedzibą GRN w Kluczkowicach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Kluczkowice, Zadole, Świdry i Ćwiętalka ze zniesionej gminy Opole Lubelskie w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 17 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Wrzelowiec w tymże powiecie.

</doc>
<doc id="3177244" url="https://pl.wikipedia.org/wiki?curid=3177244" title="Wymysłów (Mzurowa)">
Wymysłów (Mzurowa)

Wymysłów - przysiółek wsi Mzurowa położony w województwie świętokrzyskim, w powiecie jędrzejowskim, w gminie Sobków.
W latach 1975–1998 miejscowość administracyjnie należała do województwa kieleckiego.

</doc>
<doc id="3177245" url="https://pl.wikipedia.org/wiki?curid=3177245" title="Obrost">
Obrost



</doc>
<doc id="3177247" url="https://pl.wikipedia.org/wiki?curid=3177247" title="Hrabstwo Ramsey (Minnesota)">
Hrabstwo Ramsey (Minnesota)

Hrabstwo Ramsey (ang. "Ramsey County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 170,08 mil2 (440,50 km2). Według danych z 2010 r. hrabstwo miało 508 640 mieszkańców. Hrabstwo powstało 2 października 1849 roku i nosi imię Aleksandra Ramseyego, sekretarza wojny Stanów Zjednoczonych i polityka stanu Minnesota.

</doc>
<doc id="3177249" url="https://pl.wikipedia.org/wiki?curid=3177249" title="Komaszyce Stare (gromada)">
Komaszyce Stare (gromada)

Gromada Komaszyce Stare (alt. "Komaszyce") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Komaszyce Stare z siedzibą GRN w Komaszycach Starych (w obecnym brzmieniu "Stare Komaszyce") utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Komaszyce Stare, Komaszyce Nowe, Truszków, Ruda Godowska, Wólka Komaszycka, Dębiny, Sewerynówka i Puszno Godowskie ze zniesionej gminy Godów oraz obszar dotychczasowej gromady Ruda Maciejowska ze zniesionej gminy Opole Lubelskie w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 20 członków gromadzkiej rady narodowej.
1 stycznia 1962 gromadę Komaszyce zniesiono, włączając jej obszar do gromady Skoków w tymże powiecie.

</doc>
<doc id="3177250" url="https://pl.wikipedia.org/wiki?curid=3177250" title="Gromada Kamaszyce Stare">
Gromada Kamaszyce Stare



</doc>
<doc id="3177251" url="https://pl.wikipedia.org/wiki?curid=3177251" title="Zielonki (Mzurowa)">
Zielonki (Mzurowa)

Zielonki - osada wsi Mzurowa położony w województwie świętokrzyskim, w powiecie jędrzejowskim, w gminie Sobków.
W latach 1975–1998 osada administracyjnie należała do województwa kieleckiego.

</doc>
<doc id="3177252" url="https://pl.wikipedia.org/wiki?curid=3177252" title="Kowala (gromada w powiecie opolsko-lubelskim)">
Kowala (gromada w powiecie opolsko-lubelskim)

Kowala – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kowala z siedzibą GRN w Kowali (obecnie są to dwie wsie: Kowala Pierwsza i Kowala Druga) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Kowala wieś, Kowala kol., Spławy i Wymysłów ze zniesionej gminy Karczmiska w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 15 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad Karczmiska (kolonię i stację kolejową Wymysłów) i Kraczewice (wieś i kolonię Kowala, kolonię Spławy i kolonię Zajączków) w tymże powiecie.

</doc>
<doc id="3177253" url="https://pl.wikipedia.org/wiki?curid=3177253" title="Niezdów (gromada)">
Niezdów (gromada)

Niezdów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niezdów z siedzibą GRN w Niezdowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Niezdów i Elżbieta ze zniesionej gminy Opole Lubelskie w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 14 członków gromadzkiej rady narodowej.
1 stycznia 1960 gromadę zniesiono, włączając jej obszar do nowo utworzonej gromady Opole Lubelskie w tymże powiecie.

</doc>
<doc id="3177254" url="https://pl.wikipedia.org/wiki?curid=3177254" title="Pentekostalizm w Hondurasie">
Pentekostalizm w Hondurasie

Pentekostalizm w Hondurasie – społeczność zielonoświątkowców w Hondurasie, będący drugą siłą religijną i stanowiący ponad 30% populacji. Zielonoświątkowcy są najszybciej wzrastającym protestanckim ugrupowaniem.
Historia.
Pierwsi zielonoświątkowi misjonarze pojawili się w roku 1931. Misjonarze ze Zborów Bożych pojawili się w końcu lat 40., z Kościoła Bożego w 1944 roku, z Kościoła Poczwórnej Ewangelii w 1952. W 1956 José María Muñoz założył Iglesia Pentecostal Príncipe de Paz w Gwatemali.
W latach 60. pentekostalizm stał się zauważalnym ugrupowaniem. Liturgia oraz doktryna zielonoświątkowa została określona w latach 70. Wtedy też zaczyna się bujny rozwój pentekostalizmu. Po roku 1990 rozwija się neopentekostalizm.
Zielonoświątkowców z Hondurasu cechuje syjonizm, w eschatologii stosują dyspensacjonalizm.
W latach 70. pojawił się ruch charyzmatyczny w Kościele katolickim.
Statystyki.
Zachodzą duże niezgodności odnośnie do danych statystycznych. Według Prolades w roku 2007 katolicy stanowili 47%, a protestanci 36,0% społeczeństwa. Według „National Catholic Reporter” w 2007 roku zielonoświątkowcy stanowili 35%, a według samych zielonoświątkowców około 50%.
Zielonoświątkowe denominacje:

</doc>
<doc id="3177255" url="https://pl.wikipedia.org/wiki?curid=3177255" title="Prawno (gromada)">
Prawno (gromada)

Prawno (od 1 I 1963 "Mazanów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Prawno z siedzibą GRN w Prawnie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Dębniak, Michałów, Mazanów, Mariampol, Miłoszówka, Prawno, Pielgrzymka i Pocześle ze zniesionej gminy Rybitwy w powiecie puławskim oraz miejscowość Stasin z dotychczasowej gromady Stasin ze zniesionej gminy Annopol w powiecie kraśnickim tymże województwie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 14 członków gromadzkiej rady narodowej.
1 stycznia 1962 do gromady Prawno włączono obszar zniesionej gromady Boiska w tymże powiecie.
1 stycznia 1963 gromadę Prawno zniesiono przez przeniesienie siedziby GRN z Prawna do Mazanowa i zmianę nazwy jednostki na "gromada Mazanów".

</doc>
<doc id="3177257" url="https://pl.wikipedia.org/wiki?curid=3177257" title="Rogów (gromada w powiecie opolsko-lubelskim)">
Rogów (gromada w powiecie opolsko-lubelskim)

Rogów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rogów z siedzibą GRN w Rogowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Rogów, Polanówka, Wólka Dobrska, Zagajdzie i Uściąż ze zniesionej gminy Szczekarków w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 18 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad Wilków (kolonię Polanówka i wieś Wólka Dobrska) i Karczmiska (wsie Rogów, Uściąż i Zagajdzie) w tymże powiecie.
Zobacz też: gmina Rogów

</doc>
<doc id="3177258" url="https://pl.wikipedia.org/wiki?curid=3177258" title="Wyspa (Bizoręda)">
Wyspa (Bizoręda)

Wyspa - osada wsi Bizoręda położony w województwie świętokrzyskim w powiecie jędrzejowskim w gminie Sobków.
W latach 1975–1998 miejscowość administracyjnie należała do województwa kieleckiego.

</doc>
<doc id="3177259" url="https://pl.wikipedia.org/wiki?curid=3177259" title="Słotwiny (gromada)">
Słotwiny (gromada)

Słotwiny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Słotwiny z siedzibą GRN w Słotwinach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Słotwiny, Słotwiny-Szlachta, Uściąż i Zaborze kol. ze zniesionej gminy Karczmiska w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 13 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Karczmiska w tymże powiecie.

</doc>
<doc id="3177260" url="https://pl.wikipedia.org/wiki?curid=3177260" title="Spławy (gromada)">
Spławy (gromada)

Spławy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Spławy z siedzibą GRN w Spławach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Chruślanki Mazanowskie, Graniczna, Niesiołowice, Spławy i Studnisko ze zniesionej gminy Rybitwy w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 14 członków gromadzkiej rady narodowej.
1 stycznia 1960 do gromady Spławy włączono obszar zniesionej gromady Chruślina w tymże powiecie.
1 stycznia 1969 gromadę zniesiono, włączając jej obszar do gromad Mazanów (wsie Chruślanki Mazanowskie, Owczarnia i Kolonia Chruślina), Józefów nad Wisłą (wsie Spławy, Graniczna i Kolonia Studnisko) i Wrzelowiec (wsie Chruślina i Kolonia Niesiołowice) w tymże powiecie.

</doc>
<doc id="3177262" url="https://pl.wikipedia.org/wiki?curid=3177262" title="Jan Pawłowski">
Jan Pawłowski



</doc>
<doc id="3177264" url="https://pl.wikipedia.org/wiki?curid=3177264" title="Kryptobaatar">
Kryptobaatar

Kryptobaatar ("ukryty bohater," z greckiego: kryptos, "ukryty" i z mongolskiego: baatar, "bohater" lub "atleta") znany również jako "Gobiaatar" i "Gobibaatar" ("Bohater z Gobi") lub "Tugrigbaatar" - wymarły rodzaj ssaka z rodziny Djadochtatheriidae, żyjący w późnej kredzie.
Został odkryty w środkowej Azji. Zamieszkiwał obszary dzisiejszej pustyni Gobi. Jego czaszka miała długość około 3 cm.
Znane naukowcom gatunki to:

</doc>
<doc id="3177265" url="https://pl.wikipedia.org/wiki?curid=3177265" title="Doris Grau">
Doris Grau

Doris Grau (ur. 12 października 1924 w Nowym Jorku; zm. 30 grudnia 1995 w Los Angeles, Kalifornia) – amerykańska aktorka filmowa, telewizyjna i głosowa oraz scenarzystka.
Przebieg życia.
Doris Grau urodziła się w Brooklynie (Nowy Jork). Jeszcze jako nastolatka (16 lat) wyprowadziła się do Los Angeles. Grau najbardziej jest znana dzięki pracy jako scenarzystka i podkładaniu głosu Bufetowej Doris z serialu Simpsonowie.
Oprócz tego grała jako aktorka w filmie Fałszywy senator jak i w filmie Zimnokrwisty.
Grau zachorowała 1995 na niewydolność oddechowej w wyniku czego zmarła w wieku 71 lat.

</doc>
<doc id="3177266" url="https://pl.wikipedia.org/wiki?curid=3177266" title="Mistrz Księgi Domowej">
Mistrz Księgi Domowej

Mistrz Księgi Domowej ("Mistrz Amsterdamskiego Gabinetu", "Mistrz Średniowiecznej Księgi Domowej") – niemiecki malarz, grafik i najwybitniejszy miedziorytnik, tworzący pod koniec XV wieku. 
Nazwisko.
Swój pseudonim: "Mistrz Księgi Domowej" artysta otrzymał od średniowiecznego manuskryptu "Księgi Domowej". Rękopis zawierał rozmaite przepisy i podstawowe informacje na temat gospodarstwa domowego, różne rysunki m.in. pieców hutniczych, młynów prochowych, armat i innych przedmiotów, rysunki ukazujące scenki dworskie, widok łaźni oraz alegoryczne przedstawienie siedmiu planet. Większość rysunków stworzył inny mistrz znany z kopiowania prac innego miedziorytnika Mistrza E.S. Z dużą pewnością atrybucję Mistrza Księgi Domowej można przypisać rysunki planet.
Identyfikacja.
Identyfikacja personalna mistrza z południowych Niemiec po dziś dzień przysparza wielu trudności i hipotez. Pierwotnie identyfikowano go z Holbeinem Starszym, z Grünewaldem, z holendrem Erhardem Reeuwichem z Utrechtu (1937), artystą i drukarzem pracującym w Moguncji. W 1953 roku niemiecki historyk, Walter Hotz identyfikował go z wormackim mistrzem Nicolausem Nievergaltem. Również pochodzenie było kwestionowane; początkowo wiązano je z Niderlandami i tamtejszymi artystami. Obecnie, z dużo większym prawdopodobieństwem, uznaje się go za artystę wywodzącego się z regionu górnego Renu a jego sztuka zbliżona jest do kręgu takich artystów jak Mistrz Ołtarza z Kościoła Kanoników Regularnych w Erfurcie, Hans Hirtz, Mistrz Ołtarza z Oberstein oraz Grünewald czy Hans Baldung. 
Prace miedziorytnicze.
Przez wiele lat obok mistrza funkcjonował jako osobny artysta-rytownik Mistrz Amsterdamskiego Gabinetu. Obecnie utożsamia się go z Mistrzem Księgi Domowej. Jest uznawany za jednego a najlepszych miedziorytników swej epoki, który tę sztukę wyniósł do rangi sztuki niezależnej i przyczynił się do jej rozwoju. Mistrz miast płyty miedzianej używał cyny, w której (jako pierwszy artysta), suchą igłą wydrapywał linie. Podejmował sceny z życia i śmierci Chrystusa, tworzył podobizny świętych oraz sceny z życia codziennego. 
Pierwsze prace pochodzą z ok. 1470 roku. W latach 1475–1480 jego prace nabrały większej dojrzałości; przedstawiały głównie sceny z życia dworskiego. Z tego właśnie okresu pochodzi jeden z najbardziej znanych rytów "Śmierć i młodzieniec". Kościotrup w towarzystwie węża i ropuchy, zatrzymuje eleganckiego młodzieńca; "miękki modelunek chłopca kontrastuje tu z dokładnym anatomicznie odtworzeniem kościeja". Około roku 1490 artysta osiągnął szczyt swojej rytowniczej twórczości. Z tego okresu pochodzą ryciny ukazujące "Głowę smoka zabitego przez św. Jerzego", "Ukrzyżowanie", "Święta Rodzina" oraz "Pokłon Trzech Króli". W pracach artysta wykorzystuje efekty światłocieniowe podobne do tych, jakie później zastosuje w swej sztuce rytowniczej Rembrandt.
Twórczość.
Do najważniejszego dzieła malarskiego zalicza się wykonany dla kościoła w Spirze "Ołtarz Pasyjny". Składał się on z głównego obrazu "Ukrzyżowania" oraz z obrazów na skrzydłach: "Ecce Homo", "Zmartwychwstanie" oraz "Chrystus na Górze Oliwnej", "Umycie nóg", "Ostatnia Wieczerza" i "Chrystus przed Kajfaszem". W latach osiemdziesiątych XV wieku mistrz stworzył "Opłakiwanie" wzorowane prawdopodobnie na jakimś niderlandzkim dziele. W 1505 roku tworzy cykl obrazów z "Życia Marii", gdzie ważną rolę odgrywa przestrzeń jako podstawa kompozycji. Do równie znanych dzieł należy obraz "Gotajska para miłosna" z ok. 1480 roku. 
Znanych jest 89 sztychów miedziorytniczych, z czego 78 istnieje tylko w jednym egzemplarzu. J. P. Filedt Kok w swojej pracy z 1995 roku wymienia dziewięćdziesiąt jeden sztychów przy 124 wszystkich pracach tego artysty. Większość jego zachowanych grafik znajduje się obecnie w zbiorach Rijksmuseum w Amsterdamie. 
Mistrz Księgi Domowej malował również witraże, które stanowił wzór dla późniejszych prac Albrechta Dürera.

</doc>
<doc id="3177270" url="https://pl.wikipedia.org/wiki?curid=3177270" title="Saguaro National Park">
Saguaro National Park



</doc>
<doc id="3177273" url="https://pl.wikipedia.org/wiki?curid=3177273" title="Holenderscy posłowie do Parlamentu Europejskiego 2014–2019">
Holenderscy posłowie do Parlamentu Europejskiego 2014–2019

Holenderscy posłowie VIII kadencji do Parlamentu Europejskiego zostali wybrani w wyborach przeprowadzonych 22 maja 2014.

</doc>
<doc id="3177275" url="https://pl.wikipedia.org/wiki?curid=3177275" title="Dairy Queen">
Dairy Queen

Dairy Queen (DQ) – amerykańska sieć barów szybkiej obsługi, należąca do holdingu Berkshire Hathaway. Ofertę przedsiębiorstwa stanowią potrawy typu fast food oraz desery. Siedziba firmy mieści się w Minneapolis.
Przedsiębiorstwo Dairy Queen rozpoczęło działalność od sprzedaży lodów amerykańskich. W kolejnych latach oferta rozszerzyła się o inne desery mleczne (torty, shaki itp.) oraz potrawy fast food (m.in. hamburgery, hot dogi, frytki). Pierwszy sklep otworzony został w 1940 roku w Joliet, w stanie Illinois. W 1947 roku liczba obiektów należących do sieci przekroczyła 100, w 1955 roku – 2600. W 2014 roku sieć Dairy Queen liczyła ponad 6000 obiektów gastronomicznych w Stanach Zjednoczonych, Kanadzie i 18 innych krajach.
W 2015 roku sieć otworzyła trzy placówki w Polsce. Wszystkie zamknięte zostały w 2016 roku.

</doc>
<doc id="3177276" url="https://pl.wikipedia.org/wiki?curid=3177276" title="Anne-Marie Mineur">
Anne-Marie Mineur

Anne-Marie Mineur (ur. 14 maja 1967 w Oss) – holenderska badaczka, działaczka samorządowa i polityk, posłanka do Parlamentu Europejskiego VIII kadencji.
Życiorys.
Kształciła się na Uniwersytecie w Utrechcie, w 1997 została absolwentką lingwistyki komputerowej na Uniwersytecie Kraju Saary. Była pracownikiem naukowym instytutu DFKI w Saarbrücken (1996–1997), Uniwersytetu w Utrechcie (1998–2004) oraz Uniwersytetu w Groningen (2005–2007). W 2006 weszła w skład zarządu prywatnego przedsiębiorstwa.
W 2003 wstąpiła do Partii Socjalistycznej. W 2009 została przewodniczącą tego ugrupowania w De Bilt. Od 2006 do 2012 zasiadała w radzie miejskiej tej miejscowości. W 2011 została radną prowincji Utrecht i przewodniczącą klubu radnych socjalistów. W 2014 z ramienia swojego ugrupowania została wybrana do Europarlamentu VIII kadencji.

</doc>
<doc id="3177277" url="https://pl.wikipedia.org/wiki?curid=3177277" title="Kati Piri">
Kati Piri

Kati Piri (ur. 8 kwietnia 1979 w Celldömölk) – holenderska polityk węgierskiego pochodzenia, działaczka partyjna i działaczka organizacji pozarządowych, posłanka do Parlamentu Europejskiego VIII i IX kadencji, deputowana do Tweede Kamer.
Życiorys.
Kati Piri urodziła się w zachodnich Węgrzech, jej ojciec uciekł z kraju podczas powstania z 1956, po pobycie w Austrii zamieszkał w Holandii. Kati Piri do czwartego roku życia byłą wyłącznie węgierskojęzyczna.
Ukończyła szkołę średnią w Utrechcie. Studiowała pedagogikę, a następnie stosunki międzynarodowe na Uniwersytecie w Groningen. Zaangażowała się w działalność polityczną w ramach Partii Pracy, pracowała jako doradca polityczny delegacji PvdA w Parlamencie Europejskim (2006–2008). W 2008 przez kilka miesięcy była zatrudniona jako koordynatorka w jednej z fundacji, następnie do 2011 pracowała w grupie socjalistycznej w PE. Objęła później stanowisko koordynatorki programu dla Kaukazu Południowego i Mołdawii w holenderskim instytucie NIMD zajmującym się wspieraniem pluralizmu politycznego w tzw. młodych demokracjach.
W 2014 z ramienia swojego ugrupowania została wybrana do Europarlamentu VIII kadencji. W 2019 z powodzeniem ubiegała się o reelekcję. W 2021 uzyskała natomiast mandat posłanki do Tweede Kamer.

</doc>
<doc id="3177278" url="https://pl.wikipedia.org/wiki?curid=3177278" title="Vicky Maeijer">
Vicky Maeijer

Vicky Maeijer (ur. 7 września 1986 w Rotterdamie) – holenderska polityk, prawniczka i samorządowiec, posłanka do Parlamentu Europejskiego VIII kadencji, parlamentarzystka krajowa.
Życiorys.
Ukończyła w 2009 studia prawnicze na Uniwersytecie Erazma w Rotterdamie. Została etatową działaczką Partii Wolności – pracowała w Tweede Kamer (2007–2009) i w Parlamencie Europejskim (2009–2010). Następnie powróciła do niższej izby Stanów Generalnych jako doradca frakcji Partii Wolności. W 2011 uzyskała mandat radnej stanów prowincjonalnych w Holandii Południowej. W 2014 z ramienia swojego ugrupowania została wybrana do Europarlamentu VIII kadencji. W 2017 wybrano ją natomiast w skład Tweede Kamer, w konsekwencji odeszła z PE. Mandat posłanki do niższej izby holenderskiego parlamentu utrzymała także w 2021.

</doc>
<doc id="3177279" url="https://pl.wikipedia.org/wiki?curid=3177279" title="Wattay International Airport">
Wattay International Airport



</doc>
<doc id="3177280" url="https://pl.wikipedia.org/wiki?curid=3177280" title="Shin’ya Michimi">
Shin’ya Michimi

 – japoński kierowca wyścigowy.
Kariera.
Początki.
Michimi rozpoczął karierę w międzynarodowych wyścigach samochodowych w 2012 roku od startów w Japońskiej Formule Challenge. Z dorobkiem trzech punktów uplasował się tam na dziesiątej pozycji w klasyfikacji generalnej. Rok później był siódmy. W latach 2012-2014 startował w MRF Challenge - Formula 2000, stawając w 2013 roku w Bahrajnie pierwszy raz na podium. Był klasyfikowany na dwunastej i piętnastej pozycji.
Auto GP World Series.
Na sezon 2014 Japończyk podpisał kontrakt z włoską ekipą Euronova Racing na starty w Auto GP World Series. Zadebiutował w czwartej rundzie sezonu na torze Autodromo Nazionale di Monza. W 2014 roku kontynuował starty z własną ekipą. Wystartował łącznie w sześciu wyścigach, a w ostatnim wyścigu sezonu odniósł zwycięstwo. Uzbierał łącznie 55 punktów. Dało mu to ósme miejsce w końcowej klasyfikacji kierowców.

</doc>
<doc id="3177281" url="https://pl.wikipedia.org/wiki?curid=3177281" title="Jeroen Lenaers">
Jeroen Lenaers

Jeroen Lenaers (ur. 29 kwietnia 1984 w Stramproy) – holenderski polityk, poseł do Parlamentu Europejskiego VIII i IX kadencji.
Życiorys.
Absolwent Bisschoppelijk College w Weert, ukończył następnie studia europejskie na Maastricht University. Zaangażował się w działalność polityczną w ramach Apelu Chrześcijańsko-Demokratycznego. Odbył staż w Parlamencie Europejskim, został asystentem eurodeputowanej Rii Oomen-Ruijten, a także pracownikiem delegacji holenderskich chadeków w PE.
Został umieszczony na 2. miejscu listy krajowej apelu w wyborach europejskich w 2014, uzyskując w głosowaniu z 22 maja 2014 mandat posła do PE VIII kadencji. W 2019 z powodzeniem ubiegał się o reelekcję.

</doc>
<doc id="3177282" url="https://pl.wikipedia.org/wiki?curid=3177282" title="Siem Reap-Angkor International Airport">
Siem Reap-Angkor International Airport



</doc>
<doc id="3177283" url="https://pl.wikipedia.org/wiki?curid=3177283" title="Cieśnina Barrowa">
Cieśnina Barrowa

Cieśnina Barrowa (ang. "Barrow Strait", fr. "Détroit de Barrow,") – cieśnina na Morzu Arktycznym między kanadyjską Wyspą Bathursta, Wyspą Cornawillsa i Devon a Wyspą Księcia Walii i Somerset Island; administracyjnie w terytorium Nunavut. 
Część Kanału Parry'ego i Przejścia Północno-Zachodniego. 
Geografia.
Cieśnina Barrowa leży w kanadyjskim Archipelagu Arktycznym na Oceanie Arktycznym – oddziela Wyspę Bathursta, Wyspę Cornawillsa i Devon od Wyspy Księcia Walii i Somerset Island.
Płynąc od wschodu, stanowi drugą część Kanału Parry'ego (pozostałe to według raportów dla Rady Arktycznej: Cieśnina Lancastera i Cieśnina Melville’a); jest częścią Przejścia Północno-Zachodniego.
Cieśnina ma długość 306 km, a jej szerokość waha się między 56 km a 111 km. Jej głębokość dochodzi do 200 m.
Od października do lipca cieśnina pokryta jest lodem.
Historia.
Cieśnina została odkryta dla Europejczyków w 1819 roku przez Williama Edwarda Parry’ego (1790–1855). Została nazwana na cześć angielskiego geografa Johna Barrowa (1764–1848).

</doc>
<doc id="3177284" url="https://pl.wikipedia.org/wiki?curid=3177284" title="Shinya Michimi">
Shinya Michimi



</doc>
<doc id="3177285" url="https://pl.wikipedia.org/wiki?curid=3177285" title="La Isabela International Airport">
La Isabela International Airport



</doc>
<doc id="3177286" url="https://pl.wikipedia.org/wiki?curid=3177286" title="Bathurst (wyspa w Australii)">
Bathurst (wyspa w Australii)

Bathurst () – wyspa na Morzu Timor, leżąca przy północnym wybrzeżu Australii. Administracyjnie należy do Terytorium Północnego. Powierzchnia wyspy to około 2,6 tys. km². Wyspę odkrył w 1644 roku Abel Tasman.

</doc>
<doc id="3177287" url="https://pl.wikipedia.org/wiki?curid=3177287" title="Ogród Czasu (Poznań)">
Ogród Czasu (Poznań)

Ogród czasu – grupa pięciu zegarów słonecznych znajdujących się nad Jeziorem Maltańskim w Poznaniu.
Historia.
W sierpniu 2003 roku z okazji 750-lecia lokacji miasta Poznania zostało zbudowane nad brzegiem Jeziora Maltańskiego pięć zegarów słonecznych. Inicjatorem projektu był Konrad Tuszewski, dyrektor Malta-Ski. Projekty zegarów wykonali młodzi artyści, absolwenci Akademii Sztuk Pięknych w Poznaniu Dorota i Andrzej Gosienieccy. Ogród czasu składa się z pięciu zegarów różnej konstrukcji. Największy zegar posiada tarczę o średnicy 6,5 metra. 
Odczyt czasu.
Zegary słoneczne w "Ogrodzie czasu" wskazują czas prawdziwy-słoneczny dla Poznania. Korektę, którą należy uwzględnić aby odczytać obowiązujący czas przedstawia tabela: 

</doc>
<doc id="3177288" url="https://pl.wikipedia.org/wiki?curid=3177288" title="Zagrody (gromada w powiecie opolsko-lubelskim)">
Zagrody (gromada w powiecie opolsko-lubelskim)

Zagrody – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zagrody z siedzibą GRN w Zagrodach (obecnie w granicach Opola Lubelskiego) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Zagrody, Wola Rudzka, Zajączków, Trzebiesza, Kazimierzów i Jankowa ze zniesionej gminy Opole Lubelskie oraz obszary dotychczasowych gromad Darowne i Majdan Trzebiesza (bez lasu państwowego Majdan Trzebiesza) ze zniesionej gminy Godów w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 19 członków gromadzkiej rady narodowej.
1 stycznia 1960 gromadę zniesiono, włączając jej obszar do nowo utworzonej gromady Opole Lubelskie w tymże powiecie.
Uwaga: W terminie od 5 października do 12 listopada 1954 w powiecie puławskim istniały dwie jednostki o nazwie "gromada Zagrody". Drugą jednostką była gromada Zagrody. Po przeniesieniu tej pierwszej do powiatu opolsko-lubelskiego z dniem 13 listopada 1954 prawdopodobieństwo pomyłki zmniejszyło się.

</doc>
<doc id="3177289" url="https://pl.wikipedia.org/wiki?curid=3177289" title="Ogród Czasu">
Ogród Czasu



</doc>
<doc id="3177296" url="https://pl.wikipedia.org/wiki?curid=3177296" title="Wrzelów (gromada)">
Wrzelów (gromada)

Wrzelów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wrzelów z siedzibą GRN we Wrzelowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Wrzelów wieś, Trzciniec, Żmijowiska i Kosiorów oraz miejscowość Dratów kol. z dotychczasowej gromady Wrzelów kol. ze zniesionej gminy Szczekarków, a także obszar dotychczasowej gromady Niedźwiada Duża ze zniesionej gminy Opole Lubelskie – w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 14 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Zagłoba w tymże powiecie.

</doc>
<doc id="3177297" url="https://pl.wikipedia.org/wiki?curid=3177297" title="Jan Hamáček">
Jan Hamáček

Jan Hamáček (ur. 4 listopada 1978 w miejscowości Mladá Boleslav) – czeski polityk, w latach 2013–2017 przewodniczący Izby Poselskiej, następnie pierwszy wiceprzewodniczący Izby Poselskiej, od 2018 do 2021 przewodniczący Czeskiej Partii Socjaldemokratycznej, pierwszy wicepremier oraz minister spraw wewnętrznych.
Życiorys.
Szkołę podstawową oraz liceum ukończył w rodzinnej Mladá Boleslav. Potem studiował na Wydziale Filozoficznym Uniwersytetu Karola w Pradze, studiów jednak nie ukończył. Od 1998 pracował na własny rachunek, m.in. zajmując się tłumaczeniami.
Swoją działalność polityczną rozpoczął jako członek młodzieżówki Czeskiej Partii Socjaldemokratycznej. W latach 2002–2006 był jej przewodniczącym, wchodził też w skład władz europejskiej młodzieżówki socjalistycznej ECOSY. W latach 2005–2006 zajmował stanowisko doradcy premiera Jiříego Paroubka ds. zagranicznych.
W wyborach w 2006 uzyskał mandat deputowanego do Izby Poselskiej. Został członkiem Komisji ds. Zagranicznych i Komisji ds. Europejskich. W wyborach w 2010 utrzymał mandat. Objął stanowisko wiceprzewodniczącego komisji spraw zagranicznych i wiceprzewodniczącego frakcji deputowanych socjaldemokratów. W 2012 został wiceprzewodniczącym Izby Poselskiej. W kolejnych wyborach parlamentarnych w 2013, zakończonych zwycięstwem Czeskiej Partii Socjaldemokratycznej, uzyskał reelekcję. 27 listopada tego samego roku wybrano go na przewodniczącego niższej izby czeskiego parlamentu, funkcję tę pełnił przez całą kadencję. W 2017 ponownie wszedł w skład Izby Poselskiej, po czym został jej pierwszym wiceprzewodniczącym.
W lutym 2018 został wybrany na przewodniczącego Czeskiej Partii Socjaldemokratycznej. Kierowane przez niego ugrupowanie ostatecznie zdecydowało się na koalicję rządową z ANO 2011, dla której poparcie w parlamencie zadeklarowała Komunistyczna Partia Czech i Moraw. 27 czerwca 2018 Jan Hamáček został pierwszym wicepremierem oraz ministrem spraw wewnętrznych w drugim rządzie Andreja Babiša. Dodatkowo jako p.o. objął obowiązki ministra spraw zagranicznych (z uwagi na zablokowanie nominacji oficjalnego kandydata socjaldemokratów przez prezydenta Miloša Zemana). Resortem spraw zagranicznych czasowo kierował do października 2018, gdy na jego czele stanął Tomáš Petříček. Ponownie pełniącym obowiązki ministra spraw zagranicznych był w kwietniu 2021.
W wyniku wyborów z października 2021 socjaldemokraci utracili poselską reprezentację, nie przekraczając wyborczego progu. W tym samym miesiącu Jan Hamáček zrezygnował z kierowania partią. W grudniu 2021 zakończył pełnienie funkcji rządowych.
Życie prywatne.
Dwukrotnie żonaty; ma dwóch synów: Lukáša i Matyáša.

</doc>
<doc id="3177300" url="https://pl.wikipedia.org/wiki?curid=3177300" title="Botir Boboyev">
Botir Boboyev

Botir Davronovich Boboyev (uzb. cyr. Ботир Давронович Бобоев; ros. Батыр Давранович Бабаев, "Batyr Dawranowicz Babajew"; ur. w rejonie Syr-darii w Uzbeckiej SRR, zm. 4 listopada 1984 w Taszkencie) – radziecki pułkownik, dowódca baterii 118 gwardyjskiego pułku artyleryjskiego 35 Gwardyjskiej Dywizji Strzeleckiej 8 Gwardyjskiej Armii 1 Frontu Białoruskiego, Bohater Związku Radzieckiego (1945).
Życiorys.
Po ukończeniu szkoły średniej do sierpnia 1941 pracował w instytucjach finansowych Karakałpackiej ASRR, następnie został wcielony do Armii Czerwonej. Brał udział w walkach na Froncie Północno-Zachodnim, Południowo-Zachodnim, 3 Ukraińskim i 1 Białoruskim. Był ranny i kontuzjowany. W 1942 ukończył charkowską szkołę artylerii, od 1943 należał do WKP(b). Wyróżnił się m.in. podczas odpierania niemieckich kontrataków od 8 do 12 sierpnia 1944. W walce nad rzeką Radomka 28 sierpnia 1944 zabił oficera i czterech żołnierzy Wehrmachtu i zadał duże straty plutonowi piechoty wroga; został wówczas ranny, jednak nie opuścił pola walki. Szczególnie wyróżnił się zimą 1945 podczas walki o Oborniki, gdy dowodzony przez niego batalion rozgromił niemiecki batalion, niszcząc 5 czołgów i dwa działa samobieżne; Boboyev został wówczas kontuzjowany, ale nie opuścił pola bitwy. Niedługo później nad Wartą jego batalion ponownie wyróżnił się w walce, niszcząc niemiecką rotę, dwa czołgi i trzy działa samobieżne, a następnie jako pierwszy sforsował Odrę. Miał wówczas stopień starszego porucznika. Uchwałą Prezydium Rady Najwyższej ZSRR z 31 maja 1945 starszy porucznik Boboyev został uhonorowany tytułem Bohatera ZSRR. 
Po wojnie pracował w sztabie swojej dywizji, po czym został wojskowym komisarzem rejonu oktiabrskiego w Uzbeckiej SRR. Został pochowany w Alei Sławy w Taszkencie.

</doc>
<doc id="3177301" url="https://pl.wikipedia.org/wiki?curid=3177301" title="Fińscy posłowie do Parlamentu Europejskiego 2014–2019">
Fińscy posłowie do Parlamentu Europejskiego 2014–2019

Fińscy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3177305" url="https://pl.wikipedia.org/wiki?curid=3177305" title="Eksperyment &quot;świat jest mały&quot;">
Eksperyment &quot;świat jest mały&quot;



</doc>
<doc id="3177307" url="https://pl.wikipedia.org/wiki?curid=3177307" title="Batyr Babajew">
Batyr Babajew



</doc>
<doc id="3177308" url="https://pl.wikipedia.org/wiki?curid=3177308" title="Dusan Lajović">
Dusan Lajović



</doc>
<doc id="3177310" url="https://pl.wikipedia.org/wiki?curid=3177310" title="Tojiali Boboyev">
Tojiali Boboyev

Tojiali Boboyevich Boboyev (uzb. cyr. Тожиали Бобоевич Бобоев; ros. Таджиали Бабаевич Бабаев, "Tadżyali Babajewicz Babajew") (ur. 10 marca 1908 w Margʻilonie, zm. 26 maja 1984 tamże) – młodszy sierżant Armii Czerwonej, Bohater Związku Radzieckiego (1945).
Pochodził z chłopskiej rodziny uzbeckiej, po ukończeniu szkoły podstawowej był tkaczem w Margʻilonie. Od marca 1943 w Armii Czerwonej, od maja 1943 na froncie wojny z Niemcami. Brał udział w wyzwoleniu Zagłębia Donieckiego spod niemieckiej okupacji. We wrześniu 1943 podczas walk o Konstantynówkę zabił ośmiu niemieckich żołnierzy i przyczynił się do powodzenia ataku na niemieckie pozycje. Potem brał udział w walkach nad Dnieprem, gdzie został ranny. Po wyleczeniu uczestniczył w dalszych walkach, m.in. w Polsce i wschodnich Niemczech jako żołnierz 1006 pułku piechoty 266 Dywizji Piechoty 5 Armii 1 Frontu Białoruskiego. 19 kwietnia 1945 wyróżnił się w walkach we wsi Ringenwalde k. Wriezen, gdzie zniszczył gniazdo niemieckich karabinów maszynowych i ubezpieczając tyłu do przybycia posiłków. 23 kwietnia 1945 w Berlinie brał udział w zajmowaniu Dworca Śląskiego, na którego budynku wywiesił czerwoną flagę. 31 maja 1945 Prezydium Rady Najwyższej ZSRR nadało Boboyevowi za męstwo, odwagę i bohaterstwo tytuł Bohatera ZSRR. Po demobilizacji w 1945 pracował w rodzinnym mieście, gdzie zmarł.
Odznaczenia.
I medale.

</doc>
<doc id="3177311" url="https://pl.wikipedia.org/wiki?curid=3177311" title="Diego Lagos">
Diego Lagos

Diego Eduardo Lagos (ur. 5 marca 1986 w Mar del Plata) – argentyński piłkarz występujący na pozycji lewego pomocnika, obecnie zawodnik meksykańskiego Pumas UNAM.
Kariera klubowa.
Lagos jest wychowankiem zespołu Club Atlético Lanús, do którego seniorskiej drużyny został włączony jako siedemnastolatek przez szkoleniowca Miguela Ángela Brindisiego. W argentyńskiej Primera División zadebiutował 21 listopada 2003 w wygranym 3:2 spotkaniu z Newell's Old Boys, natomiast premierowego gola w najwyższej klasie rozgrywkowej strzelił 7 marca 2005 w wygranej 5:0 konfrontacji z Olimpo. W wiosennym sezonie Clausura 2006 zdobył ze swoją ekipą tytuł wicemistrza kraju, jednak pozostawał wówczas głębokim rezerwowym drużyny. Podczas jesiennych rozgrywek Apertura 2007 wywalczył natomiast z prowadzonym przez Ramóna Cabrero zespołem Lanús pierwsze i jedyne jak dotąd w historii klubu mistrzostwo Argentyny, lecz zaledwie dwukrotnie pojawiał się wówczas na boisku. Podczas rozgrywek Clausura 2011 ponownie zanotował tytuł wicemistrzowski, przez cały ośmioletni pobyt w Lanús (z wyjątkiem rozgrywek 2008/2009) pełniąc jednak wyłącznie rolę rezerwowego.
Latem 2011, nie mogąc wywalczyć sobie miejsca w wyjściowym składzie Lanús, Lagos na zasadzie wolnego transferu odszedł do drugoligowego Instituto AC Córdoba, gdzie spędził rok jako podstawowy piłkarz, będąc bardzo blisko promocji na najwyższy szczebel rozgrywek – jego drużyna po zajęciu trzeciego miejsca przegrała decydujący o awansie z San Lorenzo. W lipcu 2012, również jako wolny zawodnik, podpisał umowę z innym drugoligowcem – Rosario Central. Tam z miejsca został kluczowym graczem linii pomocy i w sezonie 2012/2013 wygrał z nim rozgrywki Primera B Nacional i wywalczył awans do pierwszej ligi, gdzie spędził w barwach Central jeszcze sześć miesięcy. Na początku 2014 roku wyjechał do Meksyku, gdzie został piłkarzem klubu Pumas UNAM z siedzibą w stołecznym mieście Meksyk. W jego barwach 25 stycznia w wygranym 2:1 meczu z Tigres UANL zadebiutował w tamtejszej Liga MX, zaś pierwszą bramkę zdobył 16 marca tego samego roku w wygranym 5:0 pojedynku z Atlante.
Kariera reprezentacyjna.
W 2003 roku Lagos został powołany przez szkoleniowca Hugo Tocallego do reprezentacji Argentyny U-17 na Młodzieżowe Mistrzostwa Ameryki Południowej. Tam pełnił rolę podstawowego gracza swojej drużyny, rozgrywając sześć z siedmiu spotkań i trzykrotnie wpisując się na listę strzelców – w pierwszej rundzie w meczach z Paragwajem (5:0) i Peru (3:0) oraz w rundzie finałowej z Urugwajem (2:1). Jego kadra triumfowała natomiast w tych rozgrywkach, notując cztery zwycięstwa i trzy remisy i zakwalifikowała się na Mistrzostwa Świata U-17 w Finlandii. Na młodzieżowym mundialu Lagos również miał pewne miejsce w wyjściowym składzie, występując w pięciu z sześciu możliwych pojedynków i zdobył bramkę w meczu o trzecie miejsce z Kolumbią (1:1, 5:4 po karnych). Młodzi Argentyńczycy, mający w składzie graczy takich jak Ezequiel Garay, Lucas Biglia czy Fernando Gago, odpadli natomiast z turnieju w półfinale i zajęli trzecie miejsce w światowym czempionacie.

</doc>
<doc id="3177314" url="https://pl.wikipedia.org/wiki?curid=3177314" title="Paul Zumthor">
Paul Zumthor

Paul Zumthor (ur. 5 sierpnia 1915 w Genewie, zm. 1 listopada 1995 w Montrealu) – szwajcarski historyk, filolog i powieściopisarz, znawca poezji średniowiecznej. 
Był profesorem Uniwersytetu w Amsterdamie, Uniwersytetu w Vincennes oraz Uniwersytetu w Montrealu. Jest autorem m.in. biografii Wilhelma Zdobywcy, wydanej po raz pierwszy w 1964, często później wznawianej.

</doc>
<doc id="3177318" url="https://pl.wikipedia.org/wiki?curid=3177318" title="Muzeum Unitry w Poznaniu">
Muzeum Unitry w Poznaniu

Muzeum Unitry – muzeum techniczne, zlokalizowane w Zespole Szkół Łączności w Poznaniu im. Mikołaja Kopernika przy ulicy Przełajowej 4. 
Charakterystyka.
Prezentuje historię polskiej elektroniki. Ekspozycję tworzy sprzęt audio firm zrzeszenia Unitry takich jak: Diora, Fonica, Radmor, ZRK, Eltra i Tonsil. Zbiór muzealny powstał z połączenia eksponatów szkolnego muzeum telekomunikacyjnego i prywatnych zbiorów członków poznańskiego Stowarzyszenia Muzeum Unitry. Obecnie tylko część z około 3 tysięcy eksponatów jest prezentowana w szkolnych gablotach muzeum. Jednym ze współtwórców i opiekunów muzeum jest Paweł Matuszak, prezes stowarzyszenia. Od 2014 muzeum uczestniczy w programie Nocy Muzeów. 

</doc>
<doc id="3177321" url="https://pl.wikipedia.org/wiki?curid=3177321" title="Szewket Kajbullajew">
Szewket Kajbullajew



</doc>
<doc id="3177324" url="https://pl.wikipedia.org/wiki?curid=3177324" title="Tadżiali Babajew">
Tadżiali Babajew



</doc>
<doc id="3177333" url="https://pl.wikipedia.org/wiki?curid=3177333" title="Wandalin (gromada)">
Wandalin (gromada)

Wandalin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wandalin z siedzibą GRN w Wandalinie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły: obszar dotychczasowej gromady Wandalin ze zniesionej gminy Rybitwy oraz obszary dotychczasowych gromad Ludwików i Stanisławów ze zniesionej gminy Godów w powiecie puławskim, a także obszar dotychczasowej gromady Białowoda ze zniesionej gminy Urzędów w powiecie kraśnickim w tymże województwie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 13 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad Skoków (wsie Stanisławów, Ludwików i Białowoda) i Wrzelowiec (przysiółek Widły i wieś Wandalin) w tymże powiecie.

</doc>
<doc id="3177334" url="https://pl.wikipedia.org/wiki?curid=3177334" title="Braciejowice (gromada)">
Braciejowice (gromada)

Braciejowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Braciejowice z siedzibą GRN w Braciejowicach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Braciejowice, Głodno, Niedźwiada Mała, Zakrzów, Grabowiec i Las Dębowy ze zniesionej gminy Kamień – w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 24 członków gromadzkiej rady narodowej.
1 stycznia 1969 gromadę zniesiono, włączając jej obszar do gromad Zagłoba (wsie Grabowiec i Las Dębowy) i Łaziska (wsie Braciejowice, Głodno, Niedźwiada Mała, Zakrzew i Kolonia Koło) w tymże powiecie.

</doc>
<doc id="3177335" url="https://pl.wikipedia.org/wiki?curid=3177335" title="Wronów (gromada w powiecie bełżyckim)">
Wronów (gromada w powiecie bełżyckim)

Wronów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wronów z siedzibą GRN we Wronowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Wronów, Cuple, Dąbrowa Wronowska, Książ, Lipiny, Poniatowa, Płowizny, Plizin, Stoczki i Siewalka ze zniesionej gminy Godów w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 27 członków gromadzkiej rady narodowej.
1 stycznia 1956 gromada weszła w skład nowo utworzonego powiatu bełżyckiego w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177336" url="https://pl.wikipedia.org/wiki?curid=3177336" title="Gromada Wronów (powiat opolsko-lubelski)">
Gromada Wronów (powiat opolsko-lubelski)



</doc>
<doc id="3177337" url="https://pl.wikipedia.org/wiki?curid=3177337" title="Godów (gromada w powiecie opolsko-lubelskim)">
Godów (gromada w powiecie opolsko-lubelskim)

Godów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Godów z siedzibą GRN w Godowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Godów, Antonówka, Świdno, Dąbrowa Godowska i Granice ze zniesionej gminy Godów w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 18 członków gromadzkiej rady narodowej.
1 stycznia 1956 gromada weszła w skład nowo utworzonego powiatu bełżyckiego w tymże województwie.
1 stycznia 1957 gromadę włączono z powrotem do powiatu opolsko-lubelskiego w tymże województwie.
Gromada przetrwała do końca 1972 roku, czyli do kolejnej reformy gminnej, a po jej zniesieniu Godów, Antonówka, Świdno i Granice włączono ponownie do powiatu bełżyckiego w tymże województwie, gdzie weszły w skład reaktywowanej tam gminy Chodel. Od 1999 znajdują się ponownie w powiecie opolskim w woj. lubelskim. W sumie, od 1954 roku Godów i jego okolice zmieniły przynależność powiatową aż pięć razy.

</doc>
<doc id="3177339" url="https://pl.wikipedia.org/wiki?curid=3177339" title="Łubki (gromada w powiecie bełżyckim)">
Łubki (gromada w powiecie bełżyckim)

Łubki (od 1 I 1962 "Szczuczki") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łubki z siedzibą GRN w Łubkach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Łubki, Łubki-Szlachta, Łubki-Halinówka, Szczuczki i Szczuczki kol. Nr 6 ze zniesionej gminy Karczmiska oraz obszar dotychczasowej gromady Łubki kol. ze zniesionej gminy Wąwolnica w tymże powiecie. 
13 listopada 1954 gromada weszła w skład nowo utworzonego powiatu opolsko-lubelskiego w tymże województwie, gdzie ustalono dla niej 14 członków gromadzkiej rady narodowej.
1 stycznia 1956 gromada weszła w skład nowo utworzonego powiatu bełżyckiego w tymże województwie.
1 stycznia 1962 gromadę Łubki zniesiono przez przeniesienie siedziby GRN z Łubków do Szczuczek i zmianę nazwy jednostki na "gromada Szczuczki".

</doc>
<doc id="3177344" url="https://pl.wikipedia.org/wiki?curid=3177344" title="Azyz Abdullajew">
Azyz Abdullajew



</doc>
<doc id="3177346" url="https://pl.wikipedia.org/wiki?curid=3177346" title="Kościół Wniebowzięcia Najświętszej Maryi Panny w Michowie">
Kościół Wniebowzięcia Najświętszej Maryi Panny w Michowie

Kościół Wniebowzięcia Najświętszej Maryi Panny – kościół parafialny znajdujący się w Michowie przy ulicy Partyzantów 5, należący do Parafii Wniebowzięcia Najświętszej Maryi Panny w Michowie.
Kościół wybudowany w latach 1878-81 z inicjatywy ks. Kacpra Ambroszkiewicza w miejscu spalonego w pożarze Michowa kościoła drewnianego. Budynek był wzorowany na kościele we wsi Boiska. W odróżnieniu do pierwowzoru został powiększony o boczne kaplice. Budynek jednonawowy w stylu eklektycznym. Przy nawie dwie kaplice, na frontonie wieża. Przy prezbiterium dobudowana później zakrystia. Ołtarz główny drewniany z obrazem Chrystusa i Matki Boskiej Częstochowskiej. W bocznych kaplicach obrazy: w prawej - obraz św. Józefa z Dzieciątkiem, w lewej - obraz Pana Jezusa dźwigającego krzyż. W świątyni znajdują się jeszcze cztery obrazy zabytkowe: trzy obrazy Józefa Buchbindera (Wniebowzięcia NMP, Matki Boskiej Różańcowej i Przemienienia Pańskiego) oraz obraz Św. Rodziny nieznanego malarza. Wśród zabytkowych obiektów kościelnych znajdują się: 
9 stycznia 1881 ks. Tomasz Petrykowski z Grabowa poświęcił kościół i odprawił pierwszą mszę. 22 października 1893 biskup lubelski Franciszek Jaczewski dokonał konsekracji kościoła.
Po II wojnie światowej był dwa razy malowany i tynkowany. Od 2013 trwa remont elewacji kościoła.
Przy kościele stoi dzwonnica – brama, murowana, z dwoma dzwonami: dzwonem z lat 50. zakupionym w Przemyślu oraz dzwonem z Węgrowa z 1986 roku – ufundowanym przez parafian na pamiątkę święceń biskupich ks. Ryszarda Karpińskiego.

</doc>
<doc id="3177348" url="https://pl.wikipedia.org/wiki?curid=3177348" title="Park Narodowy Przełęczy Shtame">
Park Narodowy Przełęczy Shtame

Park Narodowy Przełęczy Shtame ( "Parku Kombëtar Qafë Shtama") obejmuje obszar 2000 ha w okręgu Kruja i okręgu Mat, w Albanii. Znajduje się pomiędzy miastami Kruja i Burrel. Od południa graniczy z Parkiem Narodowym Dajti. Założony został w 1996 r. Park obejmuje przełęcz Shtame oraz okoliczna szczyty górskie z najwyższym szczytem Maja e Liqenit o wysokości 1723 m n.p.m. Drugim co wysokości szczytem jest Maja e i Rjepat Qetkolës (1686 m n.p.m.).
Droga wiodąca z Kruji do parku przebiega przez kanion Vaja, ukształtowany przez wody rzeki Droja, a dochodzący do głębokości 600-700 metrów. Legenda głosi, że za okupacji tureckiej 90 dziewic rzuciło się w kanion, aby uniknąć pojmania przez Turków.
Na terenie parku znajdują się źródła wód mineralnych. Najbardziej znanym jest źródło Królowej Matki ( "Kroi i Nenes Mbretëreshë"). Nazwa została nadana na cześć matki króla Zogu I, która w 1932 roku zleciła przebadać wody ze źródła. Woda jest rozlewana w rozlewni usytuowanej 200 metrów od źródła i sprzedawana w Albanii pod marką "Qafshtama".

</doc>
<doc id="3177355" url="https://pl.wikipedia.org/wiki?curid=3177355" title="Moules frites">
Moules frites

Moules frites – siódmy utwór belgijskiego muzyka Stromae’a z jego drugiego albumu studyjnego "Racine carrée".
Nominacje.
W 2014 roku podczas World Music Awards utwór był nominowany do nagrody World Music Award w kategorii World’s Best Song i World’s Best Video.

</doc>
<doc id="3177357" url="https://pl.wikipedia.org/wiki?curid=3177357" title="Janusowy kamień">
Janusowy kamień

Janusowy kamień (ang. "The Janus Stone") – powieść kryminalna z 2010, autorstwa brytyjskiej pisarki Elly Griffiths. Jej polskie wydanie ukazało się w 2011 nakładem Wydawnictwa Literackiego w tłumaczeniu Doroty Dziewońskiej.
Fabuła.
Jest drugą częścią kryminalnej serii z archeożką sądową Ruth Galloway, wykładowczynią archeologii na fikcyjnym Uniwersytecie Północnego Norfolku w King’s Lynn (pochodzi z południowego Londynu, singielka, 40 lat, nadwaga - 80 kg). Jej partnerem w rozwiązywaniu zagadek kryminalnych jest antypatyczny inspektor Harry Nelson, pochodzący z Blackpool i nielubiący Norfolku. Ruth, po jednorazowej przygodzie erotycznej z Nelsonem, jest z nim w ciąży. Na placu budowy 75 eleganckich apartamentów na fikcyjnej Woolmarket street w Norwich odnaleziony zostaje bezgłowy szkielet dziewczynki. Dawniej (do 1981) w tym miejscu funkcjonował dom dziecka Zgromadzenia Sióstr Najświętszego Serca Jezusowego prowadzony przez charyzmatycznego ks. Patricka Hennesseya (Irlandczyka). Dochodzenie nie jest na rękę spieszącemu się z budową apartamentów Edwardowi Spensowi. Jednocześnie Max Grey, przyjaciel Ruth, ekspert z zakresu Brytanii rzymskiej, prowadzi wykopaliska na terenie dawnego rzymskiego miasta w Swaffham (faktycznie nie ma tam rzymskich ruin - stanowisko wzorowano na podobnym w Caistor St. Edmund). Dochodzenie toczy się wokół zaginionego w latach 70. rodzeństwa z domu dziecka - Martina i Elizabeth Black (12 i 5 lat). Tajemnicza jest rola dawnego wychowanka domu - przedsiębiorcy pogrzebowego Kevina Devisa oraz siostry Immaculaty.
W toku śledztwa Ruth, poszukując informacji na temat św. Brygidy, zagląda m.in. na anglojęzyczną Wikipedię.

</doc>
<doc id="3177358" url="https://pl.wikipedia.org/wiki?curid=3177358" title="Hrabstwo Olmsted">
Hrabstwo Olmsted

Hrabstwo Olmsted (ang. "Olmsted County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 654,80 mil2 (1 695,93 km2). Według danych z 2010 r. hrabstwo miało 144 248 mieszkańców. Hrabstwo powstało 20 lutego 1855 roku, a jego nazwa pochodzi od nazwiska Davida Olmsteda, pierwszego burmistrza miasta Saint Paul.

</doc>
<doc id="3177359" url="https://pl.wikipedia.org/wiki?curid=3177359" title="Juno (białko)">
Juno (białko)

Juno, receptor folianu 4, receptor folianu delta – białka kodowane u człowieka genem FOLR4. Należy do rodziny receptorów folianowych. Lokalizuje się na powierzchni ssaczej komórki jajowej, która oddziałuje z odpowiadającą cząsteczką na plemnika, IZUMO1, ułatwiając w ten sposób zapłodnienie. Nazwa tego białka wywodzi się z mitologii rzymskiej od imienia bogini płodności i małżeństwa Juno.
Po początkowym etapie zapłodnienia następuje nagły spadek ilości Juno na powierzchni komórki jajowej – Juno staje się niewykrywalna po 40 minutach. Po zapłodnieniu drogą docytoplazmatycznego wprowadzenia plemnika komórka jajowa nie traci Juno na powierzchni. Sugeruje to, że Juno zapewnia prewencję polispermii. Myszy pozbawione Juno na powierzchni komórek jajowych są bezpłodne, ponieważ ich jaja nie łączą się ze zwykłymi plemnikami, co wskazuje na kluczową rolę w płodności samic myszy. 
Odkrycie.
Gen dla receptoru folianu 4 zidentyfikowano w 2000 na Uniwersytecie Nebraski, bazując na poszukiwaniu homologii sekwencji z genami spokrewnionymi z receptorem folianu.
W 2014 funkcję 4 receptoru folianu odkryli badacze z Wellcome Trust Sanger Institute, którzy zaproponowali również nadanie białku nowej nazwy Juno. Wcześniej nieuchwytne, Juno odkryto 9 lat później po jego męskim odpowiedniku, Izumo1. Juno znaleziono pierwotnie w oocycie mysim, ale interakcje z Izumo znaleziono później w innych ssaczych oocytach, w tym u człowieka.

</doc>
<doc id="3177365" url="https://pl.wikipedia.org/wiki?curid=3177365" title="Paramedycy">
Paramedycy

Paramedycy (ang. Sirens) – amerykański, komediowy serial telewizyjny z elementami dramatu wyprodukowany przez Fox Television Studios, Apostle Productions oraz Daybreak Pictures. Serial jest amerykańską wersją brytyjskiego serialu o tym samym tytule autorstwa Brian Fillis i Brian Kellett, emitowanego przez Channel 4. Scenariusz serialu opracowali; Denis Leary oraz Bob Fisher. Serial jest emitowany od 6 marca 2014 roku przez USA Network.
11 czerwca 2014 roku, stacja USA Network zamówiła drugi sezon serialu.
22 kwietnia 2015 roku, stacja USA Network ogłosiła anulowanie serialu po dwóch sezonach.
Fabuła.
Serial opowiada o trzech najlepszych ratownikach medycznych w Chicago. Ich specyficzne cechy charakteru, takie jak zadufanie w sobie czy skłonność do samodestrukcji, powodują, że nie są odpowiedni do utrzymywania przyjaźni, związków i większości zawodów. Świetnie nadają się jednak do ratowania każdego, kto znajdzie się w ich karetce. Johnny to wysportowany przystojniak, pracujący ze swoim najlepszym przyjacielem, Hankiem. Brian to nieco naiwny "świeżak", wciąż mieszkający z rodzicami. Theresa jest chicagowską policjantką, która dochodzi do siebie po rozstaniu z wciąż przez nią kochanym byłym, Johnnym.

</doc>
<doc id="3177368" url="https://pl.wikipedia.org/wiki?curid=3177368" title="Kropidlak pomarańczowy">
Kropidlak pomarańczowy

Kropidlak pomarańczowy ("Aspergillus ochraceus" G. Wilh.) – gatunek grzybów z rodziny kropidlakowatych ("Aspergillaceae"). Gatunek kosmopolityczny, występujący na całym świecie.
Systematyka i nazewnictwo.
Pozycja w klasyfikacji według Index Fungorum: "Aspergillus, Aspergillaceae, Eurotiales, Eurotiomycetidae, Eurotiomycetes, Pezizomycotina, Ascomycota, Fungi".
Takson ten po raz pierwszy zdiagnozowany został w 1877 r. przez Geroulda Wilhelma i według Index Fungorum nazwa podana przez tego autora jest prawidłowa. Później przez różnych autorów opisywany był pod różnymi nazwami i zaliczany do różnych rodzajów, wyróżniono też w jego obrębie różne podgatunki, odmiany i formy. Według Index Fungorum obecnie wszystkie one są synonimami "Aspergillus ochraceus". 
Morfologia.
Na podłożu Czapeka (CzA) w sposób ograniczony, na podłożu MEA szybciej, wzrastają płaskie kolonie (czasem pobrużdżone) koloru żółtopomarańczowego, ugrowego lub płowego; spód kolonii jest bezbarwny. Główki konidioforów mają promienisty układ zarodników. Metule mają 15–20 × 5–6 μm długości, fialidy 7–11 × 2,0–3,5 μm. Zarodniki są przejrzyste, okrągłe do okrągławych, nieco szorstkie, gładkościenne o średnicy 2,5 × 3.5 μm.
Występowanie.
Występuje na całym świecie w glebach. Znajdowany na/w żywności, ziarnie zbóż, ziarnach kawy i przyprawach. 

</doc>
<doc id="3177375" url="https://pl.wikipedia.org/wiki?curid=3177375" title="Bruce J. Hawker">
Bruce J. Hawker

Bruce J. Hawker – belgijska seria komiksowa stworzona przez Williama Vance, wydawana we francuskojęzycznym oryginale w latach 1976–1996. Początkowo ukazywała się na łamach czasopism "Femmes d’aujourd’hui" (w 1976) i "Tintin" (od 1979), a od 1985 w formie osobnych tomów publikowanych przez wydawnictwo Le Lombard. Polskie tłumaczenie serii ukazało się nakładem wydawnictw Orbita (tomy 1. i 2.) i Ongrys (wydanie w pojedynczych siedmiu tomach i zbiorcze w dwóch tomach).
Fabuła.
Rok 1800. Bruce J. Hawker, młody porucznik brytyjskiej Królewskiej Marynarki Wojennej, zostaje niesłusznie oskarżony o zdradę stanu po poddaniu statku Hiszpanom i ucieczce z ich niewoli. Odwraca się od niego rodzina i narzeczona. Bruce postanawia jednak bronić swojego imienia. Wspiera go w tym piękna Andaluzyjka, którą poznał na hiszpańskim żaglowcu.

</doc>
<doc id="3177380" url="https://pl.wikipedia.org/wiki?curid=3177380" title="Discinisca">
Discinisca

Discinisca – wymarły rodzaj ramienionoga, którego skamieniałości datuje się na czas od dewonu wczesnego do pliocenu. Znajdowano je w Europie, Afryce, Ameryce Północnej i Nowej Zelandii
Gatunki.
W obrębie rodzaju wyróżnia się następujące gatunki:
Za gatunek typowy uznano "Discinisca lamellosa" .

</doc>
<doc id="3177383" url="https://pl.wikipedia.org/wiki?curid=3177383" title="Park Narodowy Dajti">
Park Narodowy Dajti

Park Narodowy Dajti ( "Parku Kombëtar Dajti") obejmuje obszar 29 216,9 hektarów w okręgu Tirana w Albanii. Znajduje się 26 kilometrów na wschód od Tirany. Od północy graniczy z Parkiem Narodowym Przełęczy Shtame. Założony został w 1966 i obejmował powierzchnię 13 km2 okalających górę Mali i Dajtit i rozszerzony w 2006 r. do powierzchni 29 216,9 hektarów.
Park obejmuje górę Mali i Dajtit wysokości 1613 m n.p.m. oraz sąsiednie szczyty: na południe Priska (1353 m n.p.m.) a na północ szczyt Brari. Góry Brari położone są w okolicy wsi Brar. Na terenie parku znalazły się m.in. kanion Brari, osmański most kamienny oraz jaskinie. 
Park Narodowy Dajti zamieszkują rzadkie gatunki ssaków: niedźwiedź brunatny, wilk europejski. 
Na szczyt góry Dajti z przedmieści Tirany prowadzi kolejka linowa Dajti Express o długości 4670 m i różnicy poziomów 812 m. Z Zachodniej strony góry Dajti znajdują się ruiny zamku Dajti ( "Kalaja e Dajtit") zbudowanego w VI wieku n.e.

</doc>
<doc id="3177388" url="https://pl.wikipedia.org/wiki?curid=3177388" title="Andre Stander">
Andre Stander

Andre Stander (ur. 1946, zm. 13 lutego 1984) – kapitan policji w Kryminalnym Wydziale Dochodzeniowym na posterunku policji w Kempton Park, w Republice Południowej Afryki, który rabował banki w latach 70 XX wieku. Znany w mediach jest jako szef gangu zwanego „Gangiem Standera” działającego w latach 80. Jego ojciec, Frans Stander, był generałem w Departamencie Więziennictwa w Południowej Afryce.
Znany był z zuchwałych napadów na banki. Zdarzało się, że Stander rabował banki w czasie przerwy na obiad, a następnie wracał na miejsce napadu już jako oficer mający prowadzić dochodzenie.
Gang Standera.
Po obrabowaniu blisko 30 banków, Andre Stander został aresztowany i skazany 6 maja 1980 na 75 lat więzienia. Ostatecznie jednak wyrok wyniósł 17 lat więzienia. W więzieniu poznał dwóch przestępców: Alana Heyla i Lee McCalla. W dniu 11 sierpnia 1983 roku, Stander wraz z pięcioma innymi więźniami zostali zabrani z więzienia na spotkanie psychoterapeutyczne. Gdy zostali sami z lekarką, Stander i McCall obezwładnili ją i uciekli. Pozostali więźniowie odmówili ucieczki i pozostali.
Stander wraz z McCallem powrócili 31 października 1983. Od tego dnia, aż do końca stycznia 1984 zaczęli ponownie rabować banki. Media nadały im wtedy pseudonim „Gang Standera”.
McCall został zabity 30 stycznia 1984 roku podczas nalotu policji na kryjówkę gangu. Heyl uciekł do Grecji, następnie do Anglii, Hiszpanii, a w końcu powrócił do Anglii, gdzie został złapany, osądzony i skazany za posiadania broni i napady na 9 lat więzienia. Po odbyciu wyroku został wydany władzom Republiki Południowej Afryki, gdzie został skazany na 33 lata pozbawienia wolności. Został zwolniony warunkowo w dniu 18 maja 2005 roku. W tym samym czasie gdy policja złapała McCalla Stander przebywał w Fort Landerdale na Florydzie.
Śmierć.
Podczas pobytu Standera w USA wydany został międzynarodowy nakaz aresztowania. Stander stworzył sobie fałszywą tożsamość australijskiego autora o nazwisku „Peter Harris” i zdobył sfałszowane prawo jazdy. Następnie kupił używany samochód od dealera Anthony'ego Tomasello. 10 lutego 1984 został zatrzymany za jazdę niezarejestrowanym pojazdem. Policjant rozpoznał prawo jazdy jako fałszywe i zarekwirował je, ale Standerowi udało się przekonać policjanta i tego samego wieczoru został zwolniony. Następnie włamał się na policyjny parking i ukradł skonfiskowany samochód. Następnego ranka ponownie udał się do tego samego handlarza używanych samochodów, gdzie chciał przemalować wóz. Jednak Tomasello przeczytał o „Gangu Standera” w gazecie i rozpoznał swojego klienta jako szefa gangu. Po tym jak Stander odjechał, zadzwonił na lokalny posterunek policji.
Dzięki informacjom otrzymanym od dealera samochodów policja otoczyła kryjówkę Standera, ale nie zastali go tam. Około godziny 22:30 policjant Michael Von Štetina, rozpoznał Standera, który wracał do kryjówki na rowerze. Policjant próbował go zatrzymać, ale ten zaczął uciekać, jednak potknął się i w czasie zatrzymania doszło do szarpaniny z policjantem, w której Standerowi udało się wyrwać strzelbę Von Štetinowi. Policjant wykorzystał chwilę zawahania przestępcy i postrzelił go z pistoletu czterokrotnie. Zmarł w ciągu kilku minut w wyniku odniesionych ran.

</doc>
<doc id="3177394" url="https://pl.wikipedia.org/wiki?curid=3177394" title="Amerykańskie Stonehenge">
Amerykańskie Stonehenge

Amerykańskie Stonehenge – stanowisko archeologiczne w pobliżu miasta Salem na północnym wschodzie Stanów Zjednoczonych, gdzie na powierzchni 120 000 m² rozsiane są liczne głazy i kamienne struktury. Obecnie jest ono częścią terenów rekreacyjnych i atrakcją turystyczną, popularną zwłaszcza wśród wyznawców ideologii New Age. Zdaniem zwolenników teorii pseudohistorycznych jest to pozostałość po starożytnej celtyckiej kolonizacji Nowego Świata.
Dokładna data powstania i przeznaczenie tego miejsca nie są jasne, ale istnieje na ten temat kilka hipotez. Jedna z nich mówi, że używali go XVIII i XIX-wieczni miejscowi farmerzy, a kamienne struktury wzniósł w latach 30. XX wieku William Goodwin. Bardziej kontrowersyjna teoria wskazuje na prekolumbijskie pochodzenie lub po prostu XX-wieczne oszustwo.
Kiedy w 1937 roku okoliczną ziemię kupił William Goodwin nadał jej nazwę Mystery Hill. Określenie to funkcjonowało do 1982 roku, kiedy to przemianowano je na „Amerykańskie Stonehenge”. Pojęcie to pojawiło się po raz pierwszy w jednej z gazet na początku lat 60. XX wieku i miało sugerować starożytne pochodzenie tego miejsca. Jednakże poza nazwą nawiązującą do angielskiego Stonehenge, nie ma między nimi żadnych związków kulturowych.
Historia.
Pierwsza wzmianka o Amerykańskim Stonehenge pojawiła się w 1907 roku w książce Edgara Gilberta, "History of Salem". Trudno jednak ustalić faktyczną historię tego miejsca, częściowo z powodu Williama Goodwina, który był przekonany, że jest ono dowodem na obecność irlandzkich mnichów w Ameryce, którzy przybyli tam na długo przed Kolumbem. Kiedy więc w wyniku działalności pobliskiego kamieniołomu wiele kamieni zostało poprzestawianych, Goodwin postanowił ustawić je (jak sądził) z powrotem na miejsce. Prawdopodobnie ich obecne ułożenie jest w dużej mierze wynikiem jego działalności.
Teorie.
Wśród wielu niezweryfikowanych teorii dominują takie, które mówią, że to starożytne obserwatorium astronomiczne wzniesione przez nieznaną prekolumbijską cywilizację. Pseudoarcheolodzy oraz zwolennicy tych poglądów twierdzą, że istnieje podobieństwo pomiędzy ruinami i architekturą fenicką, a niektóre kamienie pokryte są jakimś starożytnym pismem wywodzącym się ze Starego Świata. Barry Fell, biolog morski z Uniwersytetu Harvarda amatorsko zajmujący się epigrafiką stwierdził, że napisy wywodzą się z pisma ogamicznego fenickiego i iberyjskiego.
Jednakże profesor archeologii Curtis Russels uznał za mało wiarygodne teorie o europejskim, a w szczególności celtyckim pochodzeniu obiektów, gdyż jak zauważył nie mają one żadnego związku z epoką brązu. Ponadto archeolodzy na podstawie odnalezionych artefaktów doszli do wniosku, że kamienie z różnych powodów były ustawiane przez miejscowych farmerów w XVIII i XIX wieku. Przykładowo bardzo dyskusyjny „kamień ofiarny” zawierający wyżłobione bruzdy, którymi miała spływać krew, przypomina inne tego typu kamienie znajdowane na starych farmach, które w rzeczywistości służyły do wypłukiwania ługu z popiołu. Ten zaś był wykorzystywany w produkcji mydła. W trakcie przeprowadzonych w latach 50. XX wieku wykopalisk archeologicznych pod kierownictwem Gary’ego Vesceliusa odkryto ponad 7000 różnych artefaktów. Były to kamienne narzędzia typowe dla kultur prekolumbijskich oraz wyroby kolonialne z XVIII i XIX wieku, głównie ceramika. Nie odnaleziono natomiast żadnych przedmiotów mogących się wiązać z rzekomym osadnictwem celtyckim.
Datowanie radiowęglowe palenisk wskazało na okres od 2000 roku p.n.e. do 173 n.e. Wynika to z tego, że badany obszar był dawniej zamieszkany przez rdzenną ludność Ameryki. Dodatkowym dowodem na to jest odkrycie w 1982 roku przez Davida Stewarta-Smitha i jego zespół, setek opiłków i odłamków kamienia pod jednym z megalitów, które wskazywały na indiański warsztat wyrobu narzędzi.

</doc>
<doc id="3177399" url="https://pl.wikipedia.org/wiki?curid=3177399" title="Jimmy Murphy">
Jimmy Murphy

James Patrick "Jimmy" Murphy (ur. 8 sierpnia 1910 w Ton Pentre, zm. 14 listopada 1989 w Manchesterze) – walijski piłkarz grający na pozycji obrońcy, reprezentant Walii, potem trener pracujący przez wiele lat w Manchesterze United, selekcjoner reprezentacji Walii, którą doprowadził do jedynego w historii awansu na mistrzostwa świata w Szwecji 1958.
Kariera seniorska.
Urodzony w dolinie Rhondda Jimmy Murphy uczęszczał do Ton Pentre Village School i jako chłopiec grał na organach kościelnych. Jako młodzieniec grał w młodzieżowej drużynach Ton Pentre Boys, Treorchy Thursday, Treorchy Juniors i Mid-Rhondda Boys.
W lutym 1928 roku jako 17-latek podpisał profesjonalny kontrakt z West Bromwich Albion. Murphy zadebiutował w przegranym 1:0 meczu wyjazdowym z Blackpool dnia 5 marca 1930 roku. W sezonie 1930/1931 sięgnął wraz z drużyną po Puchar Anglii oraz awansował do Football League First Division, mimo rozegrania w sezonie zaledwie 2 meczów. Największym sukcesem Murphy'ego w barwach West Bromwich Albion jest czwarte miejsce w lidze w sezonie 1934/1935. W West Bromwich Albion występował do 1939 roku występując w 204 meczach ligowych.
Następnie przeniósł się do Swindon Town, gdzie rozegrał zaledwie cztery mecze ligowe, gdyż sezon został przerwany z powodu wybuchu II wojny światowej i Murphy zarazem zakończył karierę piłkarską w 1939 roku.
Kariera reprezentacyjna.
Jimmy Murphy w latach 1933-1938 w reprezentacji Walii rozegrał 15 meczów.
Kariera trenerska.
Podczas II wojny światowej, wygłaszał przemówenie na temat piłki nożnej dla zespołów wojskowych. Obecny podczas przemówienia był Matt Busby, który był pod wrażeniem mowy wygłoszonej przez Murphy'ego i po zakończeniu wojny zaproponował mu współpracę w Manchesterze United, która trwała w latach 1946-1971. W latach 1946-1964 prowadził drużynę rezerw Manchesteru United, z którą pięć razy z rzędu w latach 1953-1957 wygrywał FA Youth Cup. W 1958 roku przez kilka miesięcy był tymczasowym trenerem pierwszego zespołu, gdyż główny trener Matt Busby przechodził rekowalestencję po katastrofie lotniczej w Monachium w dniu 6 lutego 1958 roku.
W 1956 roku został mianowany selekcjonerem reprezentant Walii, z którą uzyskał historyczny awans na mistrzostwa świata po pokonaniu w barażach w dwumeczu reprezentacji Izraela. Podczas turnieju w Szwecji awansował do drugiej rundy, gdzie jego drużyna uległa reprezentacji Brazylii 0:1 po bramce 17-letniego wówczas Pelégo.
Mimo iż był bliski prowadzenia reprezentacji Brazylii, Juventusu Turyn i Arsenalu Londyn, pozostał jednak asystentem w Manchesterze United do 1971 roku. Potem w 1971 roku aż do śmierci działał w drużynie skautów Manchesteru United.
Jimmy Murphy zmarł 14 listopada 1989 roku w Manchesterze w wieku 79 lat. Dla uczczenia jego pamięci Manchester United ufundował nagrodę "Jimmy Murphy Young Player of the Year Award" przeznaczoną dla najlepszego młodego zawodnika klubu w danym roku. Dnia 23 marca 2009 roku z jego domu rodzinnym w Ton Pentre odsłonięto niebieską tablicę upamiętniającą trenera.
Osiągnięcia.
Piłkarskie.
West Bromwich Albion
Trenerskie.
Rezerwy Manchesteru United
Reprezentacja Walii
Życie prywatne.
Jimmy Murphy miał żonę Winnie, którą poślubił w 1934 roku i miał z nią szóstkę dzieci: Patricię (ur. 1936), Johna (ur. 1939), Philipa (ur. 1941), Jimmy'ego Jr. (ur. 1942), Nicholasa (ur. 1948) i Anne (ur. 1949).

</doc>
<doc id="3177401" url="https://pl.wikipedia.org/wiki?curid=3177401" title="Gioacchino Beccaria">
Gioacchino Beccaria

Gioacchino Beccaria (zm. 1523?) – włoski dominikanin i inkwizytor.
Życiorys.
Pochodził z Pawii. Wstąpił do zakonu dominikanów w swym rodzinnym mieście i od 1502 był studentem w studium generale miejscowego konwentu św. Tomasza. W 1508 uzyskał tytuł magistra na uniwersytecie w Pawii, co oficjalnie zaaprobowała kapituła generalna zakonu obradująca w Genui w 1513. Od 10 kwietnia 1509 sprawował urząd inkwizytora Pawii. Na krótko (ok. 1519–1521) jego jurysdykcja była rozszerzona także na okręg Mediolanu.
Dokładna data jego śmierci nie jest znana. Ostatnie wzmianki dokumentacyjne o nim pochodzą z lat 1520–21, jednak jego następca na urzędzie inkwizytora Pawii, Bartolomeo da Piacenza, został mianowany dopiero 9 października 1523, co wskazuje, że Gioacchino Beccaria zmarł prawdopodobnie niedługo przed tą datą.
Działalność inkwizytorska.
Pomimo że archiwa włoskiej inkwizycji z początku XVI wieku niemal w całości zaginęły, zachowały się dowody dokumentujące następujące procesy inkwizycyjne przeprowadzone przez Beccarię oraz jego wikariuszy:

</doc>
<doc id="3177403" url="https://pl.wikipedia.org/wiki?curid=3177403" title="Kajetan Aksak">
Kajetan Aksak

Kajetan Aksak herbu Aksak I (ur. w 1763, zm. 1824) – polski szlachcic, poseł na Sejm Czteroletni (1790–1792), szambelan Stanisława Augusta Poniatowskiego w 1789 roku, wolnomularz.
Życiorys.
Był synem Jana Aksaka i Józefy Marianny z domu Wessel. Był posłem na Sejm Czteroletni z województwa wołyńskiego, w czasie którego protestował przeciw Konstytucji 3 maja. O przebiegu obrad sejmu informował w Wiedniu Stanisława Szczęsnego Potockiego. Od 1794 roku był polskim agentem w Konstantynopolu. Był podejrzewany o współpracę z ambasadą rosyjską. Był komisarzem Sejmu Czteroletniego z powiatu łuckiego województwa wołyńskiego do szacowania intrat dóbr ziemskich w 1789 roku.
Aksak wymieniony jest w spisie wolnomularstwa z 1787 roku jako członek loży „Polak dobroczynny na wschodzie Dubna” w stopniu mówcy. 
Zmarł w roku 1824.

</doc>
<doc id="3177404" url="https://pl.wikipedia.org/wiki?curid=3177404" title="Oliver Zelenika">
Oliver Zelenika

Oliver Zelenika (ur. 14 maja 1993 w Zagrzebiu) – chorwacki piłkarz występujący na pozycji bramkarza. Młodzieżowy reprezentant kraju. Znalazł się w kadrze Chorwacji na Mistrzostwa Świata 2014.

</doc>
<doc id="3177406" url="https://pl.wikipedia.org/wiki?curid=3177406" title="Wiesław Urbański">
Wiesław Urbański

Wiesław Urbański (ur. 21 września 1957 w Pajęcznie, zm. 31 stycznia 2023) – polski polityk i menedżer, działacz opozycji antykomunistycznej w okresie PRL.
Życiorys.
Ukończył Technikum Zawodowe w Częstochowie. W latach 1979–1985 był studentem Uniwersytetu Łódzkiego (prawo i historia), ostatecznie na tej uczelni ukończył studia z zarządzania (1996). Od 1979 współpracownik lub członek organizacji opozycyjnych – Ruchu Obrony Praw Człowieka i Obywatela oraz Ruchu Młodej Polski. Członek Rady Programowej Ruchu Młodej Polski. Uczestnik manifestacji 11 listopada 1979 i „katyńskiej” w kwietniu 1980. Współzałożyciel Niezależnego Zrzeszenia Studentów Uniwersytetu Łódzkiego, a następnie Wiceprzewodniczący i Przewodniczący Komisji Uczelnianej NZS UŁ. Delegat na I Krajowy Zjazd Delegatów NZS w Krakowie. Współorganizator strajku studentów Łodzi w 1981. 21 stycznia 1981, wraz z Wojciechem Walczakiem ogłosił strajk na UŁ. Współautor wielu postulatów politycznych oraz negocjator ze stroną rządową. Współorganizator demonstracji w obronie więźniów politycznych w maju 1981 roku. Organizator kolportażu pism: „Bratniak”, „Veto”, „Opinia”. Współorganizator manifestacji patriotycznych z okazji 3 Maja i 17 września. 2 maja 1981 pobity przez tzw. „nieznanych sprawców”.
Internowany w stanie wojennym, od 13 grudnia 1981 do 23 lipca 1982, w Łęczycy i Łowiczu. Uczestnik głodówki protestacyjnej w ZK w Łęczycy w grudniu 1981. Po wyjściu z internowania działał w strukturach podziemnych Solidarności. Współpracował m.in. z MKK „Jesteśmy”, Grupą Roboczą „S”, RKW „S” Ziemi Łódzkiej. Do 1985 uczestniczył w działaniach Ruchu Młodej Polski, a następnie Konfederacji Polski Niepodległej. W listopadzie 1982, wraz z Rafałem Kasprzykiem, Mariuszem Dychto i Grzegorzem Dąbrowskim, organizował czterogodzinny strajk na UŁ na wezwanie podziemnej TKK, po rozwiązaniu przez władze PRL NSZZ „Solidarność”. Podczas swojej działalności był wielokrotnie zatrzymywany przez SB.
W latach 1988–1989 przebywał na emigracji w USA. Pracował m.in. jako dziennikarz radia polonijnego. Działał w Polskim Porozumieniu Niepodległościowym w Chicago. Współpracował m.in. z Andrzejem Czumą.
Po powrocie do Polski w 1989 pracował m.in. jako zastępca dyrektora oddziału „Ruch” SA w Łodzi, członek zarządu Polskiej Agencji Informacyjnej w Warszawie. Został członkiem ostatniej Komisji Likwidacyjnej RSW „Prasa-Książka-Ruch”. W latach 1990–1993 był prezesem ZW Porozumienia Centrum w Łodzi.
W 1997–2001 członek ZR AWS w Łodzi. W latach 2008–2012 współtworzył Stowarzyszenie Niezależni.
Odznaczenia.
Za swoją działalność został odznaczony m.in.: Medalem o Niepodległość i Prawa Człowieka, Krzyżem Oficerskim Orderu Odrodzenia Polski oraz Krzyżem Wolności i Solidarności (2016). Senat Uniwersytetu Łódzkiego nadał mu w 2011 medal Universitatis Lodziensis Amico.

</doc>
<doc id="3177407" url="https://pl.wikipedia.org/wiki?curid=3177407" title="Marcelo Brozović">
Marcelo Brozović

Marcelo Brozović (ur. 16 listopada 1992 w Zagrzebiu) – chorwacki piłkarz, występujący na pozycji pomocnika we włoskim klubie Inter Mediolan oraz w reprezentacji Chorwacji. Znalazł się w kadrze na Mistrzostwa Świata 2014. Srebrny medalista Mistrzostw Świata 2018 i brązowy medalista Mistrzostw Świata 2022.

</doc>
<doc id="3177408" url="https://pl.wikipedia.org/wiki?curid=3177408" title="Born a King">
Born a King

Born a King – pięćdziesiąty drugi album studyjny Sizzli, jamajskiego wykonawcy muzyki reggae i dancehall.
Płyta ukazała się 6 maja 2014 roku nakładem australijskiej wytwórni Muti Music. Produkcją nagrań zajął się Jake Dominic Savona, znany szerzej jako Mista Savona.

</doc>
<doc id="3177409" url="https://pl.wikipedia.org/wiki?curid=3177409" title="Bence Halász">
Bence Halász

Bence Halász (ur. 4 sierpnia 1997 w Kiskunhalas) – węgierski lekkoatleta specjalizujący się w rzucie młotem i rzucie dyskiem.
W 2013 startował na mistrzostwach świata juniorów młodszych w Doniecku, podczas których zajął 7. miejsce w rzucie młotem, a wśród dyskoboli ukończył rywalizację na ósmej pozycji. Podwójny złoty medalista olimpijskiego festiwalu młodzieży Europy (2013). Srebrny medalista igrzysk olimpijskich młodzieży w rzucie młotem (2014). W 2015 został mistrzem Europy juniorów w rzucie młotem. Rok później został młodzieżowym mistrzem Europy w rzucie młotem, odpadł w eliminacjach konkursu młociarzy podczas mistrzostw świata w Londynie, a także był czwartym zawodnikiem uniwersjady. Brązowy medalista lekkoatletycznych Mistrzostw Europy w 2018 w Berlinie. Wicemistrz Europy do lat 23 (2019). W 2019 zajął trzecie miejsce na mistrzostwach świata w Dosze. Jak się okazało dopiero po konkursie finałowym, Halász spalił swoją najlepszą mierzoną próbę. Organizatorzy zdecydowali o przyznaniu dwóch brązowych medali – Węgrowi i czwartemu w konkursie Wojciechowi Nowickiemu.
Reprezentant Węgier w meczach międzypaństwowych kadetów i reprezentant kraju w pucharze Europy w rzutach.

</doc>
<doc id="3177412" url="https://pl.wikipedia.org/wiki?curid=3177412" title="Ivan Močinić">
Ivan Močinić

Ivan Močinić (ur. 30 kwietnia 1993 w Rijece) – chorwacki piłkarz występujący na pozycji pomocnika w klubie Istra 1961. 
Kariera klubowa.
Močinić debiutował w barwach HNK Rijeka w październiku 2011 roku w meczu przeciwko Dinamo Zagrzeb. Swojego pierwszego gola w lidze zdobył w ostatniej kolejce sezonu 2011/2012 w starciu z NK Karlovac. Przez kolejne cztery sezony był podstawowym zawodnikiem Rijeki w efekcie czego zaliczył łącznie 112 występów ligowych, zdobywając 4 gole. 16 lipca 2016 roku został zawodnikiem Rapidu Wiedeń. Kontrakt podpisany został do 2020 roku, jednak ze względu na licznie kontuzje zawodnika, które przez długi czas wykluczały go z gry, kontrakt został rozwiązany latem 2019 roku. 19 sierpnia 2019 roku Istra 1961 ogłosiła podpisanie umowy z chorwackim zawodnikiem.
Kariera reprezentacyjna.
Znalazł się w kadrze Chorwacji na Mistrzostwa Świata 2014, jednak z uwagi na kontuzję na turniej nie pojechał. W kadrze zadebiutował 17 listopada 2015 roku w towarzyskim starciu z Rosją.

</doc>
<doc id="3177414" url="https://pl.wikipedia.org/wiki?curid=3177414" title="Hieronim (Crețu)">
Hieronim (Crețu)

Hieronim, imię świeckie Ion Crețu (ur. 21 listopada 1959 w Brăiești) – rumuński biskup prawosławny.
Życiorys.
Absolwent Instytutu Teologicznego Uniwersytetu w Bukareszcie. 2 stycznia 1987 złożył wieczyste śluby mnisze w monasterze Bistrița. W tym samym roku przyjął kolejno święcenia diakońskie i kapłańskie. Od 1988 służył w patriarszym soborze Świętych Konstantyna i Heleny w Bukareszcie i kierował centralną biblioteką Patriarchatu Rumuńskiego. 2 marca 1990 otrzymał godność eklezjarchy katedry patriarszej, a 25 grudnia 1990 – protosyngla. W 1994 został mianowany archimandrytą.
Nominację biskupią otrzymał na posiedzeniu Świętego Synodu Rumuńskiego Kościoła Prawosławnego 29 listopada 2009.
Jego chirotonia biskupia odbyła się 29 maja 2014 w patriarszym soborze Świętych Konstantyna i Heleny w Bukareszcie.

</doc>
<doc id="3177415" url="https://pl.wikipedia.org/wiki?curid=3177415" title="Hieronim (Creţu)">
Hieronim (Creţu)



</doc>
<doc id="3177416" url="https://pl.wikipedia.org/wiki?curid=3177416" title="Terry Medwin">
Terry Medwin

Terry Medwin, właśc. Terence Cameron Medwin (ur. 25 września 1932 w Swansea) – walijski piłkarz grający na pozycji pomocnika, reprezentant kraju.
Kariera piłkarska.
Terry Medwin karierę piłkarską rozpoczął w 1949 roku w Swansea Town, gdzie debiutował w sezonie 1951/1952. W drużynie grał do 1956 roku i rozegrał 148 meczów ligowych i strzelił 60 goli. Następnie w maju 1956 roku przeniósł się do za 25.000 funtów brytyjskich do Tottenhamu Hotspur, z którym w sezonie 1960/1961 zdobył mistrzostwo Anglii, dwukrotnie sięgnął po Puchar Anglii (1961, 1962) oraz zdobył Puchar Zdobywców Pucharów w sezonie 1962/1963. Po tym sukcesie Terry Medwin z powodu kontuzji nogi zakończył karierę piłkarską.
Kariera reprezentacyjna.
Terry Medwin w reprezentacji Walii w latach 1953–1963 rozegrał 30 meczów i strzelił 6 goli. Z reprezentacją uczestniczył na mistrzostwach świata 1958 w Szwecji, gdzie strzelił gola na 2:1 w meczu przeciwko reprezentacji Węgier, który dał awans do ćwierćfinału tego turnieju.
Kariera trenerska.
Terry Medwin po zakończeniu kariery piłkarskiej trenował drużynę Fulhamu Londyn oraz był asystentem trenera Johna Toshacka w Swansea City.

</doc>
<doc id="3177418" url="https://pl.wikipedia.org/wiki?curid=3177418" title="Belgijscy posłowie do Parlamentu Europejskiego 2014–2019">
Belgijscy posłowie do Parlamentu Europejskiego 2014–2019

Belgijscy posłowie VIII kadencji do Parlamentu Europejskiego zostali wybrani w wyborach przeprowadzonych 25 maja 2014.

</doc>
<doc id="3177420" url="https://pl.wikipedia.org/wiki?curid=3177420" title="Katarzyna Bonda">
Katarzyna Bonda

Katarzyna Bonda (ur. 26 sierpnia 1977 w Białymstoku) – polska dziennikarka i scenarzystka białoruskiego pochodzenia, pisarka, autorka bestsellerowych powieści kryminalnych. W 2015 sprzedała 105 tys. egzemplarzy swojej powieści, "Okularnik". Książka "Pochłaniacz" sprzedała się w 90 tys. sztukach, a "Tylko martwi nie kłamią" w 75 tys.
Życiorys.
Urodziła się w 1977 w Białymstoku, wychowała w Hajnówce, w rodzinie o korzeniach białoruskich.
W Hajnówce ukończyła szkołę podstawową oraz Liceum Ogólnokształcące z Dodatkową Nauką Języka Białoruskiego. W czasie nauki w szkole średniej zainteresowała się dziennikarstwem i w następnych latach pisała do lokalnych czasopism. Od 5. roku życia do końca liceum uczyła się gry na fortepianie.
W latach 1998–2004 studiowała dziennikarstwo na Uniwersytecie Warszawskim. Ukończyła też studia na kierunku scenopisarstwo w PWSFTviT. Następnie przez 12 lat pracowała jako dziennikarka w redakcjach między innymi „Super Expressu”, „Newsweeka”, „Wprost”, TVP, „Miesięcznika Zdrowie”, „Naj”, „Expressu Wieczornego” i „Kuriera Podlaskiego”. Wykłada w szkole kreatywnego pisania w Warszawie, a także utworzyła własną szkołę i portal o pisaniu.
W wieku 28 lat spowodowała śmiertelny wypadek samochodowy, za co otrzymała karę pozbawienia wolności w zawieszeniu. Wydarzenie to okazało się przełomem w jej życiu – porzuciła zawód dziennikarki i zajęła się pisarstwem. W 2007 zadebiutowała powieścią kryminalną "Sprawa Niny Frank", która zdobyła uznanie i została nominowana do Nagrody Wielkiego Kalibru, a przez wydawnictwo Media Express została wyróżniona nagrodą Debiut Roku. "Okularnik" zdobył tytuł Bestsellera Empiku 2015 w kategorii literatura polska.
Do polskiej powieści kryminalnej wprowadziła nowy typ detektywa, którym jest psycholog policyjny Hubert Meyer. Postać ta występuje w powieściach: "Sprawa Niny Frank" (2007), "Tylko martwi nie kłamią" (2010) i "Florystka" (2012) oraz epizodycznie w "Okularniku" (2015). Napisała także dokumenty kryminalne "Polskie morderczynie" (2008) i "Zbrodnia niedoskonała" (2009, z Bogdanem Lachem).
Ma córkę Ninę.

</doc>
<doc id="3177421" url="https://pl.wikipedia.org/wiki?curid=3177421" title="Domenico Adelasio">
Domenico Adelasio

Domenico Adelasio (ur. ok. 1495 w Bergamo, zm. po 7 września 1555, prawdopodobnie w Bolonii) – włoski dominikanin i inkwizytor.
Pochodził z Bergamo, z rodziny należącej do miejscowej szlachty. Wstąpił do zakonu dominikanów i od 1536 do 1554 sprawował urząd inkwizytora diecezji Bergamo. W latach 1540–1542 był nadto przeorem konwentu w Modenie i w tym czasie wykonywał też funkcje inkwizytorskie na terenie diecezji modeńskiej, w zastępstwie za inkwizytora Ferrary Tommaso Marii Beccadelliego. Po powrocie do Bergamo odegrał dużą rolę w postępowaniu inkwizycyjnym prowadzonym przez Kurię Rzymską przeciwko biskupowi Bergamo Vittore Soranzo, którego podejrzewano o proluterańskie sympatie i który ostatecznie w 1554 musiał wyrzec się swych poglądów. Nawet po pojednaniu Soranzo z Rzymem Domenico Adelasio pozostał jego przeciwnikiem i gromadził przeciwko niemu dowody. Działalność ta spotkała się jednak ze sprzeciwem władz Republiki Weneckiej, które zdecydowanie poparły biskupa. W listopadzie 1554 Adelasio został aresztowany i przewieziony do Wenecji. W maju następnego roku został zwolniony z więzienia, jednak z nakazem opuszczenia terytorium Republiki na zawsze. Adelasio został wówczas zastąpiony na urzędzie inkwizytora Bergamo przez Domenico de Caprino i udał się do Bolonii. W sierpniu 1555 był przesłuchiwany przez dominikanina Tommaso Scotti da Vigevano, zastępcę komisarza generalnego Rzymskiej Inkwizycji, na okoliczność poglądów religijnych kardynała Giovanniego Girolamo Morone, który był biskupem Modeny w latach 1529–1550. Po zakończeniu przesłuchań Domenico Adelasio pozostał w kontakcie korespondencyjnym z Tommaso Scottim; jego list do niego, datowany w Bolonii 7 września 1555, jest ostatnią wzmianką dokumentacyjną o nim, jaka się zachowała.

</doc>
<doc id="3177422" url="https://pl.wikipedia.org/wiki?curid=3177422" title="Playing House">
Playing House

Playing House – amerykański, komediowy serial telewizyjny wyprodukowany przez Universal Cable Productions, A24 Films, Parham St. Clair Productions oraz Open 4 Business Productions. Serial był emitowany od 29 kwietnia 2014 roku do 14 lipca 2017 przez USA Network. Pomysłodawcami serialu są Lennon Parham i Jessica St. Clair.
31 października 2017 roku, stacja USA Network ogłosiła zakończenie produkcji serialu po trzech sezonach.
Fabuła.
Serial skupia się wokół dwóch najlepszych przyjaciółek z dzieciństwa: Emmy i Maggie, która zakończyła swoje małżeństwo po zdradach swojego męża. W tej sytuacji Emma rzuca swój interes w Chinach, aby powrócić do rodzinnego miasta, pomagając wychować jeszcze nienarodzone dziecko Maggie.
Produkcja.
9 grudnia 2014 roku, stacja USA Network zamówiła 2 sezon serialu.
14 stycznia 2016 roku, stacja USA Network zamówiła 3 serię

</doc>
<doc id="3177423" url="https://pl.wikipedia.org/wiki?curid=3177423" title="Indywidualne Mistrzostwa Polski na Żużlu 1959">
Indywidualne Mistrzostwa Polski na Żużlu 1959

Indywidualne Mistrzostwa Polski na Żużlu 1959 – zawody żużlowe, mające na celu wyłonienie medalistów indywidualnych mistrzostw Polski w sezonie 1959. Rozegrano cztery turnieje ćwierćfinałowe, dwa półfinały oraz finał, w którym zwyciężył Stefan Kwoczała.

</doc>
<doc id="3177426" url="https://pl.wikipedia.org/wiki?curid=3177426" title="Indywidualne Mistrzostwa Polski na Żużlu 1958">
Indywidualne Mistrzostwa Polski na Żużlu 1958

Indywidualne Mistrzostwa Polski na Żużlu 1958 – zawody żużlowe, mające na celu wyłonienie medalistów indywidualnych mistrzostw Polski w sezonie 1958. Rozegrano cztery turnieje ćwierćfinałowe, dwa półfinały oraz finał, w którym zwyciężył Stanisław Tkocz.

</doc>
<doc id="3177428" url="https://pl.wikipedia.org/wiki?curid=3177428" title="Indywidualne Mistrzostwa Polski na Żużlu 1957">
Indywidualne Mistrzostwa Polski na Żużlu 1957

Indywidualne Mistrzostwa Polski na Żużlu 1957 – zawody żużlowe, mające na celu wyłonienie medalistów indywidualnych mistrzostw Polski w sezonie 1957. Rozegrano cztery turnieje ćwierćfinałowe, dwa półfinały oraz finał, w którym zwyciężył Marian Kaiser.

</doc>
<doc id="3177429" url="https://pl.wikipedia.org/wiki?curid=3177429" title="Kamień runiczny ze Skärkind">
Kamień runiczny ze Skärkind

Kamień runiczny ze Skärkind ("Ög 171") – granitowy kamień runiczny o wysokości 1,65 m, znajdujący się w Skärkind w prowincji Östergötland w Szwecji.
Kamień został odkryty w 1876 roku, w trakcie rozbiórki starego kościoła w Skärkind, wmurowany w posadzkę świątyni. Obecnie stoi ustawiony na cmentarzu przed budynkiem nowego kościoła. Na pochodzącym z połowy V wieku głazie wyryta została inskrypcja o treści skiþaleubaR. Jest to męskie imię własne, znaczące dosłownie „"ten, który lubi futro"”.

</doc>
<doc id="3177431" url="https://pl.wikipedia.org/wiki?curid=3177431" title="Stara kaplica w Niepokalanowie (1927)">
Stara kaplica w Niepokalanowie (1927)

Stara kaplica św. Maksymiliana w Niepokalanowie – jeden z pierwszych budynków, wzniesionych w 1927 roku na terenie powstającego klasztoru Niepokalanów. Zachowana do naszych czasów kaplica drewniana, w której przed wojną modlili się zakonnicy i okoliczna ludność, pełni od 2004 roku funkcję lokalnego sanktuarium św. Maksymiliana.
Budowa i pierwotne przeznaczenie.
Tzw. "stara kaplica" uważana jest za jeden z najcenniejszych obiektów na terenie Niepokalanowa. Zbudowana jesienią 1927 roku, otrzymała tytuł Niepokalanego Poczęcia NMP. Ówczesny biskup warszawski Aleksander Kakowski udzielił pozwolenia, by kaplica od początku służyła zarówno zakonnikom, jak też okolicznej ludności. 12 listopada 1927 roku w nie ukończonej jeszcze kaplicy o. Maksymilian Kolbe odprawił pierwszą Mszę św. 8 grudnia 1927 w uroczystość Niepokalanego Poczęcia Najświętszej Maryi Panny klasztor poświęcił prowincjał o. Korneli Czupryk.
Kształt pierwotnej, drewnianej kaplicy przypominał odwróconą literę "L". Jej wymiary wynosiły: długość - 15 m (wraz z zakrystią), szerokość - 5,70 m, wysokość - 2,60 m. Na dwuspadowym dachu kaplicy umieszczono wieżyczkę na sygnaturkę, którą zwieńczono krzyżem. Już dwa lata później okazało się, że obiekt jest zbyt mały. Liczba franciszkanów rosła, a ponieważ najbliższy kościół parafialny znajdował się w odległości 6 km, zaczynało brakować miejsca dla wszystkich ludzi przybywających na nabożeństwa.
Aby rozwiązać powstały problem, zdecydowano o powiększeniu istniejącej kaplicy. Nową część, nazwaną później "dużą kaplicą", dobudowano od strony północnej. Wewnątrz znalazło się miejsce dla dwóch bocznych ołtarzy (Matki Bożej i św. Franciszka). Od 1936 roku, po wybudowaniu kaplicy dla zakonników na terenie klasztoru, dotychczasowy obiekt mógł efektywniej służyć okolicznym wiernym.
Po wojnie w nowej roli.
Podczas II wojny światowej miejscowy klasztor poniósł znaczne straty w ludziach i budynkach, natomiast drewniana kaplica ocalała. Po wybudowaniu w Niepokalanowie bazyliki zadecydowano o częściowej zmianie przeznaczenia starej kaplicy.
W większej części budynku urządzono tzw. "salę pamiątek", podzieloną na sekcje: dzieciństwo i młodość Rajmunda-Maksymiliana, działalność wydawniczo-misyjna w Krakowie, Grodnie, Niepokalanowie i Nagasaki, cierpienie i śmierć w obozie koncentracyjnym, sława pośmiertna, kanonizacja i kult franciszkanina-męczennika.
Ponadto udostępniono do zwiedzania pierwszą "celę zakonną", w której o. Maksymilian mieszkał w latach 1927-1930. Pomieszczenie to znajduje się między najstarszą częścią kaplicy a zakrystią, gdzie do dziś przechowuje się stare ornaty, mszał oraz ampułki, używane do Mszy św. przez o. Maksymiliana.
Jako lokalne sanktuarium.
W latach 1996-1998 obiekt doczekał się kapitalnego remontu. Po konserwatorskich zabiegach i przy zachowaniu oryginalnego wystroju wnętrza, kaplica została ponownie otwarta dla potrzeb wiernych. 7 grudnia 1997 roku, w 70. rocznicę budowy, poświęcił ją na nowo kard. Józef Glemp. Od tej pory obiekt służył wiernym do niektórych nabożeństw oraz jako miejsce przeznaczone na modlitwę indywidualną.
25 marca 2004 roku kard. Glemp wydał dekret, na mocy którego bazylika w Niepokalanowie oraz "stara kaplica" pw. św. Maksymiliana zostały podniesione do rangi sanktuarium. Jednocześnie kardynał wyznaczył trzy daty odpustów, przysługujących nowemu sanktuarium: 14 sierpnia, 15 sierpnia oraz 8 grudnia. Każdorazowy przełożony Niepokalanowa miał odtąd pełnić jednocześnie funkcję kustosza tego miejsca.

</doc>
<doc id="3177437" url="https://pl.wikipedia.org/wiki?curid=3177437" title="Zbrodnia w Libanówce">
Zbrodnia w Libanówce

Zbrodnia w Libanówce – zbrodnia dokonana podczas rzezi wołyńskiej przez oddział UPA w kolonii Libanówka w powiecie dubieńskim województwa wołyńskiego.
Kolonia polsko-czeska Libanówka stała się celem ataku UPA w sierpniu 1943 roku (data dzienna nieznana). Tego samego dnia zaatakowano także inne okoliczne polskie miejscowości: Aleksandrówkę, Julianówkę, Rudkę, Zofiówkę, Karolinkę, Koblin i Bojarkę. Ataki na te miejscowości pochłonęły łącznie około 75 ofiar.
Część Libanówki zamieszkałą przez Polaków otoczono szczelnym kordonem i przystąpiono do zabijania mieszkańców nie oszczędzając kobiet, dzieci i starców. W ten sposób zamordowano około 100 osób. Być może zabito także dwóch Czechów.

</doc>
<doc id="3177439" url="https://pl.wikipedia.org/wiki?curid=3177439" title="Prowincja bachmucka">
Prowincja bachmucka



</doc>
<doc id="3177440" url="https://pl.wikipedia.org/wiki?curid=3177440" title="Hell’s Kitchen. Piekielna kuchnia">
Hell’s Kitchen. Piekielna kuchnia

Hell’s Kitchen. Piekielna kuchnia (ósma edycja pod krótszą nazwą: Hell’s Kitchen) – polski program telewizyjny typu reality show oparty na formacie "Hell’s Kitchen," emitowany w latach 2014–2016 oraz ponownie od roku 2022 na antenie telewizji Polsat.
Charakterystyka programu.
W programie udział bierze kilkanaścioro zawodowych kucharzy i kucharzy-amatorów. Początkowo występują w dwóch drużynach – kobiety w czerwonej, a mężczyźni w niebieskiej (z wyjątkiem 8. edycji), jednak w dalszej części edycji podziały te ulegają zmianom; parę odcinków przed finałem zawodnicy, którzy pozostali w grze tworzą jeden zespół (oznaczony czarnym kolorem bluz).
Uczestnicy programu wykonują zadania polegające na przygotowywaniu dań, które będą spełniać warunki zadanego tematu – np. dekompozycja popularnej potrawy, przyrządzenie dania, którego podstawą będzie określony z góry (ewentualnie wybrany lub wylosowany) składnik, przygotowanie posiłków dla żołnierzy bądź dzieci czy przyrządzenie popisowego dania (z reguły w pierwszym odcinku). Zadania te najczęściej kończą się wskazaniem drużyny wygranej, która otrzymuje nagrodę oraz drużyny przegranej, która otrzymuje karę. Niekiedy na czas jednego zadania do drużyn dołączają zaproszeni goście – gwiazdy i celebryci.
W każdym odcinku programu odbywa się tzw. serwis, w czasie którego uczestnicy przygotowują potrawy zamówione przez gości restauracji będącej częścią studia, w którym realizowany jest program. Oceny pracy uczestników dokonuje szef kuchni: w edycjach 1–5 Wojciech Modest Amaro, w edycji 6. Michał Bryś, a od 7. Mateusz Gessler. Na przestrzeni dziesięciu odcinków (w 8. edycji: dziewięciu) decyzją m.in. szefa kuchni kolejni zawodnicy odpadają z programu.
Finaliści wydają serwis razem z osobami, które odpadły w poprzednich odcinkach. Nazwisko zwycięzcy ogłaszane jest w drugiej części odcinka finałowego, która realizowana jest na żywo. Zwycięzca zdobywa nagrodę główną – 100 000 złotych i pracę w restauracji szefa kuchni programu.
Ekipa.
Szefem kuchni w pierwszych pięciu edycjach był Wojciech Modest Amaro – założyciel i szef kuchni warszawskiej restauracji Atelier Amaro. W czerwcu 2016 Telewizja Polsat ogłosiła, że nowym prowadzącym program został Michał Bryś — szef kuchni i współwłaściciel warszawskiej restauracji L’enfant Terrible. Po 6-letniej przerwie w produkcji programu nowym szefem kuchni został Mateusz Gessler.
"Sous-chefami" w programie zostawali uczestnicy innego kulinarnego reality show Polsatu – „Top Chef”. Wyjątki stanowią: trzecia edycja, w której "sous-chefami" zostali uczestnicy poprzednich edycji „Hell’s Kitchen…” (choć jeden z nich również brał udział w programie „Top Chef”) oraz czwarty odcinek drugiej edycji, w którym podczas serwisu "sous-chefami" byli uczestnicy pierwszej edycji – Arkadiusz Klimkiewicz i Paulina Sawicka.
Emisja w telewizji.
Program po raz pierwszy nadano we wtorek, 8 kwietnia 2014 roku o godz. 20.05 na antenie telewizji Polsat. Dalsza emisja odbywała się w sześciu kwartalnych sezonach telewizyjnych o tej samej porze (po dziesięć odcinków w sezonie). Jesienią 2016 roku zaprzestano realizacji programu.
W marcu 2022 roku w mediach pojawiły się zapowiedzi powrotu programu z nowym szefem kuchni. Kolejne odcinki nowej edycji ukazywały się jesienią 2022 roku. Pod koniec grudnia 2022 telewizja Polsat poinformowała o realizacji kolejnej, ósmej, edycji.
Spis serii.
Uwaga: tabela zawiera informacje odnoszące się wyłącznie do pierwszej emisji telewizyjnej; w niniejszej sekcji nie uwzględniono emisji powtórek oraz ewentualnej dostępności w serwisach internetowych, takich jak np. ipla, Polsat Go czy Polsat Box Go.
Uczestnicy i wyniki.
W tabelach kursywą oznaczono osoby, które dołączyły do gry później niż w pierwszym odcinku.
Pierwsza edycja (wiosna 2014).
Uczestnikami pierwszej edycji programu byli (alfabetycznie): Sylwia Biały, Michał Bystroń, Carmelo Cestaro, Adam Czapski, Agata Gawrońska, Monika Katreniok, Łukasz Kawaller, Grzegorz Kaźmierczak, Arkadiusz Klimkiewicz, Rafał Kuczkowski, Aldona Organiściak, Katarzyna Rajkiewicz, Paulina Sawicka, Ewa Zakrzewska.
Wyniki rozgrywki przedstawia poniższa tabela.
Druga edycja (jesień 2014).
Uczestnikami drugiej edycji programu byli (alfabetycznie): Mariusz Adam, Bartosz Brogowski, Michał Bystroń, Monika Dąbrowska, Mirosław Fiłonowicz, Paulina Kantak, Przemysław Lewandowski, Damian Malesza, Renata Marona, Halina Miszewska, Maciej Obukowicz, Piotr Ogiński, Jonasz Papaj, Anna Pastuszka, Joanna Popko, Karolina Rudolf, Beata Siebuła, Waldemar Sieminiak, Przemysław Szocik (nie wszyscy brali udział w grze od pierwszego odcinka).
Wyniki rozgrywki przedstawia poniższa tabela.
Trzecia edycja (wiosna 2015).
Uczestnikami trzeciej edycji programu byli (alfabetycznie): Klaudia Chamarczuk, Aleksandra Czerniawska, Marta Czernicka, Katarzyna Domańska, Dominik Gralewicz, Marcin Herman, Daniel Hucik, Justin Kirschner, Roland Knittel, Sebastian Miechowicz, Sandra Rutkowska, Sebastian Schrom, Celina Statkiewicz, Anna Szkaradzińska.
Wyniki rozgrywki przedstawia poniższa tabela.
Czwarta edycja (jesień 2015).
Uczestnikami czwartej edycji programu byli (alfabetycznie): Anna Błaszkiewicz, Katarzyna Chudzicka, Emilia Domaradzka, Karol Fijołek, Mateusz Grzędziński, Adam Ignasiak, Justyna Kołcon, Monika Kumor, Malwina Kurlenda, Paulina Makarska, Damian Marchlewicz, Piotr Schroeder, Adam Włodarczyk, Marcin Wodziński.
Wyniki rozgrywki przedstawia poniższa tabela.
Piąta edycja (wiosna 2016).
Uczestnikami piątej edycji programu byli (alfabetycznie): Anna Aleksandrzak, Wojciech Bartczak, Artur Bodziachowski, Rafał Bukowski, Katarzyna Gaja, Grzegorz Gręda, Maja Jońska, Krystian Klamka, Wojciech Klimas, Ewelina Kozłowska, Emilia Kurowska, Dorota Mizgała, Maryla Oksentiuk, Tomir Pawłowski, Dagmara Raczyńska, Zbigniew Różanowski, Marlena Wencel (nie wszyscy brali udział w grze od pierwszego odcinka).
Wyniki rozgrywki przedstawia poniższa tabela.
Szósta edycja (jesień 2016).
Uczestnikami szóstej edycji programu byli (alfabetycznie): Małgorzata Augustyn, Damian Bańkowski, Emilia Bykowska, Katarzyna Gajewska, Kamila Gockowiak, Agnieszka Jasińska, Izabela Kaczorowska, Mikołaj Król, Błażej Loska, Tomasz Ptak, Karolina Sadura, Marta Smeja, Michał Suchanowski, Jakub Suchta, Jakub Wolski, Marcin Zdeb.
Wyniki rozgrywki przedstawia poniższa tabela.
Siódma edycja (jesień 2022).
Większość uczestników siódmej edycji programu to blogerzy i influencerzy w mniejszym lub większym stopniu związani z tematyką kulinarną. Uczestnikami siódmej edycji programu byli (alfabetycznie): Maciej Adamczyk, Anna Anklewicz, Jarosław Gruda, Hubert Jabłoński, Kamil Krupicz, Michał Kurczewski, Igor Łubkowski, Julia Oleś, Marcin Rybak, Ina Rybarczyk, Marta Spilarewicz, Karolina Stolarska-Bigos, Osuenhe Ugonoh, Agata Wójcik.
Wyniki rozgrywki przedstawia poniższa tabela.
Ósma edycja (wiosna 2023).
Uczestnikami ósmej edycji programu zostali między innymi (alfabetycznie): Oliwia Augustyn, Dominika Blaszkiewicz, Józef Bolach, Martyna Cieplak, Dominika Glegoła, Bartosz Godzisz, Kordian Gordewski, Dawid Grzybowski, Arkadiusz Kryśkiewicz, Witold Mondry, Edyta Niewiadomska, Laura Sidor, Lidia Szumniak, Piotr Wojcieszak.
Wyniki rozgrywki przedstawia poniższa tabela.

</doc>
<doc id="3177442" url="https://pl.wikipedia.org/wiki?curid=3177442" title="Roy Black (album)">
Roy Black (album)

Roy Black – debiutancki album studyjny niemieckiego aktora, piosenkarza Roya Blacka wydany 1966 roku. Płytę promowały utwory "Ganz in Weiß" i "Du bist nicht allein", które w latach 1965 i 1966 zajmowały wysokie miejsca na niemieckich i austriackich listach przebojów.

</doc>
<doc id="3177452" url="https://pl.wikipedia.org/wiki?curid=3177452" title="Facivermis">
Facivermis

Facivermis ("robak pochodnia") – enigmatyczny organizm żywy, który zamieszkiwał tereny dzisiejszych Chin (pozostałości znaleziono w Maotianshan Shales) we wczesnym kambrze.
Anatomia.
"Facivermis" miał robakowate ciało osiągające długość do 55 cm, podzielone na 3 części. Przednia zaopatrzona była w 5 par równej wielkości wyrostków o dwóch rzędach szczecinek wzdłuż brzegów. Środkowa część ciała była wydłużona, pięciokrotnie dłuższa od przedniej czy tylnej. Ta ostatnia przyjmowała kształt gruszki, nosiła 3 rzędy haczyków otaczających odbyt.
Systematyka.
Autorzy opisu "Facivermis" uznali go za wieloszczeta. Zaproponowano również jego bliskie związki z nietypową linią skorupiaków Pentastomida, co nie wydaje się jednak prawdopodobne. Od czasu jego odkrycia największą ilością argumentów cieszy się jednak teza, że zalicza się on do Lobopodia. Liu "et al." porównali go do lepiej poznanego przedstawiciela tej grupy "Miraluolishania". Wspomniani autorzy odnotowali również, że gruszkowaty kształt końca ciała wykazuje znaczne podobieństwo do trąby niezmogowców, trzeba by tylko uznać go za przedni, a nie tylny koniec ciała. Prawdopodobny przedstawiciel niezmogowców "Xishania" "longiusula" znany jest z fragmentarycznych szczątków bardzo przypominających gruszkokształtne zakończenie ciała "Facivermis", w związku z czym Huang "et al." przypisali "X". "longiusula" do "Facivermis" jako drugi gatunek.
Ekologia.
"Facivermis" był prawdopodobnie drapieżnikiem. Zakotwiczał się on w osadach za pomocą haków dystalnej części ciała, wykorzytująć wyrostki proksymalnej części do chwytania zdobyczy. Jedna ze skamielin obejmuje prawdopodobnie przedstawiciela Bradoriida zachowanego w jelicie drapieżcy.

</doc>
<doc id="3177454" url="https://pl.wikipedia.org/wiki?curid=3177454" title="Sabrina, sekrety nastoletniej czarownicy">
Sabrina, sekrety nastoletniej czarownicy

Sabrina, sekrety nastoletniej czarownicy (ang. "Sabrina: Secrets of a Teenage Witch", 2013–2014) – indyjsko-francusko-amerykański serial animowany stworzony przez Dana DeCarlo i George’a Gladira, powstały na podstawie komiksów wydawnictwa Archie Comics – "Sabrina the Teenage Witch". Wyprodukowany przez MoonScoop, DSK Group India, Laughing Lion i Telegael Teoranta.
Premiera serialu miała miejsce 12 października 2013 roku na amerykańskim kanale Hub Network. W Polsce premiera serialu zadebiutowała 6 lipca 2014 roku na antenie Disney Channel.
Fabuła.
Serial opowiada o losach nastoletniej dziewczyny imieniem Sabrina, która jest pół-czarownicą i pół-człowiekiem. Dziewczyna prowadzi podwójne życie jako zwykła uczennica szkoły średniej, a drugie jako czarownica w magicznym świecie. Sabrina to jedyna osoba, która ma zdolność do walki z wrogami, a także próbuje zachować swoją sekretną tożsamość jako czarownica przed wszystkimi ludźmi wokół niej.

</doc>
<doc id="3177457" url="https://pl.wikipedia.org/wiki?curid=3177457" title="Colin Baker (piłkarz)">
Colin Baker (piłkarz)

Colin Walter Baker (ur. 18 grudnia 1934 w Cardiff, zm. 12 kwietnia 2021) – walijski piłkarz grający na pozycji pomocnika, zawodnik Cardiff City i reprezentant Walii.
Kariera piłkarska.
Colin Baker karierę piłkarską rozpoczął w Cardiff Nomads, skąd w 1953 roku przeszedł do Cardiff City i podpisał profesjonalny kontrakt. W drużynie zadebiutował w ostatniej kolejce sezonu 1953/1954 w zremisowanym 2:2 meczu przeciwko Sheffield Wednesday zmieniając Billy’ego Bakera. Zdobył z zespołem czterokrotnie Puchar Walii (1956, 1959, 1964, 1965) oraz awansował do Football League Second Division w sezonie 1959/1960. Ostatni mecz rozegrał w 1965 roku, kiedy to musiał zejść z boiska z powodu kontuzji odniesionej w wyniku faulu Davida Summerhayesa w meczu z Bury. Jest zaliczany do grona najlepszych zawodników w historii klubu.
Kariera reprezentacyjna.
Colin Baker w latach 1958–1961 rozegrał 7 meczów w reprezentacji Walii. Zadebiutował w niej podczas mistrzostw świata 1958 w Szwecji w meczu przeciwko reprezentacji Meksyku (1:1) dnia 11 czerwca 1958 roku na Råsundastadion w Solnie. Ostatni raz w reprezentacji zagrał dnia 8 listopada 1961 roku w meczu przeciwko reprezentacji Szkocji.

</doc>
<doc id="3177459" url="https://pl.wikipedia.org/wiki?curid=3177459" title="Worki policzkowe">
Worki policzkowe

Worki policzkowe, także torby policzkowe – przerośnięte, nieunerwione fałdy błony śluzowej w jamie gębowej niektórych grup ssaków, wykazujące zdolność do znacznego rozciągania i służące zwierzętom do przenoszenia pokarmu, lub chowania w obawie przed odebraniem go przez silniejszego osobnika. Mogą być także używane do przenoszenia młodych, a także – po nadęciu ich powietrzem i stworzenia wrażenia większych gabarytów zwierzęcia – do odstraszania przeciwnika. Worki policzkowe występują u dziobaków, niektórych gryzoni (głównie chomiki) i małp (np. podrodzina koczkodanów z rodziny koczkodanowatych), a także u niektórych nietoperzy.
U większości posiadających je ssaków (np. chomikowate), wejście do worków policzkowych znajduje się wewnątrz jamy ustnej, zaś w jej tylnej części oddzielone są cienką, elastyczną błoną. Wyjątkiem jest zlokalizowanie toreb policzkowych na zewnątrz mięśnia policzkowego (np. u gofferowatych (Geomyidae)). W takiej sytuacji są one od wewnątrz owłosione.

</doc>
<doc id="3177461" url="https://pl.wikipedia.org/wiki?curid=3177461" title="Torby policzkowe">
Torby policzkowe



</doc>
<doc id="3177462" url="https://pl.wikipedia.org/wiki?curid=3177462" title="Steven Adams (piłkarz)">
Steven Adams (piłkarz)

Steven Adams (ur. 28 września 1984 w Kumasi) – ghański piłkarz występujący na pozycji bramkarza w zambijskim klubie Nkana FC oraz w reprezentacji Ghany. Znalazł się w kadrze na Mistrzostwa Świata 2014.

</doc>
<doc id="3177463" url="https://pl.wikipedia.org/wiki?curid=3177463" title="Centerville (Karolina Północna)">
Centerville (Karolina Północna)

Centerville – miasto w Stanach Zjednoczonych, w stanie Karolina Północna, w hrabstwie Franklin.

</doc>
<doc id="3177468" url="https://pl.wikipedia.org/wiki?curid=3177468" title="New Witten">
New Witten

New Witten – miasto w Stanach Zjednoczonych, w stanie Dakota Południowa, w hrabstwie Tripp.

</doc>
<doc id="3177469" url="https://pl.wikipedia.org/wiki?curid=3177469" title="Climactichnites">
Climactichnites

Climactichnites – enigmatyczna kambryjska skamieniałość utworzona na lub w piasku około 510 milionów lat temu. Interpretowano ją na wiele sposobów w przeszłości, obecnie uznaje się ją za skamieniałość śladową ślimakowatego stworzenia, poruszającego się poprzez pełzanie nad brzegiem lub w jego okolicy albo też ryjącego w osadach.
Morfologia.
W ichnorodzaju wyróżnia się 2 gatunki: "C. wilsoni" i " C. youngi". "C. wilsoni" obejmuje parzyste boczne mostki pomiędzy którymi leżą falujące pasy i bruzdy zorientowane pod kątem do kierunku ruchu. Natomiast w przypadku "C. youngi" nie występują parzyste boczne grzebienie, pozostałość składa się tylko z falujących poprzecznych pasów i zmarszczek. Dodatkowa ichnoskamieniałość nazwana "Musculopodus" uznawana jest czasami za początek śladów "Climactichnites", reprezentujący odcisk ciała zwierzę pozostającego w spoczynku. "Climactichnites" mierzy od 0,8 do 30 cm szerokości, a jego długość może rozciągać się ponad 3 m, co czyni ją największą kambryjską skamieliną. Na podstawie zmierzonych stosunków odcisków "Musculopodus" długość samego zwierzęcia oszacowano na 69 cm.
Występowanie.
Obecnie "Climactichnites" znany jest jedynie z Ameryki Północnej (Missouri, Nowy Jork, Wisconsin w USA, Quebec i Ontario w Kanadzie), część z nich była zalana płytkim równikowym morzem w okresie kambryjskim. Skamieliny znaleziono pośród drobno- i gruboziarnistych piaskowców, reprezentujących piaskowe, nadbrzeżne osady plaż. Ślady zachowały się prawdopodobnie dzięki matom mikrobowym.
Interpretacja.
Wczesne próby zinterpretowania skamieliny szukały w niej plechy glonu bądź ciała rurkopława, zostały one łatwo sfalsyfikowane. "Climactichnites" uważa się obecnie za pozostałość śladów organizmu pouszającego się po bądź wśród osadów. Zwierzę najwidoczniej miało mięsistą stopę, poruszało się poprzez rozciąganie naprzemiennie obu stron swego ciała (a czasami obie strony rozciągały się razem), co powodowało powstanie v-kształtnych poprzecznych pasów. Zwierzę prawdopodobnie pozawione było jakichkolwiek wypustek, które zachowały by się na przekroj trasy w postaci zmarszczek. O ile identyfikacja sprawcy śladów pozostaje przypuszczalna, "Climactichnites" pozostawiło najprawdopodobniej zwierzę będące dużym mięczakiem przypominającym nagiego ślimaka. Zaobserwowano, że współczesne ślimaki pozostawiają po sobie podobne ślady. Znalezisko to mogło zostać stworzone przez jedno z najwcześniejszych zwierząt, które wyszły na ląd. Wiążący efekt mat mikrobowych na powierzchni osadów widzi się jako czynnik, który przyczynił się do zachowania śladów "Climactichnites".

</doc>
<doc id="3177470" url="https://pl.wikipedia.org/wiki?curid=3177470" title="Åke Holmberg">
Åke Holmberg

Åke Holmberg (ur. 31 maja 1907 w Sztokholmie, zm. 9 września 1991) – pisarz szwedzki, autor tłumaczonej na wiele języków świata, w tym na język polski, powstałej w latach 1948-1973 serii powieści przygodowych dla dzieci o prywatnym detektywie ze Sztokholmu Ture Sventonie. Książki o Ture Sventonie zostały sfilmowane w 1972 roku.

</doc>
<doc id="3177474" url="https://pl.wikipedia.org/wiki?curid=3177474" title="Brentford (Dakota Południowa)">
Brentford (Dakota Południowa)

Brentford – miasto w Stanach Zjednoczonych, w stanie Dakota Południowa, w hrabstwie Spink.

</doc>
<doc id="3177476" url="https://pl.wikipedia.org/wiki?curid=3177476" title="David Rousset">
David Rousset

David Rousset (ur. 18 stycznia 1912 w Roanne, zm. 13 grudnia 1997) – francuski publicysta, dziennikarz, polityk trockistowski, krytyk stalinizmu.
Podczas II wojny światowej zaangażował się w ruch oporu przeciwko wojskom niemieckim okupującym Francję, przez co w 1943 stał się więźniem obozu koncentracyjnego w Buchenwaldzie. Wyszedł na wolność po wyzwoleniu Francji w 1945. Po wojnie został działaczem lewicy gaullistowskiej. W 1949 rozpoczął kampanię ujawniającą zakres prześladowań politycznych w krajach komunistycznych. Proponował m.in. utworzenie specjalnej komisji, która poprowadziłaby dochodzenie w sprawie łagrów ZSRR, czym sprowadził na siebie krytykę ze strony francuskich ugrupowań komunistycznych. Od 1969 do 1971 był deputowanym do parlamentu z ramienia Unii Demokratycznej na rzecz Republiki (UDR). W 1946 wydał głośną książkę o obozach hitlerowskich – "L'univers concentrationnaire" – za którą otrzymał w tym samym roku Nagrodę Renaudot. W 1950 w Paryżu wytoczył proces pismu "Les Lettres Francaises" Louisa Aragona po tym, jak oskarżyło go ono o szerzenie zniesławiających ZSRR kłamstw. Na świadka powołał m.in. Józefa Czapskiego.

</doc>
<doc id="3177479" url="https://pl.wikipedia.org/wiki?curid=3177479" title="Rahman Ahmadi">
Rahman Ahmadi

Rahman Ahmadi (ur. 30 lipca 1980 w Nouszahr) – irański piłkarz występujący na pozycji bramkarza w irańskim klubie Pars Jonoubi Jam oraz w reprezentacji Iranu. Znalazł się w kadrze na Mistrzostwa Świata 2014.

</doc>
<doc id="3177480" url="https://pl.wikipedia.org/wiki?curid=3177480" title="Tulare (Kalifornia)">
Tulare (Kalifornia)

Tulare – miasto w Stanach Zjednoczonych, w stanie Kalifornia, w hrabstwie Tulare.
Miasta partnerskie:

</doc>
<doc id="3177482" url="https://pl.wikipedia.org/wiki?curid=3177482" title="Tulare (Dakota Południowa)">
Tulare (Dakota Południowa)

Tulare – miasto w Stanach Zjednoczonych, w stanie Dakota Południowa, w hrabstwie Spink.

</doc>
<doc id="3177483" url="https://pl.wikipedia.org/wiki?curid=3177483" title="Jana Toom">
Jana Toom



</doc>
<doc id="3177485" url="https://pl.wikipedia.org/wiki?curid=3177485" title="Callan O’Keeffe">
Callan O’Keeffe

Callan O’Keeffe (ur. 6 czerwca 1996 roku) – południowoafrykański kierowca wyścigowy pochodzący z Wielkiej Brytanii.
Życiorys.
Początki kariery.
O’Keeffe rozpoczął karierę w jednomiejscowych samochodach wyścigowych w 2012 roku od startów w Formule BMW Talent Cup. Z dorobkiem trzynastu punktów uplasował się tam na dziewiątej pozycji w klasyfikacji generalnej. Rok później zajął trzynaste miejsce w ADAC Formel Masters.
Formuła Renault 2.0.
Na sezon 2014 Południowoafrykańczyk podpisał kontrakt z francuską ekipą ART Junior Team na starty w Europejskim Pucharze Formuły Renault 2.0 oraz Północnoeuropejskim Pucharze Formuły Renault 2.0. W edycji europejskiej w ciągu czternastu wyścigów, w których wystartował, uzbierał łącznie 28 punktów. Dało mu to szesnaste miejsce w końcowej klasyfikacji kierowców. W serii północnoeuropejskiej odniósł jedno zwycięstwo i trzykrotnie stawał na podium. Z dorobkiem 187 punktów uplasował się na siódmej pozycji w klasyfikacji generalnej.

</doc>
<doc id="3177486" url="https://pl.wikipedia.org/wiki?curid=3177486" title="Turton (Dakota Południowa)">
Turton (Dakota Południowa)

Turton – miasto w Stanach Zjednoczonych, w stanie Dakota Południowa, w hrabstwie Spink.

</doc>
<doc id="3177488" url="https://pl.wikipedia.org/wiki?curid=3177488" title="Alireza Haghighi">
Alireza Haghighi

Alireza Haghighi (ur. 2 maja 1988 w Teheranie) – irański piłkarz występujący na pozycji bramkarza w reprezentacji Iranu. Znalazł się w kadrze na Mistrzostwa Świata 2014.

</doc>
<doc id="3177489" url="https://pl.wikipedia.org/wiki?curid=3177489" title="Sen papieża Sergiusza i Ekshumacja św. Huberta">
Sen papieża Sergiusza i Ekshumacja św. Huberta

Sen papieża Sergiusza i Ekshumacja św. Huberta – dwa obrazy, pierwotnie należące do niezachowanego cyklu, autorstwa niderlandzkiego malarza Rogiera van der Weydena i jego uczniów z pracowni.
"Sen papieża Sergiusza" i "Ekshumacja św. Huberta" należały do większego cyklu obrazów, który do XVII wieku znajdował się w kaplicy św. Huberta w ówczesnej kolegiacie św. Guduli w Brukseli. Cykl zawierał sceny z legendy św. Huberta, czczonego w Liège.
Atrybucja i interpretacja obrazów.
Cykl obrazów został prawdopodobnie zamówiony wspólnie przez spowinowacownych ze sobą mieszczan brukselskich Jana Vrientschapa i Jana Coelsa. Szwagrowie byli również fundatorami kaplicy, w której umieszczono zamówiony u Weydena cykl. Kupiec sukienny Jan Vrientschap osiągnął pozycję kanclerza księcia Burgundii, natomiast mąż jego siostry Cathariny, Jan Coels, pełnił zarówno obowiązki radcy miejskiego, jak i oficjalne urzędy na dworze książęcym.
Obrazy powstały, jak wskazują badania dendrochronologiczne, po roku 1441. Weyden już od 1435 roku piastował stanowisko miejskiego malarza i to jemu w 1439 roku złożono zamówienie na ozdobienie kaplicy. Jak wykazała analiza stylistyczna, zachowane obrazy zostały wykonane przez co najmniej trzech malarzy. Weyden własnoręcznie wykonał kilka postaci z pierwszego planu i projekt rysunków. Za głównego autora dzieła uważa się Mistrza Ekshumacji św. Huberta, autora m.in. rysunku do tryptyku "Ukrzyżowanie ze scenami z legendy św. Eligiusza" (Luwr, Cabinet des Dessins) czy obrazu "Ukrzyżowanie" (Gemäldegalerie) 
Opis obrazów.
We "Śnie papieża Sergiusza" scena rozgrywa się w małej sypialni papieża Sergiusza I. Pogrążonego we śnie św. Sergiusza nawiedza anioł, który informuje go o tragicznej śmierci biskupa Maastricht (Tongeren) św. Lamberta, która nastąpiła w Liège. Anioł, trzymający w dłoniach atrybuty biskupie, czyli mitrę biskupią i pastorał, sugeruje papieżowi wybór św. Huberta na jego następcę. Po prawej stronie, na drugim planie, ukazane zostały poszczególne etapy z życia papieża Sergiusza (spotkanie z poselstwem proszącym o odpust, podróż do stolicy apostolskiej). Na trzecim planie, na schodach katedry św. Piotra, papież Sergiusz został ukazany w ważnej dla brukselskiego cyklu scenie, w której przekazuje św. Hubertowi atrybuty władzy biskupiej. 
Tłem dla "Ekshumacji św. Huberta" jest chór kolegiaty i prezbiterium św. Guduli. Na pierwszym planie widać proces wydobywania zwłok świętego z grobowca. Po lewej stronie grobowca klęczy biskup, którego twarz, jak i oblicze papieża Sergiusza, podobna jest do wizerunku jednej z postaci z "Tryptyku z Miraflores". 
Prawdopodobnie te figury, jak i postać młodzieńca (lub grupę trzech młodzieńców) stojącego po prawej stronie sceny ekshumacji, namalował sam Weyden. Inne postaci z tego obrazu, głównie te przedstawiające wizerunki obu fundatorów i członków ich rodzin, wykonane zostały w późniejszym okresie. Obraz był wielokrotnie podrysowywany, a jego układ kompozycyjny jak wykazała reflektografia zmieniany. Inne prace przy obrazach zostały powierzone uczniom z pracowni Weydena. Przyczyną, dla której mistrz zrezygnował z osobistego tworzenia dzieł z cyklu św. Huberta, było otrzymanie w tym samym czasie innego, bardziej lukratywnego i wymagającego od strony artystycznej, zlecenia na wykonanie "Tablic Sprawiedliwości Trajana i Herkinbalda".

</doc>
<doc id="3177491" url="https://pl.wikipedia.org/wiki?curid=3177491" title="Matewos Isaakian">
Matewos Isaakian

Matewos Isaakian (ros. Матевос Исаакян, ur. 17 kwietnia 1998 roku w Moskwie) – rosyjski kierowca wyścigowy.
Życiorys.
Francuska Formuła 4.
Isaakian rozpoczął karierę w jednomiejscowych samochodach wyścigowych w wieku 15 lat w 2013 roku w Francuskiej Formule 4. W ciągu dwudziestu wyścigów, w których wystartował, pięciokrotnie stawał na podium. Z dorobkiem 163 punktów zakończył sezon na piątej pozycji w klasyfikacji generalnej serii.
Formuła Renault.
Na sezon 2014 Isaakian podpisał kontrakt z włoską ekipą JD Motorsport na starty w Alpejskiej Formule Renault 2.0. W ciągu dwunastu wyścigów, w których wystartował, siedmiokrotnie stawał na podium, w tym dwukrotnie na jego najwyższym stopniu. Z dorobkiem 180 punktów uplasował się na trzeciej pozycji w końcowej klasyfikacji kierowców. Startował również gościnnie w wybranych wyścigach Europejskiego Pucharu Formuły Renault 2.0, gdzie trzykrotnie plasował się na najlepszej dziesiątce.
W roku 2015 kontynuował współpracę z włoskim zespołem. Jego niekonkurencyjność uniemożliwiła jednak Rosjaninowi walkę o tytuł mistrzowski zarówno w europejskiej, jak i alpejskiej edycji Formuły Renault. W pierwszej z nich zdołał dwukrotnie dojechał na najniższym stopniu podium - wyniki te odnotował na belgijskim torze Spa-Francorchamps (uzyskał najszybsze okrążenie wyścigu) oraz niemieckim Nürburgringu. Dorobek 87 punktów sklasyfikował go na 10. miejscu.
W alpejskim cyklu był najlepszym debiutantem sezonu. Siedmiokrotnie meldował się w czołowej trójce, z czego trzykrotnie na jego najwyższym stopniu (we francuskim Pau był drugi, ale pierwszy wśród klasyfikowanych zawodników, natomiast na austriackim Red Bull Ringu oraz w Belgii jako pierwszy przeciął linię mety). W klasyfikacji generalnej uplasował się na 4. lokacie, ze stratą zaledwie czterech punktów do trzeciej pozycji.
Seria GP3.
W sezonie 2015 Matewos zadebiutował w serii GP3. W fińskim teamie Koiranen GP zastąpił w dwóch eliminacjach reprezentanta Hongkongu, Adderly Fonga. Wystartował w czterech wyścigach na torze Sakhir i Yas Marina. Po punkty sięgnął w sobotniej rywalizacji w Abu Zabi, gdzie dojechał dziewiąty. Dwa punkty sklasyfikowały go na 21. miejscu.
W roku 2016 został etatowym zawodnikiem braci Koiranen.
Wyniki.
Podsumowanie.
† - Isaakian nie był zaliczany do klasyfikacji.

</doc>
<doc id="3177492" url="https://pl.wikipedia.org/wiki?curid=3177492" title="Greta Carlsson">
Greta Carlsson

Greta Ingeborg Carlsson po mężu Nygren (ur. 7 lipca 1898 w Eskilstunie, zm. 19 marca 1980 w Sundbybergu) – szwedzka pływaczka z początku XX wieku, uczestniczka igrzysk olimpijskich.
Podczas V Letnich Igrzysk Olimpijskich w Sztokholmie w 1912 roku, Carlsson wystartowała w dwóch konkurencjach pływackich. Na dystansie 100 metrów stylem dowolnym z nieznanym czasem zajęła piąte miejsce w czwartym wyścigu eliminacyjnym i odpadła z dalszej rywalizacji. Carlsson wystartowała także na pierwszej zmianie szwedzkiej sztafety 4 × 100 m stylem dowolnym. Z nieznanym czasem ekipa Szwedek zajęła czwarte miejsce.
Greta Carlsson w momencie startu na igrzyskach olimpijskich miała zaledwie trzynaście lat, tym samym była najmłodszym zawodnikiem w ekipie gospodarzy, a także jest najmłodszym reprezentantem Szwecji w historii jej startów na igrzyskach olimpijskich.
Carlsson reprezentowała barwy klubu Eskilstuna SS.

</doc>
<doc id="3177493" url="https://pl.wikipedia.org/wiki?curid=3177493" title="Dave Bowen">
Dave Bowen

Dave Bowen, właśc. David Lloyd Bowen (ur. 7 czerwca 1928 w Maestegu, zm. 25 września 1995 w Northampton) – walijski piłkarz grający na pozycji pomocnika, reprezentant Walii, kapitan reprezentacji podczas mistrzostw świata 1958 w Szwecji.
Kariera piłkarska.
Urodzony w Maestegu, Bowen karierę piłkarską rozpoczął w 1947 roku w Northampton Town, skąd w 1950 ściągnięty do Arsenalu Londyn przez trenera klubu, Toma Whittakera, gdzie przez wiele lat był zmiennikiem Joego Mercera. W drużynie zadebiutował dnia 24 marca 1951 roku w meczu przeciwko Wolverhamptonowi Wanderers. W sezonie 1952/1953 mimo rozegrania zaledwie dwóch meczów ligowych zdobył mistrzostwo Anglii, także zdobył w tym samym roku Tarczę Dobroczynności. W drużynie "Kanonierów" występował do 1959 roku grając w 146 meczach ligowych, strzelając w nich 2 gole.
Potem wrócił do Northampton Town, gdzie w 1960 roku zakończył piłkarską karierę.
Kariera reprezentacyjna.
Dave Bowen w reprezentacji Walii zadebiutował we wrześniu 1954 roku w meczu towarzyskim przeciwko reprezentacji Jugosławii. Został mianowany kapitanem reprezentacji podczas mistrzostw świata 1958 w Szwecji, gdzie reprezentacja dotarła do ćwierćfinału i uległa w nim reprezentacji Brazylii 0:1 po bramce 17-letniego wówczas Pelégo. Bowen, wraz z reprezentacyjnym bramkarzem Jackiem Kelseyem, to pierwsi piłkarze Arsenalu Londyn, którzy wystąpili na mistrzostwach świata. Ostatni raz w reprezentacji zagrał w 1959 roku. Łącznie w latach 1954–1959 w reprezentacji Walii rozegrał 19 meczów i strzelił 1 gola.
Kariera trenerska.
Dave Bowen karierę trenerską rozpoczął w 1959 roku jako grający trener występującego wówczas w Football League Fourth Division Northampton Town, z którym w sezonie 1964/1965 awansował do Football League First Division, gdzie po jednym sezonie spadł do Football League Second Division, gdzie w następnym sezonie spadł do Football League Third Division, po czym Bowen zrezygnował. Ponownie trenerem Northampton Town był w latach 1969–1972. Jednak nadal pracował w klubie jako dyrektor generalny, sekretarz generalny i dyrektor sportowy.
W międzyczasie Dave Bowen w latach 1964–1974 był selekcjonerem reprezentacji Walii.
Śmierć i upamiętnienie.
Dave Bowen zmarł 25 września 1995 roku w Northampton w wieku 67 lat. Północna trybuna Sixfields Stadium została nazwana jego imieniem.
Sukcesy.
Piłkarskie.
Arsenal F.C.
Reprezentacja Walii
Trenerskie.
Northampton Town

</doc>
<doc id="3177495" url="https://pl.wikipedia.org/wiki?curid=3177495" title="Louis Delétraz">
Louis Delétraz

Louis Delétraz (ur. 22 kwietnia 1997 w Genewie) – szwajcarski kierowca wyścigowy. Wicemistrz Europejskiego Pucharu Formuły Renault 2.0 w 2015, mistrz Formuły V8 3.5 w 2016. W 2022 roku kierowca World Endurance Championship w zespole Prema Orlen Powerteam w klasie LMP2.
Życiorys.
Formuła BMW.
Delétraz rozpoczął karierę w jednomiejscowych samochodach wyścigowych w 2012 roku od startów w Formule BMW Talent Cup. W ciągu trzech wyścigów, w których wystartował, raz wygrał, a dwukrotnie stawał na podium. Uzbierane 40 punktów dało mu czwarte miejsce w klasyfikacji generalnej.
Formuła Renault 2.0.
W 2013 roku Szwajcar startował w Północnoeuropejskim Pucharze Formuły Renault 2.0, gdzie ukończył sezon na szesnastej pozycji.
Na sezon 2014 Delétraz podpisał kontrakt z niemiecką ekipą Josef Kaufmann Racing na starty w Północnoeuropejskim Pucharze Formuły Renault 2.0. W ciągu piętnastu wyścigów, w których wystartował, pięciokrotnie stawał na podium, w tym raz na jego najwyższym stopniu. Uzbierane 242 punkty pozwoliły mu zdobyć tytuł wicemistrza serii. Wystartował także gościnnie w sześciu wyścigach Europejskiego Pucharu Formuły Renault 2.0, gdzie drugi wyścig niemieckiej rundy ukończył na siódmej pozycji.
W sezonie 2015 kontynuował współpracę z niemieckim zespołem, łącząc udział w północnoeuropejskim cyklu z europejską edycją. W pierwszej z nich zdominował rywalizację, wygrywając 9 z 16 wyścigów. Poza tym dwunastokrotnie sięgał po pole position oraz ośmiokrotnie uzyskiwał najszybsze okrążenie. W drugiej z kolei znakomicie rozpoczął, wygrywając dwa z trzech startów na hiszpańskim torze Alcaniz. Popisał się także podczas weekendu na węgierskim Hungaroring, gdzie był trzeci i pierwszy. Do połowy sezonu posiadał dużą przewagę punktową i wydawało się, że pewnie sięgnie po tytuł. Błędy związane z narastającą presją odbiły się jednak na końcówce sezonu, w której m.in. przez słabe starty tylko raz ukończył rywalizację na podium (trzecia lokata w Le Mans). W konsekwencji tytuł mistrzowski przegrał różnicą trzynastu punktów z doświadczonym Brytyjczykiem Jack’em Aitken’em, natomiast jego partner zespołowy, a zarazem rodak Kevin Jörg, zdobył tyle samo punktów (193), lecz przegrał wicemistrzostwo liczbą zwycięstw. Szwajcar pięciokrotnie startował z pole position oraz trzykrotnie uzyskał najszybsze okrążenie wyścigu. Wraz z Jörgiem zapewnili jednak swojemu pracodawcy tytuł w klasyfikacji zespołów.
Formuła Renault 3.5/Formuła 3.5 V8.
W roku 2015 zadebiutował w Formule Renault 3.5. Wystartował w jednej rundzie na torze Red Bull Ring. W pierwszym starcie był piętnasty, natomiast w drugim nie dojechał do mety. Była to także jedyna eliminacja dla jego ekipy Comtec Racing, która z powodu problemów finansowych nie była w stanie przygotować się do całego sezonu.
W sezonie 2016 został etatowym kierowcą mistrzowskiego zespołu Fortec Motorsports.
Życie prywatne.
Jest synem byłego kierowcy Formuły 1, Jeana-Denisa Délétraz.
Wyniki.
Podsumowanie.
† – Jako gość nie mógł zdobywać punktów.

</doc>
<doc id="3177496" url="https://pl.wikipedia.org/wiki?curid=3177496" title="Wiera Komissarżewska">
Wiera Komissarżewska

Wiera Fiodorowna Komissarżewska (ros. Вера Фёдоровна Комиссаржевская; ur. 8 listopada 1864 w Petersburgu, zm. 23 lutego 1910 w Taszkencie) – rosyjska aktorka, jedna z najwybitniejszych i najbardziej lubianych aktorek w Rosji swojej epoki.
Była siostrą reżysera teatralnego Fiodora Komissarżewskiego, z którym współpracowała przez całe swoje życie. W 1891 roku stała się znana dzięki roli Betsy w "Płodach edukacji" Lwa Tołstoja, którą grała na scenie Towarzystwa Sztuki i Literatury w Moskwie, jednak później rozwijała karierę na prowincji. Od 1896 roku występowała w Teatrze Aleksandryjskim w Petersburgu, zyskując tam gwiazdorską sławę. W 1902 roku gościnnie występowała w Warszawie. Dwa lata później założyła własny Nowy Teatr Dramatyczny w Petersburgu (rozwiązany w 1910 roku po jej śmierci), w którym odgrywała role m.in. w inscenizacjach Wsiewołoda Meyerholda. Słynne były jej kreacje w dramatach "Nora" (Henrik Ibsen, 1904) i "Siostra Beatrix" (Maurice Maeterlinck, 1906) – w obydwu sztukach grała role tytułowe. Grała również w sztukach Maksima Gorkiego, Antona Czechowa (rola Niny Zariecznej w "Mewie"). Występowała także jako Desdemona ze sztuki Williama Szekspira. W 1908 roku wyruszyła na tournée do Europy Zachodniej i Stanów Zjednoczonych. Umarła w trakcie gościnnych występów w Taszkencie.

</doc>
<doc id="3177498" url="https://pl.wikipedia.org/wiki?curid=3177498" title="Matewios Isaakijan">
Matewios Isaakijan



</doc>
<doc id="3177499" url="https://pl.wikipedia.org/wiki?curid=3177499" title="Dario Capitanio">
Dario Capitanio

Dario Capitanio (ur. 11 kwietnia 1995 roku) – włoski kierowca wyścigowy.
Kariera.
Formuła Renault 2.0.
Capitanio rozpoczął karierę w jednomiejscowych samochodach wyścigowych w 2012 roku od startów w Włoskiej Formule Renault. W ciągu dwunastu wyścigów, w których wystartował, czterokrotnie stawał na podium. Z dorobkiem 124 punktów uplasował się tam na trzeciej pozycji w klasyfikacji generalnej. Rok później zajął 22 miejsce w Alpejskiej Formule Renault 2.0. Na sezon 2014 Włoch podpisał kontrakt z włoską ekipą BVM Racing na starty w Alpejskiej Formule Renault 2.0. W ciągu czternastu wyścigów, w których wystartował, uzbierał łącznie 55 punktów. Dało to mu siódme miejsce w końcowej klasyfikacji kierowców. Wystartował także gościnnie w wyścigach belgijskiej rundy Europejskiego Pucharu Formuły Renault 2.0, plasując się na 20 i 23 pozycji.
Statystyki.
† – Capitanio nie był zaliczany do klasyfikacji.

</doc>
<doc id="3177501" url="https://pl.wikipedia.org/wiki?curid=3177501" title="Deklaracja Praw Dziecka">
Deklaracja Praw Dziecka



</doc>
<doc id="3177502" url="https://pl.wikipedia.org/wiki?curid=3177502" title="Deklaracja Niepodległości Izraela">
Deklaracja Niepodległości Izraela



</doc>
<doc id="3177503" url="https://pl.wikipedia.org/wiki?curid=3177503" title="Binay Ranjan Sen">
Binay Ranjan Sen

Binay Ranjan Sen (beng. বিনয় রঞ্জন সেন; ur. 1 stycznia 1898, zm. 12 czerwca 1993) - indyjski dyplomata bengalskiego pochodzenia, dyrektor generalny ds wyżywienia w rządzie Indii pod protektoratem Wielkiej Brytanii (1943-1946), ambasador Indii we Włoszech (1950-1951 i 1953-1954), w Stanach Zjednoczonych (1951-1952) i w Japonii (1954-1956), dyrektor generalny Organizacji ds. Wyżywienia i Rolnictwa (FAO).

</doc>
<doc id="3177504" url="https://pl.wikipedia.org/wiki?curid=3177504" title="Surowiec energetyczny">
Surowiec energetyczny



</doc>
<doc id="3177505" url="https://pl.wikipedia.org/wiki?curid=3177505" title="KWK &quot;Janina&quot;">
KWK &quot;Janina&quot;



</doc>
<doc id="3177507" url="https://pl.wikipedia.org/wiki?curid=3177507" title="Mirzä Fäthäli Achundzadä">
Mirzä Fäthäli Achundzadä



</doc>
<doc id="3177508" url="https://pl.wikipedia.org/wiki?curid=3177508" title="Jake Hughes">
Jake Hughes

Jake Hughes (ur. 30 maja 1994 w Birmingham) – brytyjski kierowca wyścigowy. Mistrz Brytyjskiej Formuły BRDC w 2013 roku. W 2022 roku kierowca Formuły 2 w zespole Van Amersfoort Racing.
Kariera.
Formuła Renault 2.0.
Hughes rozpoczął karierę w jednomiejscowych samochodach wyścigowych w 2012 roku od startów w Formule Renault BARC. W edycji zimowej był czternasty, a w głównej serii trzydziesty. Na sezon 2014 Brytyjczyk podpisał kontrakt z brytyjską ekipą Mark Burdett Motorsport na starty w Północnoeuropejskiego Pucharu Formuły Renault 2.0. W ciągu piętnastu wyścigów, w których wystartował, raz stanął na podium. Z dorobkiem 152 punktów uplasował się na ósmej pozycji w klasyfikacji generalnej. Wystartował także gościnnie w sześciu wyścigach Europejskiego Pucharu Formuły Renault 2.0, gdzie drugi wyścig na torze Circuito de Jerez ukończył na ósmej pozycji. Również na torze Circuito de Jerez wystartował gościnnie w Alpejskiej Formule Renault 2.0.
Formuła 4 BRDC.
W sezonie 2013 Hughes zwyciężył w czterech wyścigach Formuły 4 BRDC oraz dziesięciokrotnie stawał na podium. Dorobek 445 punktów wystarczył na zdobycie mistrzowskiego tytułu.
Formuła Renault.
W 2014 roku awansował do Formuły Renault 2.0 NEC. Reprezentując barwy zespołu Marka Blundella oraz ART Grand Prix Brytyjczyk jedyne podium odnotował na torze Silverstone, gdzie zajął trzecią lokatę. Dzięki zdobyciu 152 punktów zajął 8. miejsce w końcowej klasyfikacji. Zaliczył także starty z „dziką kartą” w europejskiej oraz alpejskiej edycji. Najlepsze wyniki odnotował na hiszpańskim torze Jerez de la Frontera, gdzie dojeżdżał piąty oraz ósmy.
W kolejnym sezonie był etatowym zawodnikiem fińskiej ekipy Koiranen GP. Jake ścigał się zarówno w europejskim, jak i alpejskim cyklu. W pierwszej z nich pięciokrotnie stawał na podium i w pierwszej połowie sezonu aspirował do tytułu mistrzowskiego. Jedyne zwycięstwo odnotował w drugim starcie na torze Spa-Francorchamps. Zdobyte punkty sklasyfikowały go na 6. miejscu. W drugiej z nich był jednym z poważnych kandydatów do tytuł. W środkowej fazie sezonu wyszedł na prowadzenie w mistrzostwach i do ostatniej rundy był liderem cyklu. Na torze w Jerez de la Frontera lepiej spisał się jednak jego rywal Jack Aitken i to on sięgnął po tytuł. Hughes aż jedenastokrotnie stawał na podium, z czego czterokrotnie na jego najwyższym stopniu.
Formuła 3.
W 2016 roku Brytyjczyk wystartował w kończącej sezon rundzie na torze Hockenheimring. Reprezentując ekipę Carlin, Hughes zajął czwartą i trzecią pozycję. Dzięki zdobytym punktom sezon zakończył na 16. miejscu. Na koniec sezonu wystartował także w Grand Prix Makau, w którym dojechał na 6. pozycji.
Seria GP3.
W roku 2016 Jake awansował do serii GP3 reprezentował barwy debiutującego, aczkolwiek uznanego zespołu DAMS. Hughes już w pierwszej sesji kwalifikacyjnej był najszybszy, natomiast wyścig przegrał jedynie z późniejszym mistrzem, Monakijczykiem Charlesem Leclerkiem. W dalszej fazie sezonu nie zdobywał regularnie punktów, jednak był zdolny do zajęcia jeszcze trzykrotnie miejsca na podium, w tym dwóch zwycięstw w sprintach - sukces odniósł na torze Hockenheimring oraz w Abu Zabi. Dzięki triumfowi w ostatnim wyścigu sezonu zdołał zakończyć sezon na 8. miejscu.
Wyniki.
Podsumowanie.
† – Hughes nie był zaliczany do klasyfikacji.

</doc>
<doc id="3177510" url="https://pl.wikipedia.org/wiki?curid=3177510" title="Ulica Jana Sebastiana Bacha w Warszawie">
Ulica Jana Sebastiana Bacha w Warszawie

Ulica Jana Sebastiana Bacha – główna ulica warszawskiego osiedla Służew nad Dolinką.
Zaczyna się na wschodnim odcinku ulicy Wałbrzyskiej przy zachodniej granicy nowy cmentarza na Służewie przy ul. Wałbrzyskiej i otaczając większość osiedla od wschodu, południa i zachodu kończy się niedaleko skrzyżowania ulic Wałbrzyskiej i Puławskiej. Środkowy odcinek ulicy przylega do parku Dolinka Służewska.
Historia.
Historia ulicy zaczęła się w roku 1975 wraz z budową nowego osiedla Służew nad Dolinką, gdy pierwsze bloki przy niej (pod numerami adresowymi m.in. 34, 30, 26) zaczęły być zasiedlane mieszkańcami.

</doc>
<doc id="3177511" url="https://pl.wikipedia.org/wiki?curid=3177511" title="Jessica Gelibert">
Jessica Gelibert

Jessica Gelibert (ur. 8 listopada 1994) – haitańska lekkoatletka specjalizująca się w biegach płotkarskich. Na początku kariery (do czerwca 2013) reprezentowała Stany Zjednoczone.
W 2013 zdobyła brązowy medal w biegu na 400 metrów przez płotki podczas mistrzostw panamerykańskich juniorów. 

</doc>
<doc id="3177514" url="https://pl.wikipedia.org/wiki?curid=3177514" title="Dżalil Mamedkulizade">
Dżalil Mamedkulizade



</doc>
<doc id="3177515" url="https://pl.wikipedia.org/wiki?curid=3177515" title="Emma Calvé">
Emma Calvé

Emma Calvé (ur. 15 sierpnia 1858 jako Rosa Emma Calvet, zm. 6 stycznia 1942) – francuska śpiewaczka sopranowa (sopran dramatyczny).
Debiutowała w 1870. Występowała na scenach w Paryżu i londyńskiej operze Covent Garden, lecz od 1910 ograniczyła swoje występy do koncertów. Dała się poznać jako niezrównana wykonawczyni głównej roli w operze "Carmen" Georgesa Bizeta.

</doc>
<doc id="3177517" url="https://pl.wikipedia.org/wiki?curid=3177517" title="Kazimierz Biernacki (poseł)">
Kazimierz Biernacki (poseł)

Kazimierz Biernacki herbu Poraj (ur. ok. 1740, zm. po 1804) – polski szlachcic, wojski ostrzeszowski, miecznik ostrzeszowski, stolnik piotrkowski, stolnik poznański, poseł na sejmy.
Życiorys.
O Kazimierzu Biernackim wiadomo, że:
Sędzia sejmowy ze stanu rycerskiego z Prowincji Wielkopolskiej w 1791 roku. 
Kazimierz Biernacki pojawia się również w Tekach Dworzaczka.
Życie rodzinne.
Był synem Jana Kantego Biernackiego, skarbnika piotrkowskiego, i Katarzyny Witowskiej. Miał czworo rodzeństwa: Antoninę, późniejszą kasztelanową Zbijewską, Pawła (1740–1826), Piotra i Michała (1745–1813).
Ożenił się z Józefą Zielonacką h. Leszczyc, z którą miał czworo dzieci, były to:

</doc>
<doc id="3177518" url="https://pl.wikipedia.org/wiki?curid=3177518" title="O nas się nie martw">
O nas się nie martw

O nas się nie martw – album studyjny polskiego duetu hip-hopowego Bonson i Matek. Wydawnictwo ukazało się 5 kwietnia 2014 roku nakładem wytwórni muzycznej StoProcent w dystrybucji Fonografiki. Materiał został w całości wyprodukowany przez Matka. Miksowanie i mastering nagrań wykonał L-Pro. Z kolei wśród gości na płycie znaleźli się m.in. Pih, Sobota oraz Mam Na Imię Aleksander. W ramach promocji do pochodzących z płyty piosenek "Wiem co stracę" i "Umiem robić sobie wrogów" zostały zrealizowane teledyski.
Nagrania dotarły do 4. miejsca zestawienia OLiS.
Lista utworów.
Opracowano na podstawie materiału źródłowego.

</doc>
<doc id="3177520" url="https://pl.wikipedia.org/wiki?curid=3177520" title="Turniej o Puchar Rybnickiego Okręgu Węglowego 1988">
Turniej o Puchar Rybnickiego Okręgu Węglowego 1988

Puchar Rybnickiego Okręgu Węglowego 1988 – zawody żużlowe, mające na celu wyłonienie zwycięzcy turnieju o Puchar ROW. Zawody w 1988 roku wygrał Antoni Skupień.

</doc>
<doc id="3177521" url="https://pl.wikipedia.org/wiki?curid=3177521" title="Ahmad Al-e Name">
Ahmad Al-e Name

Sejjed Ahmad Al-e Name (ur. 20 października 1982 w Ahwazie) – irański piłkarz występujący na pozycji obrońcy w irańskim klubie Naft Teheran oraz w reprezentacji Iranu. Znalazł się w kadrze na Mistrzostwa Świata 2014.

</doc>
<doc id="3177523" url="https://pl.wikipedia.org/wiki?curid=3177523" title="Akash Nandy">
Akash Nandy

Akash Neil Nandy (ur. 10 stycznia 1997 roku) – malezyjski kierowca wyścigowy.
Kariera.
Serie azjatyckie.
Nandy rozpoczął karierę w jednomiejscowych samochodach wyścigowych w 2011 roku od startów w JK Racing Asia Series, gdzie trzykrotnie stawał na podium. Z dorobkiem 91 punktów uplasował się na siódmej pozycji w klasyfikacji generalnej. Rok później w tej samej serii był ósmy. W 2012 roku został również sklasyfikowany na dwunastym miejscu w Formule Pilota China. W sezonie 2013 Malezyjczyk poświęcił się głównie startom w Formula Masters China Series, gdzie odniósł cztery zwycięstwa i dziesięciokrotnie stawał na podium. Dorobek 163 punktów pozwolił mu stanąć na najniższym stopniu podium klasyfikacji generalnej. W niezaliczanym do klasyfikacji wyścigu Grand Prix Makau odniósł zwycięstwo. W tym samym roku był także ósmy w końcowej klasyfikacji sezonu Asian Le Mans Series.
Formuła Renault 2.0.
Na sezon 2014 Malezyjczyk podpisał kontrakt z francuską ekipą Tech 1 Racing na starty w Alpejskiej Formule Renault 2.0. W ciągu czternastu wyścigów, w których wystartował, uzbierał łącznie 35 punktów. Dało mu to trzynaste miejsce w końcowej klasyfikacji kierowców. Wystartował również gościnnie podczas belgijskiej rundy Europejskiego Pucharu Formuły Renault 2.0. W obu wyścigach osiągnął linię mety na 25 pozycji.

</doc>
<doc id="3177527" url="https://pl.wikipedia.org/wiki?curid=3177527" title="Akash Neil Nandy">
Akash Neil Nandy

Akash Nandy

</doc>
<doc id="3177529" url="https://pl.wikipedia.org/wiki?curid=3177529" title="Turniej o Puchar Rybnickiego Okręgu Węglowego 1987">
Turniej o Puchar Rybnickiego Okręgu Węglowego 1987

Puchar Rybnickiego Okręgu Węglowego 1987 – zawody żużlowe, mające na celu wyłonienie zwycięzcy turnieju o Puchar ROW. Zawody w 1987 roku wygrał Piotr Pawlicki.

</doc>
<doc id="3177531" url="https://pl.wikipedia.org/wiki?curid=3177531" title="Haszem Bejkzade">
Haszem Bejkzade

Mohammad Haszem Bejkzade (ur. 22 stycznia 1984 w Szirazie) – irański piłkarz występujący na pozycji obrońcy w irańskim klubie Naft Teheran oraz w reprezentacji Iranu. Znalazł się w kadrze na Mistrzostwa Świata 2014.

</doc>
<doc id="3177532" url="https://pl.wikipedia.org/wiki?curid=3177532" title="Ali Sabri">
Ali Sabri

Ali Sabri (ur. w 1920 roku, zm. 3 sierpnia 1991 roku w Kairze) – egipski generał i polityk tureckiego pochodzenia.
Był oficerem lotnictwa i bliskim współpracownikiem Gamala Abdel Nasera. Znacznie angażował się w ruch Wolnych Oficerów, w którym kontaktował się z ambasadą Stanów Zjednoczonych. Od 1957 roku do 1962 roku pełnił funkcję ministra w urzędzie prezydenta. Od 29 września 1962 roku do 3 października 1965 roku sprawował urząd premiera Zjednoczonej Republiki Arabskiej (Egiptu), zaś od 1 października 1965 roku do 20 marca 1968 roku raz od 30 października 1970 roku do 2 maja 1971 roku – wiceprezydenta. Od 1967 roku do 1968 roku wchodził w skład rządu, zaś w latach 1965-1967 i 1968-1969 – sekretarza generalnego Arabskiego Związku Socjalistycznego. W 1971 roku trafił do więzienia za udział w spisku przeciwko egipskiemu prezydentowi Anwarowi as-Sadatowi (również członkowi Wolnych Oficerów). Wcześniej stał na czele lewicowej grupy w otoczeniu Gamala Abdel Nasera, która rywalizowała z as-Sadatem o utrzymanie się przy władzy. Wyszedł na wolność w 1981 roku, kiedy as-Sadat został zabity w zamachu. Zmarł na zawał serca.
W 1965 otrzymał Order Odrodzenia Polski I klasy.

</doc>
<doc id="3177533" url="https://pl.wikipedia.org/wiki?curid=3177533" title="Paweł Zieliński">
Paweł Zieliński

Paweł Zieliński (ur. 17 lipca 1990 w Ząbkowicach Śląskich) – polski piłkarz występujący na pozycji obrońcy w polskim klubie Widzew Łódź.
Życiorys.
W swojej karierze występował w takich klubach, jak – Orzeł Ząbkowice Śląskie, Bielawianka Bielawa, Ślęza Wrocław oraz Śląsk Wrocław. W Ekstraklasie zadebiutował 16 lutego 2014 w meczu z Lechem Poznań (1:2), zmieniając w 84. minucie Toma Hateleya. Swojego pierwszego gola w najwyższej klasie rozgrywkowej, strzelił 30 listopada 2014 w zremisowanym 1:1 spotkaniu z Pogonią Szczecin.
Życie prywatne.
Jest jednym z trzech synów Bogusława i Beaty Zielińskich. Jego bracia, Piotr (ur. 1994) oraz Tomasz (ur. 1985) również zostali piłkarzami. 

</doc>
<doc id="3177534" url="https://pl.wikipedia.org/wiki?curid=3177534" title="Baranów (gromada w powiecie puławskim)">
Baranów (gromada w powiecie puławskim)

Baranów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Baranów z siedzibą GRN w Baranowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Baranów, Zagrody, Motoga, Pogonów, Czołna i Wola Czołnowska ze zniesionej gminy Baranów w tymże powiecie. Dla gromady ustalono 24 członków gromadzkiej rady narodowej.
1 stycznia 1959 do gromady Baranów włączono obszary zniesionych gromad Śniadówka, Zagóźdź (bez wsi Meszno i Kruszyna) i Gródek w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie puławskim reaktywowano gminę Baranów.

</doc>
<doc id="3177535" url="https://pl.wikipedia.org/wiki?curid=3177535" title="Gubernia noworosyjska">
Gubernia noworosyjska

Gubernia noworosyjska (ros. Новороссийская губерния) – jednostka administracyjna Imperium Rosyjskiego (gubernia) istniejąca w latach 1764–1783 i 1796-1802. Stolicą guberni był w okresie 1765-1783 Krzemieńczuk, w okresie 1796-1802 – Katerynosław (noszący w latach 1797–1802 nazwę "Noworosyjsk").
Pierwsza gubernia noworosyjska (1764-1783).
Utworzona ukazem Katarzyny II z jako okręg wojskowy na pograniczu Imperium Rosyjskiego, Chanatu Krymskiego i Imperium Osmańskiego. W jej skład włączono na Ukrainie Prawobrzeżnej – Nową Serbię i Nowosłobodzki Pułk Kozacki, na Lewobrzeżu: Słowiano-Serbię, linię ukraińską, terytoria pułku połtawskiego i pułku mirhorodzkiego. W 1775 r. do guberni przyłączono część ziem zlikwidowanej Siczy Zaporoskiej. Gubernia w 1765 r. dzieliła się na trzy prowincje: bachmucką (stolica Bachmut), jelizawetgradzką (Jelizawetgrad) i kateryninską (Biljewsk). Gubernię zamieszkiwało w 1773 ok. 463 000 ludzi. Większość punktów osadniczych guberni posiadała załogi wojskowe.
W 1776 r. prowincja kateryninska została wyłączona z guberni i przekazana w skład prowincji azowskiej, zaś sama gubernia noworosyjska została podzielona na cztery prowincje: jelizawetgradzką, połtawską, słowiańską (prawobrzeżne Zaporoże) i chersońską, te zaś na 12 ujezdów. W 1782 prowincje skasowano, pozostawiając podział na ujezdy.
W 1783 r., po aneksji Chanatu Krymskiego przez Rosję gubernia została zlikwidowana, a jej terytorium włączone do nowo utworzonego namiestnictwa katerynosławskiego.
Druga gubernia noworosyjska (1796-1802).
Utworzona ukazem Pawła I z : "O nowym podziale państwa na gubernie", który zlikwidował namiestnictwa jako jednostki administracyjne. Z namiestnictwa katerynosławskiego, namiestnictwa wozniesienskiego i obwodu taurydzkiego utworzono gubernię noworosyjską ze stolicą w Katerynosławiu, założonym w 1778 i noszącym w latach 1797–1802 nazwę Noworosyjsk. Gubernia była podzielona na 12 powiatów (ujezdów): katerynosławski, bachmucki, jelizawetgradzki, mariupolski, nowomoskiewski, olwiopolski, pawłogradzki, perekopski, rostowski (wydzielony z Ziemi Wojska Czarnomorskiego, stolica powiatu – Taganrog), symferopolski, tyraspolski i chersoński.
Gubernia istniała do 1802 r., gdy została podzielona na gubernię katerynosławską, mikołajowską (od 1803 – chersońską) i taurydzką.

</doc>
<doc id="3177536" url="https://pl.wikipedia.org/wiki?curid=3177536" title="Stosunki międzynarodowe (czasopismo naukowe)">
Stosunki międzynarodowe (czasopismo naukowe)



</doc>
<doc id="3177537" url="https://pl.wikipedia.org/wiki?curid=3177537" title="Garbów (gromada w powiecie puławskim)">
Garbów (gromada w powiecie puławskim)

Garbów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Garbów z siedzibą GRN w Garbowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Garbów, Bogucin, Borków, Janów i Karolin ze zniesionej gminy Garbów w tymże powiecie. Dla gromady ustalono 27 członków gromadzkiej rady narodowej.
1 stycznia 1958 do gromady Garbów włączono obszar zniesionej gromady Leśce w tymże powiecie.
1 stycznia 1960 do gromady Garbów włączono wsie Przybysławice i Zagrody, wieś i kolonię Gutanów oraz cukrownię i osadę fabryczną Garbów ze zniesionej gromady Zagrody w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie puławskim reaktywowano gminę Garbów (od 1999 gmina znajduje się w powiecie lubelskim w woj. lubelskim).

</doc>
<doc id="3177538" url="https://pl.wikipedia.org/wiki?curid=3177538" title="Końskowola (gromada)">
Końskowola (gromada)

Końskowola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Końskowola z siedzibą GRN w Końskowoli utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Końskowola, Młynki, Opoka, Pulki, Stara Wieś, Skowieszyn i Rudy ze zniesionej gminy Końskowola w tymże powiecie. Dla gromady ustalono 27 członków gromadzkiej rady narodowej.
1 stycznia 1959 do gromady Końskowola włączono wieś Sielce z gromady Osiny w tymże powiecie.
1 stycznia 1960 do gromady Końskowola włączono obszar zniesionej gromady Pożóg oraz wieś Wronów ze zniesionej gromady Osiny w tymże powiecie.
31 grudnia 1964 z gromady Końskowola wyłączono część obszarów wsi Rudy o powierzchni 96 ha, włączając ją do miasta Puław w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie puławskim reaktywowano gminę Końskowola.

</doc>
<doc id="3177539" url="https://pl.wikipedia.org/wiki?curid=3177539" title="Stosunki międzynarodowe (miesięcznik)">
Stosunki międzynarodowe (miesięcznik)



</doc>
<doc id="3177540" url="https://pl.wikipedia.org/wiki?curid=3177540" title="Luis Larrea Alba">
Luis Larrea Alba

Luis Larrea Alba (ur. 25 października 1894 w Guayaquil, zm. 17 kwietnia 1979) – ekwadorski pułkownik i polityk.
Sprawował urząd ministra spraw wewnętrznych. W 1931 dokonał przewrotu, obalając prezydenta Isidro Ayorę, po którym stanął tymczasowo na czele państwa jako prezydent Ekwadoru (od sierpnia do października 1931). Kilkanaście lat później odegrał analogiczną rolę w historii kraju: w 1944 objął przywództwo rewolty masowego ruchu społecznego w Guayaquil, która pozbawiła stanowiska prezydenta Carlosa Arroya del Ria.

</doc>
<doc id="3177541" url="https://pl.wikipedia.org/wiki?curid=3177541" title="Kurów (gromada)">
Kurów (gromada)

Kurów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kurów z siedzibą GRN w Kurowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Brzozowa Gać, Płonki i Szumów oraz miejscowości Kurów osada miejska, Józefów kol. i Kurów kol. z dotychczasowej gromady Kurów ze zniesionej gminy Kurów w tymże powiecie. Dla gromady ustalono 27 członków gromadzkiej rady narodowej.
1 stycznia 1959 do gromady Kurów włączono obszar zniesionej gromady Chrząchów w tymże powiecie.
1 stycznia 1960 do gromady Kurów włączono obszar zniesionej gromady Dęba oraz wsie Barłogi, Łąkoć i Mała Kłoda ze zniesionej gromady Kłoda w tymże powiecie.
1 lutego 1961 do gromady Kurów włączono wsie Kłoda i Zastawie z gromady Markuszów w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie puławskim reaktywowano gminę Kurów.

</doc>
<doc id="3177542" url="https://pl.wikipedia.org/wiki?curid=3177542" title="Steven Beitashour">
Steven Beitashour

Steven Mehrdad Beitashour (ur. 1 lutego 1987 w San Jose) – irański piłkarz amerykańskiego pochodzenia występujący na pozycji prawego obrońcy, zawodnik Colorado Rapids. W latach 2013–2014 reprezentant Iranu.
Życiorys.
Kariera klubowa.
Był zawodnikiem klubów San Jose Frogs, San Jose Earthquakes, Vancouver Whitecaps FC, Toronto FC i Los Angeles FC.
19 września 2020 podpisał kontrakt z Colorado Rapids.
Kariera reprezentacyjna.
Znalazł się w kadrze na Mistrzostwa Świata 2014.

</doc>
<doc id="3177544" url="https://pl.wikipedia.org/wiki?curid=3177544" title="Stosunki Międzynarodowe (czasopismo naukowe)">
Stosunki Międzynarodowe (czasopismo naukowe)



</doc>
<doc id="3177545" url="https://pl.wikipedia.org/wiki?curid=3177545" title="Wąwolnica (gromada)">
Wąwolnica (gromada)

Wąwolnica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wąwolnica z siedzibą GRN w Wąwolnicy utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Wąwolnica, Huta, Bartłomiejowice, Kębło, Stanisławka, Mareczki, Łąki, Rogalów, Wąwolnica-Zarzeka, Zawada i Zgórzyńskie oraz miejscowość Łopatki kol. z dotychczasowej gromady Łopatki ze zniesionej gminy Wąwolnica w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie puławskim reaktywowano gminę Wąwolnica.

</doc>
<doc id="3177546" url="https://pl.wikipedia.org/wiki?curid=3177546" title="Żyrzyn (gromada)">
Żyrzyn (gromada)

Żyrzyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Żyrzyn z siedzibą GRN w Żyrzynie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Żyrzyn, Bałtów, Borysów, Kotliny, Zagrody i Żerdź ze zniesionej gminy Żyrzyn w tymże powiecie. Dla gromady ustalono 27 członków gromadzkiej rady narodowej.
1 stycznia 1960 do gromady Żyrzyn włączono wieś, kolonię i majątek państwowy Osiny oraz wieś i leśniczówkę Wola Osińska ze zniesionej gromady Osiny w tymże powiecie.
1 stycznia 1962 do gromady Żyrzyn włączono obszar zniesionej gromady Skrudki w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie puławskim reaktywowano gminę Żyrzyn.

</doc>
<doc id="3177547" url="https://pl.wikipedia.org/wiki?curid=3177547" title="Gonzalo Sánchez de Lozada">
Gonzalo Sánchez de Lozada

Gonzalo Sánchez de Lozada y Sánchez de Bustamante (ur. 1 lipca 1930 w Cochabambie) – boliwijski przedsiębiorca i polityk.
Życiorys.
Urodził się w rodzinie boliwijskich oligarchów. Studiował filozofię i literaturę w Stanach Zjednoczonych. Po powrocie z kraju stał się jednym z pierwszych producentów filmowych w Boliwii. Założył przedsiębiorstwa górnicze Andean Geo-Services Ltd i Compana Minera de Sur, zostając dzięki temu właścicielem licznych kopalni i złóż. Sprawiły one również, że zyskał opinię najbogatszego człowieka w kraju.
W polityce udzielał się od 1977. O 1979 do 1985 (z przerwami) był członkiem Izby Deputowanych z ramienia partii centrum - Rewolucyjnego Ruchu Nacjonalistycznego (MNR). Będąc liberałem opowiadał się za gospodarką rynkową i bliskimi stosunkami ze Stanami Zjednoczonymi. Jako minister planowania (1985) i przewodniczący senatu (1985-1986) zrealizował program "terapii szokowej", tj. uzdrowienia gospodarki krajowej: zdławiono hiperinflację sięgającą 25000%. W 1985 kandydował również na prezydenta Boliwii. Startował również w 1989, jednak pokonał go rywal z socjalistycznej partii MIR - Jaime Paz Zamora. Od 1988 stał na czele MNR, a od 6 sierpnia 1993 do 6 sierpnia 1997 - na czele państwa jako prezydent kraju. Wcielał w życie ekonomiczne, polityczne i społeczne reformy, m.in. prywatyzując największe państwowe przedsiębiorstwa, ograniczając uprawy koki, zamykając deficytowe kopalnie cyny i poszerzając reprezentację Indian w parlamencie. Doprowadził do otwarcia Boliwii dla zagranicznych inwestycji. 6 sierpnia 2002 objął ponownie to stanowisko, zapowiadając kontynuację reform gospodarczych, lecz masowe protesty społeczeństwa sprawiły, że ustąpił w dniu 17 października 2003, po czym wyemigrował do Stanów Zjednoczonych.

</doc>
<doc id="3177548" url="https://pl.wikipedia.org/wiki?curid=3177548" title="Nałęczów (gromada)">
Nałęczów (gromada)

Nałęczów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nałęczów z siedzibą GRN w Nałęczowie (wówczas wsi) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Nałęczów Zdrój, Bochotnica, Charz "A", Charz "B", Cynków, Chruszczów i Strzelce oraz miejscowość Bochotnica kol. z dotychczasowej gromady Sadurki ze zniesionej gminy Nałęczów w tymże powiecie. Dla gromady ustalono 27 członków gromadzkiej rady narodowej.
1 stycznia 1956 z gromady Nałęczów wyłączono miejscowość Nałęczów Osada, tworząc z niej osiedle Nałęczów w tymże powiecie. Pomimo wyłączenia Nałęczów pozostał nadal siedzibą GRN gromady Nałęczów.
1 stycznia 1957 gromadę Nałęczów zniesiono, a jej obszar włączono do osiedla Nałęczów w tymże powiecie 

</doc>
<doc id="3177550" url="https://pl.wikipedia.org/wiki?curid=3177550" title="Claire City">
Claire City

Claire City – miasto w Stanach Zjednoczonych, w stanie Dakota Południowa, w hrabstwie Roberts.

</doc>
<doc id="3177551" url="https://pl.wikipedia.org/wiki?curid=3177551" title="Mirza-Szaffy Vazeh">
Mirza-Szaffy Vazeh



</doc>
<doc id="3177552" url="https://pl.wikipedia.org/wiki?curid=3177552" title="Hernán Siles Zuazo">
Hernán Siles Zuazo

Hernán Siles Zuazo (ur. 21 marca 1914, zm. 6 sierpnia 1996) – boliwijski polityk.
W 1941 był jednym z założycieli Rewolucyjnego Ruchu Nacjonalistycznego (Movimiento Nacionalista Revolucionario). Od 1946 do 1951 przebywał na emigracji. Po powrocie do kraju od 1952 do 1956 sprawował urząd wiceprezydenta Boliwii, zaś od 1956 do 1960 – prezydenta państwa. W okresach 1964-1970, 1975-1978 i 1980-1982 ponownie był na emigracji. Od 1979 stał na czele Narodowego Ruchu Rewolucyjno-Lewicowego (MNRI). W 1980 został wybrany na prezydenta, ale junta wojskowa nie dopuściła go do władzy. Od 10 października 1982 do 6 sierpnia 1985 ponownie piastował funkcję prezydenta kraju, zaś w roku zakończenia kadencji udał się po raz kolejny na emigrację.
Jego ojcem był Hernando Siles Reyes, a przyrodnim bratem – Luis Adolfo Siles Salinas. Obydwaj byli również prezydentami Boliwii.

</doc>
<doc id="3177553" url="https://pl.wikipedia.org/wiki?curid=3177553" title="Hashem Beikzadeh">
Hashem Beikzadeh



</doc>
<doc id="3177554" url="https://pl.wikipedia.org/wiki?curid=3177554" title="Ahmad Alenemeh">
Ahmad Alenemeh



</doc>
<doc id="3177555" url="https://pl.wikipedia.org/wiki?curid=3177555" title="Hosejn Mahini">
Hosejn Mahini

Hosejn Mahini (ur. 16 września 1986 w Buszehr) – irański piłkarz występujący na pozycji obrońcy w irańskim klubie Persepolis oraz w reprezentacji Iranu. Znalazł się w kadrze na Mistrzostwa Świata 2014.

</doc>
<doc id="3177557" url="https://pl.wikipedia.org/wiki?curid=3177557" title="Hossein Mahini">
Hossein Mahini



</doc>
<doc id="3177558" url="https://pl.wikipedia.org/wiki?curid=3177558" title="Markuszów (gromada)">
Markuszów (gromada)

Markuszów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Markuszów z siedzibą GRN w Markuszowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Markuszów, Kaleń, Łany, Zabłocie i Olszowiec ze zniesionej gminy Markuszów w tymże powiecie. Dla gromady ustalono 24 członków gromadzkiej rady narodowej.
1 stycznia 1958 do gromady Markuszów włączono wieś i kolonię Góry z gromady Zagrody w tymże powiecie.
1 stycznia 1960 do gromady Markuszów włączono obszar zniesionej gromady Wola Przybysławska, wsie Kłoda, Zastawie, Bobowiska, Wólka Kątna i Olempin ze zniesionej gromady Kłoda oraz kolonię Cezaryn ze zniesionej gromady Zagrody w tymże powiecie.
1 lutego 1961 z gromady Markuszów wyłączono wsie Kłoda i Zastawie, włączając je do gromady Kurów w tymże powiecie.
Gromada przetrwała do końca 1972 roku, czyli do kolejnej reformy gminnej, po czym Markuszów na okres 11 lat utracił funkcje administracyjne. Odzyskał je dopiero 1 stycznia 1984, kiedy to w woj. lubelskim reaktywowano zniesioną w 1954 roku gminę Markuszów (od 1999 gmina znajduje się ponownie w powiecie puławskim w woj. lubelskim).

</doc>
<doc id="3177560" url="https://pl.wikipedia.org/wiki?curid=3177560" title="Lebanon (Dakota Południowa)">
Lebanon (Dakota Południowa)

Lebanon – miasto w Stanach Zjednoczonych, w stanie Dakota Południowa, w hrabstwie Potter.

</doc>
<doc id="3177561" url="https://pl.wikipedia.org/wiki?curid=3177561" title="Ashik-Kerib">
Ashik-Kerib



</doc>
<doc id="3177563" url="https://pl.wikipedia.org/wiki?curid=3177563" title="Hernando Siles Reyes">
Hernando Siles Reyes

Hernando Siles Reyes (ur. 5 sierpnia 1882, zm. 23 listopada 1942) - boliwijski polityk i adwokat.
Był profesorem prawa Uniwersytetu San Francisco Javier. O 1920 do 1921 pełnił funkcję ministra wojny, w 1921 - ministra oświaty z ramienia Partii Narodowej. Od 10 stycznia 1926 do 28 maja 1930 sprawował urząd prezydenta Boliwii. W 1927 założył Partię Jedności Narodowej (PUN). Od 1938 do 1941 piastował stanowisko sędziego sądu najwyższego, zaś od 1941 do 1942 - ambasadora Boliwii w Peru.
Urząd prezydenta pełnili w historii kraju również jego synowie pochodzący nie z jednej matki - Hernán Siles Zuazo i Luis Adolfo Siles Salinas.

</doc>
<doc id="3177564" url="https://pl.wikipedia.org/wiki?curid=3177564" title="Karlheinz Böhm">
Karlheinz Böhm

Karlheinz Böhm (ur. 16 marca 1928 w Darmstadt, zm. 29 maja 2014 w Grödig) − austriacki aktor, a także działacz społeczny i filantrop; twórca fundacji dobroczynnej "Menschen für Menschen" ("Ludzie dla ludzi"). Syn dyrygenta Karla Böhma.
Kariera.
Szerokiej publiczności kojarzony jest głównie z rolą cesarza Franciszka Józefa I w filmowej trylogii o życiu cesarzowej Elżbiety Bawarskiej zwanej Sissi. Postać tę zagrał kolejno w filmach: "Sissi" (1955), "Sissi - młoda cesarzowa" (1956) oraz "Sissi - losy cesarzowej" (1957). We wszystkich częściach partnerowała mu grająca tytułową rolę Romy Schneider. W 1960 zagrał główną rolę w uznanym filmie brytyjskiego reżysera Michaela Powella pt. "Podglądacz". W kolejnych latach zagrał m.in. w kilku amerykańskich filmach: "Wspaniały świat braci Grimm" (1962) czy "Czterech jeźdźców Apokalipsy" (1962).
W latach 80. ograniczył swoje aktorskie występy poświęcając się działalności charytatywnej. W 1981 utworzył organizację "Menschen fuer Menschen" pomagającą najuboższym mieszkańcom Etiopii. W 2003 przyznano mu honorowe obywatelstwo tego kraju.
Życie prywatne.
Był czterokrotnie żonaty. Jego trzecią żoną była polska aktorka Barbara Kwiatkowska (wcześniej była żoną Romana Polańskiego). Ich małżeństwo trwało 17 lat i zakończyło się rozwodem w 1980. Mieli córkę Katharinę (ur. 1964), która również została aktorką. W 1991 Böhm poślubił pochodzącą z Etiopii Almaz, która urodziła mu dwoje dzieci. Aktor miał także jeszcze czwórkę dzieci z dwóch pierwszych małżeństw.
W ostatnich latach życia zmagał się z chorobą Alzheimera. Zmarł 29 maja 2014 w swoim domu w Grödig. Odszedł w 32. rocznicę śmierci swej ekranowej partnerki z filmów o Sissi, Romy Schneider (zm. 29 maja 1982).

</doc>
<doc id="3177565" url="https://pl.wikipedia.org/wiki?curid=3177565" title="Lebanon (hrabstwo Waupaca)">
Lebanon (hrabstwo Waupaca)

Lebanon – miasto w Stanach Zjednoczonych, w stanie Wisconsin, w hrabstwie Waupaca.

</doc>
<doc id="3177566" url="https://pl.wikipedia.org/wiki?curid=3177566" title="Peżman Montazeri">
Peżman Montazeri

Peżman Montazeri (ur. 6 września 1983 w Ahwazie) – irański piłkarz występujący na pozycji obrońcy w klubie Esteghlal Teheran oraz w reprezentacji Iranu. Znalazł się w kadrze na Mistrzostwa Świata 2014.

</doc>
<doc id="3177568" url="https://pl.wikipedia.org/wiki?curid=3177568" title="Tomasz Uliński">
Tomasz Uliński

Tomasz (Aleksander Tomasz) Uliński herbu Dołęga (zm. w 1662 roku) – podstoli kamieniecki w latach 1648-1661, starosta chełmski w 1653 roku, rotmistrz chorągwi pancernej i członek konfederacji tyszowieckiej 1655 roku.

</doc>
<doc id="3177569" url="https://pl.wikipedia.org/wiki?curid=3177569" title="Dorota Podedworna-Tarnowska">
Dorota Podedworna-Tarnowska

Dorota Podedworna-Tarnowska (ur. 1974 w Piszu) – polska ekonomistka, w latach 2013–2015 podsekretarz stanu w Ministerstwie Finansów i przewodnicząca Komisji Nadzoru Audytowego w Ministerstwie Finansów.
Życiorys.
Ukończyła studia magisterskie na kierunku Finanse i Bankowość w Szkole Głównej Handlowej (SGH) w Warszawie. Na tej uczelni podjęła również pracę naukową. Do chwili objęcia stanowiska podsekretarza stanu w Ministerstwie Finansów pracowała w SGH na stanowisku adiunkta w Instytucie Zarządzania Wartością w Kolegium Nauk o Przedsiębiorstwie. W dniu 27 kwietnia 2006 roku uzyskała z wyróżnieniem tytuł doktora nauk ekonomicznych w zakresie ekonomii, specjalność: finanse przedsiębiorstw. Była kierownikiem Podyplomowych Studiów Doradztwa Finansowego. Pełniła również funkcję prodziekana Studium Magisterskiego w SGH.
Doświadczenie zawodowe, oprócz pracy naukowej, zdobywała m.in. w Ministerstwie Skarbu Państwa. Od kilkunastu lat zasiadała w radach nadzorczych spółek, m.in. w Banku BPH, gdzie była członkinią Komitetu Audytu i Komitetu Inwestycyjnego i Idea Bank.
Jest również absolwentką Podyplomowych Studiów Podatków i Prawa Podatkowego na Uniwersytecie Warszawskim, International Faculty Program w IESE Business School w Barcelonie oraz licznych kursów z zakresu audytu, standardów rachunkowości i doradztwa inwestycyjnego. W 2012 roku odbyła staż naukowy w dziedzinie finansów w Stern School of Business Uniwersytetu Nowojorskiego.
Funkcję podsekretarza stanu w Ministerstwie Finansów objęła 18 czerwca 2013 z rekomendacji Polskiego Stronnictwa Ludowego jako kandydatka bezpartyjna. W marcu 2015 roku odznaczona przez ministra gospodarki Odznaką Honorową za Zasługi dla Rozwoju Gospodarki Rzeczypospolitej Polskiej. 21 grudnia 2015 została odwołana ze stanowiska. 
Po powrocie do Szkoły Głównej Handlowej w Warszawie kontynuuje działalność naukowo-dydaktyczną. Funkcję prodziekana Studium Magisterskiego zakończyła wraz z upływem kadencji 31 sierpnia 2016 roku. W październiku tego samego roku objęła funkcję kierownika Zakładu Aksjologii i Pomiaru Wartości w Instytucie Zarządzania Wartością w Kolegium Nauk o Przedsiębiorstwie SGH. 
Jest mężatką i matką dwóch synów.
Działalność naukowa i publikacje.
Dorota Podedworna-Tarnowska jest autorką i współautorką publikacji naukowych i prac zbiorowych nagradzanych i wyróżnianych w licznych konkursach oraz członkinią kolegiów redakcyjnych w międzynarodowych czasopismach. Kilkukrotnie wyróżniana w gronie najlepszych wykładowców w SGH. Jest również członkiem kolegiów redakcyjnych “Wealth – International Journal of Money, Banking and Finance” oraz „The International Journal of Management”.

</doc>
<doc id="3177570" url="https://pl.wikipedia.org/wiki?curid=3177570" title="Zagrody (gromada w powiecie puławskim)">
Zagrody (gromada w powiecie puławskim)

Zagrody – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zagrody z siedzibą GRN w Zagrodach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Zagrody, Gutanów i Przybysławice ze zniesionej gminy Garbów oraz obszar dotychczasowej gromady Góry ze zniesionej gminy Markuszów w tymże powiecie. Dla gromady ustalono 27 członków gromadzkiej rady narodowej.
1 stycznia 1958 z gromady Zagrody wyłączono wieś i kolonię Góry, włączając je do gromady Markuszów w tymże powiecie.
1 stycznia 1960 gromadę zniesiono, włączając jej obszar do gromad Garbów (wsie Przybysławice i Zagrody, wieś i kolonię Gutanów oraz cukrownię i osadę fabryczną Garbów) i Markuszów (kolonię Cezaryn) w tymże powiecie.
Uwaga: W terminie od 5 października do 12 listopada 1954 w powiecie puławskim istniały dwie jednostki o nazwie "gromada Zagrody". Drugą jednostką była gromada Zagrody. Po przeniesieniu tej drugiej do powiatu opolsko-lubelskiego z dniem 13 listopada 1954 prawdopodobieństwo pomyłki zmniejszyło się.

</doc>
<doc id="3177571" url="https://pl.wikipedia.org/wiki?curid=3177571" title="Manuel Pando">
Manuel Pando

José Manuel Inocencio Pando Solares (ur. 27 grudnia 1849, zm. 17 czerwca 1917) – boliwijski generał i polityk.
Stał na czele stronnictwa liberałów, przewodząc w 1898 rewolcie przeciwko rządom konserwatystów, po czym objął 25 października 1899 urząd prezydenta Boliwii. Sprawował go do 14 sierpnia 1904. W 1903 na mocy układu z Petropolis oddał Brazylii region Acre. W 1915 założył Partię Republikańską. Został zamordowany.

</doc>
<doc id="3177572" url="https://pl.wikipedia.org/wiki?curid=3177572" title="Lebanon (hrabstwo Dodge)">
Lebanon (hrabstwo Dodge)

Lebanon – miasto w Stanach Zjednoczonych, w stanie Wisconsin, w hrabstwie Dodge.

</doc>
<doc id="3177573" url="https://pl.wikipedia.org/wiki?curid=3177573" title="Tolstoy">
Tolstoy

Tolstoy – miasto w Stanach Zjednoczonych, w stanie Dakota Południowa, w hrabstwie Potter.

</doc>
<doc id="3177574" url="https://pl.wikipedia.org/wiki?curid=3177574" title="Ismael Montes">
Ismael Montes

Ismael Montes Gamboa (ur. 5 października 1861, zm. 16 października 1933) - boliwijski generał i polityk.
W 1899 uczestniczył w przewrocie liberałów pod wodzą Manuela Pando, który obalił rząd konserwatystów. Dzięki temu zyskał wpływ na politykę kraju najpierw jako minister wojny (1904-1909), a następnie jako prezydent Boliwii z ramienia Partii Liberalnej od 14 sierpnia 1904 do 12 sierpnia 1909 oraz od 14 sierpnia 1913 do 15 sierpnia 1917. Od 1911 do 1913 był ambasadorem kraju w Wielkiej Brytanii, od 1917 do 1920 - we Francji. Później do 1928 przebywał na emigracji.

</doc>
<doc id="3177575" url="https://pl.wikipedia.org/wiki?curid=3177575" title="Pejman Montazeri">
Pejman Montazeri



</doc>
<doc id="3177577" url="https://pl.wikipedia.org/wiki?curid=3177577" title="José Gutiérrez Guerra">
José Gutiérrez Guerra

José Manuel Justiniano Gutiérrez Guerra (ur. 5 września 1869 w Sucre, zm. 3 lutego 1929 w Antofagaście) – boliwijski polityk i ekonomista.
Od 1913 do 1917 sprawował urząd ministra finansów, zaś od 15 sierpnia 1917 objął stanowisko prezydenta Boliwii z ramienia liberałów, jednak 12 lipca 1920 powstanie kierowane przez Partię Republikańską pozbawiło go urzędu. Po tym wydarzeniu znalazł się na emigracji w Chile.

</doc>
<doc id="3177578" url="https://pl.wikipedia.org/wiki?curid=3177578" title="Mehrdad Puladi">
Mehrdad Puladi

Mehrdad Puladi (ur. 26 lutego 1987 w Karadżu) – irański piłkarz występujący na pozycji pomocnika w tajskim klubie Bangkok United oraz w reprezentacji Iranu. Znalazł się w kadrze na Mistrzostwa Świata 2014.

</doc>
<doc id="3177580" url="https://pl.wikipedia.org/wiki?curid=3177580" title="Bautista Saavedra">
Bautista Saavedra

Juan Bautista Saavedra Mallea (ur. 30 sierpnia 1870, zm. 1 maja 1939) - boliwijski polityk, profesor prawa uniwersytetu w La Paz, przywódca Partii Republikańskiej, członek junty rządowej w latach 1920-1921, prezydent Boliwii od 28 stycznia 1921 do 3 września 1925 sprawujący władzę w sposób autorytarny.

</doc>
<doc id="3177581" url="https://pl.wikipedia.org/wiki?curid=3177581" title="Cottonwood (Teksas)">
Cottonwood (Teksas)

Cottonwood – miasto w Stanach Zjednoczonych, w stanie Teksas, w hrabstwie Kaufman.

</doc>
<doc id="3177582" url="https://pl.wikipedia.org/wiki?curid=3177582" title="Lasse Sætre">
Lasse Sætre

Lasse Sætre (ur. 10 marca 1974 w Oslo) – norweski łyżwiarz szybki, brązowy medalista olimpijski i brązowy medalista mistrzostw świata.
Kariera.
Specjalizował się w długich dystansach. Pierwszy medal wywalczył w 2002 roku, kiedy zajął trzecie miejsce w biegu na 10 000 m podczas igrzysk olimpijskich w Salt Lake City. W zawodach tych wyprzedzili go jedynie dwaj Holendrzy: Jochem Uytdehaage oraz Gianni Romme. Blisko kolejnego medalu był na rozgrywanych cztery lata później igrzyskach olimpijskich w Turynie, gdzie wspólnie z kolegami zajął czwarte miejsce w biegu drużynowym i piąty na dystansie 10 000 m. W 2003 roku na tym samym dystansie zdobył brązowy medal podczas mistrzostw świata w łyżwiarstwie szybkim na dystansach w Berlinie. Lepsi okazali się tylko Holendrzy: Bob de Jong i Carl Verheijen. Zajął też między innymi czwarte miejsce w biegu na 10 000 m na dystansowych mistrzostwach świata w Nagano, gdzie w walce o podium wyprzedził go Niemiec Frank Dittrich. Czterokrotnie stawał na podium zawodów Pucharu Świata, ale nigdy nie zwyciężył. W sezonach 2001/2002 i 2002/2003 zajmował drugie miejsce w klasyfikacji końcowej na 5000 m/10 000 m.
Jego żona, Ester Stølen również uprawiała łyżwiarstwo szybkie.

</doc>
<doc id="3177583" url="https://pl.wikipedia.org/wiki?curid=3177583" title="Clive M. McCay">
Clive M. McCay

Clive M. McCay (ur. 21 marca 1898, zm. 8 czerwca 1967 w Englewood) − amerykański biochemik.
Życiorys.
Clive M. McCay urodził się 21 marca 1898 roku. Wiosną 1920 roku ukończył studia licencjackie w zakresie chemii i fizyki na University of Illinois, a trzy lata później studia magisterskie z biochemii na Iowa State College. W 1925 roku obronił doktorat w tej samej dziedzinie na Uniwersytecie Kalifornijskim w Berkeley, a w 1927 roku został profesorem-asystentem nauk o żywieniu zwierząt na Cornell University. Tuż przed przyjęciem posady na uniwersytecie ożenił się z dietetyczką Jeanette Beyer (1902−1999).
W pierwszych latach swojej pracy naukowej badał wpływ zmniejszenia podaży kalorii w diecie na długość życia. W badaniach tych udowodnił u różnych gatunków fakt wydłużenia się życia osobników z niskokaloryczną dietą. W 1936 roku McCay został profesorem żywienia na Cornell University i pozostał na tym stanowisku do emerytury.
W pierwszych latach II wojny światowej zajmował się badaniami nad soją. W tym czasie przedsiębiorstwa spożywcze zaczęły produkować mąkę z domieszką sojową, a gubernator stanu powołał New York State Emergency Food Commission i zaangażował się w kampanię promującą wyroby sojowe. W lipcu 1943 roku McCay przeniósł się do Bethesda, gdzie na zlecenie United States Navy prowadził badania nad żywieniem. Po zakończeniu wojny popularność soi i jej zużycie spadło.
W 1947 roku McCay znalazł się na życzenie gubernatora wśród członków zespołu, który miał opracować nową dietę dla pacjentów szpitali psychiatrycznych. Opracowana mąka z domieszkami soi i sproszkowanego mleka była badana na szczurach, które rozwijały się na niej lepiej niż na diecie opartej o tradycyjną mąkę. W 1950 roku w nowojorskich szkołach zaczęto wydawać dzieciom pieczywo z mąki z domieszką soi.
W latach 50. rozpoczął badania nad krwią jako źródłem młodości. W ramach badań podawał krew młodych szczurów osobnikom starym poprzez trwające kilka tygodni zszycie obu szczurów. W tym czasie naczynia krwionośne rozrastały się i tworzyły połączenia między układami krążenia obu osobników. McCay we wnioskach swojej pracy twierdził, że tkanka chrzęstna szczurów poddanych zabiegowi wyglądała na odmłodzoną, jednak nie umiał wyjaśnić przyczyn tego zjawiska. Na początku XXI wieku Thomas A. Rando ze Stanford University powtórzył z sukcesem te badania.
W październiku 1959 roku McCay przeszedł wylew, po którym poddawany był blisko 2-letniej rehabilitacji, jednak w październiku 1961 roku doznał drugiego, poważniejszego wylewu. W związku ze stanem zdrowia w 1962 roku przeszedł na emeryturę i przeprowadził się na Florydę.
Był prezydentem American Institute of Nutrition i American Gerontology Society, a także redaktorem "Archives Biochemistry".
Zmarł 8 czerwca 1967 roku w Englewood. W 1994 roku żona wydała jego biografię.

</doc>
<doc id="3177584" url="https://pl.wikipedia.org/wiki?curid=3177584" title="Reza Haghighi">
Reza Haghighi

Reza Haghighi (ur. 1 lutego 1989 w Meszhedzie) – irański piłkarz występujący na pozycji pomocnika w irańskim klubie Persepolis oraz w reprezentacji Iranu. Znalazł się w kadrze na Mistrzostwa Świata 2014.

</doc>
<doc id="3177585" url="https://pl.wikipedia.org/wiki?curid=3177585" title="Władysław Kandefer">
Władysław Kandefer



</doc>
<doc id="3177586" url="https://pl.wikipedia.org/wiki?curid=3177586" title="Reprezentacja Polski w Pucharze Świata w skokach narciarskich 2012/2013">
Reprezentacja Polski w Pucharze Świata w skokach narciarskich 2012/2013

Reprezentacja Polski w Pucharze Świata w skokach narciarskich 2012/2013 zdobyła łącznie 3447 pkt, więcej niż kiedykolwiek wcześniej. Polska zajęła piąte miejsce w Pucharze Narodów. Punktowało dziesięciu zawodników, co wówczas było rekordem.
Na początku sezonu zawodnicy osiągali słabe wyniki, a trener rozważał dymisję. Później jednak Polacy siedmiokrotnie stawali na podium w konkursach indywidualnych, wygrywając trzy razy (dokonali tego Kamil Stoch i Piotr Żyła). Ostatecznie najwyżej sklasyfikowanym polskim zawodnikiem w Pucharze Świata był Stoch, który zajął trzecie miejsce. Dodatkowo Polacy dwa razy stanęli na podium zawodów drużynowych.
Tło.
Wcześniejszy sezon PŚ (2011/2012) był pierwszym bez udziału dotychczasowego lidera drużyny, Adama Małysza, który zakończył karierę. Polacy zajęli wówczas szóste miejsce w Pucharze Narodów, a najwyżej w klasyfikacji generalnej (na piątym miejscu) znalazł się Kamil Stoch, który siedmiokrotnie stanął na podium indywidualnych konkursów PŚ.
W Letnim Grand Prix 2012 najlepszym z Polaków był Maciej Kot, który był piąty w klasyfikacji generalnej tego cyklu. Ósme miejsce zajął tam Dawid Kubacki.
Do grupy pierwszej kadry A, prowadzonej przez głównego szkoleniowca Łukasza Kruczka trafili: Kamil Stoch, Piotr Żyła, Maciej Kot i Krzysztof Miętus.
Przebieg sezonu.
Słaby początek.
Polacy rozpoczęli rywalizację w Pucharze Świata 2012/2013 od indywidualnego konkursu na normalnej skoczni w Lillehammer 24 listopada. W rozegranych dzień wcześniej kwalifikacjach w czołowej czterdziestce uplasowali się: Krzysztof Miętus (na piątym miejscu), Dawid Kubacki, Piotr Żyła i Maciej Kot. Prekwalifikowany był Kamil Stoch, a 45. miejsce zajął Bartłomiej Kłusek.
W konkursie głównym jako pierwszy z reprezentantów Polski skakał Dawid Kubacki, który osiągnął 91,5 m, co dało mu 34. pozycję w klasyfikacji. Oprócz niego także dwaj inni reprezentanci Polski nie awansowali do finałowej serii: Krzysztof Miętus po próbie na 89 m uplasował się dziesięć miejsc niżej, a Piotr Żyła skacząc na 90,5 m zajął 36. miejsce. Tymczasem skok Macieja Kota na 93 m zagwarantował mu udział w drugiej serii konkursowej, z 23. miejscem w klasyfikacji. Kamil Stoch zajął w pierwszej serii trzydzieste miejsce, skacząc na 91,5 m i o 0,2 pkt pokonując 31. Toma Hilde.
W drugiej serii Stoch oddał drugi co do krótkości skok konkursu (87,5 m) i zajął finalnie ostatnie punktowane miejsce, z notą 220 pkt. Natomiast Maciej Kot po skoku na 92 m spadł na 25. miejsce (łączna nota 231,1 pkt). Występ Polaków został nazwany słabym.
Trener Łukasz Kruczek stwierdził, że zawodnicy „chcieli skoczyć jeszcze lepiej niż normalnie” i ich próby nie były swobodne. Kot zaś zauważył, że musi popracować nad swoim odbiciem z progu.
W konkursie na dużej skoczni, do którego zakwalifikowali się wszyscy reprezentanci Polski, punktował tylko jeden z nich. Był to Krzysztof Miętus, który po skoku na 128,5 m plasował się po pierwszej serii na 29. miejscu. W drugiej oddał skok na 125,5 m i awansował o trzy miejsca, na 26. lokatę. Poza pierwszą „trzydziestką” konkurs zakończyli: Stoch (36. miejsce, 128,5 m), Żyła (43. miejsce, 122,5 m), Kubacki (45. miejsce, 122,5 m), Kłusek (46. miejsce, 121 m), Kot (48. miejsce, 120 m).
W klasyfikacji generalnej po konkursach w Lillehammer (dwóch indywidualnych i jednym drużynowym mieszanym, w którym nie brała udziału) polska reprezentacja plasowała się na 10. miejscu w klasyfikacji drużynowej (z dorobkiem 12 punktów). W indywidualnej najwyżej sklasyfikowanym Polakiem był Maciej Kot (32. miejsce, 6 punktów). 34. był Krzysztof Miętus (z 5 punktami), a na ostatnim, 40. plasował się Kamil Stoch z jednym punktem. Występ polskiej drużyny został nazwany w mediach „bardzo słabym”.
Do rozegranych 29 listopada kwalifikacji konkursu w Ruce zgłoszono tych samych zawodników co w poprzednich zawodach, z wyjątkiem Kłuska. Awansu nie wywalczył Kamil Stoch, zajmując 50. miejsce (skoczył na 106,5 m). Wziął on jednak udział w konkursie drużynowym, który odbył się dzień później. Skakał w pierwszej grupie i wylądował na 104,5 m. W drugiej swój skok na 110 m oddał Piotr Żyła, a w trzeciej Dawid Kubacki, którego próbę zmierzono na 123,5 m. Po trzeciej grupie zespół awansował na przedostatnie miejsce, z którego jednak spadł ponownie na ostatnie, jedenaste, po skoku Macieja Kota na 103,5 m.
1 grudnia rozegrano konkurs indywidualny. Jedynym Polakiem w drugiej serii był Kubacki, który po pierwszej serii plasował się na 22. miejscu po skoku na 127,5 m. Oznaczało to zdobycie pierwszych punktów PŚ w karierze tego skoczka.
Maciej Kot ukończył rywalizację na 32. miejscu, po skoku na 115,5 m, Krzysztof Miętus był 47. (102,5 m), a Piotr Żyła 48. (94,5 m).
W drugiej serii Kubacki skoczył na 116 m i utrzymał 22. pozycję, zdobywając 9 punktów.
Następnie Żyła i Stoch wyjechali z głównym trenerem, Łukaszem Kruczkiem na trening do austriackiego Ramsau. Do składu na PŚ w Soczi desygnowano: Dawida Kubackiego, Macieja Kota, Bartłomieja Kłuska i Krzysztofa Miętusa, z trenerem Zbigniewem Klimowskim.
W rozegranym 8 grudnia pierwszym konkursie na normalnej skoczni olimpijskiej w Soczi, po pierwszej serii Kubacki plasował się na piętnastym miejscu, po skoku na 98,5 m, zaś Maciej Kot na 27., skacząc na 97 m. Miętus był 43. (94 m), a Kłusek 47. (93,5 m).
W drugiej serii Kubacki oddał krótszy skok, na 93,5 m i spadł na ostatnie punktowane miejsce, zaś Kot po skoku na 96,5 m spadł na 28. lokatę. Po tym konkursie reprezentacja Polski spadła na ostatnie, trzynaste miejsce w Pucharze Narodów, będąc wyprzedzoną przez drużynę Bułgarii.
W drugim konkursie w rosyjskiej miejscowości ponownie dwóch Polaków zapunktowało. Po pierwszej serii Dawid Kubacki był sklasyfikowany na szesnastym miejscu (po skoku na 97,5 m), zaś Maciej Kot na 23. pozycji (skoczył pół metra krócej). W finałowej serii Kubacki oddał taki sam skok jak w pierwszej i spadł o jedną lokatę, zaś Kot wylądował o pół metra bliżej i awansował o jedno miejsce. Bartłomiej Kłusek, po skoku na 95 m uplasował się na 40. miejscu, natomiast Krzysztof Miętus nie zakwalifikował się do konkursu. Po zawodach w Soczi najwyżej w klasyfikacji generalnej znajdował się Kubacki (36. miejsce), a reprezentacja Polski była ostatnia w Pucharze Narodów.
Trener Łukasz Kruczek przyznał później, że rozważał dymisję po słabych wynikach w początkowej części zimy, jednak zawodnicy oponowali.
Do obsady konkursów w szwajcarskim Engelbergu, poprzedzających Turniej Czterech Skoczni, dołączyli, po treningach z Kruczkiem, Kamil Stoch i Piotr Żyła. Po pierwszej serii sobotniego konkursu (15 grudnia) jedynie Piotr Żyła nie zdobył punktów (zajął 36. miejsce po skoku na 122 m). Kamil Stoch był liderem konkursu po pierwszej serii, po skoku na 132,5 m. Miał 0,8 pkt przewagi nad drugim Schlierenzauerem. Na piątym miejscu plasował się Dawid Kubacki, który skoczył o pół metra krócej. Krzysztof Miętus był dziewiętnasty (128,5 m), Maciej Kot dwudziesty trzeci (126 m), zaś Klemens Murańka dwudziesty dziewiąty (127 m). W drugiej serii zawodów Stoch skoczył na 134 m i zajął drugie miejsce, przegrywając o 0,1 pkt ze zwycięzcą, Andreasem Koflerem. Kubacki nie wypadł z pierwszej dziesiątki, kończąc zawody na dziewiątym miejscu po skoku na 128,5 m. Kot awansował na siedemnastą pozycję skacząc na 129 m. Miętus spadł na 23. (oddał skok na 124 m), zaś Murańka awansował na 28., ponownie skacząc na 127 m. Była to największa dotychczas w tamtym sezonie ilość punktów zdobyta przez Polaków (134 punkty).
W drugim szwajcarskim konkursie zapunktowało trzech Polaków. Po pierwszej pozycji dwóch z nich znajdowało się w pierwszej „dziesiątce” – Kamil Stoch był siódmy po skoku na 131 m, zaś Maciej Kot, który skoczył pół metra dalej plasował się na ósmym miejscu. Dawid Kubacki był piętnasty, skacząc na 128 m. Na trzydziestej pozycji ex aequo z Lukasem Hlavą plasował się Krzysztof Miętus, po skoku na odległość 126 m. Piotr Żyła był 37. (120,5 m), a Klemens Murańka 40. (119 m).
W drugiej serii wszyscy reprezentanci Polski pogorszyli swoje pozycje w stosunku do pierwszej. Kot spadł na trzynastą pozycję po skoku na 123,5 m, Stoch po próbie na identyczną odległość uplasował się o jedną lokatę niżej od Kota. Kubacki po skoku na 130 m był siedemnasty, zaś Krzysztof Miętus spadł na niepunktowane 31. miejsce po skoku na 122,5 m.
Po zawodach w Engelbergu reprezentanci Polski poprawili swoje pozycje w klasyfikacji generalnej. Kubacki awansował z 32. na 26. miejsce, Kot z 34. na 30., Miętus z 44. na 39. Kamil Stoch, który po konkursach w Soczi miał tylko jeden punkt, awansował z 49. na 18. miejsce. Klemens Murańka po pierwszych w tamtym sezonie zdobytych trzech punktach, plasował się na 48. miejscu. W Pucharze Narodów reprezentacja Polski awansowała z 12. na 7. lokatę.
Turniej Czterech Skoczni.
Po zakończonym trzecim periodzie sezonu (pierwszym zimowym) reprezentacja Polski dysponowała kwotą startową siedmiu skoczków. Tylu też wystartowało w kwalifikacjach do konkursu 61. Turnieju Czterech Skoczni w Oberstdorfie. Byli to: Stefan Hula, Piotr Żyła, Klemens Murańka, Krzysztof Miętus, Maciej Kot, Dawid Kubacki i Kamil Stoch. Wyniki kwalifikacji zdecydowały o następującym przydziale Polakom ich konkurentów w systemie KO:
Następnego dnia Stoch oddał najdalszy skok w serii próbnej. W konkursie wygrał swoją parę, oddając skok na 132,5 m i plasował się na piątym miejscu po rundzie KO, ze stratą 9 pkt do lidera – rywalizujący z nim Hvala oddał skok na 127 m i był "lucky loserem".
Swoją parę wygrał także Klemens Murańka, który po skoku na 129,5 m pokonał Hayböcka, który skoczył pięć metrów krócej. Polski skoczek plasował się na 20. pozycji wśród zakwalifikowanych do drugiej serii. Dawid Kubacki oddał skok na 127 m i zajmował 25. pozycję w tej klasyfikacji, a jego konkurent Martin Koch skoczył na odległość 118,5 m i przegrał z Polakiem o 14 pkt. Stefan Hula wylądował swoją próbę na odległości 128,5 m i plasował się na 27. pozycji spośród uczestników drugiej serii, podczas gdy Sebastian Colloredo skoczył dwa metry krócej i zajął 36. miejsce.
Piotr Żyła po skoku na 125 m był 31. i przegrał z Deschwandenem, który wylądował na 130. metrze, Krzysztof Miętus był 33. z próbą na 129 m (Freund – 138,5 m), zaś Maciej Kot ostatni, 50. po skoku na 111,5 m (Mechler – 126,5 m).
W serii finałowej Hula oddał skok na 126 m i awansował na 21. miejsce, Dawid Kubacki po skoku na 124,5 m spadł na 26., a Murańka spadł o osiem miejsc, lądując na 118,5 m. Natomiast Kamil Stoch wylądował swoją próbę na 125. metrze (jako jedyny spośród pierwszej piątki przed 130. metrem) i spadł na trzynastą lokatę w konkursie, tracąc 44,3 pkt do zwycięzcy, Jacobsena.
Kwalifikacje do konkursu w Garmisch-Partenkirchen przeszli wszyscy Polacy oprócz Murańki, który został zdyskwalifikowany za nieprawidłowy kombinezon. Pary KO polskich skoczków wyglądały następująco:
Po pierwszej serii najwyżej sklasyfikowanym reprezentantem Polski był Stoch, który zajmował drugą pozycję po skoku na 142 m, ex aequo z Tomem Hilde, tracąc 2,8 pkt do liderującego Schlierenzauera. Jego partner w systemie KO – Simon Ammann oddał skok na 124 m i odpadł z rywalizacji. Na szóstym miejscu plasował się Maciej Kot, po skoku na 134,5 m, pokonując Hayböcka o 13,3 pkt. 28. pozycję wśród zakwalifikowanych do finałowej serii zajmował Żyła (128 m, 1,7 pkt więcej od Kocha), a 29. Kubacki (126,5 m, 0,4 pkt więcej od Miętusa). Poza pierwszą trzydziestką sklasyfikowano: Miętusa (38. pozycja, 126 m) i Hulę (44. pozycja, 124,5 m).
W serii finałowej Żyła oddał skok na 122 m i zajął ostatnią punktowaną lokatę, zdobywając pierwszy w sezonie punkt. Na 28. pozycję awansował Dawid Kubacki (skok na 126,5 m), a na piątą Maciej Kot – skoczył na odległość 135 m i po raz pierwszy w karierze sklasyfikowano go w pierwszej „dziesiątce” zawodów Pucharu Świata. O jedną pozycję za nim uplasował się Kamil Stoch, po skoku na 131,5 m, ex aequo z Dmitrijem Wasiljewem.
Stoch awansował po tym konkursie na siódme miejsce klasyfikacji generalnej Turnieju (ze stratą 60,2 pkt do lidera), na dziewiętnaste Kubacki, Kot na 33. Pozostali Polacy spadli w tabeli: Hula na 30. miejsce, Żyła na 34., Murańka na 38., zaś na 40. Miętus.
Przed konkursem w Innsbrucku Klemens Murańka został odesłany do Polski na zawody Pucharu Kontynentalnego. Wszyscy pozostali reprezentanci Polski zakwalifikowali się do konkursu – nie licząc wyników prekwalifikowanej dziesiątki Stoch i Kot ex aequo wygrali kwalifikacje, a Miętus był trzeci. W pełnych wynikach Stoch i Kot byli drudzy wraz z Jacobsenem, a Miętus był piąty. Pary KO Polaków były następujące:
Na czwartej pozycji plasował się po pierwszej serii Kamil Stoch, który skoczył na 124,5 m i pokonał Kaliniczenkę o 30,7 pkt. Ósmy był Maciej Kot, po skoku na 121,5 m – jego próba dała mu notę o 25,5 pkt lepszą od Johnsona. Na 28. miejscu wśród zakwalifikowanych do drugiej serii plasował się Miętus, który po skoku na 117,5 m okazał się o 9,7 pkt lepszy od Watase. Na trzecim miejscu spośród szczęśliwych przegranych, a 20. w ogóle plasował się Piotr Żyła, który skoczył na odległość 125 m i uległ Takeuchiemu o 0,1 pkt.
Kubacki odpadł po skoku na odległość 117,5 m, ustępując Freundowi o 12,6 pkt i zajął 36. miejsce w konkursie, natomiast Hula był 39., z próbą o metr dłuższą, będąc 8,8 pkt gorszym od Freitaga.
W drugiej serii konkursowej Krzysztof Miętus skoczył na 118 m i awansował o jedną pozycję, kończąc zawody na 27. lokacie. Piotr Żyła spadł na 22. miejsce po skoku na 117,5 m. Również Maciej Kot obniżył swoją pozycję, spadając na 9. miejsce, po skoku na 119 m. Natomiast Kamil Stoch oddał skok na 123 m co przy krótszych próbach Jacobsena i Bardala, wyprzedzających go po pierwszej serii poskutkowało jego awansem na drugą pozycję, ze stratą 12,8 pkt do zwycięzcy, Schlierenzauera.
Stoch po tych zawodach awansował na szóstą pozycję klasyfikacji Turnieju, jednak jego strata do lidera zwiększyła się o 0,3 pkt i wynosiła 60,5 pkt. Awansowali ponadto: Maciej Kot (na 24. miejsce), Piotr Żyła (na 30. miejsce) i Krzysztof Miętus (na 36. miejsce). Spadli natomiast: Dawid Kubacki (na 26. miejsce), Stefan Hula (na 34. miejsce) i Klemens Murańka (na 45. miejsce).
W kwalifikacjach do konkursu w Bischofshofen najwyżej z polskich skoczków uplasował się Stoch, który był drugi. Zakwalifikowali się wszyscy reprezentanci tego kraju.
Do drugiej serii zakwalifikowało się czterech Polaków. Kamil Stoch po skoku na 131 m pokonał o 25,6 pkt swojego konkurenta i plasował się na czwartej pozycji. Piąty Maciej Kot skoczył o metr dalej co przy skoku Freitaga na 130 m dawało mu przewagę 3,2 pkt nad Niemcem. Stefan Hula spośród zakwalifikowanych do drugiej serii plasował się na 19. miejscu, ex aequo z Hayböckiem – oddał skok na 127 m i był o 2,3 pkt lepszy od Freunda. Piotr Żyła zajmował przedostatnie miejsce w tabeli zwycięzców par, a 31. ogółem wśród uczestników finałowej rundy (oprócz sześciu "szczęśliwych przegranych", spośród których dwóch było klasyfikowana ex aequo, w drugiej serii wystąpił także Wellinger, który upadł przy najdłuższym skoku).
Na 39. miejscu sklasyfikowano w konkursie Krzysztofa Miętusa po skoku na 123 m, a na 42. Dawida Kubackiego, który wylądował swój skok dwa metry dalej.
W drugiej serii Piotr Żyła awansował na punktowaną 30. pozycję, po skoku na 124,5 m, natomiast Stefan Hula lądując na 122 m, spadł na 29. miejsce. Maciej Kot oddając skok na 126 m spadł na dziesiątą lokatę (po konkursie stwierdził, że ze względu na „kiwanie” na rozbiegu popełnił błąd przy wyjściu z progu). Natomiast Kamil Stoch utrzymał czwarte miejsce, po skoku na 131,5 m, który zdaniem skoczka był bardzo spóźniony.
Kamil Stoch uplasował się w finalnej klasyfikacji Turnieju Czterech Skoczni na miejscu czwartym, tracąc 2 pkt do trzeciego Toma Hilde i 73 pkt do zwycięzcy, Gregora Schlierenzauera. Jego łączna nota wyniosła 1027,2 pkt. Stwierdził, że „przegrał podium o metr” (jeden metr to na skoczni dużej 1,8 pkt). Maciej Kot uplasował się na miejscu dwudziestym, Żyła na 23., Hula był 30. Pozostali Polacy uplasowali się poza pierwszą trzydziestką, ogółem sklasyfikowano ich siedmiu. W poprzednim roku w tabeli generalnej znalazło się o jednego reprezentanta Polski mniej, a w pierwszej trzydziestce był tylko jeden.
W klasyfikacji generalnej, w stosunku do sytuacji sprzed Turnieju, Kamil Stoch awansował z osiemnastego na ósme miejsce, zwiększając stratę do lidera o 170 pkt, zaś Maciej Kot awansował z trzydziestej na dziewiętnastą pozycję. Dwóch reprezentantów Polski zdobyło pierwsze punkty w sezonie – Piotr Żyła, który był sklasyfikowany na 47. pozycji i Stefan Hula, który plasował się o jedno miejsce wyżej. Pozostali Polacy spadli w tabeli – Dawid Kubacki z 26. na 29. miejsce, Krzysztof Miętus z 39. na 42., a Klemens Murańka z 48. na 55. Natomiast w Pucharze Narodów reprezentacja awansowała z siódmego na szóste miejsce, wyprzedzając Rosję i zmniejszając stratę do Japonii oraz Słowenii.
Konkursy w Polsce i Japonii.
8 stycznia, w kwalifikacjach do konkursu w Wiśle wystartowało dziesięciu reprezentantów gospodarzy, z których ośmiu uzyskało awans do konkursu głównego: Maciej Kot (1. pozycja), Dawid Kubacki (4.), Krzysztof Miętus (9.), Piotr Żyła (17.), Aleksander Zniszczoł (27.), Stefan Hula (31.), Bartłomiej Kłusek (34.) i Łukasz Rutkowski (38.). Dwóch kolejnych uplasowało się poza pierwszą czterdziestką: Jan Ziobro (43.) i Klemens Murańka (47.). Natomiast Kamil Stoch dzięki pozycji w pierwszej dziesiątce klasyfikacji generalnej był prekwalifikowany.
Następnego dnia odbył się pierwszy w historii konkurs na skoczni im. Adama Małysza. Odbywał się on w zmiennych warunkach wietrznych. Po pierwszej serii najwyżej sklasyfikowanym Polakiem był Piotr Żyła, który po skoku na 125 m plasował się na 12. pozycji. Przyznał, że był na tyle zestresowany, że miał problemy z zapięciem nart. Trzy pozycje niżej plasował się Kamil Stoch, który osiągnął 122 m, zdaniem skoczka po spóźnionym odbiciu i zbytnim skierowaniu ciała do przodu. Siedemnasty był Maciej Kot (117,5 m). 24. był Stefan Hula (120 m). Do drugiej serii nie awansowali: Aleksander Zniszczoł (116,5 m), Łukasz Rutkowski (117,5 m) i Krzysztof Miętus (112 m), którzy zajęli miejsca 35.-37., a także Dawid Kubacki, który po skoku na 111 m zajął 44. miejsce i Bartłomiej Kłusek, który zakończył konkurs na 46. lokacie, a swoją próbę wylądował na 100. metrze.
W drugiej serii Hula spadł na 27. miejsce po skoku na 117 m., a pozostali Polacy poprawili swoje lokaty. Próbę Kota zmierzono na 125. metrze i awansował na 13. miejsce, Stoch natomiast skoczył na odległość 124,5 m i uplasował się na siódmej pozycji. Tymczasem Żyła osiągnął najlepszy wynik w dotychczasowej karierze, kończąc zawody na szóstym miejscu, po skoku na 123 m.
Niektórzy polscy reprezentanci narzekali po zawodach na zmęczenie wynikające z dużej częstotliwości zawodów na początku roku.
11 stycznia odbył się konkurs drużynowy na Wielkiej Krokwi. Jako pierwszy z Polaków skok oddał Piotr Żyła, który osiągnął 129 m, a polska drużyna plasowała się na drugim miejscu. Po próbie Macieja Kota na 133 m reprezentacja gospodarzy została liderem konkursu. Utrzymała pierwsze miejsce po skoku Krzysztofa Miętusa wylądowanym na 118. metrze. W ostatniej grupie skakał Kamil Stoch, który osiągnął 133 m – przewaga Polaków po pierwszej serii nad drugimi Słoweńcami wyniosła 25,7 pkt.
Piotr Żyła w drugiej serii osiągnął 128,5 m i zwiększył przewagę nad Słoweńcami o 3,2 pkt.
O półtora metra bliżej wylądował Maciej Kot – wówczas przewaga wynosiła 24,1 pkt. W trzeciej kolejce Miętus wylądował na 108. metrze, a polscy skoczkowie spadli na miejsce drugie z 17,7 pkt straty do Słowenii. W ostatniej kolejce konkursu Stoch uzyskał 130 m, co przy skoku Petera Prevca na 123,5 m dało polskim reprezentantom drugie miejsce w końcowej klasyfikacji, ze stratą 9,1 pkt. W nieoficjalnych wynikach indywidualnych w pierwszej „czwórce” uplasowało się trzech Polaków.
Kwalifikacje do konkursu indywidualnego odbyły się w tym samym dniu co konkurs główny, 12 stycznia. Wśród zgłoszonych jedenastu reprezentantów gospodarzy, w premiowanej awansem czołowej „czterdziestce” uplasowało się ośmiu Polaków, a dodatkowo Kamil Stoch był prekwalifikowany. Zakwalifikowali się następujący Polacy: Kot (4. pozycja), Żyła (7.), Zniszczoł (13.), Kubacki (15.), Rutkowski (28.), Hula (32.), K. Miętus (35.) i Ziobro (40.). Do pierwszej serii konkursu nie awansowali Murańka (42.) i Kłusek (50.).
W konkursie jako pierwszy skok oddał Rutkowski, osiągając 117,5 m. Ziobro skoczył na odległość 129 m co zapewniło mu prowadzenie w konkursie. Trzy i pół metra bliżej lądował Zniszczoł i plasował się na drugiej pozycji. Hula oddał skok na 120,5 m i był klasyfikowany na trzecim miejscu, a po o pół metra krótszej próbie Krzysztofa Miętusa pierwsze cztery miejsca były zajęte przez skoczków z Polski. Piotr Żyła skoczył na odległość 124,5 m, co dawało mu wówczas drugie miejsce, za Ziobrą. Dawid Kubacki po skoku na 121,5 m był jedenasty. Maciej Kot osiągnął taką samą odległość jak lider i zepchnął Ziobrę na drugą pozycję, pokonując go o 1,1 pkt. Wkrótce prowadzenie objął jednak Norweg Fannemel, a później kolejni zagraniczni skoczkowie zmieniali się na tej pozycji. Kamil Stoch skoczył na 133 m, co zapewniło mu pozycję lidera po zakończeniu pierwszej serii rywalizacji na Wielkiej Krokwi. Miał 3,4 pkt przewagi nad drugim Jacobsenem. Poza tym do drugiej serii awansował Kot, który zajmował 9. miejsce, 11. był Ziobro, 17. Żyła (ex aequo z Tepesem), 20. Zniszczoł, 27. Hula a 29. Miętus. Poza czołową „trzydziestką” sklasyfikowano Kubackiego (32.) i Rutkowskiego (46.)
W drugiej serii Krzysztof Miętus utrzymał swoją pozycję, skacząc na 114 m. Hula awansował na 21. pozycję, osiągając 122,5 m. Zniszczoł spadł na 23. lokatę po lądowaniu o pół metra dalej niż tamten. Żyła spadł na osiemnaste miejsce mimo skoku na 130,5 m, jednego z najdłuższych w serii, oddanego jednak w sprzyjających warunkach wietrznych. Jan Ziobro uplasował się na 20. miejscu po skoku na 120,5 m. Odległość Macieja Kota wynosiła 128,5 m (lądował o pół metra krócej niż w pierwszej rundzie), co zapewniło mu awans na piątą pozycję w konkursie. Kamil Stoch uzyskał 127 m i spadł na trzecią pozycję – został wyprzedzony przez norweskich zawodników – Jacobsena i Bardala – którzy osiągnęli odległości ponad stu-trzydziestometrowe. Zdaniem zawodnika, nie odniósł zwycięstwa ze względu na spóźnione odbicie.
W porównaniu do sytuacji po zakończeniu TCS, polski zespół awansował na piąte miejsce w Pucharze Narodów, zdobywając 599 pkt i wyprzedzając reprezentację Japonii. Indywidualnie, Stoch awansował z ósmego na siódme miejsce, zmniejszając stratę do lidera z 519 pkt do 455 pkt. Kot przesunął się z 19. na 17. pozycję, Piotr Żyła z 47. na 35., Stefan Hula z 46. na 42. Natomiast Kubacki spadł z 29. na 33. miejsce, Miętus z 42. na 45., a Murańka z 55. na 58. W tabeli na 49. pozycji pojawił się Ziobro, zdobywając swoje pierwsze punkty PŚ w karierze, zaś na 53. Zniszczoł.
Tydzień później odbyły się pierwsze z dwóch zawodów indywidualnych w japońskim Sapporo. W Japonii wystartowali: Stoch, Kot, Kubacki, Żyła i Krzysztof Miętus. Po pierwszej serii najwyżej sklasyfikowanym z Polaków był Kamil Stoch, który zajmował dziesiątą pozycję. Oddał on skok na 127,5 m. Dziewiętnasty był Maciej Kot po skoku wylądowanym na 121. metrze zeskoku. Pięć miejsc dalej plasował się Dawid Kubacki, który skoczył o półtora metra dalej. 29. miejsce zajmował, ex aequo z Peterem Frenette, Piotr Żyła (skoczył na 117,5 m). Tymczasem Krzysztof Miętus został zdyskwalifikowany za nieprawidłowy kombinezon. W drugiej serii wszyscy reprezentanci Polski poprawili swoje lokaty. Żyła po skoku na 119 m awansował na 26. miejsce, a Kubacki na 23. z odległością 118 m. Na dziesiątej pozycji uplasował się Kot, osiągając 138 metrów (dłuższy, o metr, skok oddał tylko Tom Hilde). O jedno „oczko” wyżej sklasyfikowano Stocha, który skoczył na 129 m.
Drugi konkurs na Okurayamie rozgrywany był w trudnych warunkach atmosferycznych i często był przerywany. Po pierwszej serii najwyżej plasował się ponownie Kamil Stoch. Oddał skok na 133 metrów i był szósty, tracąc 3,2 pkt do lidera, Jana Matury. Na 9. miejscu sklasyfikowany był Kubacki, uzyskując 129,5 m. Dwie pozycje niżej znajdował się Kot, który oddał najdłuższy (wraz z Wankiem) skok konkursu (135 m). Dokonał tego jednak przy wietrze 2 m/s pod narty. 22. miejsce zajmował K. Miętus, który skoczył na odległość 122 m. Na ostatnim premiowanym awansem miejscu plasował się Żyła – uzyskał on 117,5 m.
W finałowej rundzie Stoch oddał skok na 127,5 m i przesunął się na piąte miejsce. Miejsce w czołowej dziesiątce stracił Kot. Musiał on czekać przed swoim skokiem, ze względu na przerwę wymuszoną przez warunki pogodowe. Lądował na 112. metrze i 50. centymetrze zeskoku i zajął 14. miejsce. Na osiemnaste spadł Kubacki, skacząc na 109 m. Żyła wyrównał odległość z pierwszej serii i awansował na 22. pozycję, natomiast Miętus spadł na 25. miejsce, przekraczając o 2,5 m granicę setnego metra.
W klasyfikacji generalnej po konkursach w Japonii Stoch awansował o kolejną pozycję. Plasował się na szóstym miejscu z dorobkiem 459 pkt, tracąc do prowadzącego, lecz nieobecnego na konkursach w Sapporo Schlierenzauera 381 pkt. O jedno miejsce spadł Kot i był osiemnasty. Kubacki awansował z 33. na 32. miejsce, a Żyła i Miętus utrzymali swoje lokaty (kolejno: 35. i 45.). Wszyscy reprezentanci Polski, którzy nie oddali swoich skoków na Okurayamie, spadli w klasyfikacji.
Zawody lotnicze i FIS Team Tour.
Kwalifikacje do indywidualnego konkursu lotów w Vikersund przeszli wszyscy zgłoszeni Polacy – Piotr Żyła (z trzecią pozycją po skoku na 214 m), Krzysztof Miętus, Dawid Kubacki (z nowym rekordem życiowym – 177,5 m) i Maciej Kot. Prekwalifikowany był Stoch, który skoczył na odległość 218,5 m. Po pierwszej serii odbywającego się 26 stycznia konkursu głównego na najwyższej lokacie wśród reprezentantów tego kraju plasował się Stoch. Oddał on skok na 213,5 m i był trzeci, tracąc 2,5 pkt do drugiego Schlierenzauera i 3,9 pkt do liderującego Ammanna. Na dziesiątym miejscu klasyfikowany był Kot po skoku na 204,5 m, którym ustanowił swój nowy rekord życiowy, a jedną pozycję niżej Żyła, skacząc cztery metry krócej. 28. miejsce zajmował Miętus po próbie oddanej na odległość 168,5 m. Do drugiej serii nie awansował jedynie Kubacki, który osiągnął 150,5 m i zajął 32. miejsce.
W finałowej serii Miętus skoczył na 195,5 m, czym zapewnił sobie awans o trzy pozycje. Żyła oddał skok na 225 m i przesunął się na szóstą lokatę w ostatecznej klasyfikacji. Kot ponownie poprawił swój rekord życiowy, lądując na 207. metrze Vikersundbakken, spadł jednak na 16. miejsce. Natomiast Stoch wyrównał należący do Żyły rekord Polski, skacząc na 232,5 m. Uplasował się jednak na piątym miejscu – wyprzedzili go Kranjec i Stjernen, którzy osiągnęli identyczne odległości. Do zwycięzcy, Schlierenzauera, stracił 4,9 pkt. Stoch stwierdził po konkursie, że lot został przez niego skrócony, aby wylądować bezpiecznie telemarkiem, jednak nie udało mu się to
Podczas drugiego konkursu na największej skoczni świata zapunktowali wszyscy Polacy. Po pierwszej serii na ósmym miejscu znajdował się Kamil Stoch (skok na 207 m), a o jedno niżej – Piotr Żyła (216 m). Na ostatnich pozycjach drugiej dziesiątki klasyfikowano Kota (202 m) i Miętusa (198,5 m). Trzydzieste miejsce zajmował Kubacki (166,5 m), który awansował po dyskwalifikacji Koziska. W finałowej serii skoczek z Nowego Targu skoczył jedenaście metrów dalej i uplasował się na 28. miejscu w ostatecznej tabeli. Miętus spadł na 22. pozycję po próbie na odległość 172 m, a Kot po ustanowieniu nowego rekordu życiowego (211 m) awansował na czternastą. Dziesiąte miejsce zajął Żyła (215 m), zaś siódme Stoch (222 m).
Po konkursach w Vikersund Stoch awansował na piąte miejsce w klasyfikacji generalnej, wyprzedzając Andreasa Koflera. Tracił 102 pkt do poprzedzającego go Jacobsena, mając 66 pkt przewagi nad szóstym Hildem. Kot spadł na 19. miejsce, Żyła natomiast awansował na 26. i w związku ze spadkiem Kubackiego na 34. lokatę, został trzecim Polakiem pod względem punktów w sezonie. Miętus przesunął się z 45. na 43. miejsce. Ci reprezentanci Polski, którzy nie skakali w Vikersund spadli w tabeli (z wyjątkiem Ziobry, który utrzymał 55. miejsce). W klasyfikacji lotniczej szóste miejsce zajmował Stoch, ósmy był Żyła (obaj zajmowali pozycje uprawiające do kwalifikacji w następnym konkursie lotów), 16. Kot, 23. Miętus, a 31. Kubacki.
Do zawodów lotniczych w Harrachovie zgłoszono tych samych reprezentantów Polski. Kwalifikacje do pierwszego konkursu przeszli wszyscy z nich – Kot po skoku na 205 zajął drugie miejsce, Kubacki i Miętus uplasowali się w drugiej dziesiątce, zaś Stoch i Żyła byli prekwalifikowani ze względu na pozycję w tabeli PŚ w lotach. Konkurs główny został przełożony o jeden dzień, na 3 lutego i był przerywany ze względu na warunki wietrzne. Po pierwszej serii najwyżej sklasyfikowanym Polakiem był Stoch. Plasował się on na dwunastym miejscu po skoku na 181,5 m. Jego odległość była jedną z najsłabszych wśród zawodników, którzy awansowali do drugiej serii (dopiero 23. Żyła skoczył bliżej), jednak skakał z ponad 50-punktową rekompensatą za obniżoną belkę startową. Piętnasty był Miętus, który skoczył na 197,5 m, cztery pozycje niżej sklasyfikowany był Kot (próba na 190 m). Wspomniany wcześniej Żyła skoczył na 172,5 m i wyprzedzał o jedną lokatę Kubackiego (ten oddał skok na 194,5 m). W finałowej rundzie Kubacki spadł na trzydziestą lokatę po osiągnięciu 114,5 m. Jego próba została zakłócona przez podmuch wiatru. Skoczek stwierdził później, że musiał „lądować awaryjnie”. Żyła skoczył na 171,5 m i awansował o jedną pozycję, Kot zaś przesunął się na szesnastą lokatę lądując na 179. metrze zeskoku. Miętus osiągnął 174,5 m i zajął czternaste miejsce. Stoch jako jedyny z reprezentacji poprawił swoją odległość w porównaniu do pierwszej serii. Skoczył na odległość 187 m i ostatecznie zajął dziewiąte miejsce.
Drugi, jednoseryjny konkurs na czeskim mamucie rozegrano jeszcze tego samego dnia. Ósmy był w nim Stoch po skoku na 177,5 m, 13. miejsce zajął Żyła (osiągnął 169 m), 16. Kot (163,5 m), 21. Miętus (159,5 m), a punktów nie zdobył jedynie Kubacki – był on 34. po skoku na 148 m.
Po zawodach w Harrachovie trener Kruczek określił dzień jako „szalony”, a konkursy jako ryzykowne. Stwierdził też, że Kot miał problemy z pozycją najazdową. Stoch utrzymał piątą pozycję w klasyfikacji generalnej Pucharu Świata, powiększając stratę do lidera do 599 punktów, zbliżając się jednak punktowo do trzech bezpośrednio wyprzedzających go zawodników, którzy nie startowali w Czechach. Do czwartego Jacobsena tracił 41 punktów (wcześniej 102). Na 18. pozycję powrócił Kot, Żyła i Kubacki nie zmienili swoich miejsc (kolejno: 26. i 34.), a Miętus awansował z 43. na 39. Pozostali Polacy spadli na niższe lokaty niż zajmowane dotychczas. W klasyfikacji PŚ w lotach Stoch spadł z szóstej pozycji za ósmą, dotychczas zajmowaną przez Żyłę. Ten plasował się teraz na jedenastym miejscu. Kot awansował z 16. na 15., Miętus natomiast z 23. na 21. Kubacki spadł z 31. na 40. miejsce.
Do otwierającego FIS Team Tour konkursu indywidualnego w Willingen zakwalifikowali się, poza znajdującym się w pierwszej dziesiątce PŚ Stochem, tylko Piotr Żyła i Dawid Kubacki. Zajęli oni w odbywających się 8 lutego eliminacjach kolejno: 24. i 39. pozycję. Na nie dających awansu miejscach 45. i 46. uplasowali się Stefan Hula i Maciej Kot. Dzień później rozegrano konkurs drużynowy. W pierwszej grupie skakał Żyła, który osiągnął 127 m, a reprezentacja Polski plasowała się na ósmej pozycji. Miętus lądował trzy metry dalej i drużyna awansowała na szóstą pozycję. Po próbie na odległość 138 m Kubackiego drużyna przesunęła się na piątą lokatę. Utrzymała ją po czwartej grupie w której Stoch osiągnął 139,5 m. Drugie skoki Polaków miały odległości kolejno: 122 m, 126,5 m, 132 m i 140 m. Po każdej grupie polski zespół był piąty. Do zwycięzców, Słowenii, reprezentacja straciła 81,3 pkt. Konkurs indywidualny zaplanowany na następny dzień, został odwołany.
12 lutego rozegrano kwalifikacje do konkursu w Klingenthal. Przeszli je wszyscy zgłoszeni Polacy: Kubacki (6. miejsce), Kot (28.), Żyła (34.) i Miętus (38.), zaś Stoch był prekwalifikowany. Po pierwszej serii konkursowej najwyżej z polskich reprezentantów, na piątym miejscu sklasyfikowany był Żyła. Oddał skok na 135 m. Po oddaniu tej próby był liderem i wyprzedzał bezpośrednio Krzysztofa Miętusa. Ten skoczył dziesięć metrów dalej, lądując o półtora metra bliżej od rekordu skoczni. Po skokach wszystkich zawodników Miętus był siódmy. Na trzynastym miejscu plasował się Kot (129 m), a osiemnasty był Stoch (125,5 m). Jako jedyny z biało-czerwonych punktów nie zdobył Kubacki, który zajął 31. miejsce (121,5 m). W finałowej rundzie Stoch wylądował an 131. metrze i awansował o kilka lokat, jednak został później zdyskwalifikowany za nieprawidłowy kombinezon i spadł na trzydziestą pozycję. Kot utrzymał 13. lokatę po skoku na 124 m, Miętus spadł na jedenastą osiągając 121,5 m. Dla tego drugiego była to najwyższa pozycja w dotychczasowej karierze. Żyła zajął ostatecznie szóstą lokatę, oddając drugi skok na 128,5 m. Polscy skoczkowie utrzymali piąte miejsce w klasyfikacji FIS Team Tour, zwiększając jednak stratę do liderów, drużyny Słowenii.
Ze względu na zbliżające się mistrzostwa świata, w zawodach lotniczych w Oberstdorfie wystąpiła kadra juniorów: Klemens Murańka, Krzysztof Biegun, Jan Ziobro, Bartłomiej Kłusek i Aleksander Zniszczoł. Dla Bieguna był to debiut w Pucharze Świata i na skoczni mamuciej, natomiast Ziobro i Kłusek nigdy dotąd nie startowali w zawodach lotniczych. Do konkursu głównego dostał się Murańka (18. miejsce w kwalifikacjach), Biegun (21.), Ziobro (27.) i Kłusek (28.). Eliminacji nie udało się przebrnąć Zniszczołowi (34. pozycja). Debiutanci na mamutach zyskali następujące rekordy życiowe po seriach treningowych i kwalifikacjach: Biegun – 172,5 m, Ziobro – 159,5 m i Kłusek – 156,5 m.
W serii próbnej wszyscy Polacy zajęli miejsca w ostatniej dziesiątce, jednak Biegun i Ziobro poprawili swoje rekordy życiowe (odpowiednio: 175,5 m i 173,5 m). W konkursie punkty zdobył tylko Biegun. Po pierwszym skoku na 180 m, w którym po raz kolejny poprawił swoją „życiówkę” zajmował 29. miejsce. Po wylądowaniu o osiem metrów bliżej w drugiej próbie spadł na trzydziestą pozycję. Murańka był 33., osiągając 177 m, Kłusek 39. z wynikiem 158,5 m, a Ziobro został zdyskwalifikowany za nieprawidłowy kombinezon.
Po tym konkursie Biegun pojawił się na 80. miejscu w tabeli generalnej PŚ i 53. miejscu w klasyfikacji lotników. W porównaniu do sytuacji przed zawodami w Niemczech, Stoch po zdobyciu jednego punktu utrzymał piąte miejsce w klasyfikacji generalnej. Wcześniej jednak jego strata do poprzedzającego go Jacobsena wynosiła 41 pkt, a wówczas do czwartego Freunda tracił 97 pkt. Tymczasem szósty Kranjec zredukował przewagę Stocha nad nim z 51 pkt do 7 pkt. Kot i Żyła utrzymali swoje pozycje (kolejno: 18. i 26.), Kubacki spadł z 34. na 36. lokatę, a Miętus przesunął się z 39. na 38. Wszyscy pozostali Polacy nieznacznie spadli w tabeli. Ze względu na absencję w Oberstdorfie wszyscy członkowie głównej kadry spadli w klasyfikacji PŚ w lotach. Stoch z 8. na 9. miejsce, Żyła z 11. na 13., Kot z 15. na 18., Miętus z 21. na 25., a Kubacki z 40. na 48.. Reprezentacja Polski, która dotychczas była piąta w klasyfikacji FIS Team Tour, została wyprzedzona przez drużyny: japońską i czeską.
Ostatnim konkursem w ramach FTT była lotnicza rywalizacja drużynowa w Oberstdorfie. W porównaniu z konkursem indywidualnym, w składzie Polaków znalazł się, kosztem Kłuska, Zniszczoł. W pierwszej grupie skakał Biegun, a reprezentacja Polski zajmowała piąte miejsce. Polak ponownie ustanowił on swój życiowy rekord, wynikiem 197,5 m. W drugiej na 172 m poleciał Ziobro i reprezentacja Polski utrzymała lokatę. Następnie Zniszczoł oddał skok na 166,5 m, a drużyna polska została wyprzedzona przez Japonię. Murańka wylądował na 176. metrze zeskoku, a jego japoński konkurent – Takeuchi – 23,5 m dalej. Polacy byli szóści po zakończeniu pierwszej rundy, a do wyprzedzających ich bezpośrednio reprezentantów Kraju Kwitnącej Wiśni tracili 38,8 pkt. W finałowej serii reprezentacja Polski utrzymywała szóste miejsce po każdej grupie – odległości drugich prób Polaków wynosiły kolejno: 184 m, 180,5 m (rekord życiowy Ziobry), 179,5 m i 178 m. Ostatecznie sklasyfikowano ich na szóstym miejscu ze stratą 107,7 pkt do Japonii i przewagą 80,8 pkt nad Czechami.
Część końcowa z trzema zwycięstwami.
Pierwsze zawody PŚ po mistrzostwach świata, gdzie Polacy zdobyli dwa medale (złoty indywidualny Stocha i brązowy w drużynie) odbyły się w Lahti. Startowała w nich ta sama grupa „biało-czerwonych”, która znalazła się w kadrze na MŚ – dzięki rozszerzeniu kwoty startowej dla Polski do liczby sześciu skoczków do skaczących dotychczas w PŚ Polaków dołączył Stefan Hula. Na obu treningach przed kwalifikacjami najlepsze rezultaty uzyskał Stoch, mając kilkunastopunktową przewagę nad konkurentami. Kwalifikacje przeszli wszyscy zgłoszeni reprezentanci Polski: Maciej Kot, który je zwyciężył, Piotr Żyła (4. pozycja), Krzysztof Miętus (15.), Dawid Kubacki (18.) i Stefan Hula (27.). Kamil Stoch był prekwalifikowany i nie oddał skoku. Następnego dnia Stoch wygrał serię próbną przed konkursem drużynowym, uzyskując 128 m. W konkursie jako pierwszy skok oddał Kot. Osiągnął 119 m, co w trudnych warunkach pogodowych dało prowadzenie reprezentacji po pierwszej grupie. Piotr Żyła skoczył na odległość 115,5 m – przyznał później, że zbytnio wychylił się do przodu i musiał „ratować skok”. Krzysztof Miętus skoczył na 119 m, zaś Kamil Stoch uzyskał z obniżonego rozbiegu 121,5 m. Polska drużyna zajmowała po pierwszej serii czwartą lokatę, ze stratą 2,3 pkt do trzecich Austriaków. W drugiej serii Kot oddał skok na odległość 127,5 m, co ponownie było najlepszym rezultatem w grupie. Żyła lądował 3,5 m bliżej, a Miętus uzyskał 120,5 m. Kamil Stoch ponownie skakał z obniżonego rozbiegu i osiągnął najwyższą w swojej grupie notę po skoku na 124 m. Jego austriacki rywal w ostatniej rundzie uzyskał o 15 punktów gorszy wynik. Oznaczało to awans reprezentacji Polski na najniższe miejsce na podium w końcowej klasyfikacji, ze stratą 2,6 pkt do drugiej Austrii i 43,3 pkt do zwycięskich Niemiec.
Dzień później, Stoch był najlepszy w serii próbnej przed konkursem indywidualnym. Po pierwszej serii był najwyżej sklasyfikowanym Polakiem, plasując się na drugim miejscu po uzyskaniu 124 m. Ósmy był Maciej Kot z rezultatem 125,5 m, dwudziesty Krzysztof Miętus po skoku na 117 m, a dwudziesty drugi Piotr Żyła, który wylądował pół metra dalej. Natomiast Dawid Kubacki i Stefan Hula zajęli kolejno: 47. i 50. miejsce i nie awansowali do finałowej rundy. Drugi skok Piotra Żyły miał długość 126,5 m i był drugim rezultatem w tej serii, pozwalając mu przesunąć się na dwunastą lokatę. Miętus po skoku na 121 m awansował o jedną pozycję, na 19. miejsce, zaś Kot, uzyskując 125,5 m awansował na szóste. Stoch skoczył na odległość 123,5 m, o pół metra bliżej niż w pierwszej próbie i spadł na piąte miejsce. Przed nim znaleźli się Jacobsen i Freund z którymi bezpośrednio rywalizował o podium klasyfikacji generalnej PŚ.
11 marca odbyły się kwalifikacje do konkursu w Kuopio. Kot zajął w nich piąte miejsce, Żyła był czternasty, Miętus dziewiętnasty, Kubacki dwudziesty trzeci, zaś Hula dwudziesty ósmy. Stoch był prekwalifikowany. Po pierwszej kolejce konkursu w stawce prowadził Stoch, który po uzyskaniu 135 m miał przewagę 7,9 pkt nad drugim Severinem Freundem. Na szesnastym miejscu plasował się Kubacki, po skoku na 127 m, dwudziesty piąty był Żyła, który osiągnął 123 m. Trzej pozostali Polacy: Miętus, Hula i Kot znaleźli się poza pierwszą „trzydziestką” z miejscami kolejno: 38., 45. i 47. W drugiej rundzie Żyła wylądował na 129. metrze zeskoku, dzięki czemu przesunął się o dziesięć pozycji, na 15. miejsce. Kubacki po skoku na 117 m spadł na 24. lokatę. Skaczący jako ostatni Kamil Stoch uzyskał 129 m i odniósł zwycięstwo, wyprzedzając drugiego Ito o 10,9 pkt.
Po konkursach w Finlandii Stoch utrzymał piątą pozycję w klasyfikacji generalnej Pucharu Świata, zmniejszając stratę do czwartego zawodnika, którym został Jacobsen, z 97 pkt do 45 pkt. Kot awansował z 18. na 17. miejsce, Żyła z 25. na 26. Natomiast Kubacki, Miętus, Hula, Ziobro i Biegun utrzymali swoje pozycje (kolejno: 36., 38., 53., 63. i 80.). Zniszczoł spadł z 66. na 67. pozycję, a Murańka z 73. na 74.
14 marca rozpoczęły się zawody w Trondheim – Stoch wygrał oba oficjalne treningi. Kwalifikacje zwyciężył Piotr Żyła uzyskując odległość 140 m, o jeden metr gorszą od rekordu obiektu. Kwalifikację zapewnili sobie także pozostali Polacy: siódmy Kubacki, dziewiąty Kot, czternasty Hula i trzydziesty piąty Miętus. Prekwalifikowany Stoch nie oddał skoku. W serii próbnej następnego dnia zajął on drugą lokatę. Po pierwszej kolejce konkursu głównego, w której wylądował na 131. metrze plasował się na trzecim miejscu, ze stratą 3,6 pkt do prowadzącego Kranjca i 3,5 pkt do drugiego Freitaga. Dziesiąte miejsce zajmował Żyła, osiągając 129 m, zaś trzynasty był Kot (127 m). W trzeciej dziesiątce znajdowało się jeszcze dwóch Polaków: 25. był Kubacki po skoku na 123,5 m, zaś 29. był Hula, który uzyskał dwa metry mniej. Na ostatnim, 50. miejscu sklasyfikowano Miętusa po skoku na 113 m. W finałowej serii Hula utrzymał pozycję, skacząc na 127 m, a Kubacki awansował na siedemnastą lokatę po osiągnięciu 131,5 m. Natomiast próbę Kota zmierzono na 126,5 m, co spowodowało jego spadek na 24. miejsce. Żyła przesunął się o jedną lokatę, na dziewiąte miejsce po skoku na 131 m. Kamil Stoch wylądował na 140. metrze zeskoku, przy czym jego lewa narta odjechała od równoległego ułożenia. Polak uzyskał łączną notę 280,4 pkt i odniósł drugie z rzędu zwycięstwo.
Po konkursie w Trondheim Kamil Stoch awansował na trzecią pozycję w klasyfikacji generalnej, ponieważ wyprzedzający go dotychczas Freund i Jacobsen zajęli dalsze pozycje (kolejno: dziewiątą i szóstą). Jego przewaga nad czwartym Freundem wynosiła dwa punkty. Żyła awansował z 24. na 23. miejsce, pozostali Polacy utrzymali swoje pozycje.
Dzień później rozpoczęła się rywalizacja na Holmenkollbakken. W pierwszym treningu najlepszy rezultat uzyskał Dawid Kubacki. Przez kwalifikacje przeszli: Żyła (czwarty rezultat), Kot (szósty), Miętus (szesnasty) i Kubacki (dwudziesty piąty) oraz prekwalifikowany Stoch, który ponownie nie oddał skoku w tej serii. Natomiast Stefan Hula został zdyskwalifikowany za nieprawidłowy kombinezon. Serię próbną przed konkursem wygrał Stoch.
Po pierwszym skoku dwóch „biało-czerwonych” plasowało się w pierwszej trójce – drugą pozycję po skoku na 132 m zajmował Kamil Stoch, tracąc 1,6 pkt do prowadzącego Kranjca, a trzeci był Piotr Żyła, który wylądował 3,5 m dalej, zaś jego strata do Słoweńca wynosiła 4,5 pkt. Na czternastej pozycji plasował się Kot (131,5 m), a trzydziesty był Kubacki (124,5 m). Do drugiej serii nie awansował Miętus (120 m), który zakończył rywalizację na 46. miejscu. Próba Kubackiego w drugiej kolejce (125,5 m) pozwoliła mu awansować na dwudziestą pozycję. Kot skoczył na 127 m i awansował na jedenaste miejsce. Odległość Piotra Żyły wynosiła 133,5 m i po swoim skoku uzyskał identyczną notę jak dotychczasowy lider, Gregor Schlierenzauer. Kamil Stoch skoczył z obniżonego na prośbę trenera Kruczka rozbiegu na odległość 121 m i spadł w ostatecznych rezultatach na czwartą lokatę. Kranjec wylądował na 126. metrze, dzięki czemu Żyła i Schlierenzauer odnieśli ex aequo zwycięstwo, będące pierwszym w karierze Polaka.
Po konkursie w Oslo przewaga Stocha nad czwartym zawodnikiem klasyfikacji generalnej (którym w miejsce Freunda został Jacobsen) zwiększyła się z dwóch punktów do dwudziestu ośmiu. Strata do drugiego Bardala zmalała z 85 pkt do 71 pkt. Maciej Kot pozostał na siedemnastej pozycji, natomiast Piotr Żyła dzięki wiktorii przesunął się z 24. na 19. lokatę. Jan Ziobro spadł z 63. na 64. miejsce, a pozostali reprezentanci Polski nie zmienili swoich pozycji.
21 marca rozpoczął się kończący sezon Puchar Świata na Letalnicy. W oficjalnym treningu pierwsze dwie pozycje zajęli Kamil Stoch i Piotr Żyła. Kwalifikacje do pierwszego konkursu indywidualnego przeszli: Kot (10. lokata), Żyła (15.), Kubacki (21.) i Miętus (29.). Poza premiowaną awansem „trzydziestką” znalazł się Hula, natomiast Stoch był prekwalifikowany. Po pierwszej rundzie konkursu głównego najwyżej plasował się Piotr Żyła, który był czwarty po locie na 212,5 m. Siedem metrów bliżej wylądował Kot i zajmował szóstą pozycję, a jedenasty był Stoch, który uzyskał równe 200 m. Do drugiej serii nie awansowali Kubacki i Miętus, którzy zajęli sąsiadujące 35. i 36. miejsce, osiągając kolejno: 175,5 m i 182 m. W finałowej rundzie Stoch uzyskał ponownie 200 m i utrzymał swoją lokatę, a Kot po skoku na 198,5 m spadł na ósme miejsce. Natomiast Piotr Żyła oddał skok na odległość 216,5 m, dzięki czemu wyprzedził o 3,4 pkt dotychczas trzeciego Noriakiego Kasai i zajął najniższe miejsce na podium.
Kamil Stoch zmniejszył swoją stratę do drugiego w klasyfikacji generalnej PŚ Bardala do 63 pkt, zaś jego przewaga nad czwartym zawodnikiem zmalała do 25 pkt. Na czwartej pozycji znalazł się Freund i ze względu na kontuzję Jacobsena, był jedynym rywalem Stocha w walce o podium klasyfikacji łącznej. Maciej Kot utrzymał się na siedemnastej pozycji, a Piotr Żyła przesunął się z dziewiętnastej na osiemnastą lokatę, tracąc do Kota siedem punktów. Pozostali reprezentanci Polski utrzymali pozycje, bądź spadli o jedną lokatę. W klasyfikacji lotników Stoch utrzymał dziewiątą lokatę, Żyła awansował natomiast z trzynastej na dziesiątą, Kot z osiemnastej na szesnastą. Miętus spadł z 25. miejsca na 29., Kubacki z 48. na 51., a Biegun z 53. na 56.
Następnie odbył się konkurs drużynowy. W pierwszej grupie skakał Piotr Żyła. Osiągnął 206,5 m przy niskich notach sędziowskich, co było piątym rezultatem. Kot skoczył dwa metry krócej i pozwolił Polsce awansować na trzecią lokatę, jednak po próbie Miętusa, który wylądował na 192. metrze powróciła ona na piąte miejsce. Pozycja ta została utrzymana po skoku Stocha na odległość 202 m. W drugiej serii Żyła osiągnął 214,5 m, a Kot 207,5 m. Dzięki temu „biało-czerwoni” przesunęli się na czwartą lokatę. Miętus skoczył na odległość 193,5 m, a Stoch uzyskał 211,5 m. Polski zespół zajął czwarte miejsce, tracąc do trzecich Austriaków 3,5 pkt.
W serii próbnej przed finałowym konkursem Żyła zajął drugie miejsce, skacząc na 218 m. Polacy mogli wystawić w tym konkursie czterech reprezentantów: Stocha, Kota, Żyłę i Kubackiego. Po pierwszej serii najwyżej, na czwartej pozycji, plasował się mistrz świata z Predazzo; uzyskał on 205,5 m. Czternaste miejsce zajmował Żyła (201,5 m), dziewiętnasty był Kot (191 m), a dwudziesty drugi Kubacki (189 m). W drugiej serii Kubacki osiągnął 190,5 m i przesunął się o jedną lokatę w górę. Kot skoczył na odległość 194 m, co również dało mu awans o jedno miejsce. Żyła oddał skok na 216 m, dzięki któremu sklasyfikowano go na piątej pozycji. Stoch zajął ósme miejsce, lądując na 207. metrze.
Kamil Stoch utrzymał trzecie miejsce w końcowej klasyfikacji generalnej sezonu 2013/2014, ponieważ jedyny konkurent – Severin Freund zajął w konkursie dziewiątą pozycję. Piotr Żyła dzięki wysokiej lokacie awansował na piętnastą lokatę, wyprzedzając Macieja Kota. Ten spadł z 17. na 18. miejsce. Pozostali Polacy nie zmienili swoich lokat. Żyła awansował także w tabeli lotników, wyprzedzając Stocha i zajmując ósmą pozycję. Wspomniany Stoch pozostał na dziewiątej lokacie, zaś Kot na szesnastej. Miętus spadł z 29. na 30., a Biegun z 56. na 58. Natomiast Kubacki awansował z 51. miejsca na 42.
Statystyki.
Miejsca w klasyfikacji generalnej Pucharu Świata.
Źródło: Skokinarciarskie.pl
Miejsca w klasyfikacji generalnej Pucharu Świata w lotach.
Źródło: Skokinarciarskie.pl
Miejsca w klasyfikacji generalnej Turnieju Czterech Skoczni.
Źródło: Skokinarciarskie.pl

</doc>
<doc id="3177587" url="https://pl.wikipedia.org/wiki?curid=3177587" title="Płaskowyż Hollicka-Kenyona">
Płaskowyż Hollicka-Kenyona

Płaskowyż Hollicka-Kenyona – płaskowyż lodowy w Antarktydzie Zachodniej, w południowej części Ziemi Ellswortha. Wysokość wynosi 1800-2000 m n.p.m., miąższość lodu 2000-3500 m - jest to największa wartość dla Antarktydy Zachodniej. Lód wypełnia rozległą depresję o podłożu skalnym leżącym 1000-2000 m p.p.m.

</doc>
<doc id="3177588" url="https://pl.wikipedia.org/wiki?curid=3177588" title="Lauri Parkkinen">
Lauri Parkkinen



</doc>
<doc id="3177590" url="https://pl.wikipedia.org/wiki?curid=3177590" title="Hermosa">
Hermosa

Hermosa – miasto w Stanach Zjednoczonych, w stanie Dakota Południowa, w hrabstwie Custer.

</doc>
<doc id="3177591" url="https://pl.wikipedia.org/wiki?curid=3177591" title="Daniel Domingo Salamanca">
Daniel Domingo Salamanca

Daniel Domingo Salamanca Urey (ur. 7 lipca 1868, zm. 17 lipca 1935) – boliwijski polityk i adwokat, minister finansów w 1903, członek junty rządzącej w 1920, prezydent Boliwii od 5 marca 1931 do utraty władzy na skutek przewrotu wojskowego w dniu 27 listopada 1934.

</doc>
<doc id="3177592" url="https://pl.wikipedia.org/wiki?curid=3177592" title="Bachtijar Rahmani">
Bachtijar Rahmani

Bachtijar Rahmani (ur. 23 września 1991 w Sarpol-e Zahab) – irański piłkarz występujący na pozycji pomocnika w irańskim klubie Teraktor Sazi oraz w reprezentacji Iranu. Uczestnik Mistrzostw Świata 2014.

</doc>
<doc id="3177593" url="https://pl.wikipedia.org/wiki?curid=3177593" title="Celejów (gromada)">
Celejów (gromada)

Celejów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Celejów z siedzibą GRN w Celejowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Celejów, Stok, Las Stocki i Witoszyn oraz miejscowość Rąblów kol. z dotychczasowej gromady Rąblów ze zniesionej gminy Celejów w tymże powiecie. Dla gromady ustalono 19 członków gromadzkiej rady narodowej.
1 stycznia 1960 do gromady Celejów włączono obszar zniesionej gromady Rzeczyca w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177595" url="https://pl.wikipedia.org/wiki?curid=3177595" title="Gołąb (gromada)">
Gołąb (gromada)

Gołąb – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gołąb z siedzibą GRN w Gołębiu utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Gołąb i Wólka Gołębska ze zniesionej gminy Gołąb w tymże powiecie. Dla gromady ustalono 19 członków gromadzkiej rady narodowej.
1 stycznia 1959 do gromady Gołąb włączono obszar zniesionej gromady Borowa w tymże powiecie.
31 grudnia 1964 z gromady Gołąb wyłączono obszar lasów państwowych o powierzchni 880 ha, włączając go do miasta Puław w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177597" url="https://pl.wikipedia.org/wiki?curid=3177597" title="Quinn (Dakota Południowa)">
Quinn (Dakota Południowa)

Quinn – miasto w Stanach Zjednoczonych, w stanie Dakota Południowa, w hrabstwie Pennington.

</doc>
<doc id="3177600" url="https://pl.wikipedia.org/wiki?curid=3177600" title="Zjednoczona Lewica Europejska - Nordycka Zielona Lewica">
Zjednoczona Lewica Europejska - Nordycka Zielona Lewica



</doc>
<doc id="3177601" url="https://pl.wikipedia.org/wiki?curid=3177601" title="Bochotnica (gromada)">
Bochotnica (gromada)

Bochotnica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bochotnica z siedzibą GRN w Bochotnicy utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Bochotnica, Wierzchoniów i Skowieszynek ze zniesionej Celejów oraz obszary dotychczasowych gromad Zbędowice i Parchatka ze zniesionej Końskowola w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177603" url="https://pl.wikipedia.org/wiki?curid=3177603" title="Klementowice (gromada)">
Klementowice (gromada)

Klementowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Klementowice z siedzibą GRN w Klementowicach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Klementowice i Karmanowice ze zniesionej Celejów w tymże powiecie. Dla gromady ustalono 20 członków gromadzkiej rady narodowej.
1 stycznia 1969 do gromady Klementowice włączono wieś Buchałowice z gromady Piotrowice w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177604" url="https://pl.wikipedia.org/wiki?curid=3177604" title="Rheinfels">
Rheinfels

Rheinfels – zamek zbudowany w XIII w., obecnie w ruinie, znajdujący się w Niemczech, na lewym brzegu Renu ponad miejscowością Sankt Goar (kraj związkowy Nadrenia-Palatynat). Jeden z największych zamków nadreńskich.
Historia.
Budowę zamku Rheinfels rozpoczął w 1245 roku hrabia Katzenelnbogen, Dytryk V. Warownia miała służyć ochronie ceł zbieranych przez hrabiów w znajdującym się u stóp zamku Sankt Goar. Już w 1255 r. przez przeszło rok opierał się oblegającym go wojskom miast nadreńskich. Stał się hrabiowską siedzibą i jego znaczenie rosło, wraz ze wzrostem znaczenia rodu Katzenelnbogen. W XIV w. rozbudowany staraniem hrabiego Wilhelma II, stał się jedną z najsilniejszych zamków nadreńskich. Gdy w 1479 roku dynastia z Katzenelnbogen wymarła, zamek przypadł landgrafom Hesji. Pierwsi hescy władcy zamku, Wilhelm II Średni i Filip Wielkoduszny, rozbudowali urządzenia obronne czyniąc zeń jedną z najpotężniejszych twierdz w Rzeszy. Za czasów landgrafa Filipa II, który przebudował zamek w stylu renesansowym, stał się ośrodkiem jednej z gałęzi dynastii heskiej, stanowiąc siedzibę władców Hesji-Rheinfels (istniała do 1583 r.). Następnie przechodził z rąk do rąk różnych książąt heskich (był m.in. rezydencją landgrafa Hesji-Darmstadt Jerzego II). Kilkakrotnie rozbudowywane w XVII w. były jego umocnienia.
W 1692 roku jako jedyna z lewobrzeżnych twierdz niemieckich oparł się wojskom króla Francji Ludwika XIV, ponownie oparł się napastnikom w 1734 roku. Jednak w 1794 roku został zdobyty przez wojska francuskie, które w 1797 roku wysadziły go w powietrze. Odtąd pozostaje w ruinie. W pierwszej połowie XIX w. kamień stąd wykorzystywano do budowy twierdzy Ehrenbreitstein. W 1843 roku ruiny kupił książę Wilhelm pruski (późniejszy król Prus i cesarz Niemiec), który uchronił je przed dalszymi zniszczeniami. 
Obecnie ogromne ruiny (obejmujące tylko 1/3 największego zasięgu twierdzy, z pozostałej części pozostały tylko ledwie widoczne pozostałości) są udostępnione do zwiedzania, a w części zabudowań je okalających funkcjonuje hotel.

</doc>
<doc id="3177605" url="https://pl.wikipedia.org/wiki?curid=3177605" title="Piotrowice (gromada w powiecie puławskim)">
Piotrowice (gromada w powiecie puławskim)

Piotrowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Piotrowice z siedzibą GRN w Piotrowicach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Piotrowice i Paulinów oraz miejscowość Ludwinów z dotychczasowej gromady Czesławice ze zniesionej Nałęczów, a także obszar dotychczasowej gromady Bronice ze zniesionej Wąwolnica, w tymże powiecie. Dla gromady ustalono 14 członków gromadzkiej rady narodowej.
1 stycznia 1960 do gromady Piotrowice włączono obszar zniesionej gromady Drzewce w tymże powiecie.
30 czerwca 1963 do gminy Piotrowice włączono wieś Strzelce oraz kolonię Chruszczów z osiedla Nałęczów w tymże powiecie.
1 stycznia 1969 do gromady Piotrowice włączono obszar zniesionej gromady Sadurki w tymże powiecie; z gromady Piotrowice wyłączono natomiast wieś Buchałowice, włączając ją do gromady Klementowice w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3177606" url="https://pl.wikipedia.org/wiki?curid=3177606" title="Wasta (Dakota Południowa)">
Wasta (Dakota Południowa)

Wasta – miasto w Stanach Zjednoczonych, w stanie Dakota Południowa, w hrabstwie Pennington.

</doc>
<doc id="3177607" url="https://pl.wikipedia.org/wiki?curid=3177607" title="Dzieci (utwór)">
Dzieci (utwór)



</doc>
<doc id="3177609" url="https://pl.wikipedia.org/wiki?curid=3177609" title="Brunon Józef Szafarkiewicz">
Brunon Józef Szafarkiewicz

Brunon Józef Szafarkiewicz (ur. 9 września 1821 w Gocanowie, zm. 27 lipca 1892) – przyrodnik, nauczyciel, działacz społeczny.
Życiorys.
Brunon Józef Szafarkiewicz urodził się w Gocanowie w szlacheckiej rodzinie Wawrzyńca Szafarkiewicza oraz Joanny Nepomuceny z domu Mieczkowska. W 1841 roku otrzymał świadectwo maturalne w gimnazjum Marii Magdaleny w Poznaniu. Studiował we Fryburgu przez 2 letni okres teologię, a następnie w Berlinie nauki matematyczno-przyrodnicze. Napisał rozprawę "De Theoremate Tayloriano" i na jej podstawie w 1845 roku otrzymał tytuł doktora filozofii. Nauczał od 1845 do 1853 roku w gimnazjum Marii Magdaleny w Poznaniu, a po powstaniu średniej szkoły realnej w 1853 roku, przeniósł się do niej i do 1868 roku wykładał w niej matematykę i nauki przyrodnicze. Przez dwa lata był redaktorem „Przeglądu Poznańskiego”, a od L. Merzbacha wykupił w roku 1862 kwartalnik „Ziemianin”. Do 1866 roku redagował czasopismo, które przekształcił w tygodnik o wysokim poziomie naukowym. Porzucił pracę w szkolnictwie i starał się podnieść wielkopolski przemysł oraz inwestował w budownictwo miejskie Poznania. Od 1870 do 1876 roku w Szkole Rolniczej im. Haliny w Żabikowie był wykładowcą technologii, a w latach 80. prowadził dla młodzieży męskiej i żeńskiej prywatne kursy handlowe oraz gospodarstwa domowego. W latach 1862–1867 i 1880–1886 był przewodniczącym Wydziału Przyrodniczego Poznańskiego Towarzystwa Przyjaciół Nauk. Sekretarz Niemieckiego Stowarzyszenia Przyrodniczego od 1857 do 1879 roku oraz prezes Towarzystwa Przemysłowego od 1872 do 1874 roku i był nim jeszcze w 1879 roku. Zmarł w Poznaniu 27 lipca 1892 roku, a jego grób zachował się na Cmentarzu Zasłużonych na Wzgórzu św. Wojciecha w Poznaniu.
Brunon Józef Szafarkiewicz był dwukrotnie żonaty: w latach 1824–1869 z Emilią Malinowską, z którą miał kilkoro dzieci, m.in. Stanisława (1853–1885), Annę (1854–1855), Kazimierza (ur. 1856), Helenę (1866–1869) i od 1871 roku z Ludwiką Siemiątkowską.
Szafarkiewicz był w drugiej połowie XIX w. najbardziej zasłużonym przyrodnikiem i społecznikiem-pozytywistą w zaborze pruskim i nazywano go „poznańskim Wokulskim”. Będąc pedagogiem i badaczem był autorem podręcznika szkolnego "Historia naturalna do szkół, kurs I" (1850, 1864) i "kurs II" (1853, 1861). Zebrał bardzo obszerny zielnik z którego często korzystali niemieccy floryści: Ritschl, Pfuhl i Spribille. Popularyzował wiedzę przyrodniczą. Kładł największe zasługi jako społecznik-filantrop, rozbudowując miasto. Odkrył pokłady iłów w Starołęce i wybudował nowoczesną cegielnię. Od Starego Rynku wybudował w bocznych ulicach szereg domów oraz dzięki jego staraniom powstały ogrody i nowy cmentarz farny. Był pasjonatem usprawnienia komunikacji miejskiej między Starym Rynkiem a Aleją Marcinkowskiego, a jego kosztowne inwestycje budowlane doprowadziły do jego bankructwa finansowego.

</doc>
<doc id="3177610" url="https://pl.wikipedia.org/wiki?curid=3177610" title="Drzewce (gromada w powiecie puławskim)">
Drzewce (gromada w powiecie puławskim)

Drzewce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Drzewce z siedzibą GRN w Drzewcach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Drzewce wieś, Drzewce kol. i Buchałowice oraz miejscowość Łopatki wieś z dotychczasowej gromady Łopatki ze zniesionej gminy Wąwolnica w tymże powiecie. Dla gromady ustalono 14 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Piotrowice w tymże powiecie.
Zobacz też: gmina Drzewce

</doc>
<doc id="3177613" url="https://pl.wikipedia.org/wiki?curid=3177613" title="Józef Kajetan Bierzyński">
Józef Kajetan Bierzyński

Józef Kajetan Wiktor Bierzyński herbu Ślepowron (ur. w 1746, zm. po 1805) – pisarz ziemski żytomierski (1768) i podkomorzy żytomierski (1783), podstoli owrucki (1779), podkomorzy kijowski (1790), poseł na Sejm Czteroletni z województwa kijowskiego (1788–1792), kawaler Orderu Świętego Stanisława (1784–1789) i Orderu Orła Białego (1791).
Życie rodzinne.
Był synem Felicjana Pawła Bierzyńskiego, podkomorzego żytomierskiego, i Teresy z domu Pawszy. Ożenił się z Marią Zaleską h. Prawdzic, z którą miał przynajmniej troje dzieci: Świętosława (1796–?), kawalera Zakonu Maltańskiego (1817), Józefinę (?–1853) zamężną Turkułł, i Konstancję (1805–?) zamężną Zaleską.
Poseł na sejm 1784 roku z województwa kijowskiego.

</doc>
<doc id="3177614" url="https://pl.wikipedia.org/wiki?curid=3177614" title="Ward (Dakota Południowa)">
Ward (Dakota Południowa)

Ward – miasto w Stanach Zjednoczonych, w stanie Dakota Południowa, w hrabstwie Moody.

</doc>
<doc id="3177616" url="https://pl.wikipedia.org/wiki?curid=3177616" title="Szymon Goldberg">
Szymon Goldberg



</doc>
<doc id="3177617" url="https://pl.wikipedia.org/wiki?curid=3177617" title="Kozin (rejon obuchowski)">
Kozin (rejon obuchowski)



</doc>
<doc id="3177618" url="https://pl.wikipedia.org/wiki?curid=3177618" title="Hartford (Wisconsin)">
Hartford (Wisconsin)

Hartford – miasto w Stanach Zjednoczonych, w stanie Wisconsin, w hrabstwie Washington.

</doc>
<doc id="3177620" url="https://pl.wikipedia.org/wiki?curid=3177620" title="Gethin Jenkins">
Gethin Jenkins

Gethin Jenkins (ur. 17 listopada 1980 w Llantwit Fardre) – walijski rugbysta, występujący na pozycji w zespole Cardiff Blues oraz w reprezentacji kraju. Triumfator Pucharu Sześciu Narodów i Wielkiego Szlema, zdobywca czwartego miejsca na Pucharze Świata w Rugby 2011, trzykrotny uczestnik "tournée" British and Irish Lions. Rekordzista pod względem liczby występów w walijskiej reprezentacji.
Jego podstawową pozycją był lewy filar młyna, choć w trakcie kariery występował w razie konieczności również po prawej stronie młynarza. Jego styl gry wyróżniała duża ilość pracy podczas meczu i szukanie okazji w otwartej grze – jak nakrywanie kopów rywali, wymuszanie strat czy walka w przegrupowaniach – charakteryzująca raczej zawodników na pozycji rwacza.
Kariera klubowa.
W rugby zaczął grać w wieku trzynastu lat, uczęszczał wówczas do Bryn Celynnog Comprehensive School z Michaelem Owenem i reprezentował ją w ogólnowalijskich szkolnych rozgrywkach. Trenował jednocześnie w lokalnym klubie Beddau RFC grając początkowo na pozycji . Przeszedł następnie testy w juniorskich drużynach Pontypridd RFC i trafił do pierwszej linii młyna. Odnosił sukcesy z klubowymi zespołami U-18 i U-21, pełniąc również rolę ich kapitana, a dzięki podwójnej rejestracji występował dla seniorskiego zespołu Treorchy RFC. W tym czasie grywał również w rugby league w zespole Cardiff Demons, z którym w 1998 roku dotarł do finału rozgrywek Second Division.
Trenował także z seniorską drużyną Pontypridd, a do pierwszego składu po raz pierwszy trafił w 2001 roku. W 2003 roku klub ten połączył się z Bridgend RFC tworząc Celtic Warriors i Jenkins znalazł się w jego składzie. Po jednym sezonie zespół ten uległ rozwiązaniu i w czerwcu 2004 roku ogłoszono przejście Jenkinsa do Cardiff Blues. Zawodnik przedłużał kilkukrotnie kontrakt, z ważnością ostatniego z nich upływającą z końcem sezonu 2011/2012. Z zespołem zdobył w tym czasie Anglo-Welsh Cup w sezonie 2008/2009, a rok później poprowadził go do triumfu w European Challenge Cup.
Jeszcze w listopadzie 2011 roku oznajmił, iż otwarty jest na propozycje z zagranicy, a zainteresowanie wyraziły USA Perpignan, Bath i RC Toulonnais. W lutym 2012 roku zdecydował się przyjąć dwuletnią ofertę z tego ostatniego. Drużyna triumfowała w Pucharze Heinekena i dotarła do finału Top 14, lecz podstawowym zawodnikiem na tej pozycji był Andrew Sheridan. Jenkins postanowił zatem po roku we Francji powrócić do Cardiff i już w kwietniu 2014 roku zaliczył setny występ w Pro12.
Kariera reprezentacyjna.
Reprezentował Walię w kategoriach U-18, U-19 oraz U-21 i w tej ostatniej został wybrany najlepszym zawodnikiem roku 2001. W tym samym roku zagrał w ramach seniorskiej kadry A przeciw Urugwajowi.
W 2002 roku ówczesny selekcjoner walijskiej reprezentacji, Steve Hansen, powołał go na "tournée" do RPA. Nie zagrał jednak wówczas w żadnym meczu – zadebiutował jednak pod koniec roku w meczu z Rumunią. Po trzech występach z ławki rezerwowych Puchar Sześciu Narodów 2003 kończył już jako podstawowy filar młyna, imponując postawą przed zbliżającym się Pucharem Świata 2003. Znalazł się w składzie na ten turniej i zagrał we wszystkich pięciu spotkaniach zakończonej na ćwierćfinale kampanii Walijczyków.
Zagrał we wszystkich meczach Pucharu Sześciu Narodów 2005, a Walijczycy zdobyli wówczas pierwszego Wielkiego Szlema od 1978 roku. Wyróżniający się w tym turnieju Jenkins w decydującym spotkaniu turnieju nakrył kopnięcie Ronana O’Gary, po czym przejął piłkę i przyłożył ją w polu punktowym rywali. W drugiej części sezonu został wybrany do zespołu British and Irish Lions udającego się na "tournée" do Nowej Zelandii, gdzie wystąpił w siedmiu spotkaniach, w tym we wszystkich trzech przegranych testmeczach. Po opuszczeniu listopadowych meczów kadry powrócił do niej na Puchar Sześciu Narodów 2006.
Wybrany do składu na Puchar Świata 2007 wystąpił we wszystkich czterech meczach, a jego zespół niespodziewanie zakończył swój udział w turnieju na fazie grupowej. W listopadzie tego roku po raz pierwszy został kapitanem narodowej reprezentacji, sto dwudziestym piątym w historii, gdy poprowadził Walijczyków w meczu ze "Springboks". Po objęciu funkcji selekcjonera przez Warrena Gatlanda Jenkins został relegowany na ławkę rezerwowych, jednak po dwóch meczach powrócił do wyjściowego składu, a niepowodzenie na Pucharze Świata reprezentacja Walii powetowała sobie w Pucharze Sześciu Narodów 2008, zwyciężając w tych zawodach i zdobywając kolejnego Wielkiego Szlema. W czerwcu tego roku pobił rekord Garina Jenkinsa w liczbie występów w kadrze zawodnika z pierwszej linii młyna.
W 2009 roku udał się na kolejne "tournée" Lions, tym razem do RPA, gdzie był preferowany w wyjściowym składzie przed Andrew Sheridanem. Zebrał dobre opinie w pierwszym testmeczu, w drugim po raz pierwszy od 1955 roku pierwsza linia młyna składała się z samych Walijczyków. Doznał w nim po zderzeniu z Bryanem Habaną złamania kości policzkowej, które wyeliminowało go z trzeciego testmeczu. Pod koniec roku ponownie otrzymał opaskę kapitana reprezentacji i poprowadził zespół w meczu z "Wallabies". Pomiędzy 2003 a 2009 roku znajdował się w meczowym składzie każdego ze spotkań Pucharu Sześciu Narodów, passa ta skończyła się, gdy z powodu kontuzji wycofał się z otwierającego Puchar Sześciu Narodów 2010 meczu z Anglią. Ostatecznie zagrał tylko w dwóch meczach, opuścił czerwcowe spotkania kadry i połowę listopadowych, a następnie cały Puchar Sześciu Narodów 2011, gdy zdecydował się na operację.
Pomimo braku ogrania zawodnik otrzymał od selekcjonerów zapewnienie, że znajdzie się w składzie na rozegrany w Nowej Zelandii Puchar Świata w Rugby 2011. Nowy uraz spowodował, że nie zagrał w ostatnich przedturniejowych sprawdzianach oraz otwierającym turniej meczu z RPA, wystąpił jednak w pozostałych sześciu. Przejął rolę kapitana po czerwonej kartce Sama Warburtona w przegranym półfinale z Francją i zachował ją na również przegrany mecz o trzecie miejsce z Australią. Zmotywowani rozczarowującą końcówką Pucharu Świata Walijczycy w Pucharze Sześciu Narodów 2012 zdobyli trzeciego Wielkiego Szlema w ciągu ośmiu lat. Uczestnicy tych trzech triumfów – Jenkins, Ryan Jones i Adam Jones – dołączyli tym wyczynem do takich legend walijskiego rugby jak J.P.R. Williams, Gerald Davies i Gareth Edwards. Reprezentacja obroniła to trofeum w następnym roku, w decydującym meczu pokonując Anglików. Zmagający się z kontuzją Jenkins był kapitanem w jednym z meczów, podobnie jak rok wcześniej.
Przez Warrena Gatlanda został wybrany do udziału tournée British and Irish Lions 2013. Z otwierającego serię spotkania z Barbarians wyeliminowała go kontuzja, która ostatecznie zmusiła go do powrotu do domu bez udziału w żadnym meczu. W meczu ze Szkotami podczas Pucharu Sześciu Narodów 2014 swoim 105 testmeczem pobił rekord Stephena Jonesa w liczbie występów w walijskiej reprezentacji. W listopadzie 2014 roku na mecz z Fidżi ponownie został kapitanem kadry, opuścił także wówczas jedno ze spotkań, podobnie jak w najbliższym Pucharze Sześciu Narodów z powodu urazu ścięgna. W czerwcu 2015 roku został wymieniony w szerokiej kadrze na zbliżający się Puchar Świata.

</doc>
<doc id="3177622" url="https://pl.wikipedia.org/wiki?curid=3177622" title="Sherman (Missisipi)">
Sherman (Missisipi)

Sherman – miasto w Stanach Zjednoczonych, w stanie Missisipi, w hrabstwie Pontotoc.

</doc>
<doc id="3177623" url="https://pl.wikipedia.org/wiki?curid=3177623" title="Sherman (Dakota Południowa)">
Sherman (Dakota Południowa)

Sherman – miasto w Stanach Zjednoczonych, w stanie Dakota Południowa, w hrabstwie Minnehaha.

</doc>
<doc id="3177625" url="https://pl.wikipedia.org/wiki?curid=3177625" title="Portret Niccola Machiavellego">
Portret Niccola Machiavellego

Portret Niccola Machiavellego – portret autorstwa włoskiego malarza Santiego di Tito.
Portret powstał w połowie XVI wieku. Przedstawia historyka i dyplomatę florenckiego, jednego z najważniejszych postaci włoskiego odrodzenia Niccola Machiavellego. Jego wzrok ucieka gdzieś w bok, poza ramy obrazu; całość ma jednak dosyć spokojny nastrój. Nie jest to portret en pied, model został przedstawiony do połowy, ze skierowaną lekko w bok twarzą, tzw. en trois quarts. Gama barwna jest ograniczona. Dominują kolory ciepłe, stonowane. Przeważają w nich brązy. Mocnym akcentem obrazu jest czerwień szaty postaci. Kompozycja jest zamknięta i statyczna. Dzieło ma dosyć wyraźne kontury. Światło w obrazie jest rozproszone, pada spoza obrazu, z lewej strony. Kontrasty światła i cienia są słabe. Światłocień jest realistyczny, uwypukla kształty modela. Najjaśniejszymi punktami portretu są łagodnie oświetlona twarz oraz dłonie postaci.

</doc>
<doc id="3177629" url="https://pl.wikipedia.org/wiki?curid=3177629" title="Aleksander Michajłowicz Romanow">
Aleksander Michajłowicz Romanow



</doc>
<doc id="3177631" url="https://pl.wikipedia.org/wiki?curid=3177631" title="Michał Mikołajewicz Romanow">
Michał Mikołajewicz Romanow



</doc>
<doc id="3177634" url="https://pl.wikipedia.org/wiki?curid=3177634" title="Konstanty Mikołajewicz Romanow">
Konstanty Mikołajewicz Romanow



</doc>
<doc id="3177636" url="https://pl.wikipedia.org/wiki?curid=3177636" title="Vilas (Wisconsin)">
Vilas (Wisconsin)

Vilas – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="3177637" url="https://pl.wikipedia.org/wiki?curid=3177637" title="Melchior Hieronim Gurowski">
Melchior Hieronim Gurowski

Melchior Hieronim Gurowski z Gurowa herbu Wczele (ur. 1686, zm. 2 sierpnia 1756 w Wyszynie) – kasztelan poznański, gnieźnieński i kaliski, starosta brodowski i kolski w 1733 roku.
Rodzina.
Imię Melchior odziedziczył po swych przodkach: ojcu, dziadku i pradziadku. Ojciec Melchior Gurowski (1660–1703) piastował urząd kasztelana poznańskiego. Dziadek był sekretarzem dworu królewskiego. Pradziadek podczaszym poznańskim. Pierwszy w rodzinie Melchior Gurowski (ur. 1600, zm. 1664).
Matka Krystyna Przybyszewska pieczętowała się herbu Grzymała.
Dwukrotnie żonaty. Pierwsza żona Zofia Przyjemska, ostatnia z tego rodu, była córką chorążego kaliskiego (1660–1718) i wnuczką Andrzeja Krzysztofa Przyjemskiego (1615–1663), kasztelana chełmińskiego i łęczyckiego. Będąc wdową po zmarłym pierwszym mężu Adamie Gruszczyńskim (zm. 1712, kasztelanie kaliskim zdobyła liczne wpływy w swym otoczeniu. Urodziła 17 dzieci. Wieku dorosłego dożyło 5 z nich:
Córka Teresa Apolonia, poślubiła Macieja Potockiego (1730–1787), wnuka kasztelana rogozińskiego. Przez to małżeństwo ród Gurowskich spowinowacony został z rodem Potockich herbu Pilawa.
Pozostali synowie i córki zmarli w niemowlęctwie: Ignacy i Antoni, bracia bliźniacy żyli 9 dni (od 17 sierpnia do 26 sierpnia 1718), Hieronim zmarł przy narodzinach dnia 19 lipca 1719 roku, Melchior Adam (1720–1724), Weronika (1720–1720), Estera (1722–1722), Brygida Aniela (1723–1723), Krystyna Barbara (1725–1725), Melchior Mateusz (ur. 22 września 1723 w Murowanej Goślinie), Genowefa Urszula (ur. 7 października 1727 w Murowanej Goślinie), Bibiana Eufrozyna (ur. 11 lutego 1729 w Murowanej Goślinie), zm. 10 sierpnia 1736 w Wyszynie), Tomasz Jan Nepomucen (ur. 18 maja 1732 w Wyszynie, zm. 23 maja 1737 w wieku 5 lat).
Druga żona Katarzyna Przerembska, którą poślubił 15 listopada 1748 w Murowanej Goślinie, była wdową po zmarłym Antonim Trypolskim i matką Ignacego Trypolskiego, stolnika Owrucza i posła Sejmu Wielkiego.
Pełnione urzędy.
Początkowo piastował urzędy starosty: kościańskiego (1716), grabowskiego i kolskiego (1720). Od 1718 był chorążym kaliskim. Był posłem województwa kaliskiego i poznańskiego na sejm 1720 roku. Od 1733 był starostą brdowskim.
W latach 1738–1748 był kasztelanem gnieźnieńskim. W latach 1748–1749 pełnił urząd kasztelana kaliskiego, następnie od 1749 do 1756 kasztelana poznańskiego.
Jako poseł na sejm konwokacyjny 1733 roku z województwa kaliskiego był członkiem konfederacji generalnej zawiązanej 27 kwietnia 1733 roku na tym sejmie. Jako deputat z województwa kaliskiego podpisał "pacta conventa" Stanisława Leszczyńskiego w 1733 roku. Poseł województwa poznańskiego i kaliskiego na sejm nadzwyczajny pacyfikacyjny 1736 roku.
Został odznaczony Orderem Orła Białego 3 sierpnia 1750 roku w Warszawie.
Zmarł w Goślinie w wieku 72 lat.

</doc>
<doc id="3177638" url="https://pl.wikipedia.org/wiki?curid=3177638" title="Kinaza białkowa C">
Kinaza białkowa C

Kinaza białkowa C, PKC (od ang. "protein kinase C"), EC 2.7.11.13 – kinaza białkowa kontrolująca funkcjonowanie innych białek poprzez fosforylację grup hydroksylowych seryny i treoniny znajdujących się w tych białkach. Enzymy należące do rodziny PKC są aktywowane w wyniku sygnału, na przykład zwiększenie stężenia diacyloglicerolu (DAG). W związku z tym PKC odgrywają ważną rolę w wielu kaskadach transdukcji sygnału.
Rodzina PKC u ludzi składa się z dwunastu izoenzymów. Dzielą się na trzy podrodziny (konwencjonalne (klasyczne), nowe i atypowe) na podstawie wymaganego przekaźnika drugiego rzędu. Konwencjonalne PKC składają się z izoformy α, βI, βII i γ oraz wymagają do aktywacji Ca2+, DAG i fosfolipidu np. fosfatydyloseryny. Nowe PKC zawierają izoformy δ, ε, η i θ oraz wymagają do aktywacji DAG, ale bez współudziału Ca2+. Tak więc konwencjonalne i nowe PKC są uruchamiane przez ten sam szlak transdukcji sygnału co fosfolipaza C, natomiast atypowe PKC (zawierające izoformy Mζ i ι / λ) nie wymagają do aktywacji ani Ca2+, ani diacyloglicerolu. Termin „kinaza białkowa C” jest zwykle używany do określania całej rodziny izoform PKC. 
Struktura.
Struktura wszystkich PKC składa się z domeny regulacyjnej i domeny katalitycznej, utrzymywanych razem przez region zawiasowy. Domena katalityczna jest silnie konserwatywna w różnych izoformach PKC, a także, w mniejszym stopniu w stosunku do domeny katalitycznej innych kinaz serynowo-treoninowych. Różne wymagania izoform PKC odnośnie do przekaźnika drugiego rzędu wynikają z różnic w budowie domeny regulacyjnej. Sieć krystaliczna domeny katalitycznej PKC nie została ustalona, z wyjątkiem PKC theta i jota. W związku z podobieństwem do innych kinaz, których sieć krystaliczna została ustalona, strukturę domeny katalitycznej PKC można z dużym prawdopodobieństwem przewidzieć.
Domena regulacyjna.
Domena regulacyjna lub koniec aminowy PKC zawiera kilka wydzielonych podregionów. Domena C1 obecna we wszystkich izoformach PKC zawiera miejsce wiązania dla DAG, jak również dla nie ulegającego hydrolizie, niefizjologicznego analoga zwanego estrem forbolu. Domena jest funkcjonalna i zdolna do wiązania DAG w konwencjonalnych i nowych izoformach PKC, jednak domena C1 w atypowych PKC jest niezdolna do wiązania DAG lub estru forbolu. Domena C2 działa jak czujnik Ca2+. Jest obecna w konwencjonalnych i nowych izoenzymach, ale działa jako czujnik Ca2+ wyłącznie w konwencjonalnych izoenzymach. Region pseudosubstratowy, który jest obecny we wszystkich trzech grupach PKC. Jest to krótka sekwencja aminokwasów, która naśladuje substrat i łączy przestrzenie wiązania substratu w domenie katalitycznej, co powoduje utratę krytycznej reszty seryny oraz pozostałości fosfoakceptora treoniny, utrzymując enzym w formie nieaktywnej. Gdy Ca2+ i DAG są obecne w wystarczających stężeniach, to dochodzi do ich związania się z domeną C2 i C1 i PKC jest przyciągane do błony komórkowej. Interakcja z błoną powoduje uwolnienie pseudosubstratu z miejsca katalitycznego i aktywację enzymu. Aby doszło do interakcji allosterycznych enzym musi znajdować się w odpowiedniej konformacji. Jest to uwarunkowane przez fosforylację domeny katalitycznej (zagadnienie omówione poniżej).
Domena katalityczna.
Domena katalityczna (rdzeń kinazy) PKC umożliwia jej pełnienie różnych funkcji; Kinaza białkowa B (znana jako Akt) i PKC posiadają około 40% podobieństwo sekwencji aminokwasów. To podobieństwo wzrasta do ~ 70% wśród kinaz z rodziny PKC i jest nawet wyższe kiedy porównujemy je tylko w obrębie klasy. Np. dwie atypowe izoformy PKC ζ i ι/λ są identyczne 84% (Selbie i wsp., 1993). Z ponad 30 kinaz białkowych, których sieć krystaliczna została poznana, wszystkie mają taką samą podstawą organizację strukturalną. Są to dwupłatkowe struktury z β-harmonijką w N-końcowym płatku i α-helisą w C-końcowym płatku. Zarówno miejsce wiążące adenozynotrifosforan (ATP) jak i miejsce wiążące substrat jest zlokalizowane w szczelinie uformowanej przez te dwa płatki. W tym miejscu wiąże się również domena pseudosubratowa w domenie regulatorowej.
Inną cechą domeny katalitycznej PKC, której nie sposób pominąć jest jej aktywność w zależności od fosforylacji. Konwencjonalne i nowe PKC posiadają trzy miejsca fosforylacji (pętla aktywacji, motyw zwrotu, motyw hydrofobowy). Atypowe PKC są fosforylowane tylko w pętli aktywacji i motywie zwrotu. Fosforylacja motywu hydrofobowego stała się zbędna przy obecności kwasu glutaminowego w miejscu seryny, który jako naładowany ujemnie wywołuje podobny efekt jak reszta fosforanowa. Fosforylacje wpływają na aktywność enzymatyczną enzymu. 3-fosfatydyloinozytydozależna kinaza białkowa 1 jest kinazą poprzedzającą w kaskadzie inicjującej proces transfosforylacji pętli aktywacyjnej.
Sekwencja konsensusowa kinazy białkowej C jest podobna do tej występującej w kinazie białkowej A (PKA), ponieważ podstawowe aminokwasy występują blisko Ser/Thr i mogą być fosforylowane. Ich substratami są, np. białka MARCKS, kinaza MAP, inhibitor czynnika transkrypcyjnego IκB, receptor dla witaminy D3 (VDR), kinaza Raf, kalpainy i receptor czynnika wzrostu naskórka.
Aktywacja.
Po aktywacji, enzymy z rodziny kinazy białkowej C są przemieszczone do błony komórkowej przez białka RACK (receptora dla aktywowanych białek kinazy białkowej C związanego z błoną komórkową). Kinazy białkowe C znane są z długiego czasu aktywacji: pozostają one aktywne po oryginalnym sygnale aktywacyjnym lub po przejściu fali Ca2+. Przypuszcza się, że dochodzi do tego poprzez produkcję diacyloglicerolu z fosfatydyloinozytolu przez fosfolipazę; rolę w długotrwałej aktywacji mogą również odgrywać kwasy tłuszczowe.
Działanie.
PKC zostało przypisanych wiele funkcji. Powtarzają się teorie, że PKC są zaangażowane: w odczulanie receptorów, w modulowanie zdarzeń w obrębie błony komórkowej, w regulację transkrypcji, w pośredniczenie w procesach odpowiedzi immunologicznej, w regulację wzrostu komórek oraz w procesy uczenia się i pamięci. Funkcje te są osiągane w wyniku fosforylacji białek zależnej od PKC. Jednakże, występuje zróżnicowanie fosforylacji substratów białkowych, ponieważ ekspresja białka jest różna w różnych rodzajach komórek. Tak więc, efekty działania PKC są komórkowo-specyficzne:
Patologia.
Kinaza białkowa C aktywowana przez ester forbolu (promotor nowotworów) może fosforylować silne aktywatory transkrypcji, a tym samym prowadzić do zwiększonej ekspresji onkogenów, promować progresję nowotworową lub zakłócać inne zjawiska.
Rola kinazy białkowej C w rozwoju retinopatii cukrzycowej.
Zwiększone stężenie glukozy we krwi jest czynnikiem aktywującym wytwarzanie DAG, który w następstwie aktywuje PKC. Ponadto mimo nadmiernej podaży DAG, jest on jeszcze dodatkowo wytwarzany w stanach podwyższonego stężenia glukozy we krwi z produktów pośrednich glikolizy. Aktywacja PKC w obwodowych naczyniach krwionośnych wywołuje rozwój patologii śródbłonka naczyniowego oraz zwiększa krzepliwość krwi, co zaburza jej przepływ w naczyniach. W następstwie dochodzi do niedokrwienia i niedotlenienia, co z kolei w dalszej kolejności prowadzi do retinopatii cukrzycowej
Rola kinazy białkowej C w chorobie Parkinsona.
W badaniach zaobserwowano, że w neuronach dotkniętych chorobą Parkinsona dochodzi do nieprawidłowej aktywacji izoform PKC, które powodują zaburzenia regulacji szybkiego transportu wstecznego. Proponowane są rozwiązania z zastosowaniem specyficznych inhibitorów, które mają zapobiec powstaniu patologicznych zmian związanych z nadaktywnością enzymu, a tym samym spowolnić lub zatrzymać chorobę.
Inhibitory.
Inhibitory kinazy białkowej C, takie jak ruboksystauryna mogą mieć potencjalnie korzystne działanie terapeutyczne w obwodowej retinopatii cukrzycowej. Mebutynian ingenolu aktywator kinazy białkowej C, pochodzący z rośliny "Euphorbia peplus" jest lekiem zatwierdzonym przez FDA do leczenia rogowacenia słonecznego

</doc>
<doc id="3177641" url="https://pl.wikipedia.org/wiki?curid=3177641" title="Vilas (Kolorado)">
Vilas (Kolorado)

Vilas – miasto w Stanach Zjednoczonych, w stanie Kolorado, w hrabstwie Baca.

</doc>
<doc id="3177644" url="https://pl.wikipedia.org/wiki?curid=3177644" title="Maria Grazia Marchelli">
Maria Grazia Marchelli

Maria Grazia Marchelli (ur. 1 czerwca 1932 w Genui, zm. 26 czerwca 2006 w Mediolanie) – włoska alpejka.
Lata młodości.
Narciarstwem zainteresowała się w Cortina d’Ampezzo, gdzie wraz z rodzicami przeprowadziła się, gdy miała 8 lat. Przyczyną przeprowadzki były bombardowania Genui podczas drugiej wojny światowej.
Kariera.
Igrzyska olimpijskie.
Dwukrotnie startowała na igrzyskach olimpijskich: w 1952 i 1956. W Oslo została zdyskwalifikowana w slalomie gigancie i zjeździe. W Cortina d’Ampezzo wystartowała tylko w slalomie gigancie, kończąc rywalizację na 28. pozycji z czasem 2:05,2 s.
Mistrzostwa Włoch.
W latach 1950–1951 zostawała mistrzynią Włoch w zjeździe oraz wicemistrzynią w slalomie. W 1950 i 1954 zostawała też wicemistrzynią kraju w slalomie gigancie, a w latach 1951, 1952 i 1955 zdobywała brązowy medal mistrzostw kraju w tej konkurencji.
Losy po zakończeniu kariery.
W 1960 zakończyła karierę, a następnie została dziennikarką. Redagowała i wydawała czasopisma „Sci”, „Sci fondo” i „Jogging”. Zmarła 26 czerwca 2006 w Mediolanie z powodu choroby.
Życie prywatne.
Jej siostra Carla również była alpejką i startowała na igrzyskach w 1956 i 1960.

</doc>
<doc id="3177646" url="https://pl.wikipedia.org/wiki?curid=3177646" title="Wood (Dakota Południowa)">
Wood (Dakota Południowa)

Wood – miasto w Stanach Zjednoczonych, w stanie Dakota Południowa, w hrabstwie Mellette.

</doc>
<doc id="3177648" url="https://pl.wikipedia.org/wiki?curid=3177648" title="Long Lake (Dakota Południowa)">
Long Lake (Dakota Południowa)

Long Lake – miasto w Stanach Zjednoczonych, w stanie Dakota Południowa, w hrabstwie McPherson.

</doc>
<doc id="3177650" url="https://pl.wikipedia.org/wiki?curid=3177650" title="Dolton (Dakota Południowa)">
Dolton (Dakota Południowa)

Dolton – miasto w Stanach Zjednoczonych, w stanie Dakota Południowa, w hrabstwie Turner.

</doc>
<doc id="3177651" url="https://pl.wikipedia.org/wiki?curid=3177651" title="Pentti Lammio">
Pentti Lammio

Pentti Johannes Lammio (ur. 24 października 1919 w Tampere – zm. 25 lipca 1999 w Kulju) – fiński łyżwiarz szybki, brązowy medalista olimpijski.
Kariera.
Największy sukces w karierze Pentti Lammio osiągnął w 1948 roku, kiedy zdobył brązowy medal na dystansie 10 000 m podczas igrzysk olimpijskich w Sankt Moritz. W zawodach tych wyprzedzili go jedynie Szwed Åke Seyffarth oraz kolejny Fin, Lassi Parkkinen. Na tych samych igrzyskach był też ósmy w biegu na 5000 m, a w biegu na 1500 m zajął 21. miejsce. Podczas rozgrywanych cztery lata później igrzysk w Oslo był siódmy w biegu na 5000 m i czwarty na dystansie 10 000 m, przegrywając walkę o medal z Carlem-Erikiem Asplundem ze Szwecji. Nigdy nie zdobył medalu mistrzostw świata, jego najlepszym wynikiem było dwunaste miejsce wywalczone podczas mistrzostw świata w wieloboju w Helsinkach w 1948 roku. Był też między innymi dziewiąty na mistrzostwach Europy w Östersund w 1952 roku. Trzykrotnie zdobywał mistrzostwo Finlandii: na dystansie 5000 m w 1948 roku oraz na 10 000 w latach 1948 i 1952.
Po zakończeniu kariery pracował między innymi jako trener.

</doc>
<doc id="3177653" url="https://pl.wikipedia.org/wiki?curid=3177653" title="Eden (Dakota Południowa)">
Eden (Dakota Południowa)

Eden – miasto w Stanach Zjednoczonych, w stanie Dakota Południowa, w hrabstwie Marshall.

</doc>
<doc id="3177656" url="https://pl.wikipedia.org/wiki?curid=3177656" title="Hallo, Warszawa !">
Hallo, Warszawa !



</doc>
<doc id="3177658" url="https://pl.wikipedia.org/wiki?curid=3177658" title="Rocky Top (Tennessee)">
Rocky Top (Tennessee)

Rocky Top (dawniej Lake City) – miasto w Stanach Zjednoczonych, w stanie Tennessee, w hrabstwie Anderson.

</doc>
<doc id="3177659" url="https://pl.wikipedia.org/wiki?curid=3177659" title="Christopher Gortner">
Christopher Gortner

Christopher W. Gortner – amerykański pisarz pochodzenia hiszpańskiego, autor powieści historycznych.
Absolwent New College of California oraz Fashion Institute of Design and Merchandising w San Francisco. Tytuł magistra sztuk pięknych uzyskał pisząc pracę z epoki renesansu.
Do 2012 roku związany był z branżą mody (pracując jako publicysta i koordynator pokazów) oraz publiczną służbą zdrowia.
Jego książki zostały przetłumaczone na 21 języków.
Wychował się w Maladze, obecnie mieszka w Kalifornii.

</doc>
<doc id="3177660" url="https://pl.wikipedia.org/wiki?curid=3177660" title="Max Stiepl">
Max Stiepl

Maximillian "Max" Stiepl (ur. 23 marca 1914 – zm. 27 sierpnia 1992) – austriacki łyżwiarz szybki, brązowy medalista olimpijski.
Kariera.
Największy sukces w karierze Max Stiepl osiągnął w 1936 roku, kiedy zdobył brązowy medal na dystansie 10 000 m podczas igrzysk olimpijskich w Garmisch-Partenkirchen. W zawodach tych wyprzedzili go jedynie Norweg Ivar Ballangrud oraz Fin Birger Wasenius. Na tych samych igrzyskach był też piąty w biegach na 1500 i 5000 m. Dwa lata wcześniej był czwarty na wielobojowych mistrzostwach świata w Helsinkach, przegrywając walkę o medal Ballangrudem. Czwarte miejsce zajmował także podczas mistrzostw Europy w Helsinkach w 1935 roku i mistrzostw Europy w Oslo rok później. Po Anschlussie Austrii w 1938 roku brał udział w mistrzostwach III Rzeszy, trzykrotnie zdobywając srebrne medale. Po zakończeniu II wojny światowej wrócił do sportu, jednak osiągał słabsze rezultaty. W 1948 roku wziął udział w igrzyskach w Sankt Moritz, gdzie jego najlepszym wynikiem było dziesiąte miejsce na dystansie 10 000 m. Zdobył dziesięć złotych medali na mistrzostwach Austrii w wieloboju: w latach 1934-1938, 1943 i 1947-1950.

</doc>
<doc id="3177661" url="https://pl.wikipedia.org/wiki?curid=3177661" title="Lake City (Dakota Południowa)">
Lake City (Dakota Południowa)

Lake City – miasto w Stanach Zjednoczonych, w stanie Dakota Południowa, w hrabstwie Marshall.

</doc>
<doc id="3177662" url="https://pl.wikipedia.org/wiki?curid=3177662" title="II liga polska w piłce nożnej (2014/2015)">
II liga polska w piłce nożnej (2014/2015)

II liga 2014/2015 – 1. edycja rozgrywek trzeciego poziomu ligowego piłki nożnej mężczyzn w Polsce po reformie przeprowadzonej w 2014 roku, wprowadzającej jedną grupę ogólnopolską zamiast dotychczasowych dwóch. W rozgrywkach wzięło udział 18 drużyn, grając systemem kołowym.
Drużyny.
Objaśnienia:
Rozgrywki.
Drużyny rozegrały 34 kolejki ligowe po 9 meczów (razem 306 spotkań) w dwóch rundach: jesiennej i wiosennej.
Trzy czołowe miejsca w końcowej tabeli premiowane zostały awansem do I ligi, 4. drużyna zagrała w barażach o wejście na drugi poziom rozgrywkowy. Z ligi miały spaść cztery ostatnie zespoły do III ligi, jednakże z powodu rezygnacji Floty Świnoujście z udziału w rozgrywkach I ligi w sezonie 2014/2015 i tym samym degradacji jej o dwie klasy rozgrywkowe, w strefie spadkowej znalazły się trzy zespoły zajmujące miejsca odpowiednio: 16, 17 i 18. Ostatecznie, z powodu braku licencji na grę w II lidze dla Widzewa Łódź, spadły tylko dwie najsłabsze drużyny.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
 30 goli 
 17 goli 
 16 goli 
 14 goli 
 12 goli 
 11 goli 
 10 goli 
 9 goli 
 8 goli 
 7 goli 
 6 goli 
 5 goli 
 4 gole 
 3 gole 
 2 gole 
 1 gol 
Trenerzy.
"Źródło: 90minut.pl"

</doc>
<doc id="3177667" url="https://pl.wikipedia.org/wiki?curid=3177667" title="Kozyn">
Kozyn



</doc>
<doc id="3177668" url="https://pl.wikipedia.org/wiki?curid=3177668" title="Fairview (Dakota Południowa)">
Fairview (Dakota Południowa)

Fairview – miasto w Stanach Zjednoczonych, w stanie Dakota Południowa, w hrabstwie Lincoln.

</doc>
<doc id="3177669" url="https://pl.wikipedia.org/wiki?curid=3177669" title="Frank Stack">
Frank Stack

Frank Stack (ur. 1 stycznia 1906 w Winnipeg, zm. 5 stycznia 1987 tamże) – kanadyjski łyżwiarz szybki, brązowy medalista olimpijski.
Kariera.
Największy sukces w karierze Frank Stack osiągnął w 1932 roku, kiedy zdobył brązowy medal na dystansie 10 000 m podczas igrzysk olimpijskich w Lake Placid. W zawodach tych wyprzedzili go jedynie Amerykanin Irving Jaffee oraz Norweg Ivar Ballangrud. Na tych samych igrzyskach był też czwarty w biegach na 500 i 1500 m oraz siódmy w biegu na 5000 m. Po zakończeniu II wojny światowej wrócił do sportu. W 1948 roku, w wieku 42 lat wystąpił na igrzyskach w Sankt Moritz, zajmując szóste miejsce na dystansie 5000 m i 27. miejsce w biegu na 1500 m. Wziął także udział w rozgrywanych cztery lata później igrzyskach w Oslo, gdzie był dwunasty w biegu na 500 m. Nigdy nie wystąpił na mistrzostwach świata.

</doc>
<doc id="3177670" url="https://pl.wikipedia.org/wiki?curid=3177670" title="Tomasz Wilkowski">
Tomasz Wilkowski

Tomasz Wilkowski herbu Ślepowron (zm. przed 20 lutego 1676 roku) – chorąży mielnicki w 1662 roku, członek konfederacji tyszowieckiej 1655 roku.
Był elektorem Michała Korybuta Wiśniowieckiego z ziemi mielnickiej w 1669 roku. W 1674 roku był elektorem Jana III Sobieskiego z ziemi mielnickiej i z województwa brzeskolitewskiego.

</doc>
<doc id="3177673" url="https://pl.wikipedia.org/wiki?curid=3177673" title="Hudson (Indiana)">
Hudson (Indiana)

Hudson – miasto w Stanach Zjednoczonych, w stanie Indiana, w hrabstwie Steuben.

</doc>
<doc id="3177675" url="https://pl.wikipedia.org/wiki?curid=3177675" title="Sì">
Sì

Sì – utwór włoskiej wokalistki Giglioli Cinquetti, napisany przez Maria Panzeriego, Daniela Pacego, Lorenza Pilata i Corrada Contiego, nagrany i wydany w 1974 roku. Piosenka została umieszczona na płytach pt. "Gigliola Cinquetti" i "A las puertas del cielo" z 1984 roku. Anglojęzyczna wersja piosenki – „Go (Before You Break My Heart)” – została wydana na płycie pod tym samym tytułem.
W 1974 roku utwór reprezentował Włochy podczas finału 19. Konkursu Piosenki Eurowizji. Podczas koncertu finałowego, który odbył się 6 kwietnia w The Dome w Brighton, utwór został zaprezentowany jako ostatni, siedemnasty w kolejności i ostatecznie zdobył 18 punktów, plasując się na drugim miejscu w finałowej klasyfikacji. Dyrygentem orkiestry podczas występu wokalistki był Gianfranco Monaldi.
Występ wokalistki nie był jednak transmitowany na żywo we włoskiej telewizji RAI z powodu tytułu piosenki. Koncert finałowy konkursu odbywał się bowiem miesiąc przed krajowym referendum dotyczącym ustawy rozwodowej i słowa utworu zostały uznane przez stację za ukrytą propagandę, która miałaby zachęcić słuchaczy do głosowania za wcieleniem dokumentu w życie.
Na stronie B winylowego wydania singla znalazła się piosenka „Il pappagallo verde” (na niemieckojęzycznej wersji umieszczony został utwór „Es singt die Nachtigall”). Oprócz włoskojęzycznej wersji utworu, wokalistka nagrała także singiel w języku hiszpańskim („Sí”), angielskim („Go (Before You Break My Heart)”), francuskim („Lui”) i niemieckim („Ja”).
Covery utworu.
W 1974 roku Lea Laven nagrała nową, fińskojęzyczną wersję utworu – „Niin”, którą umieściła na swojej płycie o tym samym tytule.

</doc>
<doc id="3177676" url="https://pl.wikipedia.org/wiki?curid=3177676" title="Vasile Huțanu">
Vasile Huțanu

Vasile Huțanu (ur. 1 czerwca 1954 w Bukareszcie, zm. 24 lutego 2014 w Sfântu Gheorghe) – rumuński hokeista. Kilka dni przed śmiercią został odznaczony tytułem mistrza sportu Rumunii. Jego brat Gheorghe również był hokeistą.
Kariera klubowa.
W latach 1968-1976 był zawodnikiem Dinama Bukareszt, a w latach 1976-1986 grał w CSA Steaua Bukareszt. Z tym drugim klubem ośmiokrotnie zdobywał mistrzostwo kraju (1977-1978, 1980, 1982-1986) i puchar Rumunii (1977-1978, 1980-1982, 1984-1986).
Kariera reprezentacyjna.
Wraz z rumuńską kadrą wziął udział w igrzyskach olimpijskich w 1976, na których reprezentacja zajęła 7. miejsce, a Huțanu rozegrał 5 spotkań i strzelił 1 gola.
Śmierć i pogrzeb.
Zmarł 24 lutego 2014 w Sfântu Gheorghe. Jego pogrzeb odbył się dwa dni później na cmentarzu Cimitirul Ghencea 3 w Bukareszcie.

</doc>
<doc id="3177677" url="https://pl.wikipedia.org/wiki?curid=3177677" title="Central City (Kolorado)">
Central City (Kolorado)

Central City – miasto w Stanach Zjednoczonych, w stanie Kolorado, siedziba administracyjna hrabstwa Gilpin.

</doc>
<doc id="3177679" url="https://pl.wikipedia.org/wiki?curid=3177679" title="Tuzo leśny">
Tuzo leśny

Tuzo leśny ("Zygogeomys trichopus") – gatunek ssaka z podrodziny Geomyinae w obrębie rodziny gofferowatych (Geomyidae). 
Zasięg występowania.
Tuzo leśny znany tylko z małych obszarów w okolicy jeziora Pátzcuaro, w północno-środkowej części meksykańskiego stanu Michoacán. Spotykany jest w czterech głównych lokalizacjach – w okolicach: Cerro Tancitaro, Cerro Patamban, Nahuatzen i Pátzcuaro. Występuje na terenach położonych powyżej 2200 m n.p.m..
Zasięg występowania w zależności od podgatunku:
Taksonomia.
Gatunek po raz pierwszy naukowo opisał w 1895 roku amerykański zoolog Clinton Hart Merriam nadając mu nazwę "Zygogeomys trichopus". Holotyp pochodził z Nahuatzin, w Michoacan, w Meksyku. Jedyny przedstawiciel rodzaju tuzo ("Zygogeomys") który opisał w 1895 również Clinton Hart Merriam.
Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 170–240 mm, długość ogona 60–100 mm; masa ciała 190–580 g. Samce tuzo leśnego są zwykle większe i cięższe od samic.
Zagrożenia.
Czerwona księga gatunków zagrożonych publikowana przez Międzynarodową Unię Ochrony Przyrody i Jej Zasobów (IUCN) określa gatunek jako zagrożony (EN), bowiem zakres występowania jest mniejszy niż 5000 km². Naukowcy odnotowali jedynie 6 lokalizacji, a siedlisko jest znacznie rozdrobnione. Następuje ciągły spadek liczebności populacji.

</doc>
<doc id="3177680" url="https://pl.wikipedia.org/wiki?curid=3177680" title="Zygogeomys">
Zygogeomys



</doc>
<doc id="3177682" url="https://pl.wikipedia.org/wiki?curid=3177682" title="Mattia Perin">
Mattia Perin

Mattia Perin (ur. 10 listopada 1992 w Latinie) – włoski piłkarz występujący na pozycji bramkarza we włoskim klubie Juventus F.C., reprezentant kraju. Wychowanek Genoi, w swojej karierze grał także w takich zespołach jak Padova oraz Delfino Pescara 1936. Znalazł się w kadrze reprezentacji Włoch na Mistrzostwa Świata 2014.
Kariera klubowa.
Do pierwszego zespołu Genoa CFC awansował w styczniu 2010 roku. W debiutanckim sezonie grał z numerem 88. Swój debiut na boisku w zespole Genoa CFC rozegrał w meczu ligowym Serie A przeciwko AC Cesena. W lipcu 2011 roku Mattia Perin został wypożyczony do włoskiego zespołu, który rozgrywał swoje mecze w Serie B – Calcio Padova, gdzie w sezonie 2011/2012 rozegrał łącznie 25 meczów. Latem ponownie został wypożyczony z zespołu Genui do Delfino Pescara 1936, który w sezonie 2012/2013 był beniaminkiem w rozgrywkach ligowych Serie A. Rozegrał on w tym zespole łącznie 29 meczów. Od 2014 do 2018 swoje mecze rozgrywał w swoim macierzystym zespole, jakim była Genoa CFC. 
8 czerwca 2018, zespół Juventus F.C. poinformował, że podpisał czteroletni kontrakt z zawodnikiem. Wartość nowej umowy wynosiła 12 milionów euro, a także wnosiła klauzulę dodatkowych 3 milionów euro. Mattia Perin zadebiutował w zespole Juventus F.C. 26 września 2018 w meczu ligowym Serie A z Bologna FC, podczas którego zachował czyste konto. 1 stycznia 2020 został wypożyczony z zespołu Juventus F.C. do Genoa CFC. 1 lipca 2021 powrócił z wypożyczenia do Juventusu. 
Kariera reprezentacyjna.
"Aktualne na 20 listopada 2021"

</doc>
<doc id="3177684" url="https://pl.wikipedia.org/wiki?curid=3177684" title="Clinotarsus alticola">
Clinotarsus alticola

Clinotarsus alticola – gatunek płaza bezogonowego z rodziny żabowatych.
Systematyka.
Podejrzewa się, że pod tą nazwą skrywa się więcej, niż pojedyczy gatunek. W szczególności populacja zasiedlaająca Półwysep Malajski zdaje się należeć do odrębnego gatunku.
Cykl życiowy.
Larwy żyją w strumieniach o piaszczystym bądź kamienistym dnie. Wedle IUCN trudno jest przeoczyć kijanki tego płaza.
Rozmieszczenie geograficzne.
W obrębie Indii "Clinotarsus alticola" zamieszkuje północny wschód kraju, IUCN wymienia tutaj Meghalaya, Assam, Arunachal Pradesh i Sikkim. W Bangladeszu płaza spotyka się na północy kraju. Żyje on również w Birmie i Tajlandii (na półwyspie).
IUCN wspomina też o doenisieniu pochodzącym z Wietnamu, jednakże nie uznaje go, jako że chodziło w rzeczywistości o przedstawiciela "Huia nasica".
Ekologia.
Zwierzę występuje na wysokościach do 1000 m nad poziomem morza, lubi górzyste okolice. Jego siedliskem są nadbrzeżne trawy i krzaki w wiecznie zielonych lasach, przy strumieniach w okolicach wodospadów.
Zagrożenia i ochrona.
Osobniki dorosłe spotyka się okazjonalnie, w pewnych okolicach nie należy on do rzadkich płazów.
Trend całkowitej populacji tego zwierzęcia trudno jest ocenić. W Bangladeszu jego liczebność zmniejsza się.
IUCN wśród zagrożeń dla tego przedstawiciela bezogonowych wymienia wylesianie. Podaje bowiem, że płaz może tolerować pewne zmiany w środowisku wynikające z turystyki.
Zwierzę spotyka się w rejonach chronionych, zwłaszcza na terenie Tajlandii. Na terenie Bangladeszu zamieszkuje Park Narodowy Madhupur, w Indiach, gdzie obejmuje go ochrona prawna, zaś Park Narodowy Mouling i Rezerwat Biosfery Dihang-Dibang.

</doc>
<doc id="3177687" url="https://pl.wikipedia.org/wiki?curid=3177687" title="Aleksander Zamoyski">
Aleksander Zamoyski

Aleksander Zamoyski herbu Jelita – strażnik koronny w latach 1644-1655, członek konfederacji tyszowieckiej 1655 roku.

</doc>
<doc id="3177690" url="https://pl.wikipedia.org/wiki?curid=3177690" title="Clinotarsus curtipes">
Clinotarsus curtipes

Clinotarsus curtipes – gatunek płaza bezogonowego z rodziny żabowatych.
Cykl życiowy.
Rozmnażanie przebiega w zbiornikach wodnych (stawy, jeziora różnej wielkości).
Rozmieszczenie geograficzne.
Gatunek ten żyje w Indiach. Spotyka się go w Ghatach Zachodnich. IUCN sugeruje, że rzeczywisty zasięg występowania zwierzęcia jest szerszy, niż to wynika z dotychczasowych doniesień.
Ekologia.
Zwierzę występuje na wysokościach od 500 do 2000 m nad poziomem morza. Jego siedliskem są różnego rosdzaju lasy, w tym wiecznie zielone, wilgotne, a także suche liściaste. Zamieszkuje ściółkę. Radzi sobie w środowiskach nieznacznie zmodyfikowanych przez człowieka.
Zagrożenia i ochrona.
Pomimo że w niektórych mmiejscach płaz występuje pospolicie, jego liczebność zmniejsza się.
IUCN wśród zagrożeń dla tego przedstawiciela bezogonowych wymienia zmiany w środowisku wywołane ręką ludzką, jak wylesianie i zamienianie naturalnych siedlisk tego płaza na tereny rolnicze – plantacje, między innymi eukaliptusa, kwawy i herbaty, a poza tym śmiertelność w wypadkach drogowych podczas podróży w kierunku miejsc rozrodu i pozysk larw, które są jadalne.
Gatunek podlega ochronie prawnej. Zwierzę spotyka się w rejonach chronionych, IUCN wymienia tutaj Kerala, Karnataka, Tamil Nadu, Maharashtra i Goa.

</doc>
<doc id="3177692" url="https://pl.wikipedia.org/wiki?curid=3177692" title="Andrzej Kazimierz Zawisza">
Andrzej Kazimierz Zawisza

Andrzej Kazimierz Zawisza Kieżgajło herbu Łabędź (zm. 23 czerwca 1678 roku) – pisarz wielki litewski w 1650 roku, starosta miński w 1638 i starosta czeczerski.
Poseł na sejm 1643 roku, sejm 1645 roku, sejm 1646 roku. Jako poseł na sejm konwokacyjny 1648 roku z województwa mińskiego był członkiem konfederacji generalnej zawiązanej 31 lipca 1648 roku. Poseł na sejm 1649/1650 roku, poseł sejmiku słonimskiego na sejm zwyczajny 1652 roku, poseł sejmiku brasławskiego na sejm 1661 roku. Członek konfederacji tyszowieckiej 1655 roku. Na sejmie 1661 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. W 1674 roku był elektorem Jana III Sobieskiego z województwa mińskiego. Poseł na sejm koronacyjny 1676 roku.
Syn pisarza wielkiego litewskiego, kasztelana wileńskiego Krzysztofa Kieżgajło Zawiszy i Katarzyny Konstancji z Tyszkiewiczów, córki wojewody brzeskiego Jana Eustachego Tyszkiewicza i Zofii z ks. Wiśniowieckich. Wnuk podskarbiego wielkiego litewskiego Andrzeja Zawiszy i podstolanki mścisławskiej Zoffi z Wołłowiczów.
Miał siostry: Teklę (zmarłą w mińskim klasztorze bernardynek) i Annę Konstancję, żonę Feliksa Paca, podkomorzego wielkiego litewskiego; oraz brata Jana Jerzego, rotmistrza królewskiego, starostę brasławskiego, ożenionego z Apolonią Kryszpin-Kirszensztein (córką podskarbiego wielkiego litewskiego Hieronima Kryszpina-Kirszenszteina i Anny z Młockich) - rodziców Anny Zawiszy Kieżgajło I v. za Czerniewskim IIv. za Piotrem Stanisławem hr. Tarnowskim IIIv. za Krzysztofem Benedyktem Niemirowiczem-Szczyttem, kasztelanem smoleńskim.
Poślubił Helenę Aleksandrę ks. Ogińską, córkę kasztelana trockiego Aleksandra i wojewodzianki parnawskiej Katarzyny ks. Połubińskiej. Miał z nią córkę Annę, żonę kasztelana trockiego Marcina Michała Kryszpina-Kirszenszteina (syna podskarbiego wielkiego litewskiego Hieronima Kryszpina-Kirszenszteina i Anny z Młockich) oraz synów: 
1) Jana Michała (1658–1685), starostę mińskiego, ożenionego z pędsędkówną mińską Różą Wołodkowicz (córką Stefana i Róży z d. Slizień; siostrą stryjeczną kasztelanowej Petroneli z Wołodkowiczów Iv. za Józefem Niemirowiczem-Szczyttem, kasztelanem mścisławskim, IIv. za Szymonem Syruciem, kasztelanem witebskim); 
2) Kazimierza (1659–1684), zmarłego bezżennie
3) Krzysztofa Stanisława, wojewodę mińskiego, słynnego pamiętnikarza, ożenionego z krajczanką w. litewską Teresą Różą Tyszkiewicz.
Przypisy.
 

</doc>
<doc id="3177694" url="https://pl.wikipedia.org/wiki?curid=3177694" title="Daniel Żytkiewicz">
Daniel Żytkiewicz

Daniel Żytkiewicz herbu Jastrzębiec – instygator koronny w latach 1646-1656, członek konfederacji tyszowieckiej 1655 roku.
Jako poseł na sejm konwokacyjny 1648 roku z województwa bracławskiego był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy z województwa bracławskiego, podpisał jego "pacta conventa". Poseł sejmiku włodzimierskiego województwa bracławskiego na sejm koronacyjny 1649 roku, sejm 1649/1650, 1654 (I), 1654 (II), 1655 roku. Poseł województwa lubelskiego na sejm w 1650 roku, na sejm zwyczajny 1652 roku i nadzwyczajny 1652 roku, na sejm 1653 roku.

</doc>
<doc id="3177697" url="https://pl.wikipedia.org/wiki?curid=3177697" title="Louis Ide">
Louis Ide

Louis Ide (ur. 3 lipca 1973 w Roeselare) – belgijski i flamandzki lekarz oraz polityk, członek belgijskiego Senatu, poseł do Parlamentu Europejskiego VIII kadencji.
Życiorys.
Ukończył studia medyczne na niderlandzkojęzycznym Katolickim Uniwersytecie w Leuven. Kształcił się następnie w Instytucie Medycyny Tropikalnej w Antwerpii. Specjalizował się w zakresie higieny szpitalnej i biologii klinicznej. Zawodowo związany ze szpitalem w Gandawie.
Przystąpił do Nowego Sojuszu Flamandzkiego, w 2004 dołączył do zarządu krajowego partii, do 2007 był jej wiceprzewodniczącym. W tym samym roku wszedł w skład federalnego Senatu, w którym zasiadał do 2014, pełniąc w nim m.in. funkcję wiceprzewodniczącego (od 2013). W 2014 z ramienia swojego ugrupowania uzyskał mandat eurodeputowanego VIII kadencji. Mandat europosła złożył w grudniu 2014 w związku z powołaniem na stanowisko sekretarza generalnego Nowego Sojuszu Flamandzkiego.

</doc>
<doc id="3177698" url="https://pl.wikipedia.org/wiki?curid=3177698" title="Inwestycja rzeczowa">
Inwestycja rzeczowa

Inwestycja rzeczowa – inwestycja, w efekcie której nabywane lub wytwarzane są składniki aktywów rzeczowych: rzeczowy majątek trwały oraz wartości niematerialne i prawne, ale w ujęciu praw majątkowych (licencje, znaki towarowe, patenty).
Celem każdej inwestycji rzeczowej jest jej opłacalność. Inwestuje się (alokuje) kapitał, czyli ponosi się nakłady inwestycyjne, licząc na przyszłe dochody lub korzyści. Każdorazowo przed podjęciem decyzji o realizacji inwestycji rzeczowej musimy przeprowadzić rachunek efektywności inwestycji, obejmujący zarówno ocenę opłacalności (najczęściej przy wykorzystaniu takich metod jak: NPV, MNPV, IRR, MIRR), jak i analizę ryzyka. W celu przeprowadzenia analizy ryzyka najczęściej wykorzystuje się takie metody jak: analiza wrażliwości, analiza scenariuszy, analiza symulacyjna Monte Carlo.

</doc>
<doc id="3177700" url="https://pl.wikipedia.org/wiki?curid=3177700" title="Andrzej Pieścicki">
Andrzej Pieścicki

Andrzej Pieścicki (ur. 31 stycznia 1939 w Środzie Wielkopolskiej, zm. 4 marca 2000 w Poznaniu) – działacz klubu sportowego „Polonia” Środa Wielkopolska oraz Polskiego Związku Hokeja na Trawie, prezes Okręgowego Związku Hokeja na Trawie w Poznaniu międzynarodowy sędzia w hokeju na trawie.
Edukacja i życie prywatne.
Był synem Kazimierza i Heleny z Abramowiczów. W Środzie ukończył szkołę podstawową, a w późniejszym okresie Technikum Przemysłu Drzewnego w Jarocinie. Zawodowo pracował w średzkich firmach: Spółdzielni Stolarskiej PBRol, RSW Prasa i Książka „Ruch” oraz Powszechnej Spółdzielni Spożywców „Społem”. Jego żoną była Irena z domu Nogalska. Mieli syna Przemysława. Zmarł 4 marca 2000 roku w Poznaniu. Pochowany na cmentarzu parafialnym w Środzie Wielkopolskiej.
Działalność sportowa.
Od 1958 roku zaczął działać w klubie sportowym „Polonia” Środa Wielkopolska, głównie w sekcji hokeja na trawie. W 1964 roku został działaczem Okręgowego Związku Hokeja na Trawie w Poznaniu, a od 1976 roku także w Polskim Związku Hokeja na Trawie Równocześnie w 1973 roku rozpoczął karierę sędziowską w tej dyscyplinie sportowej. W 1978 roku został sędzią międzynarodowym. Sędziował mecze hokeja na trawie w Polsce i 13 krajach zagranicznych. Powołano go również na stanowisko prezesa Okręgowego Związku Hokeja na Trawie w Poznaniu.
Działalność polityczna.
W latach 70, był radnym Miejskiej Rady Narodowej w Środzie Wielkopolskiej i działał w komisji oświaty, kultury i spraw socjalnych.
Odznaczenia.
Za swą działalność społeczną był odznaczony Złotą Odznaką KS „Polonia” Środa Wlkp., Srebrną i Złotą odznaką „Zasłużony Działacz Kultury Fizycznej”, Srebrną i Złotą Odznaką Polskiego Związku Hokeja na Trawie oraz Srebrnym i Złotym Krzyżem Zasług.
Memoriał im. A. Pieścickiego.
Począwszy od 2001 roku w Środzie Wielkopolskiej corocznie odbywa się Międzynarodowy Memoriał w hokeju na trawie imienia Andrzeja Pieścickiego.

</doc>
<doc id="3177701" url="https://pl.wikipedia.org/wiki?curid=3177701" title="Michał Ludwik Dobrowolski">
Michał Ludwik Dobrowolski

Michał Ludwik Dobrowolski (ur. 14 września 1853 w Rzeszowie, zm. 5 lipca 1929 w Krakowie) – polski farmaceuta, publicysta i przemysłowiec. Związany z miastem Podgórzem.
W 1875 ukończył studia na Uniwersytecie Jagiellońskim i został magistrem farmacji. Rok później rozpoczął trwającą dekadę podróż po Europie, gdzie pracował w aptekach m.in. w Paryżu, Londynie i Wiedniu, a także pracował w mediolańskiej fabryce farmaceutycznej. W 1881 reprezentował Polskę na Kongresie Farmaceutycznym w Londynie. W 1886 wrócił do Polski i rok później założył w Nowej Wsi Narodowej Fabrykę Waty i Opatrunków Chirurgicznych, jedną z największych w ówczesnych Austro-Węgrzech. Później została ona przeniesiona do Podgórza na ulicę Kalwaryjską 18, a później na współczesny plac Lasoty (obecny adres budynku to ul. Parkowa 11).
Od 1894 był radnym miejskim miasta Podgórza. Był też dyrektorem podgórskiego wydziału Polskiego Towarzystwa Gimnastycznego Sokół.
Syn Piotra i Marcjanny. Jego pierwszą żoną była Helena, z domu Wagner, z którą miał córkę Michalinę. Po jej śmierci w 1893 poślubił Julię z domu Jordaens, z którą miał ósemkę dzieci.
Zmarł w 1929 i został pochowany na Cmentarzu Podgórskim.

</doc>
<doc id="3177702" url="https://pl.wikipedia.org/wiki?curid=3177702" title="We’ll Live It All Again">
We’ll Live It All Again

We'll Live It All Again (Lo Riviveri) – utwór włoskiego duetu Al Bano &amp; Romina Power, który został napisany przez parę we współpracy z Detto Mariano, nagrany i wydany w 1976 roku. Piosenka została umieszczona na płycie pt. "1978" z 1977 roku.
W 1976 roku utwór reprezentował Włochy podczas finału 21. Konkursu Piosenki Eurowizji. Podczas koncertu finałowego, który odbył się 3 kwietnia w Nederlands Congresgebouw w Hadze, utwór został zaprezentowany jako trzynasty w kolejności i ostatecznie zdobył 69 punkty, plasując się na siódmym miejscu finałowej klasyfikacji. Dyrygentem orkiestry podczas występu duetu był Polito. 
W zależności od wydania, na stronie B winylowej wersji singla znalazła się piosenka „Na, Na, Na” lub „Non due”. Oprócz włosko-anglojęzycznej wersji utworu, duet nagrał także singiel w całości po włosku („E fu subito amore”), francusku („T'aimer encore une fois”), hiszpańsku, a także wersję anglo-włosko-francuską oraz anglo-hiszpańską.

</doc>
<doc id="3177706" url="https://pl.wikipedia.org/wiki?curid=3177706" title="Norwegian Cruise Line">
Norwegian Cruise Line

Norwegian Cruise Line ("Norwegian, NCL") – amerykańska firma z siedzibą w Miami, zarządzająca flotą wycieczkowych statków pasażerskich. Firma rozpoczęła działalność w roku 1966 pod nazwą Norwegian Caribbean Line.
Firma jest znana z formuły „Freestyle Cruising”, co znaczy, że pasażerowie nie są ograniczeni określonym z góry czasem i miejscem posiłków, oraz nie ma generalnie żadnych reguł związanych ze strojem obowiązującym podczas posiłków.
Norwegian jest firmą prywatną, jednak 12% akcji znajduje się w publicznym obrocie na giełdzie NASDAQ. Głównymi akcjonariuszami są Genting Group (43.4%), Apollo Management (32.5%), oraz TPG Capital (10.8%).
Norwegian Cruise Line posiada około 9% udziału w globalnym rynku rejsów turystycznych (pod względem liczby pasażerów).

</doc>
<doc id="3177707" url="https://pl.wikipedia.org/wiki?curid=3177707" title="Andrew Lewer">
Andrew Lewer

Andrew Lewer (ur. 18 lipca 1971 w Burnley) – brytyjski polityk i samorządowiec, poseł do Parlamentu Europejskiego VIII kadencji, deputowany do Izby Gmin.
Życiorys.
Studiował na Newcastle University oraz na University of Cambridge, po czym pracował w branży wydawniczej. Zaangażował się w działalność polityczną w ramach Partii Konserwatywnej. W 2003 wszedł w skład rady dystryktu Derbyshire Dales. W 2005 został natomiast radnym hrabstwa Derbyshire, pełnił funkcję przewodniczącego grupy konserwatywnej (od 2007) i przewodniczącego rady hrabstwa (2009–2014). Powoływany na kierownicze funkcje w różnych lokalnych organizacjach społecznych i samorządowych, został m.in. wiceprezesem zrzeszenia władz lokalnych LGA, a także członkiem Komitetu Regionów.
W wyborach w 2014 z ramienia konserwatystów uzyskał mandat eurodeputowanego VIII kadencji. W wyborach w 2017 został natomiast wybrany na deputowanego do Izby Gmin. W 2019 z powodzeniem ubiegał się o reelekcję.

</doc>
<doc id="3177708" url="https://pl.wikipedia.org/wiki?curid=3177708" title="Łukasz Bniński">
Łukasz Bniński

Łukasz Bniński herbu Łodzia (ur. w 1738 w Psarskiem, zm. w 1818) – hrabia, rotmistrz Kawalerii Narodowej (1778), sędzia ziemski poznański (1782), starosta sokolnicki, poseł na Sejm Czteroletni, marszałek targowickiej konfederacji województw wielkopolskich (1792), konsyliarz konfederacji generalnej koronnej w konfederacji targowickiej w 1792 roku, kawaler Orderu Orła Białego i Orderu Świętego Stanisława.
Życiorys.
Łukasz Bniński z racji odziedziczonych ziem oraz dokonanych akwizycji stał się przed 1789 roku jednym z największych właścicieli na zachodniej rubieży Rzeczypospolitej. Posługiwał się tytułem pułkownika znaku husarskiego. W latach 1782–1793 piastował godność sędziego ziemskiego poznańskiego. Zajmował się głównie zarządzaniem swoimi włościami.
Był od 1788 roku posłem na Sejm Czteroletni z województwa poznańskiego. 3 maja 1791 roku był nieobecny w Warszawie. Przeszedł na stronę konfederacji targowickiej, 20 sierpnia 1792 roku w Środzie Wielkopolskiej został wybrany marszałkiem konfederacji województw wielkopolskich. W latach 1794–1797 przebywał w Petersburgu. Po powrocie popadł w konflikt z pruskimi władzami zaborczymi i przeniósł się na Wołyń
Król nadał mu Order Świętego Stanisława w 1775 roku, a w 1791 roku Order Orła Białego (aby go zjednać do Konstytucji 3 maja). W 1798 roku władze pruskie nadały mu tytuł hrabiowski i nowy herb Bniński.
Życie rodzinne.
Był synem Rafała, kasztelana śremskiego, i Marianny z domu Kwileckiej h. Śreniawa, kasztelanki rogozińskiej. Miał trzynaścioro rodzeństwa. Byli to:
Łukasz Bniński był dwukrotnie żonaty, pierwszą jego żoną, poślubioną w 1772 roku w Śmiglu, była Jadwiga Józefa Nepomucena Pawłowska h. Wierzbna (1725–1807), nie mieli dzieci. W 1794 roku ożenił się z Józefą Świnarską h. Poraj, z którą miał dwóch synów: Hilarego Rafała Mikołaja (jego synem był Roman Bniński (powstaniec z 1863)) i Eustachego Waleriana Antoniego.

</doc>
<doc id="3177711" url="https://pl.wikipedia.org/wiki?curid=3177711" title="IEC 61131-3">
IEC 61131-3

IEC 61131-3 - trzecia część międzynarodowej normy IEC 61131, opisująca graficzne i tekstowe języki programowania dla sterowników PLC. Pierwsza edycja normy została opublikowana przez Międzynarodową Komisję Elektrotechniczną w roku 1993, aktualna (trzecia) - w roku 2013.
Norma definiuje następujące języki programowania:
Norma przewiduje możliwość łączenia w ramach jednego projektu podprogramów, napisanych w różnych językach; na przykład, akcje, przypisane do kroków SFC, mogą być przedstawione w języku ST lub IL.
Większość środowisk programistycznych dla przemysłowych sterowników pozwala na wykorzystanie wszystkich lub niektórych z języków, zdefiniowanych w normie IEC 61131-3 (między innymi, CoDeSys, ISaGRAF, SIMATIC STEP 7).

</doc>
<doc id="3177712" url="https://pl.wikipedia.org/wiki?curid=3177712" title="Zielony libertarianizm">
Zielony libertarianizm

Zielony libertarianizm (nazywany także eko-libertarianizmem) – nurt we współczesnej myśli libertariańskiej, który rozwinął się przede wszystkim na początku XXI wieku w USA. Oparty jest w szczególności na wartościach głoszonym przez dwie największe z pomniejszych partii w USA (ang. "third party"), czyli Partii Zielonych i Partii Libertariańskiej.
Nurt ten jest jednocześnie adresowany do libertarian, ale także do zwolenników zielonej polityki. Zieloni libertarianie dążą do pogodzenia tych dwóch ideologii, na przykład poprzez łączenie wolnego rynku z ekologizmem, co spowodowało stworzenie pojęcia wolnorynkowego ekologizmu (ang. "free-market environmentalism"). Pojęcie to głosi, że wolny rynek, prawa własności oraz normy prawne są najlepszymi środkami do rozwoju gospodarki i ochrony oraz poprawny stanu środowiska.
Pierwotnie, ideały libertariańskie trudno było połączyć z rozwiązaniami dotyczącymi problemów środowiska. Znaczny rozwój tego nurtu nastąpił po roku 2000 i miała na niego duży wpływ wydana w 1999 książka pod tytułem "Natural Capitalism, "autorstwa Paula Hawkena, Amory’ego Lovinsa oraz Huntera Lovinsa, która udowodniła możliwość połączenia idei libertariańskich oraz zielonej polityki. Wiele wniosła także wydana w 2006 publikacja "Green to Gold", autorstwa Daniela C. Esty oraz Andrew S. Winstona. Przeprowadzono w niej analizę badań na podstawie prób wykorzystania przez takie kompanie handlowe jak np. Walmart, ekologicznych rozwiązań w ich modelach biznesowych.
Ideały.
Ideałami jakimi kierują się zieloni libertarianie, są między innymi:
Partie i organizacje.
Partie.
Jest kilka partii, które identyfikują się z wolnorynkowym ekologizmem:
Organizacje.
Jednymi z organizacji badawczych będących pionierami w rozwoju ekologicznej gospodarki rynkowej są:

</doc>
<doc id="3177713" url="https://pl.wikipedia.org/wiki?curid=3177713" title="Tim Aker">
Tim Aker

Tim Aker (ur. 23 maja 1985 w Orsett) – brytyjski polityk, poseł do Parlamentu Europejskiego VIII kadencji.
Życiorys.
Ukończył studia licencjackie z zakresu historii i polityki na University of Nottingham. Należał do organizacji Conservative Future, młodzieżówki Partii Konserwatywnej. Następnie związał się z Partią Niepodległości Zjednoczonego Królestwa. Pracował w eurosceptycznej organizacji Get Britain Out oraz w think tanku TaxPayers' Alliance. Został później zatrudniony w administracji partyjnej UKIP. W wyborach w 2014 z ramienia tego ugrupowania uzyskał mandat eurodeputowanego VIII kadencji. W trakcie kadencji wystąpił z UKIP, a w 2019 dołączył do Brexit Party.

</doc>
<doc id="3177714" url="https://pl.wikipedia.org/wiki?curid=3177714" title="Magic Oh Magic">
Magic Oh Magic

Magic Oh Magic – utwór włoskiego duetu Al Bano &amp; Romina Power, który został napisany przez Dario Farina, Michaela Hoffmanna i Cristiano Minellono, nagrany i wydany w 1985 roku. Za aranżację piosenki odpowiedzialny był Fio Zanotti.
W 1985 roku utwór reprezentował Włochy podczas finału 30. Konkursu Piosenki Eurowizji. Podczas koncertu finałowego, który odbył się 4 maja w Scandinavium w Göteborgu, utwór został zaprezentowany jako dwunasty w kolejności i ostatecznie zdobył 78 punktów, plasując się na siódmym miejscu klasyfikacji finałowej. Dyrygentem orkiestry podczas występu wokalisty był Fiorenzo Zanotti. 
Na stronie B winylowego wydania singla znalazła się piosenka „It's Forever”.

</doc>
<doc id="3177715" url="https://pl.wikipedia.org/wiki?curid=3177715" title="Katastrofa w Seveso">
Katastrofa w Seveso

Katastrofa w Seveso – wypadek w zakładach przemysłowych, który nastąpił 10 lipca 1976 roku w godzinach południowych w zakładach chemicznych w Seveso, oddalonych o ok. 20 km na północ od Mediolanu w Lombardii we Włoszech. Skutkiem było największe odnotowane do tej pory wydzielenie do atmosfery 2,3,7,8-tetrachlorodibenzodioksyny (1) oraz w następstwie powstanie regulacji prawnych dotyczących kontroli zagrożeń poważnymi awariami związanymi z substancjami niebezpiecznymi, znanymi jako Dyrektywy Seveso II.
Lokalizacja.
Nazwa Katastrofa Seveso pochodzi od nazwy miejscowości Seveso, w której mieściły się zakłady w których doszło do katastrofy i które odczuły najmocniej wpływ katastrofy. W momencie katastrofy miasto zamieszkiwało około 17 tys. osób. Do obszarów skażonych dioksynami zalicza się także miejscowości Meda (19 tys. mieszkańców), Desio (33 tys.), Cesano Maderno (34 tys.). Zakłady przemysłowe, zlokalizowane w Medzie, były własnością firmy ICMESA (Industrie Chimiche Meda Societa Azionaria), będącą częścią grupy Givaudan, która z kolei należała do Hoffmann-La Roche (Roche Group).
Przebieg reakcji chemicznych.
W zakładach produkowany był 2,4,5-trichlorofenol (2), który uzyskiwano w reakcji aromatycznej substytucji nukleofilowej jednego z atomów chloru 1,2,4,5-tetrachlorobenzenu (1) grupą hydroksylową za pomocą wodorotlenku sodu. 2,3,4-Trichlorofenol jest pośrednim produktem w procesie otrzymywania heksachlorofenu – środka przeciwbakteryjnego.
W celu uniknięcia konieczności stosowania wysokiego ciśnienia i ryzyka powstawania toksycznego produktu ubocznego, 2,3,7,8-tetrachlorodibenzodioksyny (TCDD, związek nr 3 na schemacie), który tworzy się w znaczących ilościach powyżej , oraz uniknięcia niekontrolowanych reakcji egzotermicznych zachodzących pomiędzy reagentami powyżej , jako rozpuszczalnik zastosowano wysokowrzący glikol etylenowy, do ogrzewania zastosowano parę wodną, a nie olej oraz zaprojektowano wodny układ chłodzący zdolny do zatrzymania reakcji w ciągu kilku minut.
Ponieważ reakcja otrzymywania trichlorofenolu musi przebiegać w temperaturze powyżej osiągalnej standardowo w reaktorze, którym dysponowały zakłady, w celu osiągnięcia odpowiednich warunków procesu zmodyfikowano układ reakcyjny. Para wodna wychodząca z turbiny generatora prądu zainstalowanego w zakładach została skierowana do cewki umieszczonej na górnej pokrywie reaktora chemicznego. Typowo, parametry pary wynosiły: ciśnienie 12 bar, temperatura . W efekcie temperatura wewnątrz reaktora wynosiła , blisko punktu wrzenia wynoszącego .
Katastrofa chemiczna wystąpiła w chwili, gdy proces wsadowy został przerwany przed ukończeniem ostatniego etapu – usunięcia glikolu etylenowego z mieszaniny poprzez destylację. Wynikało to z regulacji prawnych obowiązujących we Włoszech, nakazujących wyłączanie wszystkich urządzeń na okres weekendu. Niektóre części zakładu już rozpoczęły wyłączanie w związku z zakończeniem swojej pracy w procesie, przez co gwałtownie spadło zapotrzebowanie na moc w całym zakładzie, powodując spadek obciążenia na turbinie, a w efekcie wzrost temperatury pary wylotowej do ok. . Para wodna o tak znacznie podwyższonej temperaturze dotarła do reaktora, powodując wzrost temperatury. Z powodu braku kontroli parametrów pary operatorzy nie byli świadomi dodatkowego ciepła docierającego do reaktora. Podjęli więc decyzję o wyłączeniu mieszadeł wewnątrz reaktora. Spowodowało to nagromadzenie ciepła w górnej części reaktora, tuż pod pokrywą. Doprowadziło to do punktu krytycznego – zainicjowana została egzotermiczna reakcja uboczna. Późniejsze testy wykazały, że wbrew wcześniejszym ustaleniom, do jej zapoczątkowania wystarczała temperatura aby się pojawiła, tj. o mniej niż pierwotnie zakładano. Efektem była stopniowa utrata szczelności reaktora oraz wzrost temperatury do siedem godzin później, kiedy to nastąpił gwałtowny wyciek.
Z powodu wzrostu ciśnienia otworzył się Zawór bezpieczeństwa zainstalowany w reaktorze, uwalniając do atmosfery 6 ton chemikaliów, które opadły na obszar 18 km², głównie w kierunku południowym. Pośród związków uwolnionych z reaktora znajdowało się ok. 1 kg TCDD. W prawidłowo prowadzonym procesie stężenie TCDD utrzymuje się na poziomie poniżej 1 ppm, jednak w podwyższonej temperaturze TCDD przekroczyło poziom 100 ppm.
Skutki natychmiastowe.
Obszar skażony podzielono na 3 strefy – A, B, R – według malejącego stężenia TCDD. Strefę A podzielono dalej na 7 podstref. Ludności zamieszkującej tereny skażone zalecono nie spożywać lokalnie uprawianych warzyw lub owoców.
W ciągu kilku dni od katastrofy znaleziono ponad 3300 martwych zwierząt, głównie królików oraz drobiu. Wprowadzono prewencyjny ubój by zapobiec przedostaniu się TCDD do łańcucha pokarmowego. Do końca 1978 ponad 80 tys. zwierząt zostało ubitych w tym celu. 15 dzieci hospitalizowano z zapaleniem skóry. Do końca sierpnia 1976 strefa ‘A’ została wysiedlona oraz odgrodzona, ponad 1600 osób przebadano, zaś u 447 stwierdzono zmiany skórne lub trądzik chlorowy. Powstało także centrum doradcze dla kobiet w ciąży, jednak tylko 26 kobiet zdecydowało się na aborcję, którą uznano za legalną w związku z katastrofą. Kolejne 460 kobiet donosiło ciążę bez komplikacji, zaś u noworodków nie zaobserwowano deformacji bądź patologii.
Herwig von Zwehl (dyrektor techniczny ICMESA) oraz Paolo Paoletti (kierownik produkcji ICMESA) zostali aresztowani. Powołano dwie komisje rządowe celem zabezpieczenia i oczyszczenia terenów, którym przydzielono kwotę o równowartości 47 milionów dolarów USA. W ciągu kolejnych dwóch lat koszty wzrosły trzykrotnie.
Badania nad krótko- i długotrwałymi skutkami zdrowotnymi.
Studium przeprowadzone w 1991 roku, 14 lat po katastrofie, miało na celu oszacowanie wpływu na mieszkańców wystawionych na działanie dioksyn. Najbardziej zauważalnym efektem był trądzik chlorowy – 193 odnotowane przypadki. Innymi odnotowanymi skutkami były neuropatia oraz dysfunkcja wątroby. Nie odnotowano wystąpienia cięższych przypadków zatrucia dioksynami, głównie przez brak informacji na ich temat; brak dowodów na zwiększone ryzyko zatrucia dioksynami.
Studium opublikowane w 1998 roku stwierdza, iż trądzik chlorowy jest jedynym potwierdzonym objawem. Wcześniejsze badania dotyczące dysfunkcji wątroby, układu odpornościowego, osłabienia układu nerwowego oraz zdolności reprodukcyjnych nie dały jednoznacznych wyników.
Zaobserwowano wzrost śmiertelności z powodu chorób serca bądź układu krążenia, jednak sugeruje się głównie wpływ czynników psychospołecznych. Zaobserwowano wzrost zachorowań na cukrzycę. Analiza zachorowań na raka oraz następnie zgonów potwierdziła wzrost zachorowań na raka układu pokarmowego oraz chłoniaka. Wyników analizy nie można traktować jednoznacznie z powodu ograniczeń badań, takich jak: brak indywidualnych danych nt. zatrucia, krótki czas utajenia choroby oraz mała populacja dla poszczególnych typów raka.
W studium z roku 2001 zaobserwowano brak wzrostu zachorowań na raka. Jednak we wnioskach stwierdza się, iż dioksyny posiadają cechy kancerogenne dla ludzi oraz potwierdza hipotezę ich wpływu na układ krwionośny oraz układ hormonalny człowieka. Wydane w 2009 roku uaktualnienie potwierdza wzrost zachorowań na nowotwory tkanki limfatycznej oraz krwiotwórczej, a także raka piersi.
Plan oczyszczania.
W styczniu 1977 przygotowano plan pomocy materialnej, analizy naukowej, monitoringu medycznego oraz usuwania zanieczyszczeń. Wkrótce potem ICMESa rozpoczęła wypłatę pierwszych odszkodowań poszkodowanym. Wiosną 1977 zaczęty się pierwsze prace usuwania skażenia, zaś w czerwcu uruchomiono system monitorowania epidemiologicznego dla 220 000 mieszkańców. We wrześniu powołano Międzynarodowy Komitet Sterowniczy, w którego skład wchodzili specjaliści o międzynarodowej renomie, w celu zgromadzenia danych naukowych. W lutym 1984 Międzynarodowy Komitet Sterowniczy wydał ostateczny raport stwierdzający, iż „poza trądzikiem chlorowym, nie można potwierdzić wpływu TCDD na inne przypadki chorobowe”.

</doc>
<doc id="3177717" url="https://pl.wikipedia.org/wiki?curid=3177717" title="Jan Ryżewski">
Jan Ryżewski

Jan Ryżewski (ur. 29 marca 1926 w Trabach - zm. 24 lipca 2008 w Warszawie) – polski patofizjolog, profesor nauk medycznych, członek rzeczywisty Polskiej Akademii Nauk, członek Armii Krajowej.
Życiorys.
Brał udział w konspiracji na Wileńszczyźnie, jako członek AK uczestniczył w wyzwoleniu Wilna, ukrywał się przed obławą NKWD. 
W latach 1945–1950 studiował na Wydziale Lekarskim Uniwersytetu Warszawskiego w Warszawie (obecnie jest to Warszawski Uniwersytet Medyczny). W 1951 uzyskał dyplom lekarza. Podczas studiów rozpoczął pracę w Zakładzie Patologii Ogólnej i Doświadczalnej pod kierunkiem profesora Juliana Walawskiego. W 1955 r. uzyskał tytuł doktora, a w 1960 r. doktora habilitowanego. Tytuł profesora nauk medycznych nosił od 1967 - w 1967 tytuł profesora nadzwyczajnego, a w 1977 profesora zwyczajnego. 
W 1967 przy Instytucie Reumatologii w Warszawie powstał Zakład Patofizjologii i Immunologii, który prof. Ryżewski współtworzył i którym następnie kierował do 1996. W latach 1983-1988 był zastępcą dyrektora ds. nauki w Instytucie Reumatologicznym, a w latach 1988-1996 r. jego dyrektorem.
Został pochowany na cmentarzu Powązkowskim (kwatera 136, rząd 6, miejsce 28).
Jego żoną była prof. Alicja Ryżewska.
Dorobek naukowy.
Specjalizował się w takich dziedzinach jak patofizjologia i neuroimmunomodulacja.
W swoich pracach opisywał proces regulacji podstawowych czynności ustroju przez autonomiczny układ nerwowy. Prowadził także badania nad kompensacyjnym działaniem układu nerwowego w ostrej chorobie popromiennej, a także nad immunosupresyjnym działania cysteiny. Jego badania doprowadziły do identyfikacji kaskady molekularnej przenoszenia sygnałów z aktywowanych receptorów cholinergicznych do wnętrza komórek immunoreaktywnych i mechanizmu uwalniania w nich jonów wapnia.
W połowie lat osiemdziesiątych wykazał istnienie cholinergicznych receptorów muskarynowych i nikotynowych w błonie limfocytów. Brał również udział w późniejszych badaniach, które doprowadziły do wykrycia tych receptorów w monocytach i granulocytach obojętnochłonnych; jak również w kolejnych badaniach, w których zidentyfikowane zostały podtypy receptorów cholinergicznych w tych komórkach.
Wypromował 15 doktorów i patronował czterem przewodom habilitacyjnym. Dwóch jego doktorantów (w tym prof. Włodzimierz Maśliński) zostało profesorami. 
Był współredaktorem i współautorem podręcznika "Patofizjologia" (wraz z prof. Sławomirem Maślińskim). Wydał ponad 200 publikacji.

</doc>
<doc id="3177718" url="https://pl.wikipedia.org/wiki?curid=3177718" title="Sylvain Gbohouo">
Sylvain Gbohouo

Guelassiognon Sylvain Gbohouo (ur. 29 października 1988 w Bonoui) – iworyjski piłkarz występujący na pozycji bramkarza w kongijskim klubie TP Mazembe oraz w reprezentacji Wybrzeża Kości Słoniowej. Wychowanek Séwé Sport San-Pédro. Znalazł się w kadrze na Mistrzostwa Świata 2014.

</doc>
<doc id="3177719" url="https://pl.wikipedia.org/wiki?curid=3177719" title="American Idiot World Tour">
American Idiot World Tour

American Idiot World Tour – trasa amerykańskiej grupy punkrockowej Green Day. Podczas tej trasy zespół promował płytę "American Idiot". Zespół swój pierwszy koncert zagrał w Los Angeles w Stanach Zjednoczonych, po czym później wystąpił na Summer Sonic Festival w Japonii, 29 sierpnia 2004 roku Green Day wystąpił w Anglii na Reading Festival. Zespół wystąpił również na Rock Am Ring w Niemczech, a 7 czerwca 2005 roku odwiedził Polskę. Zespół dał popisowy koncert w katowickim Spodku.
Pod koniec trasy zespół wydał album koncertowy i DVD zatytułowany "Bullet in a Bible", który został nagrany podczas koncertu w Milton Keynes National Bowl w Anglii.
Lista utworów.
1,039/Smoothed Out Slappy Hours.
Disappearing Boy, Going to Pasalacqua, Paper Lanterns, Knowledge
Kerplunk.
"2000 Light Years Away, Christie Road, Dominated Love Slave, Who Wrote Holden Caulfield?"
Dookie.
Longview, Welcome to Paradise, Basket Case, She, When I Come Around, Coming Clean, F.O.D.
Insomniac.
Geek Stink Breath, Brain Stew, Jaded
Nimrod.
Hitchin' a Ride, Take, Back, King For a Day, Good Riddance (Time of Your Life)
Warning.
Minority, Waiting
International Superhits!
Maria, J.A.R. (Jason Andrew Relva)
American Idiot.
American Idiot, Jesus Of Suburbia, Holiday, Boulevard of Broken Dreams, Are We the Waiting, St. Jimmy, Give Me Novacaine, She's a Roble, Extraordinary Girl, Letterbomb, Wake Me up When September Ends, Homecoming, Whatsername
Covery.
Blitzkrieg Bop (Ramones), Dancing with Myself (Billy Idol), Ever Fallen in Love (With Someone You Shouldn't've) (Buzzcocks), I Fought the Law (The Crickets), If Only You Were Lonely (The Replacements), Knowledge (Operation Ivy), Rock the Casbah (The Clash), Shout (The Isley Brothers), Sweet Home Alabama (Lynyrd Skynyrd), We Are the Champions (Queen), Won't Get Fooled Again (The Who)

</doc>
<doc id="3177720" url="https://pl.wikipedia.org/wiki?curid=3177720" title="Sayouba Mandé">
Sayouba Mandé

Sayouba Mandé (ur. 15 czerwca 1993 w Abidżanie) – iworyjski piłkarz występujący na pozycji bramkarza w duńskim klubie Odense BK oraz w reprezentacji Wybrzeża Kości Słoniowej. Znalazł się w kadrze na Mistrzostwa Świata 2014.

</doc>
<doc id="3177721" url="https://pl.wikipedia.org/wiki?curid=3177721" title="List do nienarodzonego dziecka">
List do nienarodzonego dziecka

List do nienarodzonego dziecka (wł. "Lettera a un bambino mai nato") – powieść w formie listu z 1975, autorstwa włoskiej pisarki Oriany Fallaci.
Dzieło ma formę listu napisanego przez kobietę nieznaną z imienia, nazwiska, wieku, narodowości i miejsca zamieszkania (nie jest nią autorka). List adresowany jest do oczekiwanego przez nią dziecka (jest w bardzo wczesnej fazie ciąży). Kobieta jest osobą niezależną, niewierzącą i posiadającą dość radykalny stosunek do wielu mechanizmów świata zachodniego. Uważa macierzyństwo nie za obowiązek lub przywilej, ale za osobisty i w pełni odpowiedzialny wybór. Dziecko zaś według niej nie jest własnością ani matki, ani Boga, ale jedynie siebie samego. Język książki jest przejrzysty i dobitny, ale pozbawiony charakterystycznej dla Fallaci namiętności. Autorka stawia kluczowe pytania własnemu sumieniu - o życie, śmierć, wolność, miłość i dominację jednych jednostek nad innymi. 

</doc>
<doc id="3177722" url="https://pl.wikipedia.org/wiki?curid=3177722" title="The Geist of Alec Empire">
The Geist of Alec Empire

The Geist of Alec Empire – trzypłytowy album kompilacyjny niemieckiego muzyka Aleca Empire, wydany w 1997 roku przez Geist Records. Zawiera utwory wydane wcześniej na albumach studyjnych, trudno dostępnych kompilacjach i wcześniej niewydane kompozycje.

</doc>
<doc id="3177724" url="https://pl.wikipedia.org/wiki?curid=3177724" title="Ousmane Viera">
Ousmane Viera

Ousmane Viera Diarrassouba (ur. 21 grudnia 1986 w Daloi) – iworyjski piłkarz występujący na pozycji obrońcy w rumuńskim klubie Sepsi Sfântu Gheorghe oraz w reprezentacji Wybrzeża Kości Słoniowej. Znalazł się w kadrze na Mistrzostwa Świata 2014.

</doc>
<doc id="3177725" url="https://pl.wikipedia.org/wiki?curid=3177725" title="Tomáš Zdechovský">
Tomáš Zdechovský

Tomáš Zdechovský (ur. 2 listopada 1979 w miejscowości Havlíčkův Brod) – czeski przedsiębiorca, konsultant polityczny, publicysta oraz polityk, poseł do Parlamentu Europejskiego VIII i IX kadencji.
Życiorys.
W 1998 ukończył szkołę średnią w mieście Ledeč nad Sázavou. W 2004 został absolwentem wydziału teologicznego Uniwersytetu Południowoczeskiego w Czeskich Budziejowicach, a w 2008 uzyskał magisterium z zakresu dziennikarstwa na Uniwersytecie Masaryka. Od 2000 do 2005 był związany z chrześcijańskim portalem internetowym Christnet.cz, m.in. jako jego redaktor naczelny. Zajął się prowadzeniem własnej działalności gospodarczej, m.in. zakładając przedsiębiorstwo działające w branży PR. Został również wykładowcą zarządzania sytuacjami kryzysowymi i komunikacji kryzysowej, a także doradcą w zakresie marketingu politycznego i prowadzenia kampanii wyborczych.
Opublikował zbiory wierszy, tj. "Ze zahrady mé milé" (2008), "Odpusť mým rtům" (2009), "Intimní doteky" (2010) i "Kapka" (2016) oraz powieść "Nekonečné ticho" (2013).
Zaangażował się również w działalność partyjną, wstępując do Unii Chrześcijańskiej i Demokratycznej – Czechosłowackiej Partii Ludowej. W 2006 zarządzał zwycięską senacką kampanią wyborczą Petra Pitharta. Był też m.in. konsultantem eurodeputowanej Zuzany Roithovej i kierownikiem partyjnego komitetu regionalnego w kraju pardubickim. W 2009 bez powodzenia kandydował do Parlamentu Europejskiego z 14. miejsca listy ludowców. W 2014 został wybrany na eurodeputowanego VIII kadencji, startując tym razem z 3. miejsca na liście KDU-ČSL. W 2019 z powodzeniem ubiegał się o reelekcję.
W 2020 został wybrany jednym z zastępców przewodniczącego KDU-ČSL.

</doc>
<doc id="3177727" url="https://pl.wikipedia.org/wiki?curid=3177727" title="Maurycy Popiel">
Maurycy Popiel

Maurycy Kacper Popiel (ur. 3 stycznia 1990 w Krakowie) – polski aktor filmowy, teatralny i telewizyjny.
Życiorys.
Od dziecka związany z aktorstwem dzięki swojej mamie, Lidii Bogaczównie. W 2008 ukończył V Liceum Ogólnokształcące im. Augusta Witkowskiego w Krakowie. Był uczniem w klasie mistrzowskiej Krzysztofa Globisza. W 2013 ukończył studia na wydziale aktorskim Państwowej Wyższej Szkoły Teatralnej im. Ludwika Solskiego w Krakowie.
Występował w nowohuckim Teatrze Ludowym ("Skrzydlak") i Operze Krakowskiej ("Śpiewam miłosny rym"). Jego przedstawieniami dyplomowymi były "Mroczna gra albo historie dla chłopców" Carlosa Murilla i "Ferdydurke "według Gombrowicza, w której wystąpił w poczwórnej roli: Pyza, Pimki, Józia i Hurleckiego.
Na scenie Teatru Bagatela zadebiutował w farsie "Wieczór kawalerski", dołączył też do obsady farsy "Mayday 2". Zagrał też kilka epizodów telewizyjnych i wziął udział w filmie Janusza Majewskiego "Mała matura 1947".
Od 2014 gra Olka Chodakowskiego w serialu TVP2 "M jak miłość".
W 2020 uczestniczył w trzynastej edycji programu rozrywkowego Polsatu "Twoja twarz brzmi znajomo"; zajął ostatnie, ósme miejsce.
Życie prywatne.
W 2021 ożenił się z aktorką Izabelą Warykiewicz.

</doc>
<doc id="3177728" url="https://pl.wikipedia.org/wiki?curid=3177728" title="Ismaël Diomandé">
Ismaël Diomandé

Ismaël Tiémoko Diomandé (ur. 28 sierpnia 1992 w Abidżanie) – iworyjski piłkarz występujący na pozycji pomocnika we francuskim klubie SM Caen oraz w reprezentacji Wybrzeża Kości Słoniowej. Znalazł się w kadrze na Mistrzostwa Świata 2014.

</doc>
<doc id="3177730" url="https://pl.wikipedia.org/wiki?curid=3177730" title="Sri Chand Ram">
Sri Chand Ram

Sri Chand Ram (ur. w 1934) – indyjski lekkoatleta (płotkarz), olimpijczyk z 1956 roku.
Podczas Letnich Igrzysk Olimpijskich 1956 wystąpił w biegu na 110 metrów przez płotki. Odpadł jednak już w pierwszej rundzie; zajął ostatnie szóste miejsce w swoim biegu eliminacyjnym (15,2 s). Wśród 24 zawodników, Chand Ram uzyskał 22. wynik.
Rekord życiowy: 110 m przez płotki – 14,4 s (1960).
W roku 1998 został laureatem nagrody Arjuna Award.

</doc>
<doc id="3177731" url="https://pl.wikipedia.org/wiki?curid=3177731" title="Mathis Bolly">
Mathis Bolly

Mathis Gazoa Kippersund Bolly (ur. 14 listopada 1990 w Oslo) – iworyjski piłkarz norweskiego pochodzenia występujący na pozycji pomocnika w niemieckim klubie SpVgg Greuther Fürth oraz w reprezentacji Wybrzeża Kości Słoniowej. Znalazł się w kadrze na Mistrzostwa Świata 2014.

</doc>
<doc id="3177732" url="https://pl.wikipedia.org/wiki?curid=3177732" title="Bohoričica">
Bohoričica

Bohoríčica – słoweński alfabet, którego w czasie reformacji po raz pierwszy użył słoweński protestant Primož Trubar, autor pierwszych drukowanych słoweńskich książek pt. "Abecednik" i "Katekizem". Nazwa alfabetu pochodzi od Adama Bohoriča, który w książce "Arcticae horulae" ("Zimowe godziny") jako pierwszy ustalił zasady ortograficzne dla tej pisowni. W użyciu była od połowy XVI do połowy XIX wieku, kiedy zastąpiono ją (po nieudanych próbach z dajnčicą i metelčicą) gajicą.
Trubar podczas pisania nie był konsekwentny i tę samą głoskę (a także to samo słowo) zapisywał na różne sposoby. Szczególnie wiele różnic stosował przy głosce "s" - zapisywał ją jako s, ſ, ss, ſs in ß.
Bohorič sformułował bardziej rygorystyczne zasady ortograficzne, które od dzisiejszej słoweńskiej ortografii różnią się szczególnie pisownią głosek syczących i szumiących:
Kilka uwag:
Bohoričica odniosła w swoim czasie sukces. Dzięki niej Słoweńcy byli w stanie szybko i bez większego trudu nauczyć się czytać i pisać. Jedyny problemem były słowa, gdzie głoska sycząca występowała w związku z głoską "h", np.: izhod, shod, razhuditi se, itd. Z powodu tego problemu później zastąpiono bohoričicę gajicą.
W czasie powstawania pierwszych komputerów, twórcy nie znali jeszcze liter č, š, ž, pojawił się wśród Słoweńców pomysł powrotu do bohoričicy. W jej nowym wariancie głoski szumiące zapisywane byłyby jako ch, sh, zh. Za nową bohoričicą opowiedziała się (na przykład) grupa autorów, która tworzy czasopismo „SRP”. Jednak nowa bohoričica nie weszła w życie z dwóch powodów: 

</doc>
<doc id="3177733" url="https://pl.wikipedia.org/wiki?curid=3177733" title="Mary Rao">
Mary Rao

Mary Leela Rao (ur. w 1940) – indyjska lekkoatletka (sprinterka), olimpijka z 1956 roku.
Podczas Letnich Igrzysk Olimpijskich 1956 nie ukończyła biegu eliminacyjnego na 100 metrów i odpadła z dalszej rywalizacji.
Brązowa medalistka igrzysk azjatyckich w sztafecie 4 × 100 metrów (1958).
Rekord życiowy: 100 m – 12,4 s (1956).

</doc>
<doc id="3177734" url="https://pl.wikipedia.org/wiki?curid=3177734" title="Trzeci Testament">
Trzeci Testament



</doc>
<doc id="3177735" url="https://pl.wikipedia.org/wiki?curid=3177735" title="Konstanty Bniński">
Konstanty Bniński

Konstanty Bniński herbu Łodzia (ur. 11 marca 1730, zm. 30 października 1810) – marszałek Trybunału Głównego Koronnego w 1767 roku, starosta murzynowski w 1764 roku, poseł na sejm elekcyjny 1764, senator, kasztelan elbląski, ostatni kasztelan chełmiński (w okresie Sejmu Czteroletniego), konsyliarz konfederacji targowickiej z województwa poznańskiego w 1792 roku.
Kawaler Orderu Orła Białego i Orderu Świętego Stanisława.
Życiorys.
Mieszkał w Samostrzelu. W 1764 roku był posłem na sejm elekcyjny z województwa kaliskiego. Był elektorem Stanisława Augusta Poniatowskiego z województwa kaliskiego. W 1767 roku był marszałkiem Trybunału Koronnego. Od 1770 roku był kasztelanem elbląskim, a od 1772 roku kasztelanem chełmińskim. Przyjął konsyliarstwo konfederacji targowickiej.
Król nadał mu Order Świętego Stanisława w 1775 roku, a w 1778 roku Order Orła Białego.
Życie prywatne.
Był synem Wojciecha, kasztelana nakielskiego i Wiktorii, córki Wojciecha Święcickiego h. Jastrzębiec. Miał brata Wojciecha. Dwukrotnie się żenił. Pierwszą jego żoną była Brygida Załuska h. Junosza (?–1770). Mieli co najmniej czworo dzieci, byli to: Józef, Wiktoria (drugim jej mężem był generał Jan Kraszewski), Wirydiana, Nepomucena i Franciszka (matka Aleksandra Stanisława Bnińskiego). W 1787 roku ożenił się z Franciszką Sliwicką h. Jelita, z którą miał dwoje dzieci: Józefa Januarego (ojca Ignacego Józefa Bnińskiego i Konstantego Bnińskiego) i Mariannę.

</doc>
<doc id="3177736" url="https://pl.wikipedia.org/wiki?curid=3177736" title="Vasile Huţanu">
Vasile Huţanu



</doc>
<doc id="3177738" url="https://pl.wikipedia.org/wiki?curid=3177738" title="Roman Załoziecki">
Roman Załoziecki

Roman Aleksander Załoziecki herbu Sas (ur. 27 marca 1861 w Bolechowie, zm. 1918 w Wiedniu) – chemik.
Życiorys.
Do szkoły realnej uczęszczał w Stryju, w 1871 przeprowadził się do Czerniowiec, a w 1876 do Krems an der Donau w Austrii. Od 1878 do 1882 studiował na Wydziale Chemicznym Politechniki Wiedeńskiej, a następnie przeniósł się do Lwowa i kontynuował naukę w tamtejszej Szkole Politechnicznej. Po jej ukończeniu w 1884 pozostał na uczelni jako asystent prof. Bronisława Pawlewskiego. Przez dwa lata pracował w kopalniach w Peczeniżynie. Po otrzymaniu stypendium wyjechał do Zurychu i studiował technologię na tamtejszej politechnice.
W 1887 obronił pracę habilitacyjną na Wydziale Chemii Technicznej Politechniki Lwowskiej. Rok później został wykładowcą technologii chemicznej nafty i wosku ziemnego (ozokerytu). W 1891 przejął po Bronisławie Pawlewskim prowadzenie krajowej stacji doświadczalnej dla przemysłu naftowego. Należał do Polskiego Towarzystwa Politechnicznego we Lwowie, od 1893 do 1895 pełnił funkcję sekretarza. W 1892 został mianowany na uczelni docentem, w 1905 zaś jej tytularnym profesorem zwyczajnym (pomimo braku stosownej katedry). Zasiadał w komisji egzaminacyjnej II stopnia w Szkole Politechnicznej, równocześnie był wykładowcą na Akademii Handlowej we Lwowie. Pełnił funkcję rzeczoznawcy sądowego w sprawach karnych i cywilnych, zasiadał w państwowej radzie kolejowej i urzędzie patentowym w Wiedniu, a także w radzie podatkowej przy Ministerstwie Skarbu. Pełnił funkcję członka komisji egzaminacyjnej ze strony lwowskiego namiestnictwa dla kontrolerów technicznych w gorzelniach. Od 1898 był współredaktorem czasopisma „Nafta”.
W 1905 został mianowany konsulem Wielkiej Brytanii we Lwowie (konsulat ulokowano w wilii profesora przy ul. Krzyżowej we Lwowie). W 1913 został posłem Sejmu Krajowego Galicji X kadencji wybranym z IV kurii okręgu Rawa. W 1914 radca austriackiego ministerstwa robót publicznych. Na początku 1914 roku w prasie informowano o skompromitowaniu się Romana Załozieckiego kontaktami z towarzystwem H.K.T..
Dorobek naukowy.
Roman Załoziecki był autorem licznych publikacji naukowych, które publikowano w prasie fachowej. Dotyczyły one wydobycia i przetwórstwa nafty i wosku ziemnego. Ponadto napisał pięć podręczników akademickich:

</doc>
<doc id="3177739" url="https://pl.wikipedia.org/wiki?curid=3177739" title="Andrew John Nally">
Andrew John Nally

Andrew John Nally (ur. 7 czerwca 1988 w Rochster) – amerykański siatkarz, grający na pozycji przyjmującego.
Sukcesy reprezentacyjne.
Puchar Panamerykański:

</doc>
<doc id="3177740" url="https://pl.wikipedia.org/wiki?curid=3177740" title="Eliza Wozemberg">
Eliza Wozemberg

Elisawet (Eliza) Wozemberk, gr. Ελισσάβετ (Ελίζα) Βόζεμπεργκ (ur. 14 września 1956 w Atenach) – grecka prawniczka i polityk, adwokat, deputowana krajowa, posłanka do Parlamentu Europejskiego VIII i IX kadencji.
Życiorys.
Ukończyła studia prawnicze na Uniwersytecie Narodowym im. Kapodistriasa w Atenach. Uzyskała uprawnienia adwokata, rozpoczynając praktykę w zawodzie i specjalizując się w sprawach karnych. W ramach aktywności w samorządzie zawodowym przez piętnaście lat kierując izbą adwokacką w Atenach, reprezentując też krajową palestrę w europejskim zrzeszeniu CCBE. Zaangażowała się także w działalność w organizacjach kobiecych, a także w działalność polityczną, wstępując do Nowej Demokracji. W wyborach w 2009 uzyskała mandat posłanki do Parlamentu Hellenów.
W 2012 została usunięta z klubu parlamentarnego ND za złamanie dyscypliny partyjnej, kadencję kończyła jako niezależna. Rok później w porozumieniu z Andonisem Samarasem powróciła do Nowej Demokracji. W 2014 z ramienia tego ugrupowania została wybrana do Europarlamentu VIII kadencji. W 2019 z powodzeniem ubiegała się o reelekcję.

</doc>
<doc id="3177749" url="https://pl.wikipedia.org/wiki?curid=3177749" title="Matt Carthy">
Matt Carthy

Matt Carthy (ur. 19 lipca 1977 w Birmingham) – irlandzki polityk i samorządowiec, poseł do Parlamentu Europejskiego VIII i IX kadencji, deputowany do Dáil Éireann.
Życiorys.
Urodził się w Anglii, jego rodzina przeniosła się następnie do Roscommon, po czym ponownie opuściła Irlandię, by po roku do niej powrócić. Matt Carthy kształcił się w Dublin Institute of Technology. Został działaczem Sinn Féin, w 1999 jako pierwszy przedstawiciel tej partii uzyskał mandat radnego Carrickmacross, a w 2006 powołano go na burmistrza tej miejscowości. W 2004 zasiadł także w radzie hrabstwa Monaghan. W 2014 uzyskał mandat eurodeputowanego VIII kadencji z okręgu wyborczego Midlands North West. W 2019 z powodzeniem ubiegał się o reelekcję. W 2020 został wybrany na posła do Dáil Éireann 33. kadencji.

</doc>
<doc id="3177751" url="https://pl.wikipedia.org/wiki?curid=3177751" title="New Inn">
New Inn

New Inn jest małą miejscowością położoną w hrabstwie Carmarthenshire w Wielkiej Brytanii. Populacja wsi wynosi 348. Miejscowość jest położona nieopodal drogi A485 pomiędzy wioskami Llanllwni i Gwyddgrug, około 6 kilometrów od miejscowości Pencader. New Inn posiada kształt ulicówki. We wsi znajduje się około 60 gospodarstw domowych wraz z jedną kaplicą.
Historia.
New Inn powstała wokół skrzyżowania drogi rzymskiej „Sarn Helen”, która biegnie z południa na północ, oraz szlaku turystycznego biegnącego z zachodu na wschód.
W XIX wieku, miejscowość była okolicznym miejscem handlu, z trzema Pubami, sklepem spożywczym eksportującym znaczne ilości nabiału (głównie masła i sera) do portu w mieście Carmarthen oraz do zajazdu „The Traveller’s Rest”. Wieś doświadczyła znaczny spadek w handlu ze względu na otwarcie linii kolejowej w niedalekiej miejscowości Pencader. Okoliczna szkoła została otwarta w 1881. 
W 2007, lokalne władze oświaty zdecydowały się zamknąć szkołę z powodu spadku liczby uczniów oraz ograniczeniami finansowymi. Pozostałe działalności, czyli puby i sklep spożywczy też zostały zlikwidowane. 
Od Lipca 2013, we wsi znajdują się: salon z wyposażeniem agrokulturowym, firma inżynierska, wytwórnia nabiału oraz lokal Touroperator’a. Ponadto w New Inn znajduje się kaplica metodystyczna.
Transport.
New Inn znajduje się przy drodze A485 - jednej z głównych dróg na mapie Walii. Droga ta łączy okoliczne główne miasta Carmarthen i Lampeter. Oprócz A485, New Inn jest połączone z miejscowościami Pencader i Gwyddgrug poprzez liczne szlaki oraz ścieżki. 
Autobus linii T1 firmy TrawsCymru, operujący pomiędzy Lampeter i Carmarthen, zatrzymuje się w miejscowości co godzinę. Ponadto autobus linii 701, również firmy Bryan Coaches, kursuje między miastami Aberystwyth i Cardiff raz w tygodniu. 
Demografia.
Według spisu statystycznego przeprowadzonego w roku 2011, 212 z 336 mieszkańców New Inn o wieku powyżej 3, rozumie język Walijski mówiony (63%). Ten sam spis wykazał iż 195 mieszkańców (58%) potrafi biegle posługiwać się językiem Walijskim. Według poprzedniego spisu z roku 2001, populacja wsi wynosiła 306, co wskazuje na wzrost przez ostatnie 10 lat.

</doc>
<doc id="3177753" url="https://pl.wikipedia.org/wiki?curid=3177753" title="Tymczasowe aresztowanie">
Tymczasowe aresztowanie

Tymczasowe aresztowanie (potocznie "areszt") – najbardziej dotkliwy ze środków zapobiegawczych stosowanych wobec podejrzanego lub oskarżonego w toku postępowania karnego, polegający na osadzeniu go w stałym miejscu (areszcie śledczym), w izolacji od świata zewnętrznego.
Zakres ograniczenia wolności.
Tymczasowe aresztowanie, ze względu na swój izolacyjny charakter jest dużo bardziej dotkliwe dla osadzonego, niż pobyt w więzieniu dla skazanych. Aresztowani nie mają, w przeciwieństwie do skazanych, prawa do przepustek, a rozmowy telefoniczne są kontrolowane przez administracje aresztu śledczego i na numery dozwolone przez organ dysponujący. Ich korespondencja jest cenzurowana przez organ śledczy, co powoduje niejednokrotnie wielotygodniowe opóźnienia poczty. Widzenia z najbliższymi uzależnione są od zgody organu dysponującego (prokuratora lub sądu). W niektórych krajach (Norwegia, Szwecja, Ukraina) z tych powodów, po zapadnięciu wyroku sądowego, zalicza się okres tymczasowego aresztowania do ogólnego wymiaru kary pozbawienia wolności w proporcji 1:1,5 lub 1:2.
Decyzja o tymczasowym aresztowaniu.
O tymczasowym aresztowaniu rozstrzyga sąd na wniosek prokuratora, kierując się potrzebą zapewnienia prawidłowego biegu postępowania. Na etapie postępowania przygotowawczego tymczasowe aresztowanie może zostać uchylone lub zmienione na łagodniejszy środek zapobiegawczy także przez prokuratora.
Sąd oznacza okres tymczasowego aresztowania, który w zasadzie nie może przekraczać trzech miesięcy (art. 263 § 1). Na postanowienie sądu w przedmiocie zastosowania tymczasowego aresztowania przysługuje zażalenie. W razie potrzeby prokurator może wystąpić o przedłużenie na kolejny okres, który w sumie nie powinien przekroczyć roku (art. 263 § 2). Dotyczy to postępowania przygotowawczego, po skierowaniu do sądu aktu oskarżenia, sąd może nadal utrzymać tymczasowe aresztowanie, tak jednak, aby łączny czas tymczasowego aresztowania nie przekroczył 24 miesięcy (art. 263 § 3). Jednak w szczególnych wypadkach sąd apelacyjny może, na wniosek prokuratora, ten okres przedłużać powyżej 2 lat, teoretycznie bez limitu czasowego (art. 263 § 4). Rekordem jest „areszt tymczasowy” trwający dwanaście lat i trzy miesiące.
Sytuacja w Polsce.
W Polsce tymczasowe aresztowanie powinno nastąpić tylko wtedy, gdy zebrane dowody wskazują na „duże prawdopodobieństwo”, że oskarżony popełnił przestępstwo. W praktyce jest on nagminnie nadużywany.
Tymczasowe aresztowanie, zgodnie z kodeksem postępowania karnego, nie powinno być stosowane, gdy wystarczy inny środek zapobiegawczy. Pomimo to środek ten jest w Polsce nadużywany, o czym świadczą m.in. liczne przegrane przez Polskę sprawy przed Europejskim Trybunałem Praw Człowieka oraz wystąpienie tegoż z 2007 do władz polskich. Stosowanie przepisów o aresztowaniu tymczasowym, które powinno być wyjątkiem od reguły, ma charakter „blankietowy” i jest stosowane w sposób mechaniczny.
Senator RP Dorota Arciszewska-Mielewczyk w oświadczeniu skierowanym do ministra sprawiedliwości Zbigniewa Ziobry stwierdziła m.in.:
Adwokat Michał Tomczak wskazuje jednak, że w wielu przypadkach w okresie tymczasowego aresztowania prokuratura nie podejmuje faktycznie żadnych czynności lub są one niezwykle przewlekłe.
W jednej z rekordowych pod tym względem sprawie Adama Kauczora sądy w Katowicach podtrzymywały areszt tymczasowy przez siedem lat i dziesięć miesięcy (od lutego 2000 do listopada 2007). Z zebranych w trakcie postępowania przed Europejskim Trybunałem Praw Człowieka danych wynikało, że w 12% tymczasowych aresztowań ich czas wynosił od 1 do 2 lat, a w 2,5% przypadków przekraczał dwa lata. Równocześnie ETPC wskazał, że naruszenie Konwencji w sprawie Kauczora "„wywodzi się z szerszego problemu, który wiąże się ze złym funkcjonowaniem polskiego wymiaru sprawiedliwości”".
W sprawie Czesława Kowalczyka areszt tymczasowy był przedłużany łącznie 12 i pół roku. W tej sprawie był również wydany wyrok ETPC, korzystny dla poszkodowanego. Ostatecznie w 2011 roku Kowalczyk został uniewinniony od zarzutu postawionego w 1999 roku.
W 2012 roku media nagłośniły sprawę Mariana Wegera, który w areszcie „tymczasowym” w Lublinie jest przetrzymywany bez postawienia zarzutów od 2003 roku, czyli łącznie 9 lat.
W 2011 Zgromadzenie Parlamentarne Rady Europy w rezolucji skrytykowało Polskę za ignorowanie obowiązku wykonywania orzeczeń Trybunału Praw Człowieka m.in. w zakresie przewlekłości postępowań sądowych oraz nadużywania aresztów tymczasowych, zaliczając Polskę do grupy dziewięciu krajów, które ignorują obowiązek wdrażania wyroków ETPC do swojego porządku prawnego.
Tendencja stosowania aresztu tymczasowego w sprawach gospodarczych od 2006 roku stopniowo się poprawia – sądy w tych sprawach częściej orzekają inne środki niż areszt tymczasowy. W 2006 roku w sprawach gospodarczych areszt tymczasowy zastosowano wobec 177 osób, w 2008 wobec 75, w 2011 wobec 30. Równocześnie wzrastają kwoty odszkodowań z tytułu niesłusznego aresztowania – w 2009 niesłuszne skazania, aresztowania, zatrzymania i stosowanie innych środków zabezpieczających kosztowały Skarb Państwa 5,3 mln zł, w 2010 – 11,3 mln, a w 2011 – 14,5 mln zł.
W 2015 roku po raz kolejny kontrowersje wzbudziła sprawa Macieja Dobrowolskiego, który w trakcie śledztwa i procesu spędził w areszcie tymczasowym ponad 40 miesięcy oskarżony o przemyt narkotyków jedynie na podstawie zeznań jednego świadka.
Raport HRW z 2017 zwrócił uwagę na to, że w Polsce tymczasowe aresztowanie ma ekscesowy charakter.
Helsińska Fundacja Praw Człowieka zwróciła uwagę na przypadek osoby, której areszt tymczasowy był wznawiany 29 razy. W rezultacie osoba ta była pozbawiona wolności przez niemal 8 lat bez postawienia jakichkolwiek zarzutów. Praktyka aresztów tymczasowych jest kontynuowana, pomimo wyroku ETPCz i licznych upomnień nawiązujących do Europejskiej Konwencji Praw Człowieka.
Sytuacja w Niemczech.
"Untersuchungshaft" (dosł. "areszt śledczy") stosuje się, jeżeli zaistnieją dwie przesłanki:

</doc>
<doc id="3177756" url="https://pl.wikipedia.org/wiki?curid=3177756" title="Awans zawodowy nauczycieli">
Awans zawodowy nauczycieli

Awans zawodowy nauczycieli – sformalizowany i określony w przepisach prawa proces podnoszenia kwalifikacji przez nauczycieli, służący ich rozwojowi osobowemu i poprawie jakości funkcjonowania zatrudniających ich placówek w systemie oświaty. Wprowadzony został dnia 18 lutego 2000 roku Ustawą o zmianie Karty Nauczyciela oraz niektórych innych ustaw. Podmiotem awansu może być wyłącznie nauczyciel zatrudniony w jednostkach organizacyjnych określonych w Prawie oświatowym.
Stopnie awansu.
Zgodnie z art. 9a ust. 1 ustawy Karta Nauczyciela od 1 września 2022 r. funkcjonują dwa stopnie awansu zawodowego nauczyciel:
Nauczyciel nieposiadający stopnia awansu zawodowego zwany jest nauczycielem początkującym.
Ustawa z dnia 5 sierpnia 2022 r. o zmianie ustawy - Karta Nauczyciela oraz niektórych innych ustaw () zniosła stopnie nauczyciela stażysty i kontraktowego. Elementem awansu zawodowego nauczycieli jest także uzyskiwanie tytułu honorowego profesora oświaty. 
Główne elementy postępowania w przedmiocie uzyskania awansu zawodowego.
Uzyskanie stopnia awansu zawodowego nauczyciela mianowanego wymaga odbycia przygotowania do zawodu nauczyciela, zakończonego zdaniem egzaminu przed komisją egzaminacyjną. Stopień nauczyciela mianowanego wymaga przepracowania w szkole odpowiedniego okresu i uzyskania akceptacji komisji kwalifikacyjnej. Stopień awansu zawodowego jest nadawany w drodze decyzji administracyjnej.
Karta Nauczyciela przewiduje szczególny tryb uzyskiwania stopni awansu zawodowego nauczyciela dla: nauczycieli akademickich posiadających określony w ustawie (art. 9ca ust. 4) minimalny staż pracy, nauczycieli posiadających stopień naukowy oraz nauczycieli, którzy przed nawiązaniem stosunku pracy w szkole w Rzeczypospolitej Polskiej prowadził zajęcia w szkole za granicą (art. 9ca ust. 2 i 7).
Okres wymagany do uzyskania stopnia awansu zawodowego.
Ustawa z dnia 5 sierpnia 2022 r. o zmianie ustawy - Karta Nauczyciela oraz niektórych innych ustaw () określa szereg przepisów przejściowych, m.in. dla dotychczasowych nauczycieli kontraktowych.
Mentor.
Nauczyciel początkujący posiada wyznaczonego przez dyrektora szkoły mentora . Zadaniem mentora jest między innymi wspieranie na bieżąco nauczyciela w procesie wdrażania do pracy w zawodzie, udzielanie nauczycielowi pomocy w doborze właściwych form doskonalenia zawodowego, dzielenie się z nauczycielem wiedzą i doświadczeniem w zakresie niezbędnym do efektywnej realizacji obowiązków nauczyciela. 
Komisje kwalifikacyjne i egzaminacyjne.
W procesie nadawania stopni awansu zawodowego nauczycieli uczestniczą komisje kwalifikacyjne i egzaminacyjne. Pełnią one funkcję pomocniczą i nie są organami władnymi do wydawania decyzji administracyjnych w przedmiocie nadania stopnia awansu zawodowego.
Eksperci awansu zawodowego.
Członkami komisji kwalifikacyjnych i egzaminacyjnych do spraw awansu zawodowego nauczycieli są eksperci awansu zawodowego powoływani na podstawie art. 9g Karty Nauczyciela.
Organy odwoławcze.
Organami rozpatrującymi odwołania od decyzji organów właściwych w sprawach awansu zawodowego nauczycieli są:
Charakter prawny i forma aktu nadania stopnia awansu zawodowego.
Awans zawodowy nauczyciela jest dokonywany decyzją administracyjną.
Akt nadania stopnia awansu zawodowego musi w szczególności zawierać:

</doc>
<doc id="3177757" url="https://pl.wikipedia.org/wiki?curid=3177757" title="Waldemar (książę Lippe)">
Waldemar (książę Lippe)

Günter Friedrich Woldemar (ur. 18 kwietnia 1824 w Detmoldzie, zm. 20 marca 1895 tamże) – książę Lippe; generał kawalerii Królestwa Prus. Jego władztwo było częścią Cesarstwa Niemieckiego.
Urodził się jako drugi syn (trzecie dziecko) księcia Lippe Leopolda II i jego żony księżnej Emilii. Na tron wstąpił po śmierci starszego brata – księcia Leopolda III 8 grudnia 1875. 
9 listopada 1858 w Karlsruhe poślubił księżniczkę Badenii Zofię. Para nie miała dzieci. Po śmierci księcia Waldemara jego następcą został młodszy brat Aleksander.

</doc>
<doc id="3177759" url="https://pl.wikipedia.org/wiki?curid=3177759" title="Partia Libertariańska (Wielka Brytania)">
Partia Libertariańska (Wielka Brytania)

Partia Libertariańska (także Partia Libertariańska Wielkiej Brytanii) – brytyjska partia polityczna założona w 2008. Opowiada się za państwem minimum, prywatną służbą zdrowia, likwidacją podatku dochodowego (wcześniej zamieniając go na dziesięcioprocentowy podatek liniowy) oraz za wyjściem Wielkiej Brytanii z Unii Europejskiej. Partia opowiada się także za stworzeniem nowej konstytucji, która miałaby chronić obywateli przed państwem. Za wzór jest brana Konstytucja Szwajcarii.
Założycielem partii i pierwszym liderem był Patrick Vessey. Zrezygnował z funkcji lidera 17 września 2008, kiedy to zastąpił go Ian Parker-Joseph.

</doc>
<doc id="3177766" url="https://pl.wikipedia.org/wiki?curid=3177766" title="Jason Acuña">
Jason Acuña

Jason Bryant Acuña, szerszej publiczności znany jako Wee Man (ur. 16 maja 1973 w Pizie) – amerykański kaskader, profesjonalny skateboarder i osobowość telewizyjna.
Cierpi na achondroplazję, która jest przyczyną jego karłowatości. Był gwiazdą telewizyjnych reality show MTV "Jackass" (2000–2002) i pseudoprzyrodniczego programu MTV "Wild Boyz" (2003–2006), prowadzonego przez Steve-O i Chrisa Pontiusa. 

</doc>
<doc id="3177775" url="https://pl.wikipedia.org/wiki?curid=3177775" title="Kolonia Góry">
Kolonia Góry



</doc>
<doc id="3177776" url="https://pl.wikipedia.org/wiki?curid=3177776" title="Kościół Przemienienia Pańskiego w Zawadach Kościelnych">
Kościół Przemienienia Pańskiego w Zawadach Kościelnych

Kościół Przemienienia Pańskiego – kościół parafialny znajdujący się w Zawadach Kościelnych przy ulicy Kościuszki 7, należący do Parafii Przemienienia Pańskiego w Zawadach Kościelnych.
Historia.
Murowany neogotycki kościół powstał według projektu architekta Jerzego Pieńczykowskiego z roku 1938. Jego budowa trwała do 1956 (z przerwą w budowie w latach 1939-48) Kościół powstał z inicjatywy ks. Władysława Ramotowskiego i ks. Stanisława Żochowskiego, pobłogosławiony 9 września 1956 przez Biskupa pomocniczego Aleksandra Mościckiego, konsekrowany 20 września 1981 przez Biskupa łomżyńskiego Mikołaja Sasinowskiego.

</doc>
<doc id="3177777" url="https://pl.wikipedia.org/wiki?curid=3177777" title="Gusman Kosanow">
Gusman Kosanow

Gusman Syjttykuły Kosanow, kaz. Ғұсман Сыйттықұлы Қосанов; ros. Гусман Ситтыкович Косанов, "Gusman Sittykowicz Kosanow" (ur. 25 maja 1935 w Izatulli, zm. 19 lipca 1990 w Ałmaty) – kazachski lekkoatleta (sprinter) startujący w barwach ZSRR, wicemistrz olimpijski z 1960.
Zdobył srebrny medal w sztafecie 4 × 100 metrów (w składzie: Kosanow, Łeonid Barteniew, Jurij Konowałow i Edwin Ozolin) na igrzyskach olimpijskich w 1960 w Rzymie. Na tych samych igrzyskach odpadł w ćwierćfinale biegu na 100 metrów. Zajął 5. miejsce w sztafecie 4 × 100 metrów (w składzie: Ozolin, Boris Zubow, Kusanow i Borys Sawczuk), a także odpadł w eliminacjach biegu na 100 metrów na igrzyskach olimpijskich w 1964 w Tokio.
Był mistrzem ZSRR w sztafecie 4 × 100 metrów w 1960, wicemistrzem w biegu na 100 metrów w 1966 oraz brązowym medalistą w biegu na 100 metrów w 1963 i w sztafecie 4 × 100 metrów w 1964.
Był rekordzistą ZSRR w sztafecie 4 × 100 metrów z wynikiem 39,3 s, osiągniętym 31 sierpnia 1965 w Kijowie.
W 1965 otrzymał tytuł Zasłużonego Mistrza Sportu ZSRR.
Zmarł śmiercią samobójczą.

</doc>
<doc id="3177781" url="https://pl.wikipedia.org/wiki?curid=3177781" title="I wojna brytyjsko-birmańska">
I wojna brytyjsko-birmańska

I wojna brytyjsko-birmańska (birm. //; ; 5 marca 1824 – 24 lutego 1826) – pierwsza spośród trzech wojen brytyjsko-birmańskich stoczonych w XIX wieku pomiędzy Imperium Brytyjskim a Imperium Birmańskim.
Tło konfliktu.
Po pokonaniu i aneksji przez Birmę arakańskiego królestwa Mrauk U w 1785 roku, uciekinierzy z Arakanu organizowali na terenie Wschodniego Bengalu oddziały zbrojne, które ponownie przekraczały granicę i atakowały birmańskie garnizony (w 1811 roku udało im się nawet zająć na krótko Myauk U). Powodowało to odwetowe ataki Birmańczyków, którzy wkraczali na bengalskie terytorium i wycofywali się szybko pod wpływem żądań władz prowincji. Jednocześnie Brytyjczycy konsekwentnie odmawiali wydalenia arakańskich uchodźców z kontrolowanego przez siebie terytorium motywując to względami humanitarnymi. Choć nie stali oni za najazdami, na birmańskim dworze w Ava utrwalało się przekonanie, że są ich inspiratorami. Jednocześnie, niewielki opór, jaki napotykały siły birmańskie w Bengalu wywoływał w Birmańczykach mylne przekonanie o słabości Brytyjczyków – w tym czasie byli oni zaangażowani w wojny z imperium Marathów, co odsuwało kwestię zabezpieczenia granicy bengalsko-arakańskiej i samego Bengalu na dalszy plan. W roku 1819 po zajęciu przez Birmańczyków Asamu, powstało nowe, podobne do arakańskiego ognisko zapalne – asamscy uchodźcy zaczęli najeżdżać swoje utracone ziemie z terytorium sąsiadujących królestw Cachar i Jaintia, które Brytyjczycy objęli swym protektoratem. W 1819 gubernatorem Asamu został birmański generał Maha Bandula, będący zwolennikiem siłowego rozwiązania problemu najazdów. Zaplanował kampanię, w trakcie której miano zaatakować Bengal z dwóch kierunków: od strony Asamu i z terytorium Arakanu. Następnym celem po zdobyciu Bengalu miała być Kalkuta – siedziba gubernatora generalnego Indii. W styczniu 1824 roku Maha Bandula objął dowództwo w Arakanie i rozpoczął gromadzenie sił do ataku. Jego rozpoczęcie spowodowało zbrojną odpowiedź Brytyjczyków, którzy 5 marca 1824 roku zadeklarowali wojnę.
Wojna.
Moment wybrany do ataku przez Birmańczyków nie był dobry: po uporaniu się z Imperium Marathów Brytyjska Kompania Wschodnioindyjska miała uwolnione ręce. Jednocześnie ani birmański król Bagyidaw, ani wódz birmańskiej armii Maha Bandula, nie zdawali sobie zupełnie sprawy z siły Brytyjczyków. Byli też całkowicie zaskoczeni głównym, południowym kierunkiem brytyjskiego uderzenia.
Brytyjski plan działań przewidywał opanowanie Rangunu, a następnie marsz w górę rzeki Irawadi w kierunku birmańskiej stolicy, z jednoczesnym prowadzeniem uzupełniających działań mających na celu przejęcie kontroli nad Asamem, Arakanem i wybrzeżem Taninthayi.
Działania wojenne toczyły się na dwóch frontach: zachodnim obejmującym Bengal Wschodni, Arakan i Asam oraz wschodnim, obejmującym głównie deltę Irawadi.
Front zachodni.
Postępy birmańskich wojsk pod wodzą Maha Banduli stworzyły szybko zagrożenie dla bengalskiej stolicy – Ćottogramu. Był on, o czym Maha Bandula nie wiedział, bardzo słabo broniony, a ponadto wśród jego mieszkańców wybuchła panika. Zdobycie Ćottogramu otworzyłoby Birmańczykom drogę na Kalkutę. Zamiast jednak zaatakować i zdobyć Ćottogram Maha Bandula zatrzymał ofensywę, by zaczekać na posuwającą się wolniej część swych wojsk idącą z Asamu przez Cachar. Choć z uwagi na dużo słabsze uzbrojenie armia birmańska nie miała szans na zdobycie Kalkuty, samo jej zaatakowanie powstrzymałoby brytyjską wyprawę na Rangun i dało Birmańczykom lepsze pozycje wyjściowe w przyszłych negocjacjach. Brytyjczycy wykorzystali okazję i posłali okręty z wojskiem do Rangunu. Gdy informacje o ataku Brytyjczyków na południu dotarły do Maha Banduli, zarządził on odwrót i skierował swą armię w stronę Rangunu.
Do wznowienia działań na froncie zachodnim doszło dopiero na początku 1825 roku. Dowodzona przez generała Morrisona brytyjska armia w sile 11 000 ludzi, wspomagana przez flotę, zaatakowała Arakan od strony Bengalu. Po dwóch miesiącach walk Brytyjczycy zajęli Myauk U, a następnie Thandwè i wyspę Cheduba. W tym samym czasie inne brytyjskie jednostki wyparły Birmańczyków z zajmowanego przez nich Cacharu. Na mniejszą skalę prowadzone były także operacje brytyjskie w Asamie i Manipurze. Po zdobyciu Arakanu Brytyjczycy porzucili początkowy plan ataku na birmańską stolicę z terytorium tej prowincji uznając marsz przez Góry Arakańskie za zbyt wyczerpujący, a trasę zbyt trudną do przeprowadzenia artylerii.
Front wschodni.
W kwietniu 1824 roku Brytyjczycy wysłali drogą morską ekspedycję liczącą 5000 hinduskich i brytyjskich żołnierzy pod dowództwem generała Archibalda Campbella. Siły te 10 maja 1824 roku zajęły bez walki opuszczony przez całkowicie zaskoczone siły birmańskie i mieszkańców Rangun. Ujawniły się wówczas błędy w planowaniu kampanii: Brytyjczycy założyli błędnie, że środków transportu do poruszania się w górę rzeki oraz świeżej żywności dostarczą im w wystarczającej ilości Monowie zamieszkujący deltę Irawadi i skonfliktowani z Birmańczykami; brano też pod uwagę możliwość, że już samo zajęcie Rangunu spowoduje kapitulację birmańskiego króla. Nadzieje te jednak nie spełniły się i siły brytyjskie utknęły w wyludnionym całkowicie Rangunie na czas pory deszczowej. W krótkim czasie wśród żołnierzy zaczęły się szerzyć choroby. Ocenia się, że w ciągu pierwszego roku wojny tylko 3,5% sił utracono na polu bitwy, podczas gdy 45% z powodu chorób, przy czym na biegunkę i choroby gorączkowe zapadali głównie Europejczycy. Brytyjczycy ufortyfikowali teren pagody Szwedagon i oczekiwali tam końca pory deszczowej by ruszyć dalej. Ich działania ograniczyły się do zajęcia słabo lub w ogóle nie bronionych miast portowych wybrzeża Taninthayi (Tawè, Myeik i Martabanu) oraz Pegu i Thanlyin. Przeprowadzali też wypady w celu niszczenia birmańskich umocnień wokół Rangunu.
Tymczasem król Bagyidaw sformował pospiesznie dwie armie i posłał je pod Rangun. Ich zadaniem nie było zdobywanie miasta, a jedynie powstrzymywanie Brytyjczyków w oczekiwaniu na przybycie wojsk Maha Banduli. W tym celu wybudowały one na terenach wokół Rangunu prowizoryczne umocnienia w postaci palisad i rowów.
Bitwa pod Rangunem.
W sierpniu w pobliże Rangunu dotarły siły Maha Banduli wyczerpane forsownym marszem przez góry Arakanu i rozmiękczone monsunowym deszczem równiny delty Irawadi. Mimo niesprzyjających warunków terenowych i pogodowych Maha Banduli udało się doprowadzić swe wojska bez strat w ludziach i sprzęcie. Z kolei w październiku do Rangunu dopłynęły brytyjskie posiłki, a wśród nich bateria rac kongrewskich – broni nieznanej Birmańczykom. Siły birmańskie liczyły teraz około 30 000 ludzi, z czego tylko około 15 tysięcy uzbrojonych było w muszkiety. Brytyjczycy dysponowali 10 tysiącami ludzi, z czego połowę stanowili hinduscy sipajowie. Większość muszkietów, jakie posiadali Birmańczycy pochodziła jeszcze z XVIII wieku, a ich artyleria strzelała jedynie kulami, podczas gdy Brytyjczycy używali granatów artyleryjskich. Ufając w swą przewagę liczebną Maha Bandula popełnił swój drugi błąd: zamiast prowadzić wojnę partyzancką, 1 grudnia 1824 roku przypuścił frontalny atak na siły brytyjskie. Kolejne fale atakujących zostały odparte z olbrzymimi stratami po stronie birmańskiej – pod koniec dnia przy życiu pozostało jedynie 7000 birmańskich żołnierzy. Dwa tygodnie później zaatakowali Brytyjczycy zdobywając umocnienia oraz przerywając birmańskie linie i zmuszając wojska Maha Banduli do odwrotu. Wraz z 7000 ocalałych żołnierzy wycofał się on do Danubyu, ok. 97 km od Rangunu.
Bitwa pod Danubyu.
W połowie lutego 1825 w górę Irawadi ruszyła kolumna 2500 żołnierzy brytyjskich wspieranych przez flotyllę 60 łodzi obsadzonych przez brytyjskich marynarzy i mających na pokładach kolejnych 1500 żołnierzy. Danubyu otoczone zostało silnymi umocnieniami, Brytyjczycy nie byli więc w stanie zaatakować miasta bez wcześniejszego oblężenia i użycia artylerii. 1 kwietnia Maha Bandula próbował powstrzymać marsz Brytyjczyków uderzając na ich wojska. Mimo iż zebrał armię liczącą 60 000 ludzi, w tym 35 tysięcy muszkieterów, jego atak został odparty – w dużym stopniu dzięki użyciu rakiet. Śmierć na skutek wybuchu granatu artyleryjskiego poniósł sam Maha Bandula – przechadzając się przed frontem wojska pod złotym parasolem stanowił łatwy cel dla brytyjskiego artylerzysty. Następnego dnia, po wielogodzinnym ostrzale artyleryjskim, Brytyjczycy zajęli Danubyu. Okazało się, że pod osłoną nocy obrońcy opuścili umocnienia – śmierć wodza spowodowała, że armia poszła w rozsypkę porzucając zapasy amunicji i żywności.
Pod koniec kwietnia siły brytyjskie zajęły kwatery w zdobytym zaraz po Danubyu Pyain by przeczekać porę deszczową. Próby odbicia miasta przez siły birmańskie nie powiodły się. W walkach tych męstwem wykazali się Szanowie, którzy jednak ulegli brytyjskim muszkietom. Dla zyskania czasu na zebranie nowej armii, w październiku 1825 roku Birmańczycy zaproponowali rozmowy pokojowe. Gen. Archibald Campbell odbył je z gen. Kyi Wungyi. Uzgodniono czterdziestodniowe zawieszenie broni. Jako warunki wycofania swych sił, Brytyjczycy zażądali przekazania w ich ręce Arakanu, Tawè i Myeik oraz zapłacenia dwóch milionów funtów szterlingów kontrybucji. Birmańczycy odrzucili te żądania, a rozmowy zostały ostatecznie przerwane, gdy Brytyjczycy odkryli, że birmańskie wojska przygotowują się do ataku na Pyain.
Bitwa pod Pyain.
Ponownie zebrana armia birmańska, teraz pod dowództwem Maha Ne Myo, otoczyła Pyain pierścieniem polowych fortyfikacji. 10 listopada wojska Campbella odparły atak Birmańczyków. Pomiędzy 30 listopada a 2 grudnia 1825 rozegrała się bitwa, w której atakujący Brytyjczycy, uformowani w dwie kolumny wspierane przez flotyllę, rozbili birmańską armię. Maha Ne Myo zginął, a droga na stolicę Birmy stanęła przed Campbellem otworem.
Campbell kontynuował marsz w górę Irawadi napotykając niewielki tylko opór. Jedna z ostatnich potyczek stoczona została wśród ruin Paganu. W Yandabo, ok. 115 km na południe od birmańskiej stolicy Ava, spotkał się z posłami króla Bagyidaw niosącymi propozycję zawarcia pokoju.
Pokój.
Formalnym zakończeniem wojny było podpisanie przez obydwie strony w lutym 1826 roku traktatu pokojowego w Yandabo. Jego warunki obejmowały:
Armia brytyjska miała opuścić Rangun po zapłaceniu drugiej raty kontrybucji.
Następstwa wojny.
Była to pierwsza z trzech wojen, które doprowadziły stopniowo do utraty niepodległości przez Birmę i zamiany jej w brytyjską kolonię. Wymuszona traktatem z Yadanabo kontrybucja rujnowała gospodarkę kraju. Olbrzymie straty w ludziach pogłębiły wyludnienie kraju będące skutkiem nieudanych kampanii syjamskich prowadzonych wcześniej przez króla Bodawpayę. W końcu, wraz z Arakanem i Taninthayi Birmańczycy utracili dwie spośród trzech swoich prowincji mających dostęp do morza.
Także dla Brytyjczyków wojna ta okazała się niespodziewanie kosztowna. W wymiarze finansowym było to od 5 do nawet 13 milionów funtów szterlingów, co odpowiada 367 do 953 milionów funtów (ok. 1,833 do 4,765 mld złotych) według cen z roku 2013. Była to najdłuższa i najbardziej kosztowna wojna w historii Indii Brytyjskich. Straty w ludziach wyniosły ponad 15 tysięcy osób.

</doc>
<doc id="3177782" url="https://pl.wikipedia.org/wiki?curid=3177782" title="II wojna brytyjsko-birmańska (1852)">
II wojna brytyjsko-birmańska (1852)



</doc>
<doc id="3177783" url="https://pl.wikipedia.org/wiki?curid=3177783" title="Muzeum Ziemi Szubińskiej w Szubinie">
Muzeum Ziemi Szubińskiej w Szubinie

Muzeum Ziemi Szubińskiej im. Zenona Erdmanna w Szubinie – muzeum z siedzibą w Szubinie. Placówka jest jednostka organizacyjną miasta. Od 2003 r. nosi imię Zenona Erdmanna - działacza harcerskiego, regionalisty i pierwszego kustosza muzeum.
Muzeum powstało w 1993 r. w oparciu o zbiory istniejącej od 1965 r. Izby Pamięci Narodowej, działającej w Domu Harcerza oraz Gabinetu Historycznego Bydgoskiej Chorągwi ZHP. Do połowy 2000 r. siedzibą placówki był Dom Harcerza przy ul. Winnicy, natomiast później zbiory zostały przeniesione do zbudowanego w 1912 r. Domu Polskiego, w którym podczas powstania wielkopolskiego mieściła się powstańcza komendantura. W 2007 r. wyróżnione statuetką "Dobosz Powstania Wielkopolskiego", przyznawaną przez Zarząd Główny Towarzystwa Pamięci Powstania Wielkopolskiego 1918/1919.
Aktualnie w muzeum prezentowana jest stałe ekspozycja, poświęcone dziejom szubińskiego zamku, historii XX wieku (powstanie wielkopolskie, okres II wojny światowej, dziejom szubińskiego harcerstwa oraz kulturze ludowej. Wśród eksponatów zobaczy można m.in. odezwę króla Stanisława Augusta Poniatowskiego z 1792 r., sztandar skautowski z Barcina z 1916 r. oraz proporzec bojowy gen. Tadeusza Kutrzeby z 1939 r.
Muzeum jest obiektem całorocznym, czynnym w dni robocze.

</doc>
<doc id="3177784" url="https://pl.wikipedia.org/wiki?curid=3177784" title="Pomatinus substriatus">
Pomatinus substriatus

Pomatinus substriatus – gatunek chrząszcza z rodziny dzierożnicowatych.
Taksonomia.
Gatunek opisany został w 1806 roku przez Philippa Müllera, jako "Parnus substriatus".
Opis.
Ciało długości od 4,2 do 5,5 mm, cylindryczne, barwy czarnej lub brunatnej, dzięki włoskom żółtawo połyskujące. Odnóża ciemnobrązowe ze stopami i pazurkami czerwonobrązowymi. Czułki o 9 członach, z których drugi płatowato rozszerzony, a pozostałe poprzecznie wydłużone i wąskie. Przedplecze węższe od pokryw o bokach lekko zaokrąglonych, a tylnych kątach ostro zakończonych. Rzędy punktów na pokrywach wyraźne, a międzyrzędy lekko wybrzuszone. Edeagus 1,4 mm długi, o wewnętrznym woreczku wywróconym. Paramery gładkie.
Biologia i ekologia.
Zamieszkuje niziny, pogórza i niższe rejony górskie. Spotykany w strumieniach i rzekach, w machach, na zatopionym i gnijącym drewnie i pod kamieniami.
Rozprzestrzenienie.
W Europie wykazany został z Austrii, Belgii, Bośni i Hercegowiny, Bułgarii, Chorwacji, Czech, Francji, Grecji, Hiszpanii, Holandii, byłej Jugosławii, Korsyki, Niemiec, Polski, Portugalii, Rumunii, Sardynii, Słowacji, Słowenii, Sycylii, Szwecji, Szwajcarii, Ukrainy, Węgier, Wielkiej Brytanii i Włoch. Ponadto znany z północno-zachodniej części Afryki Północnej, Azji Mniejszej, Kaukazu i Turkiestanu.
W Polsce rzadki, podawany z południa kraju.

</doc>
<doc id="3177787" url="https://pl.wikipedia.org/wiki?curid=3177787" title="Zadrzewkowate">
Zadrzewkowate

Zadrzewkowate (Erotylidae) – rodzina chrząszczy z podrzędu wielożernych, serii (infrarzędu) Cucujiformia i nadrodziny Cucujoidea. Liczy około 2000 gatunków
Taksonomia.
Rodzina opisana została w 1802 roku przez Pierre'a André Latreille'a. Dawniej grupowane w buławkoczułkich (Clavicornia).
Opis.
Małe chrząszcze o ciele nie przekraczającym 8 mm długości, wydłużonym do podłużnie owalnego i mniej lub bardziej wypukłym. Głowa o czole gładkim, węższa od przedplecza. Po jej bokach widoczny w postaci wgłębienia lub bruzdek szew między czołem a nadustkiem. Wierzchołek żuwaczek z podwójnym zębem. Czułki 11-członowe, zwieńczone trójczłonową zwykle buławką. Przeplecze zwykle trapezowate i obrzeżone listewką. Pokrywy przykrywające w całości odwłok, punktowane, o wierzchołku z siateczkowatą mikrorzeźbą i dobrze zaznaczonych epipleurach. Stopy pięcioczłonowe, przy czym człon czwarty ukryty jest w trzecim.
Biologia i ekologia.
Chrząszcze o słabo zbadanej bionomii. Prawie wszystkie gatunki przechodzą rozwój w grzybach z rodziny Polyporaceae. Przepoczwarczają się w glebie i tam też zimują świeże imagines.
Rozprzestrzenienie.
Rodzina rozsiedlona na całym świecie. W Europie występuje 29 gatunków, z czego w Polsce 14.
Systematyka.
Rodzina ta podzielona jest na 5 podrodzin:

</doc>
<doc id="3177788" url="https://pl.wikipedia.org/wiki?curid=3177788" title="Wygłodkowate">
Wygłodkowate

Wygłodkowate (Endomychidae) – rodzina chrząszczy z podrzędu wielożernych, serii (infrarzędu) Cucujiformia i nadrodziny biedronek. Liczy ponad 1000 gatunków
Taksonomia.
Rodzina opisana została w 1815 roku przez Williama Elforda Leacha. Dawniej umieszczana była buławkoczułkich (Clavicornia). W 2015 przeniesiona została z Cucujoidea do nowej nadrodziny Coccinelloidea. Wydzielono z niej wówczas również Anamorphinae, Mycetaeinae i Eupsilobiinae w osobne rodziny, Stenotarsinae włączono do Endomychinae oraz wyróżniono Cyclotominae.
Opis.
Czułki stosunkowo długie, rzadko krótsze od długości głowy i przedplecza razem wziętych, zakończone zwykle trójczłonową buławką. Szew czołowonadustkowy wyraźny, prosty, tylko u niektórych Merophysiinae łukowaty wygięty. Szkielet wewnętrzny głowy ze zlanymi pośrodku ramionami przednimi tentorium i najczęściej obecnym "corpotentorium". Na przedpleczu występują wgłębione linie, zwykle jako poprzeczna bruzdka. U Eumorphinae na przedniej jego krawędzi obecna jest błona strydulacyjna. Panewki biodrowe wszystkich par odnóży z tyłu otwarte. Środkowe odnóża o biodrach kulistych, a tylne wydłużonych i rozsuniętych szeroko. Uda bywają zgrubiałe. Stopy mogą mieć 3 lub 4 człony. Odwłok o 5 lub 6 widocznych sternitach i pięciu sprawnych parach przetchlinek. Na pierwszym jego widocznym sternicie brak linii zabiodrowych.
Biologia i ekologia.
Chrząszcze mikofagiczne, preferujące szczególnie delikatną grzybnię grzybów nadrzewnych, choć notowane też żerowanie larw na porostach. Nieliczne gatunki myrmekofilne.
Rozprzestrzenienie.
Rodzina rozsiedlona na całym świecie, z wyjątkiem Nowej Zelandii, Oceanii i Antylów. Większość tropikalna. W Europie występuje 79 gatunków, z czego w Polsce 10.
Systematyka.
Rodzina ta podzielona jest na 9 podrodzin:

</doc>
<doc id="3177790" url="https://pl.wikipedia.org/wiki?curid=3177790" title="Nakwiatkowate">
Nakwiatkowate

Nakwiatkowate (Anthicidae) – rodzina chrząszczy z podrzędu wielożernych, serii (infrarzędu) Cucujiformia i nadrodziny czarnuchów. Liczy ponad 3500 opisanych gatunków. W zapisie kopalnym znana jest od barremu w kredzie.
Opis.
Drobne, kilkumilimetrowe chrząszcze. Głowa prognatyczna, oddzielona od przedtułowia przewężeniem w kształcie stylika. Oczy duże, okrągłe do lekko nerkowatych. Skronie dobrze zaznaczone. Czułki 11-członowe, często grubiejące ku wierzchołkowi, osadzone przed oczami i po bokach głowy. Przedplecze o podstawie węższej od nasady pokryw. Tarczka niewielka, trójkątna. Pokrywy w obrysie od owalnych lub jajowatych do wydłużonych, przykrywające cały odwłok, bezładnie punktowane. Górna strona ciała wyraźnie owłosiona. Odnóża kroczne. Przednie biodra walcowate i położone blisko siebie, środkowe okrągławe i niekiedy oddzielone wyrostkiem śródpiersia, a tylne poprzeczne i rozsunięte wyrostkiem pierwszego segmentu odwłoka. Odwłok z 5 widocznymi segmentami, z wyjątkiem samców z rodzaju "Formicomus", u których widać ich 6.
Biologia i ekologia.
Biologia tych chrząszczy jest słabo poznana. Niektóre są pyłkożerne. Żyją na kwiatach, w ściółce, napływkach, gnijących szczątkach roślin, kompostowniach, stertach słomy i szklarniach. Większość gatunków jest psammofilna, a niektóre to halofile.
Rozprzestrzenienie.
Rodzina rozsiedlona na całym świecie, przy czym większość występuje w tropikach. W Europie występuje około 330 gatunków, z czego w Polsce potwierdzono występowanie 22 (zobacz: nakwiatkowate Polski).
Systematyka.
Takson ten wprowadzony został w 1809 roku przez Pierre'a André Latreille'a.
Rodzina ta podzielona jest na 8 podrodzin:

</doc>
<doc id="3177792" url="https://pl.wikipedia.org/wiki?curid=3177792" title="Niryjki">
Niryjki

Niryjki (Mycteridae) – rodzina chrząszczy z podrzędu wielożernych i nadrodziny czarnuchów. Obejmuje około 160 opisanych gatunków, ale ich faktyczna liczba jest większa. Rozprzestrzeniona jest kosmopolitycznie. Larwy są grzybożerne, najczęściej saproksyliczne, ale u części gatunków wyjadające grzyby z żywych roślin jednoliściennych. Owady dorosłe jedynego rodzaju europejskiego chętnie odwiedzają kwiaty.
Morfologia.
Owad dorosły.
Chrząszcze o ciele długości od 2,5 do 15 mm i szerokości od 0,5 do 5 mm, od 2,5 do ponad 4 razy dłuższe niż szerokie. Kształt mają zmienny, od silnie wydłużonego i grzbietobrzusznie spłaszczonego lub walcowatego po dość przysadzisty i z wierzchu wypukły. Oskórek grzbietowej strony ciała może być nagi lub gęsto porośnięty krótkimi, przylegającymi szczecinkami.
Głowa bywa od dość krótkiej, przez wydłużoną, aż po zaopatrzoną w ryjek. Wygląd oczu złożonych jest zmienny; bywają lekko wypukłe do półkulistych, całobrzegie lub wykrojone. Czoło bywa płaskie lub zapadnięte, miewa boczne bruzdy lub żeberka przyoczne. Szew epistomalny jest niewidoczny lub zaznaczony tylko po bokach. Jedenastoczłonowe czułki bywają paciorkowate, nitkowate, piłkowane, grzebieniaste lub blaszkowate. Ponad poprzeczną wargą górną najczęściej widnieje pasek przejrzystego oskórka. Nieco niesymetryczne żuwaczki zaopatrzone są w dość gładkie mole i palcowate prosteki. Szczęki mają płatowate żuwki obu par i przeciętnej długości głaszczki szczękowe. Przedbródek ma stosunkowo szeroki języczek. Płaską gulę odgraniczają niemal równoległe do zbieżnych ku przodowi szwy gularne.
Przedplecze miewa kształt niemal kwadratowy, dzwonkowaty, czy trochę sercowaty. Na jego bokach brak guzków i kolców, ale w tylnych ⅓–½ występować mogą boczne żeberka. Niewielkich rozmiarów tarczka może mieć kształt od wąsko-trójkątnego po szeroko-zaokrąglony. Pokrywy są wydłużone do niemal jajowatych i, z wyjątkiem kilku gatunków, nakrywają cały odwłok. Ich powierzchnia jest zwykle wypukła, rzadko spłaszczona. Epipleury bywają od bardzo wąskich po szerokie. Tylne skrzydła są dobrze rozwinięte, tylko u "Conomorphinus" przypuszczalnie niefunkcjonalne, aczkolwiek lekka redukcja użyłkowania występuje też u "Hemipeplus". Nieco spłaszczone przedpiersie ciągnie się daleko przed biodrami, a jego wyrostek biodrowy bywa od krótkiego i trójkątnego po cienki i wydłużony. Panewki przednich bioder mogą być zamknięte lub w różnym stopniu otwarte z tyłu. Krętarzyki przednie i środkowe nie są widoczne z zewnątrz. Śródpiersie (mezowentryt) bywa płaskie lub trochę wypukłe, niekiedy z kilowatym wyniesieniem pośrodku. Panewki środkowych bioder są zamknięte lub co najwyżej wąsko otwarte po bokach. Wyrostek międzybiodrowy śródpiersia jest wąski i styka się z wyciągniętą przednią krawędzią zapiersia (metawentrytu). Endosternit zatułowia ma szeroką nasadę i wyraźną blaszkę. Odnóża mają w różnym stopniu nabrzmiałe uda i smukłe golenie o małych, słabo widocznych ostrogach. Stopy odnóży tylnych są czteroczłonowe, a pozostałych par pięcioczłonowe; w obu przypadkach przedostatnie człony są płatowato rozszerzone. U nasady pazurków występuje nabrzmiałość lub krótki ząbek.
Na spodzie odwłoka widocznych jest pięć sternitów (wentrytów), z których dwa lub trzy pierwsze zachodzą na siebie stożkowato; u samców większości rodzajów występują na nich łatki szczecinek lub nagich guzków nieobecne u samic. Pierwszy z wentrytów ma wąski i wydłużony lub trójkątny wyrostek na przednim brzegu. Edeagus składa się z prącia oraz tegmenu podzielonego na część dosiebną ("basale") i odsiebną ("apicale"), zaopatrzoną w płatowate paramery. U samic występuje długie, elastyczne pokładełko zwieńczone członowanymi, owłosionymi koksytami. Na pokładełku znajdują się dwie pary bakuli, a na wierzchołku lub przed nim osadzone są krótkie, niemal walcowate gonostyliki. Genitalia samic zawierają woreczkowatą, zwykle zaokrągloną, rzadziej bardziej owalną torebkę kopulacyjną o wyraźnie zesklerotyzowanej podstawie.
Larwa.
Larwy mają wydłużone, spłaszczone do niemal walcowatego ciało. Oskórek porastają rozproszone, niezmodyfikowane szczecinki. Jest on słabo zesklerotyzowany, silniej tylko na głowie i płytce z urogomfami. Prognatyczna głowa ma zaokrąglone boki i dwie lub pięć par oczek larwalnych. Puszka głowowa pozbawiona jest szwu epistomalnego. Trójczłonowe czułki mają wysklepiony narząd zmysłowy na członie drugim i porośnięte są rzadkimi szczecinkami. Warga górna jest wolna, poprzeczna. Co najwyżej trochę niesymetryczne żuwaczki mają dwu- lub trójzębne wierzchołki, zwykle niewielkie mole, natomiast pozbawione są prostek i dodatkowych wyrostków strony spodniej. Szczęki mają poduszkowate rejony stawowe, skośne i wydłużone kotwiczki, przysadziste pieńki, zrośnięte w zaokrągloną malę żuwki oraz trójczłonowe głaszczki szczękowe. Głaszczki wargowe są zbudowane z jednego lub dwóch członów i krótsze od języczka. Przedtułów jest kwadratowawy lub z przodu rozszerzony. Odnóża tułowiowe buduje pięć członów. Biodra są szeroko oddzielone. Duża przetchlinka tułowiowa umieszczona jest między przedtułowiem a śródtułowiem. Odwłok jest wydłużony, zwykle zaopatrzony w wyrostki na niektórych tergitach lub sternitach. Ósmy jego segment jest dłuższy od poprzedniego. Dziewiąty tergit tworzy wspominaną płytkę z urogomfami, niekiedy podzieloną podłużnym szwem środkowym. Między urogomfami leżeć może para dołeczków. Dziewiąty sternit jest U-kształtny i otacza sternit dziesiąty.
Biologia i ekologia.
Biologia i ekologia niryjków są stosunkowo słabo przebadane. Larwy u gatunków o poznanej diecie są mykofagiczne. W przypadku Mycterninae i większości Eurypinae występują one między korą a bielem martwych drzew i powalonych kłód. Larwy "Stilpnonotus postsignatus" wykorzystują chodniki wyrynnikowatych lub drążą własne. Larwy niektórych przedstawicieli rodzaju "Eurypus" zamieszkują wśród obumarłych liści palm i na ich ogonkach liściowych. Z kolei larwy Hemipeplinae żerują na grzybach występujących na rozmaitych jednoliściennych, od traw po palmy, nie szkodząc samym roślinom. Gatunki saproksyliczne przepoczwarczają się w eliptycznego kształtu kolebkach poczwarkowych. Owady dorosłe z rodzaju niryjek ("Mycterus") chętnie odwiedzają kwiaty różnych roślin.
Do wrogów niryjków należą pasożytnicze larwy Bothrideridae, drapieżne larwy Chaetosomatidae oraz parazytoidalne błonkówki z rodziny suskowatych.
Rozprzestrzenienie.
Rodzina rozprzestrzeniona kosmopolitycznie, najliczniej reprezentowana w cieplejszych rejonach świata. Eurypinae mają zasięg kosmopolityczny, przy czym większość występuje w strefie tropikalnej; 10 rodzajów spośród nich to endemity krainy neotropikalnej, 3 rodzaje są endemiczne dla Madagaskaru, a po 2 dla subkontynentu indyjskiego i Seszeli. Hemipeplinae występują w strefie tropikalnej i subtropikalnej. Mycterinae są kosmopolityczne, ale najliczniej reprezentowane w strefach umiarkowanych półkuli północnej i południowej, przy czym kilka gatunków znanych jest z krainy orientalnej. Jedynym palearktycznym przedstawicielem całej rodziny jest rodzaj niryjek ("Mycterus"). W Europie reprezentują go 3 gatunki, z czego w Polsce tylko jeden, "Mycterus curculionides", który to wpisany został na Czerwoną listę zwierząt ginących i zagrożonych w Polsce jako narażony na wyginięcie. W nearktycznej Ameryce Północnej występuje 12 gatunków z 3 rodzajów.
Taksonomia.
Takson ten wprowadzony został w 1843 roku przez Lorenza Okena pod nazwą Mycteriden. W przeszłości umieszczany bywał jako podrodzina w obrębie śniadkowatych, rozmiazgowatych (Phytidae) i trąbików (Salpingidae), przy czym Hemipeplinae umieszczano wśród zgniotkowatych, a nawet wynoszono do rangi odrębnej rodziny. Współczesna klasyfikacja traktująca Mycteridae jako rodzinę z trzema podrodzinami ugruntowana została przez pracę Johna F. Lawrence’a i Alfreda Newtona z 1995 roku oraz podtrzymana przez pracę autorstwa 11 koleopterologów z 2011 roku, aczkolwiek nazwę podrodziny Lacconotinae zmieniono w międzyczasie na Eurypinae ze względu na zasadę priorytetu. Zapis kopalny rodziny zaczyna się w eocenie. Z epoki tej pochodzi odnaleziona we Francji inkluzja "Bertinotus gallicus". Morfologiczna analiza filogenetyczna przeprowadzona w 2005 roku przez Rolfa G. Beutela i Franka Friedricha wskazuje, że Mycteridae zajmują pozycję siostrzaną do ponurkowatych, tworząc wraz z nimi klad siostrzany dla Prostomidae.
Do rodziny tej zalicza się ponad 160 opisanych gatunków (wiele innych czeka na opisanie), zgrupowanych w 30 rodzajach i 3 podrodzinach:

</doc>
<doc id="3177794" url="https://pl.wikipedia.org/wiki?curid=3177794" title="Kózki (owady)">
Kózki (owady)

Kózki (Cerambycoidea) – nadrodzina chrząszczy z podrzędu wielożernych, wchodząca w skład chrząszczy roślinożernych (Phytophaga).
Nadrodzina ta została wprowadzana w 1920 roku przez Charlesa W. Lenga. Obejmowała: Oxypeltidae, osówkowate (Vesperidae), Disteniidae i kózkowate (Cerambycidae). Obecnie nie jest wyróżniana, a należące tu rodziny włączane są do nadrodziny Chrysomeloidea.

</doc>
<doc id="3177795" url="https://pl.wikipedia.org/wiki?curid=3177795" title="Pędele">
Pędele

Pędele (Parandrinae) – podrodzina chrząszczy z rodziny kózkowatych.
Taksonomia.
Takson opisany został w 1845 roku przez Émile’a Blancharda.
Rozprzestrzenienie.
Przedstawiciele podrodziny zasiedlają krainę orientalną, australijską, neotropikalną, etiopską i Madagaskar. Jedynym gatunkiem europejskim jest zawleczony tu z Ameryki Północnej pędel brunatny.
Systematyka.
W podrodzinie tej wyróżnia się 2 plemiona:

</doc>
<doc id="3177796" url="https://pl.wikipedia.org/wiki?curid=3177796" title="Zmorsznikowe">
Zmorsznikowe

Zmorsznikowe, zmorszniki (Lepturinae) – podrodzina chrząszczy z rodziny kózkowatych.
Systematyka.
W podrodzinie tej wyróżnia się 9 lub 10 plemion:

</doc>
<doc id="3177797" url="https://pl.wikipedia.org/wiki?curid=3177797" title="Otrupkowate">
Otrupkowate

Otrupkowate (Byrrhidae) – rodzina chrząszczy z podrzędu wielożernych, serii (infrarzędu) sprężykokształtnych (Elateriformia) i nadrodziny otrupków (Byrrhoidea).
Taksonomia.
Rodzina opisana została w 1804 roku przez Pierre’a André Latreille’a. W 1859 roku Carl Gustaf Thomson połączył otrupkowate ze skałubnikowatymi (Nosodendridae) i skórnikowatymi (Dermestidae) w grupę Brachymera, wchodzącą w skład Diversicornia. Obecnie zaliczane są jednak do Elateriformia.
Opis.
Należą tu chrząszcze drobne oraz średniej wielkości (do 13 mm). Ciało mają silnie wypukłe i jajowate w obrysie. Czułki 11-członowe z buławką. Warga górna dobrze widoczna. Przedplecze punktowane, o krawędzi tylnej łukowatej. Stopy zwykle pięcio-, rzadko czteroczłonowe. Uda i golenie na ogół silnie spłaszczone.
Rozprzestrzenienie.
Przedstawiciele rodziny zasiedlają Holarktykę, krainę orientalną i krainę australijską.
W Polsce występują 24 gatunki.
Systematyka.
W obrębie otrupkowatych wyróżnia się 3 podrodziny i 7 plemion:

</doc>
<doc id="3177799" url="https://pl.wikipedia.org/wiki?curid=3177799" title="Pelochares">
Pelochares

Pelochares – rodzaj chrząszczy z rodziny Limnichidae i podrodziny Limnichinae.
Morfologia i występowanie.
Przedplecze o dobrze widocznym obrębieniu boków, które urywa się przed przednią krawędzią, tworząc kolec. Tarczka nieco tylko dłuższa niż szeroka. Biodra odnóży tylnych z podłużną bruzdą, dzielącą je wzdłuż.
Przedstawiciele rodzaju zamieszkują Europę, Azję, Afrykę oraz krainę australijską.
W Polsce występuje tylko "P. versicolor".
Taksonomia.
Rodzaj opisany został w 1869 roku przez Martiala Étienne'a Mulsanta i Claudiusa Reya.
Opisano 20 gatunków z tego rodzaju:

</doc>
<doc id="3177801" url="https://pl.wikipedia.org/wiki?curid=3177801" title="Nabłotek">
Nabłotek

Nabłotek ("Limnichus") – rodzaj chrząszczy z rodziny Limnichidae i podrodziny Limnichinae.
Morfologia i występowanie.
Przedplecze o bokach podgiętych ku spodowi, przez co jego obrębienie od góry niewidoczne. Tarczka znacznie dłuższa niż szeroka. Biodra odnóży tylnych bez podłużnej bruzdy.
Przedstawiciele rodzaju zamieszkują Palearktykę, krainę orientalną, Afrykę, Madagaskar oraz krainę australijską.
W Polsce występują 2 gatunki: "L. pygmaeus" i "L. sericeus".
Taksonomia.
Rodzaj opisany został w 1829 roku przez Pierre'a André Latreille.
Opisano 55 gatunków z tego rodzaju:

</doc>
<doc id="3177802" url="https://pl.wikipedia.org/wiki?curid=3177802" title="Limnichidae">
Limnichidae

Limnichidae – rodzina chrząszczy z podrzędu wielożernych i nadrodziny Derodontoidea.
Taksonomia.
Rodzina opisana została w 1846 roku przez Wilhelma Ferdinanda Erichsona. Dawniej zaliczana do Dryopoidea, a od 1995 roku klasyfikowana w Byrrhoidea. Bywała też traktowana jako podrodzina otrupkowatych.
Opis.
Chrząszcze drobne, o długości ciała nie przekraczającej zwykle 3 mm. Głowa i czułki całkowicie wciągane do przedpiersia. Między twarzową częścią głowy, a nadustkiem obecny wyraźny szew. Przedplecze z tylną krawędzią wyciągniętą płatowato ku tarczce.
Biologia i ekologia.
Chrząszcze półwodne. Imagines spotykane w siedliskach wilgotnych, jak pobrzeża strumieni.
Rozprzestrzenienie.
Przedstawiciele rodziny występują na całym świecie. Większość w rejonach tropikalnych.
Systematyka.
Należą tu 33 rodzaje:

</doc>
<doc id="3177803" url="https://pl.wikipedia.org/wiki?curid=3177803" title="Lutrochus">
Lutrochus

Lutrochus – rodzaj chrząszczy z podrzędu wielożernych i nadrodziny Byrrhoidea. Jedyny rodzaj monotypowej rodziny Lutrochidae.
Morfologia i zasięg.
Rodzina obejmuje drobne chrząszcze półwodne, zamieszkujące wilgotne siedliska pobrzeży strumieni.
Przedstawiciele rodzaju zamieszkują obie Ameryki, od USA, Kuby i Haiti po Brazylię.
Taksonomia.
Rodzaj opisany został w 1847 roku przez Wilhelma Ferdinanda Erichsona. Dawniej zaliczany do Dryopoidea. Do osobnej rodziny włączyli go w 1975 roku Halil Kasap i Roy Albert Crowson.
Do 2001 roku opisano 11 gatunków:

</doc>
<doc id="3177805" url="https://pl.wikipedia.org/wiki?curid=3177805" title="Pelochares versicolor">
Pelochares versicolor

Pelochares versicolor – gatunek chrząszcza z rodziny Limnichidae i podrodziny Limnichinae.
Taksonomia.
Gatunek opisany został w 1833 roku przez Josepha Waltla, jako "Limnichus versicolor".
Opis.
Ciało długości od 2 do 2,2 mm, ubarwione czarno lub ciemnobrunatno, metalicznie błyszczące. Pokrywy rzadko owłosione, wyraźnie i silnie punktowane, przy czym punkty dochodzą do szwu.
Biologia i ekologia.
Zasiedla obszary nizinne i podgórskie. Bytuje na piaszczystych pobrzeżach wód i na wilgotnych czarnych glebach torfowiskowych oddalonych od nich.
Rozprzestrzenienie.
W Europie wykazany został z Austrii, Balearów, Belgii, Bułgarii, Cypru, europejskiej Turcji, Francji, Hiszpanii, Holandii, Korsyki, Niemiec, Polski, Portugalii, Rumunii, Sardynii, Słowacji, Sycylii, Szwajcarii, Węgier i Włoch. Ponadto znany z Azji Mniejszej, Kaukazu, Zakaukazia i Himalajów.
W Polsce rzadki, znany z niewielu stanowisk.

</doc>
<doc id="3177806" url="https://pl.wikipedia.org/wiki?curid=3177806" title="Potamophilus acuminatus">
Potamophilus acuminatus

 Potamophilus acuminatus – gatunek chrząszcza z rodziny osuszkowatych i podrodziny Larainae.
Taksonomia.
Gatunek opisany został w 1792 roku przez Johana Christiana Fabriciusa, jako "Parnus acuminatus".
Opis.
Ciało długości od 6,5 do 8,5 mm, brązowoczarne z czerwonawymi stopami, pazurkami i czułkami, owłosione. Podstawowe owłosienie żółtoszare, na głowie i przedpleczu krótkie brązowo-czarne, a na spodniej stronie ciała gęste i jasnoszare. Przedplecze u podstawy głęboko wcięte. Pokrywy o kątach barkowych zaokrąglonych, silnie wystających, a wierzchołkach spiczasto zakończonych i rozchylonych na zewnątrz.
Biologia i ekologia.
Zasiedla obszary nizinne i podgórskie. Bytuje w strumieniach i rzekach o szybkim prądzie, zazwyczaj na zanurzonych roślinach wodnych i drzewach. Spotykany również na brzegach, wśród kamieni i w gnijących pniakach.
Rozprzestrzenienie.
W Europie wykazany został z Austrii, Białorusi, Czech, europejskiej Turcji, Francji, Grecji, Hiszpanii, HolandiiNiemiec, Polski, Rumunii, Słowacji, Ukrainy, Węgier i Włoch. Ponadto znany z Azji Mniejszej, obszarów nadkaspijskich i Turkiestanu.
W Polsce rzadki, znany z niewielu stanowisk na Nizinie Kujawsko-Wielkopolskiej i Mazowieckiej, Dolnym Śląsku i Beskidach Wschodnich.

</doc>
<doc id="3177807" url="https://pl.wikipedia.org/wiki?curid=3177807" title="Nosodendron">
Nosodendron

Nosodendron – rodzaj chrząszczy z podrzędu wielożernych i rodziny skałubnikowatych.
Taksonomia.
Rodzaj opisany został w 1804 roku przez Pierre'a André Latreille.
Rozprzestrzenienie.
Przedstawiciele rodzaju występują w Europie, palearktycznej i orientalnej Azji, Oceanii, na Nowej Gwinei, Nowej Zelandii i Madagaskarze oraz w obu Amerykach.
Systematyka.
Do 2010 roku opisano 69 gatunków, z czego jeden wymarły:

</doc>
<doc id="3177808" url="https://pl.wikipedia.org/wiki?curid=3177808" title="Skałubnik">
Skałubnik

Skałubnik ("Nosodendron fasciculare") – gatunek chrząszcza z rodziny skałubnikowatych.
Taksonomia.
Gatunek opisany został w 1790 roku przez Guillaume’a-Antoine’a Oliviera, jako "Sphaeridium fasciculare".
Opis.
Ciało długości od 4 do 4,5 mm, ubarwione czarno lub ciemnobrunatno. Pokrywy z pięcioma rzędami pędzelków utworzonych przez rude lub rudobrunatne włoski. Liczba pędzelków w rzędzie wynosi od 6 do 9.
Biologia i ekologia.
Występuje na nizinach i niższych położeniach górskich. Larwy oraz owady dorosłe żywią się sokiem wyciekającym z dolnych części pni drzew liściastych, preferując wiązy, dęby oraz kasztanowce. Spotykany zwykle gromadnie. Larwy i dorosłe żyją w symbiozie z bakteriami.
Owady dorosłe posiadają na śródtułowiu i pierwszym segmencie odwłoka gruczoły olejowe, których wydzielina ochrania chrząszcze przed znajdującymi się w soku szkodliwymi substancjami.
Rozprzestrzenienie.
W Europie jest jedynym przedstawicielem rodziny i wykazany został z Albanii, Austrii, Białorusi, Bośni i Hercegowiny, Bułgarii, Chorwacji, Czech, Danii, Estonii, europejskiej Turcji, Francji, Holandii, byłej Jugosławii, Macedonii Północnej, Niemiec, Polski, Rumunii, Rosji, Słowacji, Słowenii, Szwecji, Szwajcarii, Ukrainy, Węgier i Włoch.
W Polsce prawdopodobnie występuje na terenie całego kraju.

</doc>
<doc id="3177809" url="https://pl.wikipedia.org/wiki?curid=3177809" title="Skałubnikowate">
Skałubnikowate

Skałubnikowate (Nosodendridae) – rodzina chrząszczy z podrzędu wielożernych i nadrodziny Derodontoidea.
Taksonomia.
Rodzina opisana została w 1848 roku przez Wilhelma Ferdinanda Erichsona. W 1859 roku Carl Gustaf Thomson połączył skałubnikowate z otrupkowatymi (Byrrhidae) i skórnikowatymi (Dermestidae) w grupę Brachymera, wchodzącą w skład Diversicornia. Później zarzucono ten pogląd. Do niedawna skałubnikowate włączano do nadrodziny kapturnikokształtnych (Bostrichoidea). Obecnie skałubnikoawte wraz z Derodontidae i Jacobsonidae tworzą nadrodzinę Derodontoidea.
Opis.
Chrząszcze drobne, o krótkim, silnie wypukłym i owalnym ciele. Głowa niewciągana w przedplecze. Czułki 11-członowe z buławką. Warga górna niewidoczna. Pokrywy z charakterystycznymi pędzelkami złożonymi z włosków.
Rozprzestrzenienie.
Przedstawiciele rodziny występują w Europie, palearktycznej i orientalnej Azji, Oceanii, na Nowej Gwinei, Nowej Zelandii i Madagaskarze oraz w obu Amerykach.
Jedynym gatunkiem europejskim jest skałubnik.
Systematyka.
Opisano dotychczas 75 gatunków, zgrupowanych w 3 rodzaje, z czego jeden wymarły:

</doc>
<doc id="3177810" url="https://pl.wikipedia.org/wiki?curid=3177810" title="Xu Wenli">
Xu Wenli

Xu Wenli (ur. 9 lipca 1943) – chiński dysydent, przebywający obecnie na emigracji w USA.
Pochodzi z prowincji Jiangxi. Pod koniec lat 70. jeden z czołowych przywódców ruchu dysydenckiego zorganizowanego wokół tzw. Muru Demokracji w Pekinie, kierował działającym w latach 1978-1980 ruchem społecznym o nazwie Forum Piątego Kwietnia. We wrześniu 1980 roku opublikował list otwarty do Lecha Wałęsy. Wraz z dysydentami Sun Weipingiem i Wang Xizhe podjął próbę powołania partii politycznej, opozycyjnej wobec władz. Aresztowany 9 kwietnia 1981 roku, rok później został skazany na piętnaście lat pozbawienia wolności i utratę praw publicznych na okres lat czterech.
Zwolniony z więzienia w 1993 roku, powrócił do działalności prodemokratycznej. Agitował na rzecz wprowadzenia w Chinach wielopartyjnego systemu politycznego i demokracji konstytucyjnej, utworzenia niezależnych związków zawodowych oraz zagwarantowania w konstytucji wolności politycznych. Podjął także ponownie próbę utworzenia opozycyjnej partii politycznej. Aresztowany w 1998 roku, został oskarżony o działanie przeciwko bezpieczeństwu państwa i skazany na trzynaście lat więzienia.
Ze względu na pogarszający się stan zdrowia oraz międzynarodowe naciski, został przedterminowo zwolniony 24 grudnia 2002 roku, a następnie zmuszony do wyjazdu do USA. W 2003 roku otrzymał doktorat honoris causa Brown University i został wykładowcą tej uczelni. W Stanach Zjednoczonych prowadzi nadal działalność na rzecz demokratyzacji systemu politycznego w Chinach, opowiada się za utworzeniem państwa federacyjnego składającego się z Chin kontynentalnych i Tajwanu.

</doc>
<doc id="3177812" url="https://pl.wikipedia.org/wiki?curid=3177812" title="Erotylidae">
Erotylidae



</doc>
<doc id="3177813" url="https://pl.wikipedia.org/wiki?curid=3177813" title="Endomychidae">
Endomychidae



</doc>
<doc id="3177814" url="https://pl.wikipedia.org/wiki?curid=3177814" title="Lutrochidae">
Lutrochidae



</doc>
<doc id="3177815" url="https://pl.wikipedia.org/wiki?curid=3177815" title="Byrrhidae">
Byrrhidae



</doc>
<doc id="3177816" url="https://pl.wikipedia.org/wiki?curid=3177816" title="Anthicidae">
Anthicidae



</doc>
<doc id="3177817" url="https://pl.wikipedia.org/wiki?curid=3177817" title="Nosodendridae">
Nosodendridae



</doc>
<doc id="3177818" url="https://pl.wikipedia.org/wiki?curid=3177818" title="Nosodendron fasciculare">
Nosodendron fasciculare



</doc>
<doc id="3177819" url="https://pl.wikipedia.org/wiki?curid=3177819" title="Cerambycoidea">
Cerambycoidea



</doc>
<doc id="3177820" url="https://pl.wikipedia.org/wiki?curid=3177820" title="Parandrinae">
Parandrinae



</doc>
<doc id="3177821" url="https://pl.wikipedia.org/wiki?curid=3177821" title="Lepturinae">
Lepturinae



</doc>
<doc id="3177822" url="https://pl.wikipedia.org/wiki?curid=3177822" title="Zmorszniki">
Zmorszniki



</doc>
<doc id="3177824" url="https://pl.wikipedia.org/wiki?curid=3177824" title="Więzadła żółte">
Więzadła żółte

Więzadła żółte (łac. "ligamenta flava" l. poj.: "ligamentum flavum") – parzyste więzadła krótkie kręgosłupa ssaków.
Więzadła te mają postać sprężystych błon. Zlokalizowane są w przestrzeniach międzyłukowych, kontaktując się od strony grzbietowej z mięśniami międzykolcowymi, a od brzusznej oddzielając jamę nadtwardówkową. Ich przyśrodkowe krawędzie zrastają się z więzadłem międzykolcowym, a boczne pełnią rolę wzmacniającą dla stawów pomiędzy wyrostkami stawowymi.
W części szyjnej zbudowane są z tkanki łącznej zwartej sprężystej, a u konia przybierają charakter włóknisty na odcinku piersiowo-lędźwiowym.
U człowieka tworzą tylną powierzchnię kanału kręgowego.

</doc>
<doc id="3177825" url="https://pl.wikipedia.org/wiki?curid=3177825" title="Mięsień krzyżowo-ogonowy dogrzbietowy boczny">
Mięsień krzyżowo-ogonowy dogrzbietowy boczny

Mięsień krzyżowo-ogonowy dogrzbietowy boczny (łac. "musculus sacrocaudalis dorsalis lateralis") – mięsień występujący u części ssaków.
Mięsień podłużny ogona. Zbudowany jest wielu segmentów. Wytwarza liczne, drobne ścięgna, dochodzące do powierzchni bocznych dalszych kręgów ogonowych. Przylega bocznie do mięśnia krzyżowo-ogonowego dogrzbietowego przyśrodkowego.
U mrównika mięsień ten jest nieregularnie ułożony.
U królika jest on duży i posiada wyraźny brzusiec. Nie przekracza połowy długości ogona (omyka), jednak jego włókna ścięgniste sięgają prawie jego końca.
U psa (drapieżne) jest on przedłużeniem mięśnia najdłuższego.
U koni i przeżuwaczy mięsień ten bierze swój początek na bocznej powierzchni kości krzyżowej.

</doc>
<doc id="3177827" url="https://pl.wikipedia.org/wiki?curid=3177827" title="Mesobuthus eupeus">
Mesobuthus eupeus

Mesobuthus eupeus - polimorficzny gatunek skorpiona należący do rodziny Buthidae. Powszechnie znany jako mniejszy skorpion azjatycki lub skorpion plamisty. Uważany za najbardziej rozprzestrzeniony gatunek rodzaju "Mesobuthus", a nawet z rodziny Buthidae.
Opis gatunku.
"M. eupeus" może osiągać wielkość od 4 do 5cm. Ciało jest barwy żółtej lub żółtobrązowej. Segmenty grzbietowe pochodzące z mezosomy mają często nieregularne podłużne paski w kolorze od ciemnobrązowego do czarnego. Wykazują dymorfizm płciowy, dorosłe samice są na ogół większe niż samce, ale mają mniejszą liczbę zębów na grzebieniach (16 do 23, w porównaniu z 22 do 28 u samców.
"M. eupeus" mają maksymalnie 10 rzędów ukośnych granuli na nieruchomym palcu i 11 na ruchomym palcu. Szczypce na pedipalpach są szersze niż rzepka (segment IV). Segmenty metasomy są grube i mają osiem stępek. Telson prawie kulisty z płaską powierzchnią grzbietową. 
Taksonomia.
W 1839 roku niemiecki arachnolog Carl Ludwig Koch jako pierwszy opisał "M. eupeus". Został zaklasyfikowany do rodzaju "Mesobuthus" i należy do największej rodziny skorpionów Buthidae. Obecnie rozpoznano ponad 23 podgatunków "M. eupeus".
Ekologia.
"M. eupeus" żywi się niewielkimi owadami takimi jak świerszcze czy małe karaluchy. Kanibalizm jest bardzo rzadko spotykany u tego gatunku. Nie kopią nor, wolą używać naturalnych kryjówek pod kamieniami czy innymi przedmiotami. Na wysmuklonych nogogłaszczkach posiadają kolce, którymi zwykle zabijają swoje ofiary.
Jad.
Jad "M. eupeus" nie jest tak silny jak w przypadku innych niebezpiecznych gatunków z rodziny Buthidae. W miejscu użądlenia ofiary odczuwają silny ból i pieczenie, pojawia się przekrwienie i obrzęk, a w niektórych przypadkach odnotowano również drętwienie i swędzenie.
Podobnie jak w przypadku innych skorpionów, jad "M. eupeus" zawiera liczne białka neurotoksyczne, które oddziałują z kanałami jonowymi. Duża liczba unikalnych białek w jadzie tych skorpionów została zidentyfikowana i zbadana dla zastosowań klinicznych. Na przykład, białko MeuKTX, powiązane z BmKTX (α-KTx3.6), które zostało wyizolowane z "M. martensii", silnie hamuje kanały rKv1.1, rKv1.2 i hKv1.3, ale nie wpływa na kanały rKv1.4, rKv1.5, hKv3.1, rKv4.3 i hERG nawet w wysokich stężeniach. W przeciwieństwie do tego, BeKm-1 hamuje kanały potasowe hERG, które są niezbędne dla zachowania właściwego funkcjonowania serca, jednakże nie wykazano jego działania na inne kanały potasowe organizmu. W jadzie znaleziono również inhibitory kanałów sodowych.
W ich jadzie została także znaleziona pewna ilość białek przeciwdrobnoustrojowych Meucin-13 i Meucin-18 wykazywały szeroki wpływ lityczny na komórki bakterii i grzybów. Ponadto, Meucin-24 oraz Meucin-25, po raz pierwszy wyizolowane z gruczołu jadowego "M. eupeus", zostały wyeksponowane dla zabicia Plasmodium falciparum i zahamowania rozwoju tego patogena malarii, ale nie szkodziły one komórkom ssaków. Jest to powód, dla którego białka te mogłyby służyć do opracowania leku przeciwko malarii.
Naukowcy z Iranu ponadto uważają, że jad "M. eupeus" ma właściwości przeciwzapalne i jest skuteczny w leczeniu artretyzmu w badaniu na szczurach, jednakże mechanizm jego działania nie jest jeszcze znany.
Środowisko i rozmieszczenie.
"Mesobuthus eupeus" zwykle żyje w suchych lub półsuchych siedliskach z niewielką szatą roślinną lub całkowicie jej pozbawioną. Gatunek występuje we wschodniej Turcji, Armenii, Azerbejdżanie, Gruzji, południowej Rosji, północnej Syrii, wschodnim Iraku, Iranie, Afganistanie, Pakistanie, Turkmenistanie, Uzbekistanie, Kirgistanie, Tadżykistanie, Kazachstanie, południowej Mongolii i północnych Chinach.

</doc>
<doc id="3177828" url="https://pl.wikipedia.org/wiki?curid=3177828" title="Sphaerites glabratus">
Sphaerites glabratus

Sphaerites glabratus – gatunek chrząszcza z rodziny Sphaeritidae.
Taksonomia.
Gatunek opisany został w 1792 roku przez Johana Christiana Fabricusa jako "Hister glabratus".
Opis.
Ciało długości od 4,5 do 5,5 mm, w obrysie kanciasto-owalne, wypukłe. Górna strona błyszcząca, zielonkawoczarna, a spód, golenie i uda czarne. Biczyk czułków, stopy i głaszczki barwy brunatnosmolistej. Czoło, ciemię i nadustek silnie, rzadko punktowane. Na czole ponadto niewyraźne, szerokie wgłębienie. Przedplecze w przedniej części silnie zwężone, a u podstawy dwukrotnie szersze niż jego długość; o bokach nieco spłaszczonych i w przedniej ⅓ wgłębionych; delikatnie i rzadko punktowane. Bruzdy pokryw w liczbie 9, nie sięgające ich wierzchołka, a międzyrzędy płaskie. Pygidium punktowane i na wierzchołku obrzeżone.
Biologia i ekologia.
Prowadzi skryty tryb życia, a jego wcześniejsze stadia rozwojowe nie zostały opisane. Żyje na obszarach zalesionych. Spotykany pod liśćmi, odchodami, mchem, gnijącymi szczątkami roślinnymi i grzybami, padliną i na fermentującym soku drzew liściastych. Owady dorosłe odławiane są wiosną i pod koniec lata.
Rozprzestrzenienie.
Wykazany został dotąd z Austrii, Białorusi, Belgii, Czech, Danii, Estonii, Finlandii, Francji, Grecji, Holandii, Litwy, Luksemburgu, Łotwy, Niemiec, Norwegii, Polski, Rumunii, europejskiej Rosji, Szwecji, Szwajcarii, Węgier, Wielkiej Brytanii i Włoch.
W Polsce jedyny przedstawiciel rodziny Sphaeritidae. Prawdopodobnie występuje w całym kraju, lecz jest bardzo rzadko spotykany.

</doc>
<doc id="3177830" url="https://pl.wikipedia.org/wiki?curid=3177830" title="Teretrius fabricii">
Teretrius fabricii

Teretrius (Teretrius) fabricii – gatunek chrząszcza z rodziny gnilikowatych i podrodziny Abraeinae.
Taksonomia.
Gatunek opisany został w 1972 roku przez Sławomira Mazura.
Opis.
Ciało długości od 1,8 do 2,4 mm, ubarwione smolisto-czarno z zielonkawym połyskiem, a czułkami i odnóżami rdzawymi. Głowa o drobnym i gęstym punktowaniu i małej jamce pośrodku. Przedplecze kwadratowe w obrysie, opatrzone bruzdą boczną, niezbyt gęsto usiane podłużnymi punktami. Pokrywy dłuższe niż szerokie, za nasadą ze słabym poprzecznym wgłębieniem, bez bruzdek grzbietowych; o krawędziach bocznych i tylnych czerwonawo prześwitujących. Pokrywy rzadziej od przedplecza punktowane, a ich guzy barkowe i szew gładkie. Propigidium i pygidium punktowane gęsto. Golenie przednie z pięcioma, środkowe z czterema lub pięcioma, a tylne z dwoma ząbkami.
Biologia i ekologia.
Zamieszkuje w wierzbach, w chodnikach "Ptilinus fuscus" oraz na dębach, bukach i brzozach razem z "Lyctus linearis". Rzadziej na drzewach iglastych. Roi się wspólnie z "Ptilinus fuscus", a jego biologia jest słabo zbadana.
Rozprzestrzenienie.
W Europie wykazany został dotąd z Austrii, Białorusi, Belgii, Bośni i Hercegowiny, Bułgarii, Chorwacji, Czech, Danii, Finlandii, Francji, Holandii, byłej Jugosławii, Litwy, Luksemburgu, Łotwy, Macedonii Północnej, Niemiec, Polski, Rumunii, europejskiej Rosji, Sardynii, Słowacji, Słowenii, Sycylii, Szwecji, Szwajcarii, Ukrainy, Węgier, Wielkiej Brytanii i Włoch. Niepewne rekordy pochodzą z Grecji, Albanii, Luksemburga i Półwyspu Iberyjskiego. Ponadto występuje na Kaukazie.
W Polsce jedyny przedstawiciel rodzaju, występujący lokalnie na nizinach i obszarach pagórkowatych.

</doc>
<doc id="3177831" url="https://pl.wikipedia.org/wiki?curid=3177831" title="Decretum approbationis">
Decretum approbationis



</doc>
<doc id="3177833" url="https://pl.wikipedia.org/wiki?curid=3177833" title="Plegaderus vulneratus">
Plegaderus vulneratus

Plegaderus (Plegaderus) vulneratus – gatunek chrząszcza z rodziny gnilikowatych i podrodziny Abraeinae.
Taksonomia.
Gatunek opisany został w 1797 roku przez Georga Wolfganga Franza Panzera jako "Hister vulneratus".
Opis.
Ciało długości od 1,4 do 1,8 mm, ubarwione smolisto-czarno, lśniące. Rowek poprzeczny przedplecza wąski, niezbyt głęboki, a boczny wałeczek na jego wysokości szeroko rozdzielony. Przedplecze przed rowkiem wypukłe i gęściej niż za nim punktowane. Przednia część wałeczka boczne gładka i wypukła, a tylna przypłaszczona. Pokrywy grubiej punktowane niż przód przedplecza i o słabej mikrorzeźbie. Ich bruzda barkowa niewyraźna, a szew gładki i wyniesiony. Propigidium i pygidium punktowane gęsto i drobno.
Biologia i ekologia.
Zamieszkuje w chodnikach różnych kornikowatych, a także innych ksylofagów podkorowych. Najczęstszy na sośnie, ale znajdowany też na świerku, dębie, topoli i iwie. Pokolenia są dwuletnie. Zimują larwy ostatniego stadium oraz imagines.
Rozprzestrzenienie.
Gatunek rozprzestrzeniony w całej Palearktyce. W Europie wykazany został z Albanii, Andory, Austrii, Białorusi, Belgii, Bośni i Hercegowiny, Bułgarii, Chorwacji, Czech, Danii, Estonii, europejskiej Turcji, Finlandii, Francji, Grecji, Hiszpanii, Holandii, byłej Jugosławii, Liechtensteinu, Litwy, Luksemburgu, Łotwy, Mołdawii, Norwegii, Polski, Rumunii, Rosji, w tym obwodu kaliningradzkiego, Słowacji, Słowenii, Szwecji, Szwajcarii, Ukrainy, Węgier, Wielkiej Brytanii i Włoch.
W Polsce prawdopodobnie występuje wszędzie i jest najpospolitszym przedstawicielem rodzaju.

</doc>
<doc id="3177838" url="https://pl.wikipedia.org/wiki?curid=3177838" title="Plegaderus dissectus">
Plegaderus dissectus

Plegaderus (Plegaderus) dissectus – gatunek chrząszcza z rodziny gnilikowatych i podrodziny Abraeinae.
Taksonomia.
Gatunek opisany został w 1839 roku przez Wilhelma Ferdinanda Erichsona.
Opis.
Ciało długości od 1 do 1,5 mm, ubarwione czerwonobrunatnie, silnie błyszczące, w zarysie owalne. Przedplecze delikatnie punktowane, o bocznym wałeczku ciągłym, rowku poprzecznym głębokim i położonym w połowie jego długości, a nasadzie po bokach wyraźnie obrzeżonej. Pokrywy silnie się zwężające ku wierzchołkowi, wypukłe, z wyraźną bruzdą grzbietową, delikatnie i dość gęsto punktowane, wzdłuż wyniesionego szwu nieco wgniecione. Przednie golenie o 6 lub 7 kolcach. Propigidium i pygidium punktowane gęsto i drobno.
Biologia i ekologia.
Zamieszkuje głównie butwiejące drewno drzew liściastych, szczególnie buków, a rzadziej dębów. Często towarzyszy gniazdom mrówek "Lasius fuliginosus" i "Formica cunicularia". Odnaleziony także w gnieździe gołębia siniaka.
Rozprzestrzenienie.
W Europie wykazany został z Austrii, Belgii, Bośni i Hercegowiny, Bułgarii, Chorwacji, Czech, Danii, Estonii, europejskiej Turcji, Finlandii, Francji, Grecji, Hiszpanii, Holandii, byłej Jugosławii, Korsyki, Mołdawii, Niemiec, Norwegii, Polski, Rumunii, Rosji, Sardynii Słowacji, Słowenii, Szwecji, Sycylii, Ukrainy, Węgier, Wielkiej Brytanii i Włoch. Wszędzie rzadki.
W Polsce bardzo rzadki, znany z pojedynczych stanowisk.

</doc>
<doc id="3177839" url="https://pl.wikipedia.org/wiki?curid=3177839" title="Plegaderus discisus">
Plegaderus discisus

Plegaderus (Plegaderus) discisus – gatunek chrząszcza z rodziny gnilikowatych i podrodziny Abraeinae.
Taksonomia.
Gatunek opisany został w 1839 roku przez Wilhelma Ferdinanda Erichsona.
Opis.
Ciało długości od 1 do 1,5 mm, ubarwione brązowo-czarno, błyszczące. Przedplecze z rowkiem poprzecznym płytkim, położonym w przedniej jego połowie, cienkim, ale wyraźnym, a tylną częścią słabiej niż przednia wypukłą. Jego podstawa nieobrzeżona, grubiej punktowana, z wgłębieniem. Pokrywy zwężające się ku wierzchołkowi, silnie i gęsto punktowane. Ich szew wyniesiony, szczególnie w środkowym odcinku. Przednie golenie rozszerzone i opatrzone 6 kolcami. Propigidium i pygidium punktowane gęściej lecz słabiej niż pokrywy.
Biologia i ekologia.
Spotykany pod odstającą korą drzew iglastych: obumierających świerków i sosen.
Rozprzestrzenienie.
Wykazany został z Albanii, Austrii, Bośni i Hercegowiny, Bułgarii, Chorwacji, Czech, europejskiej Turcji, Grecji, Hiszpanii, byłej Jugosławii, Niemiec, Polski, Rumunii, Słowacji, Szwajcarii, Ukrainy, Węgier, Włoch.
W Polsce rzadki, znany głównie z południowo-zachodniej części kraju.

</doc>
<doc id="3177841" url="https://pl.wikipedia.org/wiki?curid=3177841" title="Plegaderus caesus">
Plegaderus caesus

Plegaderus (Plegaderus) caesus – gatunek chrząszcza z rodziny gnilikowatych i podrodziny Abraeinae.
Taksonomia.
Gatunek opisany został w 1791 roku przez Johanna F.W. Herbsta jako "Hister caesus".
Opis.
Ciało długości od 1 do 1,3 mm, ubarwione brunatnie i słabo błyszczące, w obrysie okrągławe. Przedplecze z wałeczkiem bocznym, ciągłym, wrzecionowatym, grubo i gęsto punktowanym; z przodu silnie zwężone, a z tyłu prawie równoległoboczne. Pokrywy wypukłe, silnie ku wierzchołkowi zwężone, pozbawione bruzdki grzbietowej, pokryte dużymi, większymi od odległości między nimi, punktami. Na przedpiersiu wyżłobienia w kształcie litery „X”. Golenie odnóży przednich rozszerzone i opatrzone 5 lub 6 kolcami. Propigidium punktowane słabiej niż przedplecze, a pygidium słabiej niż propigidium.
Biologia i ekologia.
Bytuje pod zbutwiałą korą i w próchnie drzew liściastych, np. wierzby, topoli, buka i dębu.
Rozprzestrzenienie.
W Europie wykazany został z Albanii, Austrii, Białorusi, Belgii, Bośni i Hercegowiny, Bułgarii, Chorwacji, Czech, Danii, europejskiej Turcji, Finlandii, Francji, Grecji, Hiszpanii, Holandii, byłej Jugosławii, Litwy, Luksemburgu, Łotwy, Macedonii Północnej, Mołdawii, Niemiec, Norwegii, Polski, Rumunii, Rosji, Słowacji, Słowenii, Szwecji, Szwajcarii, Ukrainy, Węgier i Włoch. Ponadto znany z Kaukazu.
W Polsce występuje w całym kraju, lecz spotykany jest rzadko.

</doc>
<doc id="3177842" url="https://pl.wikipedia.org/wiki?curid=3177842" title="Plegaderus saucius">
Plegaderus saucius

Plegaderus (Plegaderus) saucius – gatunek chrząszcza z rodziny gnilikowatych i podrodziny Abraeinae.
Taksonomia.
Gatunek opisany został w 1834 roku przez Wilhelma Ferdinanda Erichsona.
Opis.
Ciało długości od 1,5 do 2 mm, ubarwione brązowo-czarno, lśniące. Przedplecze słabo ku przodowi zwężone, nieco szersze niż długie, drobno punktowane, z wałeczkiem bocznym rozdzielonym tuż za rowkiem poprzecznym skośną bruzdką, przy czym obie części wałeczka stykają się ze sobą, a rowkiem poprzecznym wąskim, niezbyt głębokim i ulokowanym w przedniej jego części. Pokrywy gęściej od przedplecza punktowane, o szwie gładkim, pozbawione bruzdek grzbietowych. Na przedpiersiu 2 podłużne wyżłobienia. Golenie odnóży przednich rozszerzone i opatrzone drobnymi kolcami. Pygidium i propigidium punktowane silnie i gęsto.
Biologia i ekologia.
Współwystępuje z różnymi kornikowatymi pod zmurszałą korą sosny, świerka, jodły, a sporadycznie także drzew liściastych.
Rozprzestrzenienie.
Wykazany został z Albanii, Austrii, Białorusi, Belgii, Bośni i Hercegowiny, Bułgarii, Chorwacji, Czech, europejskiej Turcji, Finlandii, Francji, Grecji, Hiszpanii, byłej Jugosławii, Korsyki, Litwy, Liechtensteinu Łotwy, Macedonii Północnej, Niemiec, Polski, Rumunii, Rosji, w tym obwodu kaliningradzkiego, Słowacji, Słowenii, Szwecji, Szwajcarii, Ukrainy, Węgier i Włoch. Ponadto znany z Kaukazu.
W Polsce występuje podgatunek "P. s. saucius", od niżu po góry, jednak spotykany jest sporadycznie.
Systematyka.
Wyróżnia się 2 podgatunki tego chrząszcza:

</doc>
<doc id="3177844" url="https://pl.wikipedia.org/wiki?curid=3177844" title="Gnilik jednobarwny">
Gnilik jednobarwny

Gnilik jednobarwny ("Hister unicolor") – gatunek chrząszcza z rodziny gnilikowatych i podrodziny Histerinae.
Taksonomia.
Gatunek opisany został w 1758 roku przez Karola Linneusza.
Opis.
Ciało długości od 5 do 8 mm. Czułki brunatne z buławką barwy czerwonej. Zarówno wewnętrzne, jak i zewnętrzne bruzdki przedplecza skrócone. Epipleury przedplecza nieowłosione. Pokrywy zaokrąglone, a przed wierzchołkiem słabo wgniecione. Ich bruzdki grzbietowe na danie punktowane, a czwarta i przyszwowa w nasadowej części skrócone. Wewnętrzna bruzdka podbarkowa sięga zwykle za połowę długości pokryw, a zewnętrzna jest skrócona. Pygidium i propigidium opatrzone drobnymi i grubymi punktami.
Biologia i ekologia.
Bytuje pod padliną, w odchodach bydlęcych, pod gnijącymi roślinami, w nawozach, grzybach oraz na wypływającym soku drzew.
Rozprzestrzenienie.
Gatunek eurosyberyjski. W Europie wykazany został ze wszystkich państw, z wyjątkiem Mołdawii, San Marino, Monako i Watykanu. Ponadto znany z Kaukazu, Syberii i Mongolii.
W Polsce występuje podgatunek "H. u. unicolor", pospolity w całym kraju, ale rzadko wykazywany.

</doc>
<doc id="3177845" url="https://pl.wikipedia.org/wiki?curid=3177845" title="Grzegorz Hyży">
Grzegorz Hyży

Grzegorz Hyży (ur. 27 maja 1987 w Gnieźnie) – polski wokalista i autor tekstów, finalista trzeciej edycji programu "X Factor."
Życiorys.
Pochodzi z rodziny o muzycznych tradycjach; jego dziadek grał na akordeonie, wujek nauczył go gry na gitarze, a ciotka – na dudach. Ukończył I Liceum Ogólnokształcące w Gnieźnie. Przez 10 lat trenował capoeirę, otrzymał stopień instruktorski w tej dziedzinie.
Profesjonalną karierę muzyczną rozpoczął pod koniec sierpnia 2010, kiedy to wraz ze znajomymi założył zespół BrytFunky, utworzony po jednym z koncertów jam session w Poznaniu. Grupa rozpadła się po roku współpracy, a Hyży został założycielem i liderem formacji Grzegorz Hyży &amp; Band.
W 2013 wziął udział w przesłuchaniach do trzeciej edycji programu TVN "X Factor". Dotarł do finału, w którym zajął drugie miejsce, przegrywając z Klaudią Gawor. W finale wystąpił w duecie z Rea Garveyem z zespołu Reamonn.
W kwietniu 2014 wydał debiutancki singel, „Na chwilę”, z którym dotarł do pierwszego miejsca polskiego zestawienia airplay. Piosenkę umieścił na pierwszym albumie studyjnym, zatytułowanym "Z całych sił", wydanym 27 maja 2014 oraz współtworzonym i współprodukowanym przez Bartosza „Tabba” Zielonego. 18 czerwca 2015 otrzymał tytuł "Ambasadora Miasta Gniezna", przyznany przez Prezydenta Miasta Gniezna Tomasza Budasza.
12 maja 2017 wydał swój drugi album studyjny pt. "Momenty". Płytę promował czterema singlami: „Pod wiatr”, „O Pani!”, „Noc i dzień” i „Niech pomyślą, że to ja”. W tym samym roku nagrał w duecie z Kayah singiel „Podatek od miłości”, który został wykorzystany w ścieżce dźwiękowej filmu o tym samym tytule. W 2018 był jednym z trenerów dziewiątej edycji programu TVP2 "The Voice of Poland".
Życie prywatne.
Związany był z piosenkarką Mają Hyży, z którą ma synów-bliźniaków Wiktora i Alexandra. Para poznała się podczas jednego ze spotkań ze znajomymi na karaoke. W 2013 wystąpili razem w programie "X Factor", w którym oboje dotarli do odcinka półfinałowego. Kilka miesięcy po finale talent-show rozstali się.
17 lipca 2015 w Pałacu Senatorskim na Kapitolu w Rzymie poślubił prezenterkę telewizyjną Agnieszkę Popielewicz. Ma z nią syna Leona (ur. 2021).

</doc>
<doc id="3177846" url="https://pl.wikipedia.org/wiki?curid=3177846" title="Gnilik czteroplamy">
Gnilik czteroplamy

Gnilik czteroplamy, bedryk czteroplam ("Hister quadrimaculatus") – gatunek chrząszcza z rodziny gnilikowatych i podrodziny Histerinae.
Taksonomia.
Gatunek opisany został w 1758 roku przez Karola Linneusza.
Opis.
Ciało długości od 7 lub 8 do 11 mm, nieco wydłużone. Czułki brunatne. Epipleury przedplecza grubo punktowane i owłosione. Pokrywy czarne z dwiema czerwonymi plamami na każdej, które jednak zwykle zlewają się w różne wzory, a niekiedy zanikają całkowicie i tylko epipleury pokryw pozostają czerwone. Odnóża przednie z trzema dużymi zębami na goleniach. Propigidium pośrodku gładkie, a po bokach i u nasady punktowane. Pygidium punktowane gęsto i grubo.
Biologia i ekologia.
Bytuje w odchodach bydła domowego i koni, a niekiedy pod gnijącymi roślinami i w grzybach. Imagines jak i larwy gnilika są drapieżne i polują na żyjące w odchodach owady. Chrząszcz ten dożywa 2-3 lat.
Zaniepokojony udaje martwego, wciągając głowę we wgłębienie na przedtułowiu.
Rozprzestrzenienie.
W Europie wykazany został z Albanii, Andory, Austrii, Białorusi, Belgii, Bośni i Hercegowiny, Bułgarii, Chorwacji, Czech, Danii, Estonii, europejskiej Turcji, Francji, Grecji, Hiszpanii, Holandii, byłej Jugosławii, Korsyki, Krety, Luksemburgu, Macedonii Północnej, Mołdawii, Niemiec, Norwegii, Polski, Portugalii, Rosji, w tym obwodu kaliningradzkiego, Rumunii, Sardynii, Słowacji, Słowenii, Szwajcarii, Sycylii, Ukrainy, Węgier, Wielkiej Brytanii i Włoch. Ponadto znany z Azji Mniejszej i Środkowej, Kaukazu i Algierii
W Polsce bardzo rzadki, znany wyłącznie z kilku stanowisk.

</doc>
<doc id="3177847" url="https://pl.wikipedia.org/wiki?curid=3177847" title="Hister quadrimaculatus">
Hister quadrimaculatus



</doc>
<doc id="3177849" url="https://pl.wikipedia.org/wiki?curid=3177849" title="Gnilik czarny">
Gnilik czarny

Gnilik czarny ("Margarinotus (Ptomister) brunneus") – gatunek chrząszcza z rodziny gnilikowatych i podrodziny Histerinae.
Taksonomia.
Gatunek opisany został w 1775 roku przez Johana Christiana Fabriciusa, jako "Hister brunneus".
Opis.
Ciało długości od 4 do 7 mm. Czułki od ciała jaśniejsze. Bruzdka czołowa półkolista, bez załamania, niekiedy pośrodku przerwana. Przedplecze o bruzdkach bocznych nierównoległych: wewnętrzna przybliżona z tyłu do zewnętrznej. Pokrywy z czterema pełnymi bruzdkami grzbietowymi i fragmentem piątej u podstawy, wgniecione słabiej u podstawy i silniej przed wierzchołkiem. Epipleury pokryw punktowane. Odnóża przednie z 5-6 ząbkami na goleniach. Propigidium punktowane dwojako: duże punkty podwójne i drobniejsze punkciki. Pygidium punktowane gęsto.
Biologia i ekologia.
Przebywa pod padliną, w gnijących szczątkach roślin, grzybach, nawozie, odchodach oraz na wyciekającym soku drzew liściastych.
Rozprzestrzenienie.
Gatunek palearktyczny. W Europie wykazany został z prawie wszystkich krajów. Ponadto znany z Syberii i Japonii.
W Polsce pospolity na terenie całego kraju.

</doc>
<doc id="3177850" url="https://pl.wikipedia.org/wiki?curid=3177850" title="Margarinotus brunneus">
Margarinotus brunneus



</doc>
<doc id="3177851" url="https://pl.wikipedia.org/wiki?curid=3177851" title="Hister impressus">
Hister impressus



</doc>
<doc id="3177852" url="https://pl.wikipedia.org/wiki?curid=3177852" title="Hister brunneus">
Hister brunneus



</doc>
<doc id="3177854" url="https://pl.wikipedia.org/wiki?curid=3177854" title="Gnilik czerwonoplamy">
Gnilik czerwonoplamy

Gnilik czerwonoplamy ("Hister illigeri") – gatunek chrząszcza z rodziny gnilikowatych i podrodziny Histerinae.
Taksonomia.
Gatunek opisany został w 1805 roku przez Caspara Erasmusa Duftschmida i nazwany na cześć Johanna K.W. Illigera.
Opis.
Ciało długości od 4 do 5 mm. Przedplecze o zewnętrznej bruzdce bocznej skróconej, a wewnętrznej pełnej. Pokrywy czarne z dużą, półksiężycowatą, czerwoną plamą na każdej, sięgającą od nasady do wierzchołka, gdzie zbliża się do szwu. Bruzdki grzbietowe wyraźne, trzy początkowe całkowite, a czwarta i piąta zredukowane do punktów. Płytka prosternalna na wierzchołku nie wycięta. Odnóża przednie z trzema dużymi zębami na goleniach.
Biologia i ekologia.
Bytuje na świeżych odchodach bydła domowego, nawozie i padlinie.
Rozprzestrzenienie.
W Europie wykazany został z Austrii, Białorusi, Bośni i Hercegowiny, Bułgarii, Chorwacji, Czech, Estonii, europejskiej Turcji, Francji, Grecji, Hiszpanii, byłej Jugosławii, Korsyki, Krety, Macedonii Północnej, Mołdawii, Niemiec, Polski, Portugalii, Rosji, Rumunii, Sardynii, Słowacji, Słowenii, Szwajcarii, Sycylii, Ukrainy, Węgier i Włoch. Ponadto znany z Kaukazu i Afganistanu
W Polsce dawniej czętsy, lecz nie notowany od 1922 roku.

</doc>
<doc id="3177855" url="https://pl.wikipedia.org/wiki?curid=3177855" title="Klasycy Historiografii Polskiej">
Klasycy Historiografii Polskiej

Klasycy Historiografii Polskiej – seria książek historycznych wydawana przez Państwowy Instytut Wydawniczy w latach 1972-1991. Seria od 1979 miała zmieniony tytuł "Klasycy Historiografii". Inicjatorem serii był Marian Henryk Serejski. W jej ramach publikowano klasyczne dzieła historyków polskich i zagranicznych. 

</doc>
<doc id="3177856" url="https://pl.wikipedia.org/wiki?curid=3177856" title="Hister illigeri">
Hister illigeri



</doc>
<doc id="3177862" url="https://pl.wikipedia.org/wiki?curid=3177862" title="Deputacja Centralna Wielkiego Księstwa Litewskiego">
Deputacja Centralna Wielkiego Księstwa Litewskiego

Deputacja Centralna Wielkiego Księstwa Litewskiego – organ powołany przez Radę Najwyższą Narodową na terenie I Rzeczypospolitej w czasie insurekcji kościuszkowskiej 1 czerwca 1794 roku, zastąpiła rozwiązaną Radę Najwyższą Litewską. Została rozwiązana po III rozbiorze Polski w 1795 roku.
Miała strukturę organizacyjną i status komisji porządkowej. W założeniu miała być "narzędziem wykonawczym Naczelnika Siły Zbrojnej i RNN, tak jak inne pośrednicze władze".
Skład.
Liczyła 7 deputowanych i 28 zastępców.

</doc>
<doc id="3177868" url="https://pl.wikipedia.org/wiki?curid=3177868" title="Lead (Dakota Południowa)">
Lead (Dakota Południowa)

Lead – miasto w Stanach Zjednoczonych, w stanie Dakota Południowa, w hrabstwie Lawrence.

</doc>
<doc id="3177872" url="https://pl.wikipedia.org/wiki?curid=3177872" title="Noga (mięczaki)">
Noga (mięczaki)



</doc>
<doc id="3177873" url="https://pl.wikipedia.org/wiki?curid=3177873" title="Tadeusz Jędrzejczyk">
Tadeusz Jędrzejczyk

Tadeusz Władysław Jędrzejczyk (ur. 1 lipca 1968) – polski lekarz i urzędnik państwowy, w latach 2014–2016 prezes Narodowego Funduszu Zdrowia.
Życiorys.
Ukończył studia lekarskie na Akademii Medycznej w Gdańsku. Specjalizował się z zakresu medycyny społecznej, organizacji ochrony zdrowia i zdrowia publicznego.
Pracował jako lekarz w gdańskim Szpitalu Specjalistycznym im. św. Wojciecha, następnie w ZOZ nr 3 w Gdańsku jako asystent, a następnie został adiunktem w Gdańskim Uniwersytecie Medycznym. Radny miasta Gdańska w kadencji 1994–1998, wiceprzewodniczący a następnie przewodniczący Komisji Zdrowia. W latach 2008–2009 był zastępcą dyrektora ds. medycznych Pomorskiego Oddziału Wojewódzkiego NFZ. Od 2010 był zastępcą dyrektora naczelnego ds. lecznictwa Uniwersyteckiego Centrum Klinicznego w Gdańsku. 28 października 2013 został powołany na stanowisko dyrektora pomorskiego oddziału Narodowego Funduszu Zdrowia.
W maju 2014 zwyciężył w konkursie na prezesa NFZ, stanowisko objął 3 czerwca tego samego roku. 11 marca 2016 został odwołany z tej funkcji. Od września 2016 Przewodniczący Gdańskiej Rady Zdrowia Publicznego. W czerwcu 2019 objął stanowisko dyrektora Departamentu Zdrowia Urzędu Marszałkowskiego Województwa Pomorskiego.

</doc>
<doc id="3177874" url="https://pl.wikipedia.org/wiki?curid=3177874" title="Nunda (Dakota Południowa)">
Nunda (Dakota Południowa)

Nunda – miasto w Stanach Zjednoczonych, w stanie Dakota Południowa, w hrabstwie Lake.

</doc>
<doc id="3177876" url="https://pl.wikipedia.org/wiki?curid=3177876" title="Helena Szafran">
Helena Szafran

Helena Szafran (ur. 21 października 1888 w Poznaniu, zm. 17 lutego 1969 tamże) – polska botanik, działaczka ochrony przyrody.
Życiorys.
Helena Szafran urodziła się w Poznaniu, a jej rodzicami byli Ignacy Szafran, rzemieślnik oraz Walentyna z domu Radzimska. W 1904 ukończyła szkołę średnią i od 1907 zaczęła pracować w buchalterii. Od 1913 w Związku Stowarzyszeń Kobiet Pracujących działała w oświacie oraz w harcerstwie do wybuchu II wojny światowej. Ukończyła kurs pedagogiczny i od 1919 pracowała w poznańskim szkolnictwie podstawowym i średnim. w latach 1922 - 1926 studiowała biologię na Uniwersytecie Poznańskim. Od 1928 pracowała w ochronie przyrody. W 1932 doktoryzowała się na podstawie pracy "Przyczynki do historii badań flory poznańskiej". W Inowrocławiu w latach 1937 -1947 (z przerwą podczas okupacji hitlerowskiej) pracowała jako przełożona Państwowego Liceum Pedagogicznego. W 1947 w Zakładzie Ochrony Przyrody i Uprawy Krajobrazu UP została adiunktem prowadząc zajęcia dydaktyczne oraz działalność naukową. We wrześniu 1960 przeszła na emeryturę. W 1961 habilitowała się na podstawie pracy "Poznań i okolica" (1959). 
Helena Szafran w obrębie Poznania była inicjatorką utworzenia dwóch rezerwatów dydaktycznych Malta i Zieliniec. Była działaczką w zarządzie poznańskiej Ligi Ochrony Przyrody. Była współautorką projektu rozporządzenia o utworzeniu Wielkopolskiego Parku Narodowego, a w latach 1960-1967 pełniła funkcję przewodniczącej jego Rady Naukowej. Była autorką około 100 prac o tematyce ochrony przyrody, historii botaniki w Wielkopolsce oraz dydaktyki szkolnej.
Była niezamężna. 
Została pochowana na Cmentarzu Junikowo w Poznaniu.

</doc>
<doc id="3177877" url="https://pl.wikipedia.org/wiki?curid=3177877" title="Arlington (Dakota Południowa)">
Arlington (Dakota Południowa)

Arlington – miasto w Stanach Zjednoczonych, w stanie Dakota Południowa, w hrabstwie Brookings.

</doc>
<doc id="3177880" url="https://pl.wikipedia.org/wiki?curid=3177880" title="Arlington (Georgia)">
Arlington (Georgia)

Arlington – miasto w Stanach Zjednoczonych, w stanie Georgia, w hrabstwie Early.

</doc>
<doc id="3177884" url="https://pl.wikipedia.org/wiki?curid=3177884" title="Bancroft (Maine)">
Bancroft (Maine)

Bancroft – miasto w Stanach Zjednoczonych, w stanie Maine, w hrabstwie Aroostook.

</doc>
<doc id="3177887" url="https://pl.wikipedia.org/wiki?curid=3177887" title="Bancroft (Dakota Południowa)">
Bancroft (Dakota Południowa)

Bancroft – miasto w Stanach Zjednoczonych, w stanie Dakota Południowa, w hrabstwie Kingsbury.

</doc>
<doc id="3177888" url="https://pl.wikipedia.org/wiki?curid=3177888" title="Szkatułka Franksa">
Szkatułka Franksa



</doc>
<doc id="3177889" url="https://pl.wikipedia.org/wiki?curid=3177889" title="Erwin (Dakota Południowa)">
Erwin (Dakota Południowa)

Erwin – miasto w Stanach Zjednoczonych, w stanie Dakota Południowa, w hrabstwie Kingsbury.

</doc>
<doc id="3177891" url="https://pl.wikipedia.org/wiki?curid=3177891" title="Bazylika św. Mikołaja w Bari">
Bazylika św. Mikołaja w Bari

Bazylika św. Mikołaja Cudotwórcy w Bari (wł. "Basilica di San Nicola di Bari") – romańska bazylika mniejsza znajdująca się w mieście Bari, stolicy włoskiej prowincji Apulia. Uważana jest za symbol miasta i jeden z najcenniejszych zabytków architektury romańskiej we Włoszech. Jest celem pielgrzymek zarówno dla katolickich, jak i prawosławnych wiernych.
Historia.
Początek budowy świątyni łączy się ze sprowadzeniem w 1087 roku do Bari z małoazjatyckiej Myry relikwii świętego Mikołaja po zdobyciu miasta przez muzułmanów. Tymczasowo były one przechowywane w miejscowym klasztorze benedyktynów. Jako lokalizacje przyszłej świątyni zgodnie z sugestią opata Eliasza wybrano teren, na którym wznosił się niegdyś pałac bizantyńskiego namiestnika (Katepano), zniszczony podczas najazdu Normanów.
W 1098 roku, w krypcie nieukończonej jeszcze bazyliki odbył się synod, zwołany przez papieża Urbana II, w którym brało udział około 185 arcybiskupów, biskupów i opatów a także niższych rangą duchownych. Budowa zakończyła się prawdopodobnie w 1103 roku.
W katedrze pochowana została polska królowa Bona Sforza d’Aragona.
Mauzoleum królowej Bony Sforzy.
Pomnik grobowy królowej Bony powstał w latach 1589-1593 na zamówienie i z funduszy jej córki Anny Jagiellonki. Grób znajduje się za ołtarzem głównym, na wklęsłej ścianie absydy i został wykonany z białego i czarnego marmuru. Między kolumnami znajdują się nisze, a w nich postaci św. Mikołaja z Bari (patrona miasta) i św. Stanisława (patrona Polski). Na tle środkowej niszy, na lwich łapach spoczywa czarny sarkofag, na którym klęczy postać królowej. Poniżej sarkofagu znajduje się postument, a na nim czarna, marmurowa płyta z nieczytelną inskrypcją (znany jest jej tekst z relacji Starowolskiego). Flankują ją dwie półleżące alegoryczne postaci kobiece ze słabo czytelnymi kartuszami z herbem Bony i Królestwa Polskiego. Postać z lewej strony z koroną być może jest alegorią Polski.
W wyniku prac konserwatorskich przeprowadzonych w latach 20. XX wieku obecny wygląd jest zubożony, ponieważ usunięto płaskorzeźbę wyobrażającą Zmartwychwstanie Chrystusa z obeliskami z kulami oraz sięgający górnej części okna dekoracja stiukowo-malarska wykonywana do 1596 roku i przedstawiająca postaci świętych związanych z Polską (św. Kazimierza Królewicza, św. Jadwigi Śląskiej, św. Stanisława Kostki i św. Ludwika Gonzagi) i królów (Anny Jagiellonki, Zygmunta III Wazy, Jana Kazimierza i Marii Ludwiki Gonzagi).

</doc>
<doc id="3177892" url="https://pl.wikipedia.org/wiki?curid=3177892" title="Carabinae">
Carabinae

Carabinae – podrodzina chrząszczy z podrzędu drapieżnych i rodziny biegaczowatych.
Taksonomia.
Takson opisany został w 1802 roku przez Pierre'a André Latreille.
Opis.
Chrząszcze długości powyżej 10 mm. Oczy dobrze rozwinięte. Pokrywy bez obrzeżenia przynasadowego, o wierzchołku osobno lub wspólnie zaokrąglonym, czasem poprzedzonym lekkim zakrzywieniem. Golenie odnóży przednich bez wcięcia lub z płaskim wcięciem na wierzchołkowej krawędzi. 
Rozprzestrzenienie.
W Polsce występują gatunki z rodzajów: biegacz ("Carabus"), tęcznik ("Calosoma") i stępień ("Cychrus").
Systematyka.
Anichtchenko i inni podają następujący podział na plemiona i podplemiona:
Z kolei według pracy Boucharda i innych z 2011 roku, podrodzina ta podzielona jest na 4 plemiona:

</doc>
<doc id="3177893" url="https://pl.wikipedia.org/wiki?curid=3177893" title="Hetland">
Hetland

Hetland – miasto w Stanach Zjednoczonych, w stanie Dakota Południowa, w hrabstwie Kingsbury.

</doc>
<doc id="3177895" url="https://pl.wikipedia.org/wiki?curid=3177895" title="Mobile device management">
Mobile device management

Mobile device management (MDM) – to oprogramowanie, które umożliwia administratorom IT monitorowanie, zarządzanie i zabezpieczanie firmowych lub osobistych urządzeń przenośnych pracowników. Oprogramowanie może kontrolować urządzenia działające w jednym lub wielu systemach operacyjnych (iOS, Android, Windows, macOS i Chrome OS).
Opis.
Systemy MDM przeznaczone są przede wszystkim do zarządzania urządzeniami przenośnymi obsługiwanymi przez różne systemy operacyjne, operatorów i firmy oraz zabezpieczania tych urządzeń. Ważną cechą tego typu oprogramowania jest również możliwość integrowania urządzeń mobilnych z infrastrukturą sieciową przedsiębiorstwa oraz zdalna konfiguracja. Obecnie trend BYOD ("Bring Your Own Device") oraz rozwój funkcji związanych z zarządzaniem aplikacjami i integracją z systemami korporacyjnymi coraz częściej powodują, że o systemach MDM mówi się w szerszym kontekście zarządzania całą mobilnością firmy – EMM ("Enterprise Mobility Management").
Do innych istotnych funkcjonalności systemów MDM należą możliwość wymuszania haseł i tworzenia polityk dla grup urządzeń, lokalizowanie i możliwość blokowania/czyszczenia pamięci urządzenia w przypadku jego utraty, a także zdalna dystrybucja aplikacji (typu "over-the-air"). Zachowanie odpowiedniego stopnia bezpieczeństwa w rozwiązaniach MDM możliwe jest m.in. dzięki funkcjom szyfrowania urządzenia i danych, konteneryzacji oraz wykrywania szkodliwego oprogramowania ("malware").
MDM – zasada działania.
MDM składa się najczęściej z dwóch elementów:
Administratorzy IT za pośrednictwem konsoli konfigurują zasady serwera MDM. Serwer przesyła te zasady bezprzewodowo do agenta MDM na urządzeniu. Agent stosuje zasady do urządzenia, komunikując się z interfejsem programowania aplikacji (API) wbudowanym bezpośrednio w jego system operacyjny.
Mobile device management najważniejsze funkcje.
Podstawowe funkcje mobile device management związane z monitoringiem i zarządzaniem urządzeniami mobilnymi w miejscu pracy obejmują:

</doc>
<doc id="3177897" url="https://pl.wikipedia.org/wiki?curid=3177897" title="Klasyka Polskiej Historiografii">
Klasyka Polskiej Historiografii

Klasyka Polskiej Historiografii – seria książek historycznych wydawana przez Wydawnictwo Naukowe PWN od 2006 do 2010 roku. 
Seria w założeniu miała być kontynuacją wcześniejszej serii Klasycy Historiografii Polskiej. 

</doc>
<doc id="3177899" url="https://pl.wikipedia.org/wiki?curid=3177899" title="Kalendarium Niedźwiady">
Kalendarium Niedźwiady

Niedźwiada – dziś Niedźwiada Duża, dawna Niedzwiada Szlachecka, powstała z części szlacheckiej w Niedzwiedzie, oraz Niedźwiada Mała, dawna Niedzwiada Klasztorna, powstała z części klasztoru świętokrzyskiego w Niedzwiedzie, wieś położona około 7 km na NW od Opola Lubelskiego, ok. 67 km na NE od klasztoru świętokrzyskiego, od W graniczy z Braciejowicami.
Nazwy miejscowe wsi w dokumentach źródłowych: 1427-68 1470-80 „Myedzwada”, „Myedzwyeda”, „Myedzwyedza” „Mychowsky”, 1496 „Nyedzv(w)yada”, „Nieczwyada”, „Niedzwya”, 1529 „Nyedzwyada”, 1531 „Nyedzvyada”, „Niedzwÿada”, 1537 „nÿedzwÿada”, 1553 „Niedzwiada” (1651 „Niedzwiada”, w „Niedzwiadey”, „Niedzwiedzanie”), 1827 „Niedźwica duża”, „Niedźwica mała”.
Podległość administracyjna świecka i kościelna.
1477, 1652 powiat urzędowski.
1531, 1553, 1787, 1827 powiat lubelski.
1470-80 parafia Opole (Długosz L.B. t.II s.546, t.III s.242), 1827 parafia „Niedźwica”.
Kalendarium własności.
Własność podzielona – początkowo własność szlachecka, od lat 1442–1468 szlachecka i klasztoru świętokrzyskiego.
Powinności dziesięcinne.
Dziesięcina należy do klasztoru świętokrzyskiego i plebana Opola Lubelskiego.
Badania archeologiczne.
Prowadzone w ramach programu „Archeologiczne Zdjęcia Polski” badania potwierdzają ślady osadnictwa z okresu VIII-IX i następnie XI-XIII w.
Uwagi.
Zdaniem M.Derwicha Opactwo świętokrzyskie raczej otrzymało niż kupiło swoją część Niedźwiady od Michowskich herbu Rawa, z którymi utrzymywało ożywione kontakty. Nastąpiło to jednak najpewniej dopiero po 1442 r., ponieważ Niedźwiady brak zarówno w dokumentach z 1427 r. wyliczającym posiadłości ziemskie klasztoru na Lubelszczyźnie przy okazji ich przekazania na uposażenie stołu konwentu, jak i w dok. z 1442 r., gdy dobra opactwa wymieniono, przenosząc je na prawo średzkie. Ponieważ część klasztorna posiadała karczmy, można ją identyfikować z Niedźwiadą (całą lub częścią) kupioną w 1441 r. przez Piotra z Wrzelowa (Wrzelów należał do Jackowskich, jednej z rodzin Rawiczów-Michowskich). W 1468 r. dziedzicem Łazisk był już Jan, zapewne syn Piotra. Zdaje się, że opactwo świętokrzyskie uzyskało część Niedźwiady niedługo przed 1468 r.

</doc>
<doc id="3177902" url="https://pl.wikipedia.org/wiki?curid=3177902" title="Muzeum Ziemi Dobrzyńskiej w Rypinie">
Muzeum Ziemi Dobrzyńskiej w Rypinie

Muzeum Ziemi Dobrzyńskiej w Rypinie – muzeum z siedzibą w Rypinie. Placówka jest miejską jednostką organizacyjną. 
Początki muzealnictwa w Rypinie sięgają 1968 roku, kiedy to dzięki staraniom Towarzystwa Miłośników Ziemi Rypińskiej utworzono w dawnym „Domu Kaźni” Regionalną Izbę Pamięci Narodowej, zawierającą ekspozycje: martyrologiczną i archeologiczną. W związku z dużym zainteresowaniem wystawą, ekspozycję poszerzono w 1975 roku o kolejne pomieszczena. Ostatecznie, w 1980 roku doszło do powołania Muzeum Ziemi Dobrzyńskiej jako oddziału Muzeum Ziemi Kujawskiej i Dobrzyńskiej we Włocławku. W tej formie placówka działała do 2002 roku, kiedy to, w związku z koniecznością przeprowadzenia remontu budynku, zawiesiła działalność na 5 lat. Ponowne jej otwarcie miało miejsce w kwietniu 2007 roku. 
Aktualnie w muzeum prezentowane są następujące wystawy stałe:
Muzeum jest obiektem całorocznym, czynnym z wyjątkiem poniedziałków. Wstęp jest płatny.
Placówka sprawuje opiekę nad Stowarzyszeniem Twórców Nieprofesjonalnych Powiatu Rypińskiego oraz organizuje następujące imprezy plenerowe: Jarmark Rypiński oraz Festyn Rycerski na zamku w Radzikach Dużych.

</doc>
<doc id="3177904" url="https://pl.wikipedia.org/wiki?curid=3177904" title="Draper (Utah)">
Draper (Utah)

Draper – miasto w Stanach Zjednoczonych, w stanie Utah, w hrabstwie Salt Lake.

</doc>
<doc id="3177905" url="https://pl.wikipedia.org/wiki?curid=3177905" title="Guzki krwawnicze">
Guzki krwawnicze

Guzki krwawnicze, hemoroidy – struktury naczyniowe położone w kanale odbytu, które ułatwiają kontrolę oddawania kału. Związany z nimi stan patologiczny, zwany chorobą hemoroidalną lub potocznie hemoroidami, występuje, gdy są one nabrzmiałe lub objęte stanem zapalnym. W zdrowej postaci zachowują się jak poduszeczka złożona z połączeń tętniczo-żylnych i tkanki łącznej.
Choroba hemoroidalna objawia się różnie w zależności od tego, czy dotyczy hemoroidów wewnętrznych, czy zewnętrznych. W przypadku tych pierwszych występuje zazwyczaj niebolesne krwawienie z odbytu, natomiast gdy stanem chorobowym objęte są hemoroidy zewnętrzne, objawów może być niewiele, chociaż silny ból i obrzęk w okolicy odbytu pojawią się, jeśli powstanie zakrzep. Często, choć niesłusznie, "hemoroidami" określany jest każdy objaw występujący w okolicy odbytowo-odbytniczej, a poważne przyczyny należy wykluczyć. Jednoznaczne podłoże choroby hemoroidalnej nie jest znane, uważa się jednak, że w jej rozwoju biorą udział czynniki powodujące wzrost ciśnienia w jamie brzusznej, szczególnie zaparcie.
Leczenie początkowe choroby o lekkim lub umiarkowanym nasileniu polega na zwiększeniu spożycia błonnika oraz, w celu uniknięcia odwodnienia – płynów, a także na podaniu NLPZ (niesteroidowych leków przeciwzapalnych), które uśmierzą ból; zalecany jest również odpoczynek. W przypadku, gdy objawy są ciężkie lub nie ustępują na skutek leczenia zachowawczego, konieczne może być wykonanie małych zabiegów. Zabiegi operacyjne stosuje się wyłącznie u pacjentów, u których nie nastąpiła poprawa po zastosowaniu procedur wymienionych powyżej. Nawet co druga osoba może na którymś etapie życia doznać problemów z hemoroidami. Choroba kończy się zazwyczaj pomyślnie.
Objawy przedmiotowe i podmiotowe.
Choroba hemoroidalna objawia się w różny sposób, w zależności od tego, czy dotyczy hemoroidów wewnętrznych, czy zewnętrznych; niemniej u wielu pacjentów obejmuje ona zarówno te pierwsze jak i drugie. Krwawienie na tyle silne, by prowadziło do anemii, występuje sporadycznie, a krwawienie zagrażające życiu jeszcze rzadziej. Z powodu zażenowania wiele osób zgłasza się do lekarza, gdy choroba jest już zaawansowana.
Hemoroidy zewnętrzne.
Choroba związana z hemoroidami zewnętrznymi nie powoduje licznych problemów. Silny ból może się jednak pojawić, jeśli rozwinie się w nich zakrzep. Ból ustępuje przeważnie w ciągu 2-3 dni. Nabrzmienie może utrzymywać się przez kilka tygodni. Po zagojeniu na skórze pozostaje czasem tzw. brodawka miękka. Zdarza się, że hemoroidy o sporych rozmiarach, powodujące problemy z higieną, podrażniają otaczającą je skórę, wywołując swędzenie w okolicy odbytu.
Hemoroidy wewnętrzne.
Hemoroidy wewnętrzne powodują zazwyczaj bezbolesne krwawienie z odbytu o jasnoczerwonym kolorze obecne przy lub zaraz po wypróżnianiu. Krew otacza oddawany stolec (stan nazywany hematochezją), brudzi papier toaletowy lub skapuje do toalety. Kolor samego stolca pozostaje przeważnie niezmieniony. Z hemoroidami wewnętrznymi związane jest ponadto sączenie wydzieliny śluzowej, a w przypadku, gdy wypadają na zewnątrz, zauważyć można wykwity w okolicy odbytu; innymi objawami są świąd odbytu i nietrzymanie stolca. W większości przypadków ból pojawia się wyłącznie, gdy rozwinie się zakrzep lub martwica.
Przyczyny.
Jednoznaczna przyczyna choroby hemoroidalnej nie jest znana. Uważa się jednak, że jest ona związana z: zaburzeniami rytmu wypróżnień (zaparcie lub biegunka), brakiem aktywności fizycznej, czynnikami związanymi z dietą (niska zawartość błonnika), wzrostem ciśnienia w jamie brzusznej (przedłużone parcie, wodobrzusze, masy w jamie brzusznej lub ciąża), obciążeniami genetycznymi, nieobecnością zastawek w żyłach odbytniczych oraz podeszłym wiekiem. Ryzyko wystąpienia choroby hemoroidalnej może zwiększać także otyłość, długie przebywanie w pozycji siedzącej, przewlekły kaszel i zaburzenia mięśni dna miednicy. Dowody na powiązanie powyższych czynników z chorobą hemoroidalną są jednak słabe.
Podczas ciąży, na skutek ciśnienia wywieranego przez płód na jamę brzuszną oraz zmian hormonalnych, naczynia hemoroidalne powiększają się. Ciśnienie w jamie brzusznej wzrasta również podczas porodu. Ciężarne kobiety rzadko wymagają jednak przeprowadzenia zabiegu chirurgicznego, ponieważ objawy ustępują po rozwiązaniu.
Patofizjologia.
Poduszeczki tworzone przez hemoroidy są normalną częścią ludzkiego organizmu, a o związanej z nimi chorobie mówi się jedynie, gdy ulegną one zmianom patologicznym. W zdrowym kanale odbytu znajdują się najczęściej trzy poduszeczki. Typowo położone są w pozycjach lewej bocznej, prawej przedniej i prawej tylnej. Nie ma w nich tętnic ani żył, są natomiast złożone z naczyń krwionośnych zwanych zatokami oraz z tkanki łącznej i mięśni gładkich. Zatoki, w odróżnieniu od żył, nie posiadają w swoich ścianach mięśniówki. Powyższy zestaw naczyń krwionośnych nazywany jest splotem żylnym odbytniczym.
Poduszeczki tworzone przez hemoroidy pełnią ważną rolę w utrzymywaniu szczelności kanału odbytowego. Odpowiadają za 15–20% występującego w nim ciśnienia spoczynkowego i chronią mięśnie zwieracza przy wypróżnianiu. Podczas parcia, jak przy oddawaniu stolca lub porodzie, ciśnienie w jamie brzusznej wzrasta, a poduszeczki pęcznieją, dzięki czemu odbyt pozostaje zamknięty. Uważa się, że objawy choroby hemoroidalnej pojawiają się na skutek zsunięcia się poduszeczek lub nadmiernego wzrostu ciśnienia żylnego. Przyczyną może być również zwiększone ciśnienie zwieracza odbytu. Choroba hemoroidalna dotyczyć może dwóch typów hemoroidów: wewnętrznych, wywodzących się z górnego splotu żylnego odbytniczego, i zewnętrznych, odchodzących ze splotu dolnego. Granicę między regionem górnym i dolnym stanowi linia grzebieniasta.
Rozpoznanie.
Podstawą rozpoznania choroby hemoroidalnej jest przeważnie badanie przedmiotowe. Ocena wzrokowa uwidocznia hemoroidy zewnętrzne lub takie, które zaczęły wypadać poza odbyt. W celu wykluczenia guzów odbytu, polipów, powiększenia prostaty lub ropni przeprowadzane jest badanie per rectum. Zdarza się, że z powodu występującego bólu wymaga ono odpowiedniej farmakoterapii, chociaż w większości przypadków hemoroidy wewnętrzne nie są bolesne. W celu uwidocznienia hemoroidów wewnętrznych niezbędna może być anoskopia wykonywana za pomocą aparatu o kształcie rury, na zakończeniu której znajduje się źródło światła. Choroba hemoroidalna obejmować może dwa typy hemoroidów: zewnętrzne i wewnętrzne. Odróżnia się je na podstawie położenia w stosunku do linii grzebieniastej. U niektórych osób objawy dotyczące obu typów występują jednocześnie. Występowanie bólu nie jest przeważnie spowodowane hemoroidami wewnętrznymi i wskazuje na szczelinę odbytu lub chorobę hemoroidalną hemoroidów zewnętrznych.
Hemoroidy wewnętrzne.
Hemoroidy wewnętrzne to te znajdujące się powyżej linii grzebieniastej. Pokrywa je nabłonek walcowaty pozbawiony receptorów bólowych. W 1985 roku zaproponowano czterostopniową klasyfikację związanej z nimi choroby hemoroidalnej opartą na stopniu, w jakim wypadają z odbytu:
Hemoroidy zewnętrzne.
Hemoroidy zewnętrzne znajdują się poniżej linii grzebieniastej. Pokrywa je anoderma, a jeśli położone są dalej od odbytu – skóra; zarówno anoderma jak i skóra są wrażliwe na ból i temperaturę.
Różnicowanie.
Ze względu na podobieństwo występujących objawów choroba hemoroidalna mylona jest z innymi schorzeniami odbytowo-odbytniczymi, takimi jak szczeliny odbytu, przetoki, ropnie, rak jelita grubego, żylaki odbytu lub świąd odbytu. Krwawienie z odbytu może również wystąpić na skutek raka jelita grubego, zapalenia jelita grubego, w tym nieswoistego zapalenia jelit, zapalenia uchyłków lub angiodysplazji jelitowej. Jeśli wystąpi anemia, należy wziąć pod uwagę przyczyny inne niż choroba hemoroidalna.
Wykwity w okolicy odbytu towarzyszą także innym schorzeniom: brodawkom miękkim, brodawkom odbytu, wypadaniu odbytu, polipom oraz powiększeniu brodawki odbytu. Objawy żylaków odbytu spowodowanych wzrostem ciśnienia wrotnego (ciśnienie w żyłach krążenia wrotnego) i choroby hemoroidalnej mogą być podobne, chociaż są to odmienne schorzenia.
Zapobieganie.
Do zalecanych metod zapobiegawczych należy unikanie nadmiernego, wymuszonego parcia przy oddawaniu stolca, zapobieganie zaparciom i biegunkom poprzez spożywanie diety wysokobłonnikowej z wystarczającą ilością płynów lub przyjmowanie suplementów z błonnikiem, a także dostateczna ilość aktywności fizycznej. Ponadto zaleca się skrócenie czasu spędzanego na usiłowaniu oddawania stolca, unikanie czytania na toalecie, utratę masy ciała w przypadku osób otyłych oraz unikanie podnoszenia ciężkich przedmiotów.
Leczenie.
Leczenie zachowawcze.
Leczenie zachowawcze zwykle polega na stosowaniu diety bogatej w błonnik, doustnym przyjmowaniu płynów w celu utrzymania dobrego nawodnienia, przyjmowaniu niesterydowych leków przeciwzapalnych (NLPZ), stosowaniu nasiadówek oraz odpoczynku. Rezultaty leczenia polepsza zwiększone spożycie błonnika, co można osiągnąć poprzez zmianę diety lub przyjmowanie suplementów błonnika. Brakuje jednak dowodów na korzystne działanie nasiadówek na jakimkolwiek etapie leczenia. W przypadku ich stosowania należy ograniczyć czas jednorazowej kąpieli do 15 minut.
Pomimo istnienia wielu środków do użytku zewnętrznego i czopków na hemoroidy mało jest dowodów uzasadniających ich stosowanie. Środki zawierające sterydy nie powinny być stosowane dłużej niż 14 dni, ponieważ mogą powodować ścienienie skóry. Większość środków zawiera kilka składników aktywnych. Mogą to być na przykład: krem barierowy zawierający wazelinę lub tlenek cynku, środek przeciwbólowy taki jak lidokaina, a także środek zwężający naczynia krwionośne taki jak epinefryna. Nie potwierdzono skuteczności flawonoidów, natomiast mogą one mieć skutki uboczne. Objawy zwykle ustępują po ciąży, dlatego często aktywne leczenie rozpoczyna się dopiero po porodzie.
Leczenie zabiegowe.
W leczeniu stosuje się szereg zabiegów ambulatoryjnych. Mimo że generalnie są one bezpieczne, mogą wystąpić rzadkie efekty uboczne takie jak sepsa.
Jeżeli zastosowanie leczenia zachowawczego i prostych procedur nie przyniesie efektów, można zastosować szereg zabiegów chirurgicznych. Wszelkie zabiegi chirurgiczne pociągają za sobą pewien odsetek powikłań, takich jak krwawienie, zakażenia, zwężenie odbytu oraz zatrzymanie moczu, z uwagi na bliskość odbytu i nerwów pęcherza moczowego. Może również wystąpić niewielkie ryzyko nietrzymania stolca, szczególnie płynnego – odsetek tego rodzaju powikłań wynosi od 0% do 28%. Wynicowanie błony śluzowej to kolejne schorzenie, które może wystąpić po operacji wycięcia żylaków odbytu (często towarzyszy jej zwężenie odbytu). W takiej sytuacji błona śluzowa odbytu ulega wywinięciu na zewnątrz, podobnie jak w przypadku łagodnej postaci wypadania odbytnicy.
Epidemiologia.
Trudno stwierdzić częstość występowania hemoroidów, ponieważ wielu ludzi cierpiących na tę dolegliwość nie zgłasza się do lekarza. Szacuje się jednak, że objawowa postać hemoroidów występuje u co najmniej 50% amerykańskiej populacji na pewnym etapie życia, przy czym w dowolnej chwili co najmniej 5% populacji cierpi na tę chorobę. Występowanie tej przypadłości jest podobne u obu płci, przy czym współczynniki zapadalności są najwyższe u ludzi w wieku od 45 do 65 lat. Częściej chorują ludzie rasy białej i osoby o wyższym statusie socjoekonomicznym. Długoterminowe rokowania są zazwyczaj dobre, choć u niektórych osób mogą wystąpić nawroty objawów. Tylko niewielki odsetek chorych wymaga operacji.
Historia.
Pierwsza znana wzmianka na temat tej przypadłości pochodzi z datowanego na 1700 rok p.n.e. egipskiego papirusu, który radzi:
„(…) Przygotuj wedle receptury maść ochronną: liście akacji i ziemię, roztarte razem i ugotowane. Posmaruj maścią pas delikatnego płótna i umieść w odbycie, a wnet wyzdrowieje”. W roku 460 p.n.e. w zbiorze pism Hipokratesa zamieszczono wzmiankę o leczeniu podobnym do współczesnego podwiązywania żylaków gumką:
„A hemoroidy w podobny sposób można leczyć, przebijając je igłą i wiążąc bardzo grubą i wełnianą nicią, i nie ruszać aż odpadną, zawsze pozostawiając jeden, a gdy pacjent odzyska zdrowie, należy go leczyć ciemiernikiem”. Hemoroidy mogły być opisane w Biblii.
Celsus (25 p.n.e. – 14 n.e.) opisał procedury podwiązywania i wycinania, a także omówił możliwe powikłania. Galen był zwolennikiem odcinania połączenia tętnic z żyłami, ponieważ uważał, że zmniejsza to zarówno ból, jak i rozprzestrzenianie się gangreny. Susruta Samhita (IV–V w. n.e.) był podobnego zdania jak Hipokrates, lecz podkreślał znaczenie czystości rany. W XIII w. europejscy chirurdzy tacy, jak Lanfranc z Mediolanu, Guy de Chauliac, Henri de Mondeville oraz John z Ardene, poczynili duże postępy i przyczynili się do rozwoju technik chirurgicznych.
W języku angielskim po raz pierwszy użyto słowa „hemoroid” w 1398 r., od starofrancuskiego „emorroides” i łacińskiego „hæmorrhoida, -ae”, które zaczerpnięto z greckiego „αἱμορροΐς” („haimorrhoi”), „podatny na uwalnianie krwi”. To słowo z kolei pochodzi od greckich słów „αἷμα” („haima”), „krew” i „ῥόος” („rhoos”), „strumień, przepływ, prąd”, zaczerpnięte od słowa „ῥέω” („rheo”), „płynąć”.
Sławne przypadki.
Gracz baseballa, członek amerykańskiej Hall-of-Fame, George Brett zszedł z boiska w czasie meczu World Series 1980 z powodu bólu żylaków odbytu. Po przejściu drobnego zabiegu chirurgicznego Brett powrócił do gry w następnym meczu, komentując żartobliwie: „...problemy mam za sobą”. Kolejnej wiosny Brett przeszedł następną operację hemoroidów. 
Konserwatywny komentator polityczny Glenn Beck przeszedł operację hemoroidów, a później opisał swoje nieprzyjemne doświadczenia w popularnym nagraniu zamieszczonym w serwisie YouTube w 2008 roku.

</doc>
