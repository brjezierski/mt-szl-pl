<doc id="3177907" url="https://pl.wikipedia.org/wiki?curid=3177907" title="Zapalenie płuc">
Zapalenie płuc

Zapalenie płuc – stan zapalny płuc atakujący pęcherzyki płucne. Przyczyną choroby są zwykle infekcje wirusowe lub bakteryjne albo, w rzadszych przypadkach, zakażenie innymi drobnoustrojami, reakcje na leki, a także inne czynniki, na przykład choroby autoimmunologiczne.
Wśród typowych objawów choroby znajdują się kaszel, ból w klatce piersiowej, gorączka oraz trudności z oddychaniem. Narzędzia diagnostyczne obejmują, między innymi, zdjęcia rentgenowskie i posiew plwociny. Istnieją szczepionki zapobiegające niektórym rodzajom zapalenia płuc. Leczenie zależy od przyczyny samej choroby: przy podejrzeniu zakażenia bakteryjnego używa się antybiotyków, a w cięższych przypadkach zapalenia pacjenta zwykle przyjmuje się do szpitala.
Na zapalenie płuc choruje rocznie około 450 milionów ludzi – siedem procent ogólnej liczby ludności świata – a liczba zgonów sięga około 4 milionów. Choć w XIX w. William Osler nazwał zapalenie „kapitanem oddziałów śmierci”, w XX w. chorych można było leczyć skuteczniej dzięki wprowadzeniu terapii antybiotykowej i szczepionek. Wciąż jednak zapalenie płuc stanowi jedną z głównych przyczyn zgonów w krajach rozwijających się, a także wśród starszych i przewlekle chorych osób oraz małych dzieci.
Objawy.
U osób chorych na zakaźne zapalenie płuc występuje zwykle kaszel produktywny, gorączka wraz z dreszczami, duszność, ostry lub kłujący ból w klatce piersiowej przy głębszym oddychaniu oraz zwiększona częstość oddechu. U osób starszych najbardziej widocznym objawem jest dezorientacja. Natomiast u dzieci do lat pięciu typowe objawy obejmują gorączkę, kaszel i szybkie oraz utrudnione oddychanie.
Gorączka nie jest objawem charakterystycznym tylko dla zapalenia płuc; występuje w wielu innych często spotykanych schorzeniach, a u pacjentów ciężko chorych lub niedożywionych może nie wystąpić wcale. U dzieci młodszych niż dwa miesiące często nie pojawia się kaszel. Poważniejsze i cięższe objawy choroby to, między innymi, sinica, zmniejszone pragnienie, drgawki, długotrwałe wymioty, skrajne temperatury ciała lub zaburzenia świadomości.
Zapalenie płuc wywołane przez bakterie i wirusy przejawia się zwykle w podobny sposób. Niektóre przypadki cechują się klasycznym, choć niespecyficznym przebiegiem. Zapaleniu wywołanemu przez pałeczki "Legionella" może towarzyszyć ból żołądka, biegunka lub dezorientacja; objawem zapalenia wywołanego przez "Streptococcus pneumoniae" jest rdzawa plwocina, która w przypadku bakterii "Klebsiella" przybiera krwawy kolor (często opisuje się ją jako „galaretkę porzeczkową”). Plwocina z zawartością krwi (krwioplucie) może również występować w przypadku gruźlicy, zapalenia wywołanego przez bakterie Gram-ujemne, ropni płucnych oraz, częściej, w przypadku ostrego zapalenia oskrzeli. "Mycoplasma", będąca w niektórych przypadkach przyczyną zapalenia, może spowodować obrzęk węzłów chłonnych szyi, ból stawów lub zapalenie ucha środkowego. Wirusowe zapalenie płuc częściej niż bakteryjne objawia się świstami przy oddychaniu.
Przyczyny.
Przyczyny zapalenia płuc to najczęściej infekcje bakteryjne lub wirusowe, w dalszej kolejności grzybicze oraz pasożytnicze. Określono już ponad 100 możliwych czynników zakaźnych, ale za większość przypadków odpowiada tylko kilka z nich. U dzieci (do 45% przypadków) i dorosłych (do 15%) może wystąpić zapalenie spowodowane zarówno przez wirusy, jak i bakterie. Choć przeprowadzane testy i badania są bardzo czułe, w połowie przypadków nie można wyizolować patogenu.
Termin "pneumonia" odnosi się do wszelkich stanów medycznych, których rezultatem jest stan zapalny płuc (wywołany np. przez choroby autoimmunologiczne, oparzenia chemiczne i reakcje na leki). Ten rodzaj stanu zapalnego dokładniej nazywa się pneumonitis. W przeszłości dzielono czynniki zakaźne na „typowe” oraz „atypowe” ze względu na częstotliwość występowania, obecnie ze względu na brak potwierdzenia założeń nie kładzie się na ten podział nacisku.
Czynniki ryzyka przyczyniające się do wystąpienia zapalenia płuc to, między innymi, palenie tytoniu, niedobór odporności, alkoholizm, przewlekła obturacyjna choroba płuc, przewlekła choroba nerek oraz niewydolność wątroby. Badania wskazują również na podwyższone ryzyko wystąpienia zapalenia płuc przy stosowaniu leków zobojętniających kwasy, np. inhibitorów pompy protonowej lub blokerów receptora H2. Także podeszły wiek zwiększa ryzyko zachorowania.
Bakterie.
Najczęstszą przyczyną pozaszpitalnego zapalenia płuc (PZP) są bakterie: w prawie 50% przypadków stwierdza się obecność szczepu "Streptococcus pneumoniae". Wśród innych często wyodrębnianych gatunków znajdują się: "Haemophilus influenzae" w 20% przypadków, "Chlamydophila pneumoniae" w 13% oraz "Mycoplasma pneumoniae" w 3%; następnie zaś "Staphylococcus aureus"; "Moraxella catarrhalis"; "Legionella pneumophila" i pałeczki Gram-ujemne. Zakażenia niektórymi z tych szczepów wykazują coraz wyższą oporność na leki – przykładem mogą być oporne na antybiotyki "Streptococcus pneumoniae" i gronkowce złociste oporne na metycylinę (MRSA).
Bakterie rozmnażają się szybciej w przypadku występowania dodatkowych czynników ryzyka. Alkoholizm przyspiesza rozwój "Streptococcus pneumoniae", bakterii beztlenowych oraz "Mycobacterium tuberculosis". Palenie tytoniu wspomaga rozwój "Streptococcus pneumoniae", "Haemophilus influenzae", "Moraxella catarrhalis" i "Legionella pneumophila". Kontakt z ptakami łączy się z ryzykiem zakażenia "Chlamydia psittaci", a ze zwierzętami hodowlanymi – z zakażeniem "Coxiella burnetti". Jeśli zawartość żołądka dostanie się do układu oddechowego, pojawia się ryzyko zakażenia bakteriami beztlenowymi. Mukowiscydoza powiązana jest z zagrożeniem "Pseudomonas aeruginosa" oraz "Staphylococcus aureus". Zakażenie "Streptococcus pneumoniae" występuje częściej w zimie. Należy je podejrzewać u osób, które zaaspirowały do płuc znaczną ilość anaerobów.
Wirusy.
Wirusy są przyczyną około jednej trzeciej zachorowań u dorosłych i około 15% u dzieci. Zapalenie płuc często wywołują rynowirusy, koronawirusy, wirus grypy, RSV, adenowirusy oraz wirusy paragrypy. Wirus opryszczki pospolitej rzadko prowadzi do zapalenia płuc, z wyjątkiem noworodków, biorców przeszczepów, osób chorujących na nowotwór lub mających poważne oparzenia. Osoby po transplantacjach niekompetentne immunologicznie z innego powodu często zapadają na zapalenie wywołane przez cytomegalowirusa. Pacjenci z wirusowym zapaleniem płuc mogą być dodatkowo zakażeni również bakteriami "Streptococcus pneumoniae", "Staphylococcus aureus" czy "Haemophilus influenzae", zwłaszcza gdy występują inne choroby i powikłania. Dominacja konkretnych wirusów wiąże się z porą roku; przykładowo podczas sezonu grypowego wirus grypy może stanowić przyczynę ponad połowy przypadków wirusowego zapalenia płuc. Czasami pojawiają się także nagłe wybuchy ognisk zapalenia spowodowanego przez hantawirusy i koronawirusy.
Grzyby.
Grzybicze zapalenie płuc nie występuje często, ale zdarza się zwłaszcza u osób o osłabionej odporności wywołanej przez AIDS, leki immunosupresyjne i inne czynniki medyczne. Grzyby stanowiące jego przyczynę to zazwyczaj: "Histoplasma capsulatum", grzyby z rodzaju "Blastomyces", "Cryptococcus neoformans", "Pneumocystis jiroveci" oraz "Coccidioides immitis". Histoplazmoza występuje w USA najczęściej w dorzeczu Missisipi, a kokcydioidomikoza w południowowschodnich stanach. Liczba przypadków wzrosła pod koniec XX wieku ze względu na to, że coraz więcej osób podróżuje, a wskaźniki immunosupresji w populacji światowej rosną.
Pasożyty.
Gatunki pasożytów, które mogą zaatakować płuca, to m.in.: "Toxoplasma gondii", "Strongyloides stercoralis", "Ascaris lumbricoides" oraz "Plasmodium malariae". Pasożyty dostają się do organizmu zazwyczaj poprzez bezpośredni kontakt przez skórę, bywają też zjadane lub przenoszone przez owady. Większość, z wyjątkiem "Paragonimus westermani", nie atakuje samych płuc, ale doprowadza do ich zapalenia w dalszej kolejności, po objęciu innych narządów. Niektóre pasożyty, zwłaszcza gatunki "Ascaris" i "Strongyloides", wywołują silną reakcję eozynofilową organizmu, co może prowadzić do eozynofilowego zapalenia płuc. W innych infekcjach (np. malarii) zajęcie płuc spowodowane jest głównie zapaleniem uogólnionym wywołanym przez cytokiny. W krajach rozwiniętych tego typu zakażenia najczęściej nabywają podróżnicy lub imigranci. W skali globalnej natomiast tego typu infekcje zdarzają się najczęściej u osób o obniżonej odporności.
Zapalenie płuc idiopatyczne.
Idiopatyczne śródmiąższowe zapalenie płuc albo zapalenie niezakaźne to przykłady rozlanych chorób płuc. Należą do nich: rozlane uszkodzenie pęcherzyków płucnych, organizujące się zapalenie płuc, niespecyficzne śródmiąższowe zapalenie płuc, limfocytowe śródmiąższowe zapalenie płuc, złuszczające śródmiąższowe zapalenie płuc, śródmiąższowa choroba płuc z zapaleniem oskrzelików oddechowych oraz idiopatyczne włóknienie płuc.
Patofizjologia.
Zapalenie płuc zaczyna się często od infekcji górnych dróg oddechowych przenoszącej się na niższe odcinki układu oddechowego.
Wirusowe zapalenie płuc.
Wirusy mogą dostać się do płuc na szereg różnych sposobów. RSV przenoszony jest zazwyczaj poprzez dotknięcie zakażonego przedmiotu, a następnie oczu lub nosa. Do innych infekcji wirusowych dochodzi na skutek wdychania przez usta lub nos unoszących się w powietrzu zakażonych kropelek. Po znalezieniu się w górnych drogach oddechowych wirusy mogą przedostać się do płuc, gdzie atakują komórki wyściełające drogi oddechowe, pęcherzyki płucne lub miąższ płucny. Niektóre wirusy, tj. wirus odry czy wirus opryszczki pospolitej, mogą dostać się do płuc z krwią. Zaatakowanie płuc może prowadzić do obumierania komórek o różnym stopniu nasilenia. Odpowiedź układu immunologicznego na infekcję może spowodować poważniejsze uszkodzenie płuc. Zapalenie wywołują przede wszystkim białe krwinki, zwłaszcza agranulocyty. Oprócz płuc wiele wirusów atakuje jednocześnie inne narządy, zakłócając prawidłowe funkcjonowanie organizmu. Wirusy mogą również sprawić, że organizm będzie bardziej podatny na infekcje bakteryjne; w ten sposób bakteryjne zapalenie płuc może wystąpić jako schorzenie współistniejące.
Bakteryjne zapalenie płuc.
Większość bakterii dostaje się do płuc w drodze aspiracji niewielkich organizmów znajdujących się w gardle lub w nosie. U połowy ludzi dokonuje się to w czasie snu. W gardle zawsze znajdują się bakterie, jednak te mogące wywoływać infekcje występują tam tylko w określonym czasie i w określonych warunkach. Niektóre typy bakterii, jak prątek gruźlicy ("Mycobacterium tuberculosis") i "Legionella pneumophila", dostają się do płuc z zakażonymi kropelkami unoszącymi się w powietrzu. Bakterie mogą również być przenoszone drogą krwiopochodną. Po przedostaniu się do płuc mogą one atakować przestrzenie pomiędzy komórkami i pęcherzykami, gdzie makrofagi i neutrofile próbują zneutralizować bakterie. Neutrofile uwalniają również cytokiny, wywołując ogólną aktywację układu odpornościowego. Powoduje to gorączkę, dreszcze i często występujące w bakteryjnym zapaleniu płuc zmęczenie. Neutrofile, bakterie i płyn z sąsiednich naczyń krwionośnych wypełniają pęcherzyki płucne, powodując zagęszczenie widoczne na zdjęciu rentgenowskim klatki piersiowej.
Diagnoza.
Zapalenie płuc diagnozowane jest zazwyczaj w oparciu o połączenie objawów fizycznych i rtg klatki piersiowej. Trudno może być jednak potwierdzić główną przyczynę, ponieważ nie istnieje żaden test pozwalający definitywnie rozróżnić podłoże bakteryjne od niebakteryjnego. Światowa Organizacja Zdrowia zdefiniowała zapalenie płuc u dzieci w oparciu o takie objawy kliniczne, jak kaszel lub trudności w oddychaniu i przyspieszony oddech, zapadnięta klatka piersiowa lub obniżony poziom świadomości. Przyspieszony oddech definiowany jest jako więcej niż 60 oddechów na minutę u dzieci w wieku poniżej 2 miesięcy, 50 oddechów na minutę u dzieci w wieku od 2 miesięcy do 1 roku lub ponad 40 oddechów na minutę u dzieci w wieku od 1 roku do 5 lat. U dzieci przyspieszone tempo oddechu i zapadnięta dolna część klatki piersiowej wykazują większą czułość niż wysłuchanie rzężeń w klatce piersiowej za pomocą stetoskopu.
U dorosłych badania w kierunku wykrycia przyczyny nie są na ogół konieczne w łagodnych przypadkach: jeżeli wszystkie parametry życiowe i wyniki osłuchiwania klatki piersiowej są w normie, ryzyko zapalenia płuc jest bardzo niewielkie. U osób wymagających hospitalizacji zalecane jest wykonanie pulsoksymetrii, zdjęcia rentgenowskiego klatki piersiowej i badań krwi, w tym morfologii, poziomu elektrolitów w surowicy, białka C-reaktywnego oraz możliwie badania monitorującego pracę wątroby. Diagnoza choroby grypopodobnej może zostać postawiona w oparciu o objawy, potwierdzenie infekcji grypowej wymaga jednak przeprowadzenia badań. Leczenie często opiera się więc na występowaniu grypy w środowisku lub na szybkim teście grypowym.
Badanie fizykalne.
W badaniu fizykalnym można czasami stwierdzić niskie ciśnienie krwi, częstoskurcz lub niską saturację. Tempo oddechu może być szybsze niż zwykle, co może wystąpić na dzień lub dwa przed pojawieniem się innych objawów. Wynik badania klatki piersiowej może być w normie, ale może wykazać mniejsze rozszerzanie się klatki piersiowej po stronie dotkniętej zapaleniem płuc. Chrapliwy oddech w wyniku przenoszenia powietrza z dróg oddechowych przez objęte infekcją płuco jest słyszalny podczas osłuchiwania za pomocą stetoskopu. Rzężenie (szmery) może być słyszalne w dotkniętym chorobą obszarze podczas wdechu. Podczas opukiwania objętego infekcją płuca dźwięk może być stłumiony, natomiast zwiększony, a nie zmniejszony rezonans głosowy odróżnia zapalenie płuc od występowania płynu w jamie opłucnej.
Obrazowanie.
W diagnozie często wykorzystuje się zdjęcie rentgenowskie klatki piersiowej. W łagodnych postaciach choroby obrazowanie konieczne jest tylko w razie potencjalnych powikłań, niejasnej przyczyny choroby oraz u osób, których stan nie uległ poprawie mimo leczenia. Prześwietlenie zalecane jest u osób w stanie na tyle poważnym, że wymagają hospitalizacji. Wyniki jednak nie zawsze korelują ze stadium zaawansowania choroby i nie pozwalają na wiarygodne rozróżnienie pomiędzy infekcją o podłożu bakteryjnym a wirusowym.
Obrazy RTG zapalenia płuc można sklasyfikować jako przedstawiające płatowe zapalenie płuc, oskrzelowe zapalenie płuc (znane również jako zrazikowe zapalenie płuc) oraz śródmiąższowe zapalenie płuc. Bakteryjne, pozaszpitalne zapalenie płuc w postaci klasycznej wykazuje konsolidację jednego segmentarnego płata płuca i znane jest jako płatowe zapalenie płuc. Wyniki mogą jednak się różnić, a w innych typach zapalenia płuc powszechne są inne wzory zmian. W aspiracyjnym zapaleniu płuc obraz może wykazywać dwustronną nieprzezroczystość głównie u podstawy płuc i po prawej stronie. Obrazy wirusowego zapalenia płuc mogą wydawać się normalne, płuca nadmiernie rozdęte, z dwustronnymi niejednolitymi obszarami lub podobne do bakteryjnego zapalenia płuc z konsolidacją płata. Zmiany mogą nie być widoczne w obrazach RTG we wczesnych stadiach choroby, zwłaszcza w wypadku odwodnienia; mogą być również trudne do zinterpretowania u osób otyłych lub z historią chorób płuc. W trudnych do określenia przypadkach dodatkowe informacje można uzyskać dzięki tomografii komputerowej.
Mikrobiologia.
U pacjentów leczonych pozaszpitalnie określenie czynnika przyczynowego jest nieopłacalne i zazwyczaj nie wpływa na zmianę sposobu leczenia. U osób, które nie odpowiadają na leczenie, należy rozważyć wykonanie posiewu plwociny, natomiast u osób z przewlekłym, produktywnym kaszlem należy wykonać badanie posiewowe w kierunku kultur prątków gruźlicy ("Mycobacterium tuberculosis"). Badania w kierunku wykrycia innych określonych organizmów mogą być zalecane w czasie epidemii w celu ochrony zdrowia publicznego. U osób hospitalizowanych ze względu na kilka chorób zaleca się zarówno badanie plwociny, jak i posiew krwi oraz przeprowadzenie badania moczu w kierunku przeciwciał przeciwko bakteriom "Legionella" i "Streptococcus". Infekcje wirusowe mogą zostać potwierdzone poprzez wykrycie wirusa lub przeciwciał przeciw niemu za pomocą, między innymi, techniki hodowli kultury lub reakcji łańcuchowej polimerazy (PCR). Rutynowe badania mikrobiologiczne pozwalają określić czynnik przyczynowy zaledwie w 15% przypadków.
Klasyfikacja.
Infekcyjne zapalenie płuc dzieli się, zazwyczaj w zależności od miejsca lub sposobu zarażenia, na: pozaszpitalne, aspiracyjne, związane z kontaktem ze służbą zdrowia, szpitalne i respiratorowe zapalenie płuc. Inna klasyfikacja obejmuje podział według dotkniętej chorobą części płuca na: płatowe zapalenie płuc, odoskrzelowe zapalenie płuc i ostre śródmiąższowe zapalenie płuc; istnieje też podział według patogennego. Zapalenie płuc u dzieci może dodatkowo w oparciu o objawy podmiotowe i przedmiotowe być dzielone na łagodne, ostre i bardzo ostre.
Rozpoznanie różnicowe.
Objawy podmiotowe i przedmiotowe podobne do zapalenia płuc może wywoływać kilka innych schorzeń, w tym: przewlekła obturacyjna choroba płuc (POChP), astma oskrzelowa, obrzęk płuc, rozstrzenie oskrzeli, rak płuc i zatorowość płucna. W przeciwieństwie do zapalenia płuc, dla astmy i POChP charakterystyczny jest świszczący oddech, przy obrzęku płuc elektrokardiogram jest nieprawidłowy, dla raka płuc i rozstrzeni oskrzeli typowy jest długotrwały kaszel, a przy zatorowości płucnej występuje ostry ból w klatce piersiowej i duszność.
Profilaktyka.
Profilaktyka obejmuje szczepienia, działania środowiskowe oraz właściwe leczenie innych problemów zdrowotnych. Szacuje się, że wprowadzenie odpowiednich działań profilaktycznych na skalę globalną pozwoliłoby zmniejszyć umieralność wśród dzieci o 400 000, a powszechna dostępność odpowiedniego leczenia umożliwiłaby zmniejszenie liczby zgonów dzieci o kolejne 600 000.
Szczepienie.
Szczepienie zapobiega pewnym bakteryjnym i wirusowym typom zapalenia płuc zarówno u dzieci, jak i u dorosłych. Szczepionka przeciw grypie jest umiarkowanie skuteczna przeciwko grypie typu A i B. Centrum Zwalczania i Zapobiegania Chorobom (ang. "Center for Disease Control and Prevention", CDC) zaleca coroczne szczepienia dla wszystkich w wieku powyżej 6 miesięcy. Zaszczepienie pracowników służby zdrowia zmniejsza ryzyko wirusowego zapalenia płuc wśród ich pacjentów. W razie epidemii grypy leki jak amantadyna lub rymantadyna mogą pomóc uniknąć choroby. Nie wiadomo, czy zanamiwir lub oseltamiwir są skuteczne, ponieważ firma produkująca oseltamiwir nie zezwoliła na udostępnienie danych z badań klinicznych w celu przeprowadzenia niezależnej analizy.
Istnieją dowody potwierdzające skuteczność stosowania szczepień przeciwko "Haemophilus influenzae" i "Streptococcus pneumoniae". Szczepienie dzieci przeciwko "Streptococcus pneumoniae" doprowadziło do spadku liczby zachorowań wśród dorosłych, ponieważ wielu z nich zaraża się infekcjami od dzieci. Szczepionka przeciw "Streptococcus pneumoniae" dostępna jest również dla dorosłych; stwierdzono, że zmniejsza ona ryzyko inwazyjnej choroby pneumokokowej. Przed zapaleniem płuc chronią również: szczepionka przeciw krztuścowi, ospie wietrznej i odrze.
Inne.
Zaleca się zarówno zaprzestanie palenia, jak i zmniejszenie zanieczyszczenia powietrza w pomieszczeniach powodowanego np. przez gotowanie z wykorzystaniem drewna lub kału. Palenie tytoniu wydaje się być największym czynnikiem ryzyka rozwoju pneumokokowego zapalenia płuc u dorosłych niecierpiących poza tym na inne choroby. Skutecznym środkiem zapobiegawczym może też być mycie rąk i zasłanianie ust podczas kasłania. Zapobiec zarażeniu może też pomóc noszenie masek chirurgicznych przez chore osoby.
Odpowiednie leczenie choroby istniejącej (tj. AIDS, cukrzyca i niedożywienie) może zmniejszyć ryzyko zapalenia płuc. U dzieci poniżej 6 miesiąca karmienie wyłącznie piersią zarówno zmniejsza ryzyko wystąpienia choroby, jak i łagodzi jej przebieg. U zakażonych HIV o liczbie komórek CD4 mniejszej niż 200 komórek/ml stosowanie kotrimoksazolu zmniejsza ryzyko pneumocystozy i może być również korzystne w profilaktyce u osób o obniżonej odporności, które nie mają HIV.
Badanie ciężarnych kobiet w kierunku paciorkowców grupy B i "Chlamydia trachomatis" oraz podawanie antybiotyku w razie potrzeby zmniejsza ryzyko zapalenia płuc u niemowląt; skuteczne mogą być również środki zapobiegające przeniesieniu wirusa HIV z matki na dziecko. Nie stwierdzono, by odsysanie z ust i gardła niemowlęcia smółki z płynu owodniowego zmniejszało ryzyko aspiracyjnego zapalenia płuc, może natomiast być szkodliwe, więc w większości sytuacji nie zaleca się takich praktyk. U osób starszych o słabym zdrowiu właściwa higiena jamy ustnej może zmniejszyć ryzyko aspiracyjnego zapalenia płuc.
Leczenie.
W większości przypadków antybiotyki doustne, odpoczynek, proste analgetyki i płyny wystarczają, aby choroba całkowicie ustąpiła. Osoby cierpiące również na inne schorzenia, osoby starsze lub mające znaczne trudności z oddychaniem mogą jednak wymagać bardziej zaawansowanej opieki. W razie nasilenia objawów, braku poprawy przy leczeniu ambulatoryjnym lub pojawieniu się powikłań konieczna może być hospitalizacja. Na całym świecie około 7–13% przypadków u dzieci kończy się hospitalizacją, podczas gdy w krajach rozwiniętych do szpitala przyjmowanych jest od 22 do 42% dorosłych z pozaszpitalnym zapaleniem płuc. Przy określaniu konieczności hospitalizacji dorosłych pacjentów zastosowanie znajduje skala CURB-65. Wynik od 0 do 1 umożliwia zazwyczaj leczenie ambulatoryjne, przy wyniku 2 konieczny jest krótkoterminowy pobyt w szpitalu lub ścisła kontrola, natomiast przy wyniku 3-5 zalecana jest hospitalizacja. Przyjęte do szpitala powinny być dzieci, u których występuje duszność lub u których saturacja wynosi poniżej 90%. Skuteczność fizjoterapii klatki piersiowej w leczeniu zapalenia płuc jak dotąd nie została określona. U osób przyjętych na oddział intensywnej terapii skuteczna może być wentylacja nieinwazyjna. Nie stwierdzono skuteczności dostępnych bez recepty leków przeciwkaszlowych ani stosowania cynku u dzieci. Brakuje wystarczających dowodów na skuteczność leków mukolitycznych.
Bakteryjne zapalenie płuc.
W leczeniu bakteryjnego zapalenia płuc sprawdzają się antybiotyki. Wybór antybiotyku zależy w pierwszym rzędzie od charakterystyki chorego, to jest od jego wieku, ewentualnych chorób towarzyszących oraz miejsca nabycia infekcji. W Wielkiej Brytanii zalecane jest leczenie empiryczne amoksycyliną jako pierwsza linia leczenia w wypadku pozaszpitalnego zapalenia płuc; alternatywne opcje to doksycyklina lub klarytromycyna. W Ameryce Północnej, gdzie atypowe formy pozaszpitalnego zapalenia płuc występują częściej, makrolidy (tj. azytromycyna lub erytromocyna) i doksycyklina wyparły amoksycylinę w leczeniu pierwszego rzutu u dorosłych. U dzieci z łagodnymi lub umiarkowanymi objawami amoksycylina pozostaje leczeniem pierwszego rzutu. Nie zaleca się stosowania fluorochinolonów w niepowikłanych przypadkach ze względu na możliwe działania niepożądane i wytwarzanie oporności w świetle braku większej korzyści klinicznej. Leczenie tradycyjnie trwa od siedmiu do dziesięciu dni, coraz więcej dowodów przemawia jednak za tym, że krótsze leczenie (trzy do pięciu dni) przynosi podobne efekty. W wypadku szpitalnego zapalenia płuc zalecenia obejmują cefalosporyny III i IV generacji, karbapenemy, fluorochinolony, aminoglikozydy i wankomycynę. Antybiotyki te często podawane są dożylnie i stosowane łącznie. Stan zdrowia ponad 90% pacjentów leczonych szpitalnie poprawia się po podaniu pierwszych antybiotyków.
Wirusowe zapalenie płuc.
W leczeniu wirusowego zapalenia płuc wywołanego przez wirusy grypy (typu A i typu B) mogą być stosowane inhibitory neuraminidazy. W wypadku innych typów pozaszpitalnego wirusowego zapalenia płuc, w tym wywołanych przez wirusa zespołu ciężkiej ostrej niewydolności oddechowej (SARS), adenowirusy, hantawirusy i wirusa paragrypy, nie są zalecane żadne określone leki przeciwwirusowe. Grypa typu A może być leczona rymantadyną lub amantadyną, grypa typu A lub B – oseltamiwirem, zanamiwirem lub peramiwirem. Leki te działają najefektywniej, jeżeli leczenie rozpocznie się w przeciągu 48 godzin od wystąpienia objawów. Wiele szczepów wirusa grypy typu A H5N1, znanej również jako ptasia grypa, wykazało oporność na rymantadynę i amantadynę. Stosowanie antybiotyków w wirusowym zapaleniu płuc jest zalecane przez niektórych specjalistów z tego powodu, że nie można wykluczyć powikłania w postaci nadkażenia bakteryjnego. Brytyjskie Towarzystwo Chorób Klatki Piersiowej (British Thoracic Society) zaleca wstrzymanie się z antybiotykoterapią u chorych z łagodnymi postaciami choroby. Stosowanie kortykosteroidów budzi kontrowersje.
Aspiracyjne zapalenie płuc.
Ogólnie rzecz biorąc, aspiracyjne zapalenie płuc leczone jest zachowawczo za pomocą antybiotyków wskazanych tylko w tym przypadku. Wybór antybiotyku zależy od kilku czynników, w tym od charakteru organizmu podejrzanego o bycie czynnikiem choroby i od tego, czy chory zaraził się zapaleniem płuc pozaszpitalnie, czy też w warunkach szpitalnych. Do wybieranych często opcji należy klindamycyna, połączenie antybiotyku beta-laktamowego i metronidazolu lub aminoglikozydu. W leczeniu aspiracyjnego zapalenia płuc stosowane są czasem kortykosteroidy, dowody na ich skuteczność są jednak ograniczone.
Rokowanie.
Po włączeniu leczenia w większości typów bakteryjnego zapalenia płuc stan chorego stabilizuje się w ciągu 3–6 dni. Często potrzeba jednak kilku tygodni, by ustąpiła większość objawów. Wyniki RTG normalizują się zazwyczaj w przeciągu czterech tygodni, a śmiertelność jest niska (poniżej 1%). Osoby starsze lub cierpiące na inne choroby płuc mogą potrzebować ponad 12 tygodni na wyzdrowienie. U chorych wymagających hospitalizacji śmiertelność może osiągnąć nawet 10%, a u pacjentów wymagających intensywnej opieki nawet 30-50%. Zapalenie płuc jest najpowszechniejszym spośród zakażeń szpitalnych kończących się śmiercią. Przed pojawieniem się antybiotyków śmiertelność wśród hospitalizowanych chorych wynosiła zazwyczaj 30%.
Powikłania mogą wystąpić w szczególności u osób starszych oraz osób mających inne problemy zdrowotne. Zaliczyć do nich można między innymi: ropniaka opłucnej, ropień płuca, zarostowe zapalenie oskrzelików, zespół ostrej niewydolności oddechowej, sepsę i nasilenie współistniejących problemów zdrowotnych.
Zasady prognozowania klinicznego.
Zasady prognozowania klinicznego opracowane zostały po to, by w sposób bardziej obiektywny przewidywać wyniki w odniesieniu do zapalenia płuc Zasady te często brane są pod uwagę przy podejmowaniu decyzji o ewentualnej hospitalizacji chorego
Płyn w jamie opłucnej, ropniak i ropień.
Przy zapaleniu płuc może się tworzyć wysięk opłucnowy w jamie opłucnej. Czasami płyn ulega zakażeniu i powstaje ropniaka opłucnowego. W celu odróżnienia ropniaka od parapneumonicznego wysięku opłucnowego należy nakłuć jamę opłucnej w celu pobrania płynu do zbadania (torakocenteza). Jeśli okaże się, że jest to ropniak, konieczny będzie drenaż płynu, który często wymaga wykonania drenażu. W ciężkich przypadkach ropniaka może okazać się konieczne leczenie chirurgiczne. Infekcja może się utrzymywać, jeśli zakażony płyn nie zostanie odsączony, ponieważ antybiotyki nie przenikają dobrze do jamy opłucnowej. Jeśli płyn jest jałowy, należy go odsączyć tylko wtedy, gdy wywołuje objawy lub nie wchłania się.
Rzadko bakterie w płucu tworzą kieszonkę zakażonego płynu zwaną ropniem płuca. Ropnie płuca są zazwyczaj widoczne na prześwietleniu klatki piersiowej, jednak często trzeba wykonać tomografię komputerową klatki piersiowej dla potwierdzenia diagnozy. Ropnie występują zazwyczaj w przypadku zapalenia płuc wskutek aspiracji i często zawierają kilka rodzajów bakterii. Leczenie ropnia polega najczęściej na długotrwałym przyjmowaniu antybiotyków, choć czasem wymaga zdrenowania przez chirurga bądź radiologa.
Niewydolność układu oddechowego i krążenia.
Zapalenie płuc może spowodować niewydolność układu oddechowego przez wywołanie zespołu ostrej niewydolności oddechowej (ARDS), co jest wynikiem działania samej infekcji i stanu zapalnego. Płuca szybko wypełniają się płynem i włóknieją. W przypadku zwłóknienia płuc w połączeniu z poważnymi trudnościami w oddychaniu spowodowanych obecnością płynu w pęcherzykach płucnych w celu utrzymania pacjenta przy życiu może być konieczna długotrwała wentylacja mechaniczna.
Sepsa również może być powikłaniem zapalenia płuc, choć zwykle występuje tylko u osób ze słabą odpornością lub cierpiących na hiposplenizm. Do organizmów najczęściej wywołujących taką reakcję należą paciorkowiec zapalenia płuc "Streptococcus pneumoniae", pałeczka grypy "Haemophilus influenzae" i pałeczka zapalenia płuc "Klebsiella pneumoniae". Do innych przyczyn podobnych objawów należą: zawał mięśnia sercowego czy zator tętnicy płucnej.
Epidemiologia.
Zapalenie płuc to częsta choroba dotykająca rocznie około 450 milionów ludzi i występująca we wszystkich częściach świata. Stanowi główną przyczynę zgonów wśród wszystkich grup wiekowych i rocznie powoduje 4 miliony zgonów (7% całkowitej liczby zgonów na świecie). Najwyższe współczynniki zgonów występują u dzieci poniżej piątego roku życia i osób dorosłych powyżej 75 roku życia. Choroba występuje ok. pięć razy częściej w krajach rozwijających się niż w krajach rozwiniętych. Wirusowe zapalenie płuc stanowi ok. 200 milionów przypadków. W Stanach Zjednoczonych, zgodnie ze stanem na 2009 r., zapalenie płuc było ósmą pod względem częstości przyczyną zgonów.
Dzieci.
W 2008 r. zapalenie płuc wystąpiło u ok. 156 milionów dzieci (151 milionów w krajach rozwijających się i 5 milionów w krajach rozwiniętych). Choroba doprowadziła do 1,6 milionami zgonów, co stanowiło 28–34% wszystkich zgonów u dzieci poniżej piątego roku życia. 95% tych zgonów wystąpiło w krajach rozwijających się. Do krajów z największym odsetkiem osób cierpiących na zapalenie płuc należą: Indie (43 milionów), Chiny (21 milionów) i Pakistan (10 milionów). Choroba jest główną przyczyną zgonów wśród dzieci w krajach rozwijających się. Wiele zgonów wystąpiło u noworodków. Według szacunków Światowej Organizacji Zdrowia zgon jednej trzeciej noworodków był spowodowany zapaleniem płuc. Teoretycznie można zapobiec ok. połowie zgonów, ponieważ dostępna jest skuteczna szczepionka przeciwko bakteriom, które je wywołują.
Historia.
Zapalenie płuc było częstą chorobą w całej historii ludzkości. Według Hipokratesa (ok. 460 – 370 p.n.e.) „zapalenie i schorzenia opłucnej charakteryzują się: ostrą gorączką, bólem po jednej stronie lub obu, obecnością kaszlu przy oddychaniu, a wykrztuszane plwociny są o zabarwieniu jasnym lub szarym. Mogą być również rzadkie i spienione lub mieć inny charakter (...) Choroba jest nieuleczalna, kiedy się rozwinie, a opłucna chorego pozostanie nieoczyszczona. Złym objawem jest również duszność, rzadki i gryzący zapach moczu, jeśli chory poci się na szyi i głowie, rzężenie”. Jednak według Hipokratesa zapalenie płuc to choroba „określona przez przodków.” Przedstawił on również wyniki drenażu chirurgicznego ropniaków. Według Mojżesza Majmonidesa (1135–1204 r.) „podstawowymi objawami zawsze występującymi przy zapaleniu płuc są: ostra gorączka, kłujący opłucnowy ból z boku, krótkie i szybkie oddechy, nierówny puls, kaszel”. Ten kliniczny opis jest dość podobny do opisu we współczesnych podręcznikach i przedstawia zakres wiedzy medycznej począwszy od średniowiecza aż do XIX w.
Edwin Klebs jako pierwszy zaobserwował bakterie w drogach oddechowych u osób, które zmarły z powodu zapalenia płuc w 1875 r. Pierwsza praca przedstawiona przez Carla Friedländera i Alberta Fränkela odpowiednio w latach 1882 i 1884 opisywała dwie częste przyczyny bakteryjne: paciorkowca zapalenia płuc "Streptococcus pneumoniae" i pałeczkę zapalenia płuc "Klebsiella pneumoniae". Dzięki pierwszej pracy Friedländera wprowadzono barwienie metodą Grama, tj. podstawowe badanie laboratoryjne obecnie wciąż stosowane do identyfikacji i klasyfikacji bakterii. Praca Hansa Christiana Grama opisująca procedurę w 1884 r. pozwoliła na rozróżnienie dwóch bakterii i wykazała, że więcej niż jeden mikroorganizm może być przyczyną zapalenia płuc
Sir William Osler, znany jako „ojciec współczesnej medycyny”, zdał sobie sprawę z tego, ile zgonów i schorzeń spowodowało zapalenie płuc i w 1918 r. opisał je jako „straszliwy mór”, ponieważ w tym czasie zapalenie płuc powodowało więcej zgonów niż gruźlica. John Bunyan po raz pierwszy użył tego wyrażenia w odniesieniu do „suchot” (gruźlicy). Osler nazwał również zapalenie płuc „przyjacielem staruszka”, ponieważ śmierć była często szybka i bezbolesna; istniało natomiast wiele wolniejszych i bardziej bolesnych sposobów na śmierć.
Dzięki rozwojowi w latach 1900-1909 leczenie zapalenia płuc było skuteczniejsze. W XX w., wraz z pojawieniem się penicyliny i innych antybiotyków, współczesnych technik chirurgicznych i intensywnej opieki, umieralność z powodu zapalenia płuc, zbliżywszy się do 30%, ostro spadła w krajach rozwiniętych. W 1988 r. zaczęto szczepienie niemowląt przeciwko "Haemophilus influenzae" typu B, dzięki czemu wkrótce gwałtownie spadła zachorowalność. W 1977 r. rozpoczęto szczepienie dorosłych przeciwko paciorkowcu zapalenia płuc "Streptococcus pneumoniae", a w 2000 r. u dzieci, co poskutkowało podobnym spadkiem zachorowalności.
Społeczeństwo i kultura.
Ze względu na dużą zachorowalność na zapalenie płuc w krajach rozwijających się i stosunkowo niską świadomość choroby w krajach rozwiniętych światowa społeczność zajmująca się problematyką zdrowotną ogłosiła 12 listopada Światowym Dniem Zapalenia Płuc. To dzień, w którym zainteresowani obywatele i decydenci podejmują działania przeciwko chorobie. Globalny koszt gospodarczy pozaszpitalnego zapalenia płuc oszacowano na 17 miliardów dolarów.

</doc>
<doc id="3177908" url="https://pl.wikipedia.org/wiki?curid=3177908" title="Draper (Dakota Południowa)">
Draper (Dakota Południowa)

Draper – miasto w Stanach Zjednoczonych, w stanie Dakota Południowa, w hrabstwie Jones.

</doc>
<doc id="3177910" url="https://pl.wikipedia.org/wiki?curid=3177910" title="Astma oskrzelowa">
Astma oskrzelowa

Astma oskrzelowa (z greckiego , "asthma" – „zadyszka”) – często występująca, przewlekła choroba zapalna dróg oddechowych charakteryzująca się różnorodnymi i nawracającymi objawami, odwracalną obturacją (zwężeniem) dróg oddechowych i skurczem oskrzeli. Do częstych objawów należą świsty, kaszel, ucisk w klatce piersiowej i duszność.
Uważa się, że astma powodowana jest przez połączenie czynników genetycznych i środowiskowych. Diagnoza opiera się zazwyczaj na zespole objawów, spirometrii oraz wynikach długoterminowego leczenia. Klasyfikacja kliniczna jest dokonywana na podstawie częstości występowania objawów, pomiar natężonej objętości wydechowej pierwszosekundowej (FEV1) i szczytowego przepływu wydechowego (PEF). Inna klasyfikacja obejmuje podział na astmę atopową (zewnątrzpochodną, alergiczną) i nieatopową (wewnątrzpochodną), gdzie atopia oznacza predyspozycję do nadwrażliwości typu 1.
Objawy o ostrym przebiegu leczy się zazwyczaj za pomocą krótko działających wziewnych beta2-mimetyków (np. salbutamol), natomiast dalsze postępowanie jest oparte na indywidualnie opracowanych zaleceniach, zależnych od stopnia ciężkości choroby oraz jej dotychczasowego przebiegu. W bardzo ciężkich przypadkach konieczne może być dożylne podanie kortykosteroidów i siarczanu magnezu oraz hospitalizacja. Można zapobiegać wystąpieniu objawów, unikając wywołujących je czynników (alergenów i czynników drażniących) oraz stosując kortykosteroidy. W razie braku uzyskania kontroli astmy można oprócz kortykosteroidów wziewnych stosować leki z grupy długo działających agonistów receptorów beta (LABA) lub leków przeciwleukotrienowych.
Zapadalność na astmę wzrosła znacznie od lat 70. XX wieku. W 2011 roku chorowało z jej powodu 235–300 milionów ludzi na całym świecie, z czego dla około 250 000 chorych była ona przyczyną zgonu.
Definicja.
Nie ma jednej definicji astmy, choć jest ona stosunkowo dobrze znaną chorobą. Światowa Inicjatywa na Rzecz Zwalczania Astmy (ang. "Global Initiative for Asthma" – GINA) definiuje rzeczoną chorobę jako „przewlekłe zapalenie dróg oddechowych, w czasie którego istotną rolę odgrywa wiele rodzajów komórek oraz ich elementów. Przewlekłe zapalenie związane z nadreaktywnością dróg oddechowych, które może prowadzić do ponawiającego się świszczącego oddechu, problemów ze złapaniem oddechu, uciskiem klatki piersiowej oraz kaszlem zwłaszcza w nocy lub rano. Problemy te wiążą się najczęściej z rozpowszechnionym, ale różniącym się zaburzeniem przepływu powietrza w płucach, które jest często odwracalne samoistnie lub poprzez leczenie”.
Obecnie obowiązująca definicja astmy brzmi następująco:
Objawy przedmiotowe i podmiotowe.
Dla astmy charakterystyczne są nawracające napady świszczącego oddechu, duszności, ucisku w klatce piersiowej i kaszlu. W wyniku kaszlu w płucach może wydzielać się plwocina, zazwyczaj ciężko ją jednak wykrztusić. Po ataku może ona wyglądem przypominać ropę ze względu na dużą ilość eozynofili. Objawy nasilają się zwykle w nocy lub wczesnym rankiem, lub też w reakcji na wysiłek fizyczny czy zimne powietrze. Niektórzy chorzy na astmę doświadczają objawów rzadko, zazwyczaj w odpowiedzi na zaostrzające je czynniki, u innych natomiast występują nasilone i uporczywe objawy.
Choroby współistniejące.
U osób cierpiących na astmę częściej współwystępują następujące schorzenia: choroba refluksowa przełyku (GERD), zapalenie zatok przynosowych i obturacyjny bezdech senny. Częstsze są również zaburzenia psychologiczne, między innymi zaburzenia lękowe u 16–52% chorych i zaburzenia afektywne u 14–41%. Nie wiadomo jednak, czy to astma powoduje problemy psychologiczne, czy też problemy psychologiczne przyczyniają się do astmy.
Przyczyny.
Do zachorowania na astmę oskrzelową dochodzi w wyniku współdziałania złożonych i nie w pełni zrozumiałych interakcji czynników. Wpływają one zarówno na ciężkość choroby, jak i na jej podatność na leczenie. Istnieje pogląd, że obserwowany w ostatnich latach wzrost liczby zachorowań wynika ze zmian epigenetycznych (czynniki genetyczne niezależne od sekwencji DNA) oraz zmian w środowisku.
Czynniki środowiskowe.
Z rozwojem i nasileniem objawów astmy związanych jest wiele czynników środowiskowych, w tym alergeny, zanieczyszczenie powietrza oraz inne związki chemiczne zanieczyszczające środowisko naturalne. Palenie tytoniu przez matkę podczas ciąży i po porodzie wiąże się z większym ryzykiem wystąpienia objawów przypominających astmę. Zła jakość powietrza z powodu zanieczyszczenia spalinami lub wysokiego poziomu ozonu wiąże się zarówno z rozwojem astmy, jak i z zaostrzeniem jej objawów. Czynnikiem powodującym astmę może być też kontakt z lotnymi związkami organicznymi w pomieszczeniach zamkniętych, przykładowo kontakt z formaldehydem. Z rozwojem astmy u dzieci i dorosłych mają też związek ftalany w polichlorku winylu oraz znaczna ekspozycja na endotoksyny.
Astma związana jest z ekspozycją na alergeny w zamkniętych pomieszczeniach. Do często występujących w pomieszczeniach czynników alergizujących należą roztocza kurzu domowego, karaczany, sierść zwierząt i pleśnie. Próby zmniejszenia ilości roztoczy kurzu domowego okazały się nieskuteczne. Wystąpienie pewnych wirusowych infekcji dróg oddechowych u małych dzieci może zwiększyć ryzyko rozwoju astmy. Należą do nich infekcje RCV i rinowirusami. Pewne inne infekcje mogą jednak zmniejszyć to ryzyko.
Hipoteza higieniczna.
Hipoteza higieniczna próbuje wyjaśnić wzrost liczby zachorowań na astmę na świecie jako bezpośredni i niezamierzony rezultat mniejszego narażenia na działanie niepowodujących infekcji bakterii i wirusów w dzieciństwie. Proponowane wyjaśnienie zakłada, że rzadszy kontakt z bakteriami i wirusami jest po części wynikiem większej czystości i mniejszego rozmiaru rodziny we współczesnych społeczeństwach. Dowodem na poparcie hipotezy higienicznej jest m.in. mniejsza liczba przypadków astmy na farmach i w domach, w których trzyma się zwierzęta.
Z rozwojem astmy wiąże się stosowanie antybiotyków na wczesnym etapie życia. Z większym ryzykiem wystąpienia astmy (szacunkowo o 20–80%) wiąże się również poród przez cięcie cesarskie – w tym wypadku zwiększone ryzyko przypisuje się brakowi kolonizacji florą bakteryjną, którą noworodek zyskałby przechodząc przez kanał rodny. Istnieje związek pomiędzy astmą a standardem życia.
Czynnik genetyczny.
Występowanie astmy w rodzinie jest czynnikiem ryzyka, a w grę wchodzi w tym wypadku wiele różnych genów. Jeżeli jedno z bliźniąt jednojajowych cierpi na astmę, prawdopodobieństwo wystąpienia choroby u drugiego z nich wynosi 25%. Do końca 2005 r. skojarzono z astmą 25 genów w sześciu lub więcej odrębnych populacjach, w tym m.in. "GSTM1", "IL10", "CTLA-4", "SPINK5", "LTC4S", "IL4R" i "ADAM33". Wiele z tych genów związanych jest z układem odpornościowym lub z modulowaniem nasilenia zapalenia. Nawet w przypadku tej listy genów popartej badaniami o wysokim stopniu powtarzalności rezultaty nie były jednolite u wszystkich poddanych testom populacji. W 2006 r. z astmą skojarzono ponad 100 genów w badaniu jednej tylko asocjacji genetycznej; cały czas odkrywane są nowe geny.
Niektóre warianty genetyczne mogą powodować astmę tylko w połączeniu z określonym czynnikiem środowiskowym. Przykładem jest specyficzny polimorfizm pojedynczego nukleotydu w regionie kodującym CD14 i kontakt z endotoksynami bakteryjnymi. Źródłem endotoksyn może być kilka czynników środowiskowych, w tym dym tytoniowy, psy i farmy. Ryzyko zachorowania na astmę jest więc determinowane zarówno przez genotyp danej osoby, jak i stopień narażenia na działanie endotoksyn.
Choroby.
Atopowe zapalenie skóry, katar sienny i astmę łączy atopia. Najsilniejszym czynnikiem ryzyka wystąpienia astmy jest choroba atopowa w wywiadzie; astma znacznie częściej rozwija się u osób, które mają atopowe zapalenie skóry lub katar sienny. Astma kojarzona jest również z zespołem Churga–Straussa, chorobami autoimmunologicznymi i układowymi zapaleniami naczyń. Objawy astmy mogą też występować u osób z pokrzywką.
Istnieje związek pomiędzy otyłością a ryzykiem wystąpienia astmy. W ostatnich latach wzrosła liczba osób dotkniętych obydwoma tymi przypadłościami. W grę wchodzić może tu kilka czynników, w tym słabsza wydolność oddechowa spowodowana przez nagromadzenie tkanki tłuszczowej i fakt, że wykazuje ona aktywność prozapalną.
Leki beta-adrenolityczne (np. propranolol) mogą spowodować astmę u podatnych na jej rozwój osób. Stosowanie kardioselektywnych beta-blokerów wydaje się jednak bezpieczne w wypadkach łagodnej lub umiarkowanej postaci choroby. Inne leki, które mogą powodować problemy, to kwas acetylosalicylowy, inne niesteroidowe leki przeciwzapalne i inhibitory konwertazy angiotensyny.
Astma aspirynowa.
Szczególnym rodzajem astmy jest astma aspirynowa. Zgodnie z teorią cyklooksygenazową Szczeklika po przyjęciu kwasu acetylosalicylowego (inhibitora cyklooksygenazy) dochodzi u osób predysponowanych do nadmiernej produkcji leukotrienów cysteinylowych, silnie kurczących oskrzela.
Zaostrzenie.
U niektórych osób astma przebiega stabilnie przez okres tygodni lub miesięcy, a następnie gwałtownie stan chorego ulega zaostrzeniu. Różne osoby reagują w sposób zróżnicowany na różne czynniki, u większości osób dochodzi do zaostrzenia stanu z różnych powodów.
Czynniki domowe wpływające na zaostrzenie astmy to m.in. kurz, łupież zwierzęcy (zwłaszcza w przypadku kociej i psiej sierści), alergeny związane z karaluchami oraz pleśń. Perfumy są częstą przyczyną ostrych ataków u kobiet i dzieci. Zarówno wirusowe, jak i bakteryjne zakażenia górnych dróg oddechowych mogą być przyczyną zaostrzenia się choroby. Stres może prowadzić do pogorszenia się objawów – uważa się, że wpływa na działanie układu immunologicznego i w związku z tym zaostrza reakcję na zakażenie dróg oddechowych na alergeny i czynniki podrażniające.
Patofizjologia.
Astma jest rezultatem przewlekłego zapalenia dróg oddechowych, którego efektem jest zwiększona kurczliwość mięśni gładkich dróg oddechowych. Wraz z innymi czynnikami prowadzi to do zwężenia dróg oddechowych, którego objawem jest świszczący oddech. Zwężenie zazwyczaj mija niezależnie od tego, czy jest leczone, czy też nie. Czasami może dochodzić do histologicznej przebudowy tkanek dróg oddechowych. Najczęściej spotykane zmiany dróg oddechowych obejmują zwiększenie ilości eozynofili oraz pogrubienie blaszki siateczkowatej. Po pewnym czasie mięśnie gładkie dróg oddechowych mogą zwiększyć swój rozmiar; może się także zwiększyć liczba gruczołów śluzowych. Inne rodzaje uczestniczących w tym procesie komórek to limfocyty T, makrofagi oraz neutrofile. Może również dochodzić do zaangażowania innych części układu immunologicznego, włączając w to m.in.: cytokiny, chemokiny, histaminę oraz leukotrieny.
Diagnostyka.
Obecnie nie ma jednego badania pozwalającego rozpoznać astmę, a diagnoza opiera się na ocenie objawów i reakcji na terapię. Diagnoza astmy powinna być brana pod uwagę, jeżeli w przeszłości stwierdzono: powracający świszczący oddech, kaszel lub problemy z oddychaniem, a objawy ujawniają się lub pogarszają na skutek ćwiczeń fizycznych, zakażeń wirusowych, alergenów oraz zanieczyszczenia powietrza. Spirometria służy wówczas do potwierdzenia diagnozy. U dzieci poniżej szóstego roku życia postawienie diagnozy jest trudniejsze, ponieważ są one zbyt młode, by wykonać u nich spirometrię, której wykonanie wymaga pewnej współpracy z badanym.
Spirometria.
Spirometria jest zalecana w celu potwierdzenia rozpoznania oraz jako środek kontrolny. Jest to najskuteczniejsze badanie pozwalające zdiagnozować astmę. Diagnozę astmy potwierdza odwracalność obturacji oskrzeli, za którą uznawano wcześniej poprawę FEV1 o ponad 12% po podaniu leku rozszerzającego oskrzela np. salbutamolu, a wedle nowszych poglądów poprawę FEV1 lub FVC o przynajmniej 12% i 200 ml. Jednak może być ona prawidłowa u osób cierpiących na łagodną astmę, która w danej chwili nie zaostrza się. Badanie zdolności dyfuzji gazów w płucach może wedle niektórych źródeł pomóc w odróżnieniu astmy od przewlekłej obturacyjnej choroby płuc, jednakże znacznie większą rolę odgrywa wiek chorego w momencie pojawienia się objawów, ich charakter, wpółistnienie alergii czy palenie tytoniu. Zaleca się przeprowadzanie spirometrii raz do roku lub co dwa lata w celu sprawdzenia, jak dobrze kontrolowana jest astma u danego pacjenta.
Inne.
Próba prowokacyjna służy ocenie reaktywności drogi oddechowej. Odbywa się zawsze po przeprowadzeniu spirometrii podstawowej, po czym podaje się wziewnie substancję wywołującą reakcję skurczową oskrzeli (histamina, metacholina). W kolejnych spirometriach ocenia się wynik FEV1 po zadziałaniu podanych substancji. Negatywny wynik pozwala stwierdzić, że osoba nie jest chora na astmę, jednak pozytywny wynik niekoniecznie oznacza chorobę.
Rolę pomocniczą odgrywa pomiar szczytowego przepływu oddechowego (PEF). Poprzednio za astmą przemawiała różnica ≥20% w zakresie PEF w ciągu przynajmniej trzech dni na tydzień w okresie dwóch tygodni, poprawa o ≥20% szczytowego przepływu oddechowego po leczeniu przy użyciu salbutamolu, wdychania kortykosteroidów lub stosowania prednizonu lub spadek przepływu oddechowego ≥20% po wystawieniu na czynnik wywołujący. Badanie szczytowego przepływu oddechowego daje różne wyniki w odróżnieniu od spirometrii, w związku z czym nie zalecano go jako rutynowego badania diagnostycznego. Może być jednak przydatne w zakresie codziennej kontroli u osób z umiarkowaną lub ostrą chorobą oraz w celu oceny skuteczności nowych leków, jak również w ramach planowania terapii u osób, u których dochodzi do zaostrzenia. Wedle dokumentu GINA z 2014 wśród kryteriów astmy znajduje się średnia dobowa zmienność PEF powyżej 10% u dorosłych, a 13% u dzieci w czasie 2 tygodni, znacząca poprawa funkcji płuc po 4 tygodniach leczenia rozpoznawana oprócz FEV1 ponad dwudziestoprocentowym wzrostem PEF, wzrost PEG o ponad 15% w próbie wysiłkowej oraz zmienność PEF poiędzy wizytami o ponad 15% u dzieci. To ostatnie kryterium jest jednak mniej wiarygodne.
Klasyfikacja.
Astma jest klinicznie klasyfikowana w zależności od częstotliwości występowania objawów, natężonej objętości wydechowej pierwszosekundowej (FEV1) oraz szczytowego przepływu wydechowego. Astma może być również sklasyfikowana jako atopowa (zewnątrzpochodna) lub nieatopowa (wewnątrzpochodna), w zależności od tego, czy zaostrzenie następuje w wyniku działania alergenów (atopowa), czy też nie (nieatopowa). Opracowanie sposobu identyfikowania rodzajów astmy, który będzie dopasowany do różnych rodzajów leczenia, jest obecnie najważniejszym zagadnieniem w zakresie badań nad astmą.
Choć astma jest przewlekłą chorobą przebiegającą z obturacją, nie uznaje się jej za element przewlekłej obturacyjnej choroby płuc (POChP), ponieważ pojęcie to odnosi się do odrębnej jednostki chorobowej, cechującej się nieodwracalnym przebiegiem, rozstrzeniami oskrzeli, przewlekłym ich zapaleniem oraz rozedmą płuc. W odróżnieniu od wspomnianej choroby obturacja dróg oddechowych w przypadku astmy jest zazwyczaj odwracalna; jednak w przypadku niepodjęcia leczenia przewlekłe zapalenie wynikające z astmy może prowadzić do nieodwracalnego zwężenia dróg oddechowych wynikającego ze zmian w ich budowie. W odróżnieniu od rozedmy płuc astma wpływa na oskrzela, a nie na pęcherzyki płucne.
Klasyfikacja ze względu na stopień kontroli.
Aby ułatwić klasyfikację pacjentów już leczonych i skutecznie monitorować przebieg choroby, stosuje się klasyfikację ze względu na stopień kontroli astmy. GINA proponuje następujące kryteria, które ocenia się na przestrzeni 4 tygodni.
Wspomniana w kryteriach potrzeba leczenia doraźnego nie obejmuje profilaktycznej podaży leków przed wysiłkiem fizycznym.
Wcześniejsza klasyfikacja, wprowadzona przez GINA w 2006, obejmowała również czynność płuc określaną za pomocą PEF lub FEV1 (w astmie kontrolowanej prawidłowa, w częściowo kontrolowanej &lt;80% wartości maksymalnej u chorego lub wartości należnej) i obecność zaostrzeń (odpowiednio nie występujących wcale bądź występują częściej niż raz w roku).
Oprócz tego GINA wymienia również czynniki ryzyka zaostrzeń astmy i utrwalenia obturacji oskrzeli dla populacji po 6 roku życia. Czynniki ryzyka zaostrzeń dzieli na modyfikowalne i inne. Te pierwsze obejmują niekontrolowane objawy, nadmierne użycie SABA (powyżej 200 dawek miesięcznie), nieprzestrzeganie lub niewłaściwe przestrzeganie zaleceń przez pacjenta, małą wartość FEV1, czynniki społeczno-ekonomiczne, psychologiczne, narażenie na dym tytoniowy bądź alergeny, eozynofilię, ciążę, choroby współistniejące. Czynniki niemodyfikowalne to natomiast przebycie intubacji oraz ciężkie zaostrzenie w ciągu ostatniego roku. Z kolei czynniki ryzyka utrwalenia obturacji obejmują nieprzyjmowanie wziewnych GKS, narażenie na dym tytoniowy i inne substancje szkodliwe, eozynofilię, małą wyjściową wartość FEV1 oraz przewlekłą nadprodukcję wydzieliny w drogach oddechowych.
Zaostrzenie astmy.
W przebiegu astmy występują zaostrzenia. Standardowe objawy to: duszność, świszczący oddech oraz ucisk w klatce piersiowej. Choć są to podstawowe objawy astmy, u niektórych osób występuje przede wszystkim kaszel, a w poważnych przypadkach przepływ powietrza może być znacznie utrudniony, w wyniku czego świsty mogą nie być słyszalne.
Objawy wskazujące na atak astmy obejmują zwiększoną pracę pomocniczych mięśni oddechowych (mięśnia mostkowo-obojczykowo-sutkowego oraz mięśni pochyłych szyi); możliwe jest wystąpienie tętna dziwacznego (tętna, które jest słabsze w czasie wdechu i silniejsze w czasie wydechu) oraz nadmiernego rozdęcia klatki piersiowej. Na skórze i paznokciach może być widoczna sinica, powstająca w wyniku niedotlenienia.
W przypadku łagodnego zaostrzenia szczytowy przepływ wydechowy (PEF) wynosi ≥200 L/min lub ≥50% przewidywanego najlepszego rezultatu. Przy umiarkowanym zaostrzeniu wartość ta powinna mieścić się pomiędzy 80 i 200 l/min lub wynosić 25% i 50% przewidywanego najlepszego rezultatu, podczas gdy przy ciężkim zaostrzeniu wynosi ≤ 80 l/min lub ≤25% przewidywanego najlepszego rezultatu.
Stan astmatyczny to zaostrzenie astmy, które nie reaguje na standardowe sposoby leczenia, czyli leki rozszerzające oskrzela i kortykosteroidy. Połowa przypadków wynika z narażenia na inne czynniki, między innymi alergeny, zanieczyszczenie powietrza, niewystarczające lub nieodpowiednie stosowanie leków.
Astma chwiejna to rodzaj astmy, w którym dochodzi do ponawiających się ostrych ataków. Astma chwiejna typu 1 to choroba o znacznych różnicach w zakresie przepływu szczytowego mimo stosowania leków. Astma chwiejna typu 2 to astma dobrze kontrolowana, w czasie której dochodzi do poważnych zaostrzeń.
Astma wywołana wysiłkiem fizycznym.
Wysiłek fizyczny może wywołać skurcz oskrzeli zarówno u astmatyków, jak i osób zdrowych. Występuje u większości astmatyków i do 20% osób zdrowych. Jest diagnozowana w przypadku 3% sportowców uprawiających bobsleje, 50% kolarzy i 60% sportowców uprawiających biegi narciarskie. Może wystąpić w każdych warunkach pogodowych, jednak częściej pojawia się, kiedy jest sucho lub zimno. Stosowanie beta-mimetyków wziewnych przez osoby zdrowe nie wpływa na poprawę ich osiągnięć w sporcie, jednak dawki doustne mogą zwiększyć wytrzymałość i siłę.
Warunki zawodowe.
Astma wywołana (lub pogorszona) ekspozycją na czynniki w miejscu pracy jest częstą chorobą zawodową, jednak nie zgłasza się wielu takich przypadków lub nie są one rozpoznawane jako takie. Szacuje się, że 5–25% przypadków astmy u dorosłych ma związek z pracą. Istnieje kilkaset różnych czynników, z których najczęstsze to: izocyjaniany, pył z ziaren i drewna, kalafonia, topnik lutowniczy, lateks, zwierzęta i aldehydy. Największe ryzyko występuje wśród osób, które zajmują się malowaniem natryskowym, piekarzy i osób zajmujących się przetwórstwem żywności, pielęgniarek, pracowników przemysłu chemicznego, osób pracujących ze zwierzętami, spawaczy, fryzjerów i cieśli.
Rozpoznanie różnicowe.
Wiele innych stanów może wywoływać symptomy podobne do objawów astmy. U dzieci należy wziąć pod uwagę inne choroby górnych dróg oddechowych, np. alergiczny nieżyt nosa i zapalenie zatok, a także inne przyczyny niedrożności dróg oddechowych, w tym: aspirację ciała obcego, zwężenie tchawicy lub laryngotracheomalację, pierścienie naczyniowe, powiększone węzły chłonne czy guzy szyi. U dorosłych należy wziąć pod uwagę POChP, zastoinową niewydolność serca, guzy w drogach oddechowych, a także kaszel wywołany zażywaniem inhibitorów ACE. U obu grup dysfunkcja strun głosowych może mieć podobne objawy.
Przewlekła obturacyjna choroba płuc może współistnieć z astmą i może wystąpić jako powikłanie astmy przewlekłej. U znacznej części osób po 65 roku życia z chorobą dróg oddechowych z obturacją rozwinie się astma i przewlekła obturacyjna choroba płuc. W takiej sytuacji można różnicować POChP dzięki zwiększonej ilości neutrofilów w drogach oddechowych, nieprawidłowo pogrubionej ścianie i zwiększonej masie mięśni gładkich w oskrzelach. Jednak nie bada się tego, ponieważ zasady postępowania z chorym w przypadku POChP i astmy jest podobne, tj. stosowanie kortykosteroidów, długo działających beta-agonistów i zaprzestanie palenia. Objawy tej choroby są bardzo podobne do objawów astmy, poza tym POChP także koreluje z większą ekspozycją na dym tytoniowy, a także starszym wiekiem, mniejszą odwracalnością objawów po podaniu leku rozszerzającego oskrzela i niskim prawdopodobieństwem atopii w wywiadzie rodzinnym.
Profilaktyka.
Nie ma mocnych dowodów na skuteczność środków zapobiegających rozwojowi astmy. Niektóre z nich mogą ograniczyć rozwój astmy; należą do nich: ograniczenie narażenia na dym papierosowy zarówno w okresie ciąży, jak i po porodzie, w okresie karmienia piersią, przebywanie w świetlicy jako dziecko czy wychowywanie się w wielodzietnej rodzinie, ale nie można tu sformułować żadnych wskazań ze względu na brak niezbitych dowodów. Wczesny kontakt ze zwierzęciem domowym może okazać się w tym przypadku pożyteczny, jednak w innych wypadkach kontakt ze zwierzęciem domowym może nie przynieść żadnego efektu. Nie zaleca się trzymania zwierzęcia w domu, jeśli dana osoba ma na nie alergię. Nie zaleca się również ograniczeń dietetycznych w czasie ciąży czy karmienia piersią, ponieważ nie wykazano ich skuteczności. Skuteczne może być ograniczenie lub wyeliminowanie z miejsca pracy substancji szkodliwych dla zdrowia ludzi. Nie jest jasne, czy doroczne szczepienia przeciwko grypie wpływają na ryzyko zaostrzenia. Immunizację rekomenduje jednak WHO.
Leczenie.
Co prawda astmy nie można wyleczyć, ale zazwyczaj można złagodzić jej objawy. Należy stworzyć określony i zindywidualizowany plan w celu aktywnej kontroli i radzenia sobie z symptomami. Plan ten powinien obejmować ograniczenie kontaktu z alergenami, badania oceny nasilenia objawów i zażywanie lekarstw. Plan leczenia należy spisać wraz z zaleceniami modyfikacji leczenia przy zmieniających się objawach chorobowych.
Najskuteczniejsze leczenie astmy polega na identyfikacji czynników, które ją wywołują, np. dymu papierosowego, zwierząt domowych czy aspiryny, i eliminowaniu kontaktu z nimi. Zaleca się stosowanie leków, jeśli nie jest odpowiednio ograniczony kontakt z czynnikami wywołującymi. Leki dobiera się na podstawie m.in. ciężkości przebiegu choroby i częstości występowania objawów. Określone leki przeciwko astmie zasadniczo dzieli się na kategorie szybko działających i długo działających.
Leki rozszerzające oskrzela zalecane są w celu doraźnego leczenia objawowego. U osób ze sporadycznymi atakami nie są potrzebne inne leki. W astmie przewlekłej łagodnej (ponad dwa ataki tygodniowo) zaleca się stosowanie małych dawek kortykosteroidu wziewnego lub doustnych leków przeciwleukotrienowych bądź stabilizatorów komórek tucznych. U osób mających codzienne ataki stosuje się wyższe dawki kortykosteroidów wziewnych. W astmie umiarkowanej lub ciężkiej dodatkowo stosowane bywają także kortykosteroidy doustne.
W przypadku każdego pacjenta należy opracować indywidualny plan leczenia, obejmujący zarówno leczenie przewlekłe, jak i postępowanie w razie zaostrzenia.
Zaostrzenie.
Postępowanie w zaostrzeniu astmy zależy od jego ciężkości. Zazwyczaj podaje się szybko działający β2-mimetyk wziewny, po czym ocenia efekt jego zastosowania. Jeżeli PEF wynosi poniżej 80% (niepełny efekt leczenia), dołącza się glikokortykosteroid doustny, ewentualnie bromek ipratropium. Przy słabym efekcie leczenia, a więc przy PEF &lt; 60%, dołącza się również tlenoterapię. Jeśli zaostrzenie klasyfikuje się jako zagrażające życiu, wszystkie wymienione leki stosuje się od razu, nie czekając na poprawę wywołaną β2-mimetykiem. W takim przypadku, podobnie jak przy słabym efekcie leczenia β2-mimetykiem, zamiast GKS doustnych można podać je dożylnie.
Raport GINA 2014 różnicuje też zalecane postępowanie w zależności od tego, gdzie nastąpiło zaostrzenie.
W przypadku zaostrzenia poza szpitalem postępowanie rozpoczyna ocena ciężkości zaostrzenia. Jeśli jest ono lekkie bądź umiarkowane, podaje się SABA (od 4 do 10 dawek, można powtarzać co 20 min przez 1 h), GKS 1 mg/kg masy ciała p.o. (ale nie więcej, niż 50 mg), tlen (utrzymując saturację krwi tętniczej między 93 a 95%). Jeśli stan pacjenta się pogarsza lub od początku zdiagnozowano zaostrzenie ciężkie lub zagrażające życie, konieczna jest pilna hospitalizacja. Podawane wtedy nie różnią się od wymienionych powyżej, choć GKS można podać także dożylnie. W zaostrzeniu łagodnym lub umiarkowanym stan chorego po zastosowanym leczeniu ocenia się po godzinie lub nawet wcześniej. Zmniejszenie nasilenia objawów, saturacja tlenem krwi tętniczej ponad 94%, poprawa PEF lub PEF powyżej 60–80% wartości należnej lub maksymalnej, a także odpowiednie warunki domowe kwalifikują pacjenta wedle GINA do leczenia domowego, z zaleceniami dalszego stosowania leków doraźnych, wprowadzenia lub zwiększenia dawki leków kontrolujących astmę oraz kontynuacji terapii doustnej GKS przez 5 dni do tygodnia. Należy też skontrolować technikę przyjmowania przez chorego leków wziewnych, co należy powtórzyć na wizycie kontrolnej, na której ocenia się też wyedukowanie pacjenta i podejmuje decyzje odnośnie do czasu trwania terapii wprowadzonymi w czasie zaostrzenia dawkami leków kontrolujących chorobę.
Inaczej postępuje się, jeśli zaostrzenie zdarzy się podczas pobytu pacjenta w szpitalu. Wpierw poszukuje się tam objawów, których obecność grozi zatrzymaniem oddechu, jak cicha klatka piersiowa, senność, splątanie. Ich obecność wymaga obecności specjalisty intensywnej terapii, podaży SABA, tlenu i przygotowania chorego do intubacji. Dopiero po ich wykluczeniu ocenia się ciężkość zaostrzenia. Jeśli ocenia się je jako łagodne lub umiarkowane, podaje się leki jak w zaostrzeniu pozaszpitalnym, można ewentualnie dołączyć bromek ipratropium. W zaostrzeniu ciężkim poza SABA, ipratropium, tlenem, GKS doustnie lub dożylnie rozważa się dożylne podanie siarczanu magnezu, jak też dużych dawek GKS wziewnych. Należy często powtarzać kliniczną ocenę pacjenta, by w razie potrzeby przenieść go na oddział inetensywnej terapii. Czynność płuc ocenia się godzinę po rozpoczęciu leczenia. Jeśli potwierdza się, że zaostrzenie nie było ciężkie, chory może opuścić szpital.
Zmiana stylu życia.
Kluczową kwestią w uzyskaniu lepszej kontroli i zapobieżenia atakom jest unikanie czynników wywoławczych. Najczęstsze czynniki wywoławcze to: alergeny, dym (tytoniowy i inne), zanieczyszczenie powietrza, nieselektywne leki beta-adrenolityczne oraz żywność zawierająca siarczany. Palenie papierosów i bierne palenie tytoniu mogą zmniejszyć skuteczność działania leków (np. kortykosteroidów). Środki stosowane w zwalczaniu roztoczy, w tym filtrowanie powietrza, substancje chemiczne zabijające roztocza, odkurzanie pokrycia materaca i inne metody, nie miały wpływu na objawy astmy.
Farmakoterapia.
Leki stosowane w leczeniu astmy dzieli się na dwie ogólne grupy: leki przynoszące szybką ulgę stosowane w leczeniu ostrych objawów i leki stosowane w długotrwałej kontroli w celu zapobieżenia dalszemu rozwojowi choroby.
Leki podawać można w formie inhalatorów wziewnych z dozownikiem (MDI) wraz z maską do inhalacji lub w formie inhalatora proszkowego. Maska do inhalacji to plastikowy pojemnik, który miesza lek z powietrzem i ułatwia przyjęcie pełnej dawki leku. Można również stosować nebulizator. Nebulizatory i maski do inhalacji są równie skuteczne u osób z objawami umiarkowanymi i łagodnymi, jednak nie można określić, czy jest jakaś różnica u osób z ciężką postacią.
Długotrwałe przyjmowanie kortykosteroidów wziewnych w typowych dawkach niesie ze sobą niewielkie ryzyko wystąpienia działań niepożądanych. Należy tutaj ryzyko wystąpienia zaćmy i łagodne zaburzenia wzrostu. Skutki uboczne GKS wziewnych ograniczają się jednak zazwyczaj do działań miejscowych. Wymienia się wśród nich grzybicę jamy ustnej i gardła, chrypkę, a niekiedy również kaszel wynikający z podrażnienia. Zupełnie inaczej sprawa ta przedstawia się w przypadku GKS używanych ogólnoustrojowo. Doustnie przyjmowane sterydy powodować mogą nadciśnienie, cukrzycę, otyłość, rozstępy, wylewy krwawe, osteoporozę, zaćmę, rzadko jaskrę, zwiększają ryzyko zakażenia, osłabiają siłę mięśniową. Terapia doustna GKS powinna łączyć się z profilaktyką osteoporozy.
Stopnie leczenia.
Wyróżnia się 5 stopni leczenia astmy:
Istnieje również klasyfikacja astmy oparta o stopnie leczenia. Zgodnie z nią w astmie łagodnej wystarczy zastosowanie leczenia stopnia 1 lub 2. W astmie umiarkowanej konieczne jest zastosowanie leczenia stopnia 3. Astma ciężka wiąże się z koniecznością wprowadzenia leczenia 4 lub 5 stopnia.
Inne.
Jeśli zwykłe leki nie są skuteczne w leczeniu astmy, dostępne są inne opcje zarówno w sytuacji nagłego zagrożenia, jak i profilaktyki nawrotów astmy. W sytuacji nagłego zagrożenia postępowanie jest następujące:
Termoplastyka oskrzelowa może stanowić opcję dla osób z ciężką, przewlekłą astmą, niekontrolowaną kortykosteroidami wziewnymi i długo działającymi beta-agonistami LABA. Metoda ta polega na przewodzeniu kontrolowanej energii cieplnej do ściany dróg oddechowych w czasie zabiegów bronchoskopii. Co prawda może się zwiększyć częstość zaostrzeń choroby w pierwszych kilku miesiącach, ale okazuje się, że w kolejnych miesiącach częstość się zmniejsza. Według wytycznych GINA z 2014 okazuje się ona korzystna tylko w przypadku ograniczonych grup chorych; pozostaje również trudno dostępna.
Medycyna niekonwencjonalna.
Wielu astmatyków i osób, które cierpią na inne choroby przewlekłe, stosuje leczenie niekonwencjonalne. Badania pokazują, że około 50% osób stosuje niektóre formy terapii niekonwencjonalnej. Istnieje za mało danych na temat skuteczności większości tych terapii. Nie ma wystarczających dowodów na poparcie stosowania witaminy C. Nie zaleca się stosowania akupunktury jako formy leczenia, ponieważ nie ma wystarczających dowodów na poparcie jej stosowania. Nie ma dowodów wskazujących na zmniejszenie objawów astmy po zastosowaniu jonizatorów czy ich korzystny wpływ na wydolność płuc. Dotyczy to zarówno źródeł jonów dodatnich i ujemnych.
Nie ma odpowiedniej ilości danych na temat skuteczności leczenia astmy przy zastosowaniu „terapii manualnych”, w tym kręgarstwa, chiropraktyki, fizjoterapii i terapii oddechowej. Metoda Dr Butejko stosowana do kontroli hiperwentylacji może skutkować ograniczeniem stosowania leków, jednak w ogóle nie wpływa na wydolność płuc. Z tego też powodu eksperci uznali, że brakuje odpowiedniej liczby dowodów na poparcie stosowania tej metody. Pomimo braku dowodów na skuteczność niektórzy pacjenci poddają się też homeopatii, indyjskiej medycynie ajurwedyjskiej, akupunkturze, szkodliwej wręcz dla astmatyków speleoterapii i aromaterapii.
Rokowania.
Rokowania w astmie są na ogół dobre, w szczególności u dzieci z łagodną postacią choroby. W ciągu ostatnich kilku dekad śmiertelność zmalała ze względu na lepsze rozpoznawanie i lepszą opiekę. Astma powoduje umiarkowany lub znaczny stopień niepełnosprawności u 19,4 miliona ludzi na całym świecie począwszy od 2004 r. (z czego 16  milionów mieszka w krajach o niskim i średnim dochodzie). Jeśli astmę zdiagnozowano w dzieciństwie, to po dekadzie objawy choroby już nie występują w połowie przypadków. Obserwuje się przebudowę dróg oddechowych, ale nie wiadomo, czy są to zmiany szkodliwe czy korzystne. Wydaje się, że wczesne leczenie za pomocą kortykosteroidów zapobiega lub łagodzi obniżenie wydolności płuc.
Epidemiologia.
Począwszy od 2011 r., astma dotyka 235–300 milionów ludzi na całym świecie i jest przyczyną około 250 000 zgonów rocznie. Wskaźniki różnią się w zależności od kraju i wynoszą między 1 a 18%. Choroba częściej występuje w krajach rozwiniętych niż krajach rozwijających się. Dlatego też wskaźniki są niższe w Azji, Europie Wschodniej i Afryce. W krajach rozwiniętych częściej występuje u tych osób, które mają niekorzystną sytuację gospodarczą. Natomiast w krajach rozwijających się częściej występuje u osób zamożnych. Nie wiadomo dokładnie, z czego wynikają takie różnice. Ponad 80% zgonów spowodowanych astmą występuje w krajach o niskich lub średnich dochodach.
Astma występuje dwa razy częściej u chłopców niż u dziewczynek, jednak ciężka astma występuje tak samo często u dzieci obojga płci Wśród dorosłych odsetek zachorowań na astmę jest wyższy u kobiet niż mężczyzn. Choroba częściej występuje u młodych osób niż u ludzi w podeszłym wieku.
Wskaźniki globalne astmy znacznie wzrosły między latami 1960 a 2008, a od 1970 r. astma uznawana jest za ważny problem zdrowia publicznego. Od połowy 1990 r. wskaźniki zachorowań na astmę utrzymują się na tym samym poziomie, jednak niedawno wzrosły głównie w krajach rozwijających się. Astma dotyka około 7% populacji Stanów Zjednoczonych i 5% osób w Wielkiej Brytanii i Kanady; w Australii i Nowej Zelandii wskaźniki wynoszą około 14–15%.
Historia.
Astmę znano już w starożytnym Egipcie. Leczono ją pijąc mieszankę olejków eterycznych znaną jako kyphi. Około 450 r. p.n.e. Hipokrates nadał tej chorobie nazwę. Współczesna nazwa astmy pochodzi właśnie od tego greckiego słowa oznaczającego „zadyszkę”. W 200 r. p.n.e. uważano, że astma przynajmniej częściowo miała związek z emocjami.
W 1873 r. próbowano wyjaśnić patofizjologię choroby w jednej z pierwszych prac współczesnej medycyny, a w 1872 r. stwierdzono, że astmę można leczyć poprzez pocieranie klatki piersiowej mazidłem z chloroformem. Leczenie w 1880 r. obejmowało dożylną podaż pilokarpiny. W 1886 r. F.H. Bosworth postulował na temat związku między astmą a katarem siennym. W 1905 r. po raz pierwszy w leczeniu astmy zaczęto stosować epinefrynę. W latach 50. XX wieku w leczeniu choroby zaczęto podawać kortykosteroidy doustne, a w latach 60. XX wieku zaczęto szeroko stosować kortykosteroidy wziewne i selektywne krótkodziałające beta-mimetyki.
W latach 30. i 50. XX wieku uznano astmę za jedną z chorób psychosomatycznych „wielkiej siódemki”. Uważano, że jej przyczyną jest podłoże psychologiczne, a leczenie często opierało się na psychoanalizie i innych terapiach werbalnych polegających na rozmowie. Ponieważ psychoanalitycy interpretowali świszczący oddech w dychawicy jako z trudem powstrzymywany płacz dziecka za matką, uznali za niezwykle ważne leczenie depresji u osób chorych na astmę.

</doc>
<doc id="3177911" url="https://pl.wikipedia.org/wiki?curid=3177911" title="Odacanthini">
Odacanthini

Odacanthini – plemię chrząszczy z rodziny biegaczowatych i podrodziny Lebiinae lub Harpalinae.
Taksonomia.
Takson opisany został w 1834 roku przez Francis de Laporte de Castelnau. Bywał traktowany jako osobna podrodzina.
Opis.
Oczy dobrze rozwinięte. Czułki owłosione począwszy od czwartego członu. Ostatni człon głaszczków szczękowych dobrze rozwinięty. Przedplecze o bocznej przepasce niekompletnej. Pokrywy o wierzchołku poprzecznie lub skośnie ściętym, przez co odsłaniają co najmniej ostatni segment odwłoka. 
Rozprzestrzenienie.
W Polsce występuje tylko "Odacantha melanura".
Systematyka.
Anichtchenko i inni podają podział na 3 podplemiona:

</doc>
<doc id="3177914" url="https://pl.wikipedia.org/wiki?curid=3177914" title="Lane (Dakota Południowa)">
Lane (Dakota Południowa)

Lane – miasto w Stanach Zjednoczonych, w stanie Dakota Południowa, w hrabstwie Jerauld.

</doc>
<doc id="3177918" url="https://pl.wikipedia.org/wiki?curid=3177918" title="Filet (mięso)">
Filet (mięso)

Filet – część ryby lub tuszki drobiowej w postaci płatu mięsa, niezawierająca ości, kości ani skóry. Nazywa się tak również potrawę z odpowiednio oprawionego surowca. Bardzo często wykorzystywany w kuchniach świata.

</doc>
<doc id="3177919" url="https://pl.wikipedia.org/wiki?curid=3177919" title="Antykoncepcja">
Antykoncepcja

Antykoncepcja, zwana również kontrolą narodzin lub kontrolą płodności – zbiór metod lub środków służących zapobieganiu ciąży. Planowanie, udostępnianie i stosowanie antykoncepcji nazywane jest planowaniem rodziny. Bezpieczny seks, w tym stosowanie męskich lub żeńskich prezerwatyw, może również uchronić przed chorobami przenoszonymi drogą płciową. Antykoncepcja stosowana jest już od czasów starożytnych, jednak skuteczne i bezpieczne metody stały się dostępne dopiero w XX wieku. W niektórych kulturach dostęp do antykoncepcji jest celowo ograniczany, ponieważ uznawana jest ona za moralnie lub politycznie niepożądaną.
Do najskuteczniejszych metod antykoncepcji należą sterylizacja polegająca na wazektomii u mężczyzn i podwiązaniu jajowodów u kobiet, a także wkładki domaciczne i implanty antykoncepcyjne. W dalszej kolejności wymienić można hormonalne środki antykoncepcyjne, w tym pigułki doustne, plastry, krążki dopochwowe i zastrzyki. Do mniej skutecznych metod należą metody barierowe, takie jak prezerwatywy, diafragma, gąbka antykoncepcyjna i metody objawowo-termiczne. Najmniej skuteczne metody to środki plemnikobójcze i przerwanie stosunku przez mężczyznę przed ejakulacją. Sterylizacja jest metodą wysoce skuteczną, jednak zazwyczaj nieodwracalną; wszystkie pozostałe metody są odwracalne natychmiast po zaprzestaniu ich stosowania. Antykoncepcja postkoitalna umożliwia zapobieganie ciąży w okresie kilku dni po stosunku seksualnym bez zabezpieczenia. Abstynencja seksualna uznawana jest przez niektórych za metodę kontroli narodzin, jednak edukacja seksualna dopuszczająca wyłącznie abstynencję może spowodować wzrost liczby ciąż u nastolatek, jeżeli nie zostanie uzupełniona o edukację w zakresie antykoncepcji.
Ciąża u nastolatek wiąże się większym ryzykiem powikłań. Młodzi ludzie mogą stosować wszystkie formy antykoncepcji, jednak szczególnie pomocne w zmniejszeniu liczby ciąż u nastolatek są długodziałające, odwracalne metody antykoncepcji takie jak implanty, wkładki domaciczne lub krążki dopochwowe. Po porodzie kobiety, które karmią nie tylko piersią, mogą zajść w ciążę już po upływie czterech do sześciu tygodni. Z niektórych metod antykoncepcji można zacząć korzystać zaraz po porodzie, natomiast stosowanie innych jest możliwe po upływie nawet sześciu miesięcy. W wypadku kobiet karmiących piersią preferowane są środki zawierające wyłącznie progestagen, złożone doustne pigułki antykoncepcyjne nie są natomiast zalecane. Kobietom po menopauzie zaleca się stosowanie antykoncepcji przez rok od ostatniej menstruacji.
W krajach rozwijających się ok. 222 milionów kobiet, które nie chcą zajść w ciążę, nie korzysta z nowoczesnych metod antykoncepcji. Kontrola narodzin w krajach rozwijających się pozwoliła zmniejszyć liczbę zgonów okołoporodowych o 40% (około 270 000 zgonów mniej w 2008 r.), a mogłaby zredukować ją nawet o 70%, gdyby w pełni odpowiedziano na zapotrzebowanie na antykoncepcję. Dzięki wydłużeniu odstępów pomiędzy poszczególnymi ciążami kontrola narodzin przyczynia się do zmniejszenia liczby powikłań okołoporodowych u dorosłych kobiet i zwiększenia przeżywalności ich dzieci. W świecie rozwijającym się lepszy dostęp do antykoncepcji wpływa dodatnio na zarobki i majątek kobiet, ich wagę oraz dostęp do edukacji i zdrowie ich dzieci. Antykoncepcja zwiększa wzrost gospodarczy ze względu na mniejszą liczbę dzieci pozostających na utrzymaniu rodzin, większą liczbę kobiet uczestniczących w życiu zawodowym i mniejszą konsumpcję deficytowych zasobów.
Metody.
Do metod antykoncepcji zalicza się metody barierowe, antykoncepcję hormonalną, wkładki domaciczne, sterylizację i metody behawioralne. Stosuje się je przed stosunkiem seksualnym lub w jego trakcie. Natomiast antykoncepcja postkoitalna jest skuteczna do kilku dni po odbyciu stosunku. Skuteczność określana się ogólnie jako procent kobiet, które zachodzą w ciążę w trakcie roku stosowania danej metody, a czasami również jako współczynnik zawodności w całym okresie stosowania, co dotyczy wysoce efektywnych metod, takich jak podwiązanie jajowodów.
Do najskuteczniejszych metod należą te, które działają długo i nie wymagają częstych wizyt u lekarza. W wypadku sterylizacji chirurgicznej, implantów hormonalnych i wkładek domacicznych wskaźnik zawodności w pierwszym roku stosowania jest na poziomie niższym niż 1%. Dla hormonalnych pigułek antykoncepcyjnych, plastrów, krążków lub laktacyjnego braku miesiączki wskaźnik zawodności w pierwszym roku (lub w pierwszym półroczu w wypadku laktacyjnego braku miesiączki) również może pozostawać w granicach 1%, pod warunkiem stosowania tych metod ściśle według zaleceń. Przy typowym stosowaniu wskaźniki zawodności w pierwszym roku są jednak stosunkowo wysokie i mieszczą się w przedziale 3–9%, co jest spowodowane nieprawidłowym korzystaniem z metod. W wypadku innych rozwiązań, takich jak metody objawowo-termiczne, prezerwatywy, diafragmy czy środki plemnikobójcze, wskaźnik zawodności w pierwszym roku osiąga znacznie wyższy poziom nawet przy stosowaniu idealnym.
Wszystkie metody antykoncepcji mogą mieć pewne skutki uboczne, ryzyko ich wystąpienia jest jednak mniejsze niż szansa na zajście w ciążę. W wypadku wielu metod, takich jak doustne pigułki antykoncepcyjne, wkładki domaciczne, implanty i zastrzyki, liczba ciąż w roku po zaprzestaniu ich stosowania jest taka sama, jak u kobiet, które nie stosowały żadnej antykoncepcji.
U kobiet cierpiących na określone problemy zdrowotne pewne formy antykoncepcji mogą wymagać bardziej szczegółowych badań. Zdrowe kobiety natomiast mogą rozpocząć stosowanie wielu metod (w tym pigułek antykoncepcyjnych, zastrzyków, implantów i prezerwatyw) bez konieczności poddania się badaniu fizykalnemu. Nie wydaje się, by badanie narządów miednicy, badanie piersi lub badania krwi przed rozpoczęciem stosowania pigułki antykoncepcyjnej mogły wpłynąć na wynik korzystania z tej metody, w związku z czym nie są one wymagane. Światowa Organizacja Zdrowia opublikowała w 2009 roku szczegółową listę kryteriów natury medycznej umożliwiających wybór poszczególnych typów metod antykoncepcji.
Skuteczność.
Dane dotyczą odsetku ciąż (rozumianej jako zaczynającą się po zagnieżdżeniu się zarodka) po 1 roku stosowania danej metody:
Antykoncepcja hormonalna.
Hormonalne środki antykoncepcyjne mają na celu powstrzymywanie owulacji i zapłodnienia. Dostępnych jest wiele rodzajów takich środków, w tym tabletki antykoncepcyjne, implanty umieszczane pod skórą, zastrzyki, plastry, wkładki domaciczne i krążki dopochwowe (pierścień antykoncepcyjny, pierścień antykoncepcyjny). Obecnie dostępne są one jedynie dla kobiet. Istnieją dwa rodzaje środków doustnych: złożona doustna pigułka antykoncepcyjna oraz pigułka jednoskładnikowa, tzw. minipigułka, która zawiera wyłącznie progestagen. Druga z nich przyjęta w trakcie ciąży nie zwiększa ryzyka poronienia ani nie powoduje wad wrodzonych. Pigułki, zarówno zawierające wyłącznie progesteron, jak i dwuskładnikowe, działają głównie przez zapobieganie owulacji oraz przez zmiany w śluzie utrudniające ruch plemników. Ponadto teoretycznie progesteron poprzez wywieranie atroficznego wpływu na endometrium może hamować implantację, ale nie ma dowodów naukowych na antyimplantacyjny mechanizm działania doustnej antykoncepcji. Część autorów sugeruje, że skuteczność doustnej antykoncepcji w pewnym stopniu zależy od drugorzędnych efektów mających miejsce po zapłodnieniu. W wypadku pigułek dwuskładnikowych pojawienie się ciąż (przy czym współczesne definicje ciąży określają często moment implantacji zarodka, nie moment zapłodnienia jako początek ciąży), kiedy dwa pierwsze mechanizmy zawodzą, także sugeruje, że efekt antyimplantacyjny nie jest istotny. Farmakolodzy wymieniają zapobieganie implantacji jako jeden z mechanizmów działania antykoncepcji hormonalnej.
Złożone hormonalne środki antykoncepcyjne wiążą się z nieznacznym wzrostem ryzyka wystąpienia zakrzepicy żylnej i tętniczej; ryzyko ich wystąpienia jest jednak wciąż mniejsze niż szansa na zajście w ciążę. Ze względu na te zagrożenia nie zaleca się stosowania ich u kobiet palących powyżej 35. roku życia. Wpływ tych środków na popęd płciowy może być różny: niektóre powodują spadek popędu, inne jego wzrost, większość natomiast nie ma na to żadnego wpływu. Złożone środki antykoncepcyjne zmniejszają ryzyko raka jajnika i raka trzonu macicy, nie mają natomiast wpływu na ryzyko zachorowania na raka piersi. Często zmniejszają też krwawienie menstruacyjne i ból podczas miesiączkowania. Niższe dawki estrogenu stosowane w krążku dopochwowym mogą zmniejszać ryzyko wrażliwości piersi, nudności i bólu głowy związanego z dużymi ilościami pochodnych estrogenowych.
Minipigułki zawierające tylko progestagen, zastrzyki i wkładki domaciczne nie wiążą się ze zwiększonym ryzykiem wystąpienia zakrzepicy i mogą być stosowane przez kobiety, u których wcześniej dochodziło do występowania zakrzepicy żylnej. Kobiety, u których w przeszłości występowała zakrzepica tętnicza, powinny stosować niehormonalne metody antykoncepcji lub środki oparte wyłącznie na progestagenie. Minipigułki zawierające tylko progestagen mogą łagodzić objawy menstruacji, ponadto mogą być stosowane przez kobiety karmiące piersią, ponieważ nie wpływają na produkcję mleka. Środki zawierające wyłącznie progestagen mogą powodować nieregularne krwawienia, a niektóre stosujące je kobiety zgłaszały brak miesiączki. Progestageny o działaniu antyandrogennym, drospirenon i dezogestrel, zwiększają ryzyko pojawienia się zakrzepicy, nie są więc środkami pierwszego rzutu. Opinie na temat typowego wskaźnika zawodności w pierwszym roku stosowania podawanego w zastrzykach progestagenu w preparacie Depo-Provera są podzielone; wartość wskaźnika waha się od 1% do 6%.
Metody barierowe.
Barierowe środki antykoncepcyjne służą zapobieganiu ciąży poprzez fizyczne blokowanie dostępu spermy do macicy. Należą do nich prezerwatywy męskie i kobiece, kapturek naszyjkowy, diafragma i gąbka dopochwowa ze środkiem plemnikobójczym.
W skali ogólnoświatowej najpowszechniejszą metodą antykoncepcji są prezerwatywy. Prezerwatywy zakładane są na prącie w stanie erekcji i podczas ejakulacji fizycznie blokują spermę, uniemożliwiając jej przedostanie się do ciała partnerki seksualnej. Współczesne prezerwatywy najczęściej wykonane są z lateksu. Można jednak spotkać prezerwatywy wykonane również z innych materiałów, takich jak poliuretan czy nawet z jelit owczych. Dostępne są również prezerwatywy kobiece, najczęściej wykonane z kauczuku, lateksu lub poliuretanu. Prezerwatywy dla mężczyzn mają jednak tę zaletę, że są niedrogie, łatwe w użyciu i powodują bardzo niewiele skutków ubocznych. W Japonii ok. 80% par stosujących antykoncepcję używa prezerwatyw, podczas gdy w Niemczech liczba ta wynosi około 25%, a w Stanach Zjednoczonych 18%.
Prezerwatywy dla mężczyzn i diafragma ze środkiem plemnikobójczym mają podobne wskaźniki zawodności w pierwszym roku dla typowego stosowania, które wynoszą odpowiednio 15% i 16%. W wypadku stosowania idealnego prezerwatywy są skuteczniejsze, osiągając wskaźnik zawodności w pierwszym roku stosowania na poziomie 2%. Wskaźnik ten dla stosowania idealnego diafragmy wynosi natomiast 6%. Dodatkową zaletą prezerwatyw jest to, że pomagają w ograniczaniu szerzenia się pewnych chorób przenoszonych drogą płciową, takich jak zakażenie HIV/AIDS.
Gąbki dopochwowe łączą działanie barierowe ze środkiem plemnikobójczym. Podobnie jak diafragmy umieszczane są w pochwie przed stosunkiem seksualnym. Aby były skuteczne, muszą pokrywać wejście do kanału szyjki macicy. Typowy wskaźnik zawodności w pierwszym roku stosowania zależy od tego, czy kobieta wcześniej rodziła – u kobiet, które rodziły, wskaźnik wynosi 24%, u nieródek natomiast 12%. Gąbka może zostać założona nawet na 24 godziny przed stosunkiem i należy pozostawić ją w pochwie przez co najmniej sześć godzin po stosunku. W wypadku gąbek zgłaszane były reakcje alergiczne oraz cięższe działania niepożądane, takie jak zespół wstrząsu toksycznego.
Wkładki domaciczne.
Dostępne obecnie wkładki domaciczne są niewielkie, zazwyczaj w kształcie litery „T”, zawierają miedź lub lewonorgestrel. Umieszczane są one wewnątrz macicy. Są one formą długodziałającej odwracalnej antykoncepcji. Wskaźnik zawodności w pierwszym roku stosowania dla miedzianych wkładek domacicznych wynosi 0,8%, a dla wkładek uwalniających lewonorgestrel 0,2%. Obok implantów antykoncepcyjnych wkładki domaciczne cieszą się największym zadowoleniem użytkowników.
W przeszłości uważano, że kształtka wewnątrzmaciczna działa przede wszystkim zapobiegając zagnieżdżeniu jaja płodowego. Jak podaje podręcznik pod red. prof. G.H. Bręborowicza, mechanizm jej działania nie do końca jest wyjaśniony: polega on między innymi na wywoływaniu reakcji zapalnej macicy na wkładane doń ciało obce, która może wiązać się z reakcją cytotoksyczną na plemniki, jak i komórkę jajową. Oprócz tego kształtka może uwalniać kationy miedzi, które ujemnie wpływają na ruchliwość plemników, a także blokują receptory progesteronowe i utrudniają przemianę lutealną. Następuje nasilona synteza kurczących mięśnie gładkie prostaglandyn, co prowadzi do szybszego usunięcia komórki jajowej z organizmu. Wkładka może też uwalniać gestagen, czyniący śluz szyjkowy nieprzepuszczalnym dla plemników, a także powodujący zmiany w endometrium, uniemożliwiające zagnieżdżenie. Wkładka wewnątrzmaciczna bywa również stosowana jako antykoncepcja postkoitalna. Działa w takim wypadku głównie poprzez hamowanie owulacji. Może także zakłócać implantację.
Istnieją dowody na skuteczność i bezpieczeństwo stosowania wkładek domacicznych u nastolatek oraz u kobiet, które nie rodziły dzieci. Wkładki domaciczne nie wpływają na karmienie piersią i mogą być zakładane zaraz po porodzie. Mogą być również stosowane zaraz po aborcji. Po usunięciu wkładki, nawet jeżeli była stosowana przez długi czas, płodność natychmiast powraca do normalnego poziomu. Miedziane wkładki domaciczne mogą powodować intensywniejsze krwawienia menstruacyjne i w rezultacie silniejsze bóle menstruacyjne, wkładki hormonalne natomiast mogą zmniejszyć krwawienie lub nawet całkowicie zatrzymać menstruację. Do innych możliwych powikłań należy wydalenie wkładki (2–5%) oraz, rzadko, perforacja macicy (mniej niż w 0,7% przypadków). Na bóle menstruacyjne można przyjmować niesteroidowe leki przeciwzapalne.
Poprzedni model wkładki domacicznej (tarcza Dalkona) wiązał się ze zwiększonym zagrożeniem zapalenia narządów miednicy mniejszej. Stosowanie współczesnych modeli jednak nie zagraża w żaden sposób kobietom, które w czasie założenia wkładki nie chorują na infekcje przenoszone drogą płciową.
Sterylizacja.
Sterylizacja chirurgiczna polega na podwiązaniu jajowodów u kobiet i wazektomii u mężczyzn. Nie powoduje długoterminowych skutków ubocznych, a podwiązanie jajowodów zmniejsza ryzyko wystąpienia raka jajnika. Powikłania krótkoterminowe występują dwadzieścia razy rzadziej przy wazektomii niż przy podwiązaniu jajowodów. Po wazektomii występować może obrzęk i ból w kroczu, który zwykle mija w ciągu tygodnia do dwóch. W przypadku podwiązania jajowodów komplikacje występują w 1 do 2% przypadków, a przyczyną poważnych komplikacji zwykle jest znieczulenie. Żadna z tych metod nie zapewnia ochrony przed chorobami przenoszonymi drogą płciową.
Część kobiet żałuje podjęcia decyzji o sterylizacji: jest to ok. 5% kobiet w wieku powyżej 30 lat i ok. 20% kobiet, które nie ukończyły 30 roku życia. Rzadziej decyzji tej żałują mężczyźni (&lt;5%). Młody wiek, brak dzieci lub dzieci w młodym wieku oraz zła sytuacja w małżeństwie zwiększają ryzyko żałowania decyzji o sterylizacji wśród mężczyzn. W badaniu, w którym uczestniczyły osoby mające dzieci, 9% z nich stwierdziło, że gdyby mogli decydować ponownie, nie mieliby dzieci.
Choć sterylizację uważa się za zabieg nieodwracalny, można spróbować wykonać zabieg przywrócenia drożności jajowodów, polegający na ponownym połączeniu jajowodów, lub przywrócenia drożności nasieniowodów, czyli ponownym połączeniu nasieniowodów. Chęć przywrócenie drożności zwykle powodowana jest u kobiet nowym związkiem. Szansa na zajście w ciążę po tym zabiegu wynosi 31–88%, a do powikłań należy zwiększone ryzyko ciąży ektopowej. Około 2–6% mężczyzn podejmuje próbę przywrócenia drożności nasieniowodów, a od 38% do 84% z nich udaje się zostać ojcem, przy czym szansa na ojcostwo maleje wraz z czasem, który upłynął pomiędzy podwiązaniem nasieniowodów a zabiegiem rewazektomii. Skutecznym rozwiązaniem może być ekstrakcja nasienia, po której następuje zapłodnienie in vitro.
Metody naturalne.
Do metod naturalnych należy regulowanie chwili odbywania stosunku lub taka metoda jego odbywania, w której nasienie nie zostaje wprowadzone do dróg rodnych kobiety – czy to zawsze, czy tylko w dni płodne. Przy prawidłowym stosowaniu tej metody wskaźnik zawodności wynosi w pierwszym roku ok. 3,4%, jednak przy stosowaniu nieprawidłowym zawodność wzrasta w pierwszym roku aż do 85%.
Określanie dni płodnych.
Metody określania dni płodnych polegają na świadomości, które dni cyklu menstruacyjnego są najbardziej płodne, i unikaniu w tym okresie zbliżeń bez zabezpieczenia. Technikami określania dni płodnych są: monitorowanie podstawowej ciepłoty ciała, śluzu szyjkowego oraz dnia cyklu. Zawodność tych metod w pierwszym roku stosowania wynosi od 12% do 25%. W przypadku biegłego stosowania zawodność w pierwszym roku jest uzależniona od tego, która z metod jest używana, i wynosi zwykle od 1% do 9%. Podstawy do obliczenia tych danych są jednak niepełne, gdyż większość osób poddanych badaniu szybko zaprzestaje stosowania tych metod. Szacuje się, że są one ogólnie stosowane przez ok. 3,6% par.
Metoda objawowo-termiczna stanowi połączenie mierzenia podstawowej ciepłoty ciała oraz obserwowanie innego objawu. W przypadku jej stosowania odsetek nieplanowanych ciąż wynosi waha się od 1% do 20%.
Współczesnym rozwinięciem metody objawowo-termicznej jest komputer cyklu, którego skuteczność 99,36% jest porównywalna do metod hormonalnych.
Stosunek przerywany.
Stosunek przerywany (łac. "coitus interruptus") polega na zakończeniu stosunku (wycofaniu prącia z pochwy) przed wytryskiem. Główne ryzyko w przypadku tej metody polega na tym, że mężczyzna może nie wycofać prącia prawidłowo lub w porę. Przy doskonałym stosowaniu wskaźnik zawodności wynosi w pierwszym roku 4%, przy typowym – do 27%. Wielu lekarzy nie uznaje tego sposobu za metodę antykoncepcji.
Niewiele jest danych na temat zawartości nasienia w płynie ejakulacyjnym. W jednym badaniu próbnym nie znaleziono w nim plemników, podczas gdy w innym stwierdzono ich obecność u 10 z 27 ochotników. Stosunek przerywany jest stosowany jako środek antykoncepcyjny przez ok. 3% par.
Abstynencja.
Choć pewne grupy nawołują do całkowitej abstynencji seksualnej, rozumiejąc przez to wstrzymywanie się przed wszelkimi kontaktami seksualnymi, w kontekście antykoncepcji abstynencja oznacza zwykle nieodbywanie stosunków waginalnych. Abstynencja w pełni chroni przed ciążą, jednak nie wszyscy planujący ją stosować zaniechują wszelkiej aktywności seksualnej, a w wielu populacjach istnieje znaczne ryzyko ciąży w wyniku seksu wymuszonego.
Edukacja seksualna zalecająca wyłącznie abstynencję nie zmniejsza odsetku przypadków ciąży wśród nieletnich. Ciąże te są częstsze wśród uczniów, których edukacja seksualna polega wyłącznie na namawianiu do abstynencji w porównaniu z uczniami otrzymującymi wszechstronną wiedzę na temat współżycia. Niektóre władze zalecają, by stosujący abstynencję jako formę antykoncepcji mieli też w zapasie inną jej metodę, na przykład prezerwatywy czy antykoncepcję awaryjną. Seks bez penetracji i bez stosunku waginalnego oraz seks oralny bez stosunku waginalnego także uważa się niekiedy za metodę antykoncepcyjną. I chociaż faktycznie nie prowadzą do ciąży, może jednak do niej dojść na skutek stosunku udowego oraz innych form stosunku, w których członek znajduje się blisko pochwy (ocieranie o genitalia czy moment wyprowadzenia członka po stosunku analnym); jeżeli sperma trafi w pobliże wejścia do pochwy, może przedostać się do niej i dzięki nawilżającemu ją śluzowi dostać się wyżej.
Laktacja.
Metoda laktacyjnego braku miesiączki obejmuje naturalną u kobiet bezpłodność pociążową następującą po porodzie, która może zostać przedłużona na skutek karmienia piersią. Możliwa jest ona w przypadku obecności okresów bez menstruacji, karmienia dziecka wyłącznie piersią oraz wieku dziecka do sześciu miesięcy. Światowa Organizacja Zdrowia uznaje metodę tę za skuteczną w 98% w pierwszych sześciu miesiącach następujących po porodzie, jeśli dziecko jest karmione wyłącznie piersią. Wskaźnik zawodności w próbach wyniósł od 0% do 7,5%. Zwiększa się on do 4–7% po roku stosowania i do 13% po dwóch latach. Czynnikami wpływającymi negatywnie na skuteczność są także: karmienie dziecka produktami komercyjnymi, odciąganie pokarmu zamiast podawania go dziecku z piersi, używanie smoczka, a także karmienie pokarmami o stałej konsystencji. Około 10% kobiet, które karmią wyłącznie piersią, zaczyna miesiączkować przed trzema miesiącami po porodzie, a 20% – przed upływem sześciu miesięcy. Te natomiast, które nie karmią piersią, wracają do płodności nawet cztery tygodnie po porodzie.
Antykoncepcja awaryjna.
Antykoncepcja awaryjna obejmuje przyjmowanie leków (pigułka „po stosunku”) lub stosowanie innych przyrządów już po stosunku w nadziei na uniknięcie ciąży. Działa ona głównie zapobiegając owulacji lub zapłodnieniu, ale może też wywoływać w endometrium zmiany, utrudniające zagnieżdżenie zarodka. Istnieje wiele różnych opcji, takich jak zażycie pigułek antykoncepcyjnych w zwiększonej dawce, lewonorgestrel, mifepriston, uliprystal oraz wkładki domaciczne. Lewonorgestrel zmniejsza prawdopodobieństwo zajścia w ciążę o 70% (odsetek ciąż wynosi 2,2%), jeśli zostaje przyjęty w ciągu 3 dni po stosunku bez zabezpieczeń bądź przy nieskutecznym użyciu prezerwatywy. Uliprystal przyjęty w ciągu 5 dni po stosunku zmniejsza prawdopodobieństwo zajścia w ciążę o ok. 85% (odsetek ciąż wynosi 1,4%) i może być nieco bardziej skuteczny niż lewonorgestrel. Mifepriston także ma większą skuteczność niż lewonorgestrel, natomiast najskuteczniejszą metodą są miedziane wkładki domaciczne. Można je zastosować do 5 dni po stosunku i zapobiegają ok. 99% ciąż (odsetek ciąż wynosi 0,1% do 0,2%). Oznacza to, że są one najskuteczniejszą formą antykoncepcji awaryjnej.
Posiadanie przez kobiety tabletek „po” przed stosunkiem nie wpływa na zmniejszenie odsetka infekcji przenoszonych drogą płciową, użycia prezerwatyw, przypadkowych ciąż ani ryzykownych zachowań seksualnych. Wszystkie metody mają minimalne skutki uboczne.
W Europie w prawie wszystkich krajach antykoncepcja awaryjna dostępna jest bez recepty. W Polsce, Rosji oraz na Węgrzech antykoncepcja awaryjna dostępna jest tylko na receptę. 
Podwójne zabezpieczenie.
Podwójne zabezpieczenie oznacza wykorzystanie metod chroniących równocześnie przed chorobami przenoszonymi drogą płciową oraz ciążą. Można to osiągnąć poprzez wykorzystanie samych prezerwatyw lub wykorzystanie również innej metody antykoncepcji bądź wstrzymanie się od penetracji seksualnej.
W przypadku obaw związanych z ciążą stosowanie dwóch metod antykoncepcji jest rozsądnym rozwiązaniem. Co więcej, stosowanie dwóch metod antykoncepcji jest zalecane osobom przyjmującym lek przeciwko trądzikowi młodzieńczemu o nazwie izotretynoina w związku z wysokim ryzykiem wystąpienia wad wrodzonych w przypadku stosowania leku w czasie ciąży.
Działanie.
Zdrowie.
Antykoncepcja w krajach rozwijających się pozwoliła zmniejszyć liczbę zgonów porodowych o ok. 40% (co oznacza, że w 2008 r. uratowała życie 270 000 osób). Możliwe, że pozwoliłaby uniknąć 70% zgonów, gdyby całkowicie zaspokoić zapotrzebowanie na antykoncepcję. Wspomniane korzyści są skutkiem redukcji liczby nieplanowanych ciąż, które wiążą się często z aborcjami przeprowadzanymi w nieodpowiednich warunkach, oraz zapobieganiu ciąży u osób z grupy wysokiego ryzyka.
Antykoncepcja zwiększa również szansę na przeżycie dziecka w krajach rozwijających się poprzez wydłużenie okresu pomiędzy ciążami. W przypadku wspomnianej populacji wyniki są gorsze, jeżeli matka zachodzi w ciążę w ciągu osiemnastu miesięcy od poprzedniego porodu. Opóźnienie ciąży po poronieniu nie ma jednak wpływu na zagrożenie, w związku z czym zaleca się ponowne próby zajścia w ciążę, gdy kobieta będzie na to gotowa.
Ciąża wśród nastolatków, zwłaszcza wśród młodszych nastolatków, wiąże się z podwyższonym zagrożeniem przedterminowym porodem, niską masą ciała w czasie narodzin oraz zgonem noworodka. W Stanach Zjednoczonych 82% ciąż u osób w wieku od 15 do 19 lat to ciąże nieplanowane. Kompleksowa edukacja seksualna oraz dostęp do środków antykoncepcyjnych są skutecznym sposobem zapobiegania ciąży w powyższej grupie wiekowej.
Czynniki ekonomiczne i społeczne.
W krajach rozwijających się antykoncepcja przyczynia się do wzrostu ekonomicznego poprzez zmniejszenie liczby niesamodzielnych dzieci, dzięki czemu więcej kobiet stanowi część siły roboczej. Zarobki, aktywa i BMI kobiet oraz poziom edukacji i BMI ich dzieci zwiększają się wraz z poprawą dostępu do antykoncepcji. Planowanie rodziny poprzez stosowanie nowoczesnych metod antykoncepcji jest jednym z najbardziej oszczędnych rozwiązań w zakresie opieki medycznej. Zgodnie z analizą ONZ każdy wydany dolar oznacza oszczędność od dwóch do sześciu dolarów. Wspomniana oszczędność ma związek z zapobieganiem nieplanowanym ciążom oraz ograniczeniem rozprzestrzeniania się chorób przenoszonych drogą płciową. Choć wszystkie metody są korzystne finansowo, to stosowanie miedzianych wkładek domacicznych daje największe oszczędności.
W 2012 r. całkowity koszt ciąży, porodu oraz opieki nad noworodkiem w USA wynosił przeciętnie 21 000 dolarów w przypadku porodu naturalnego lub 31 000 dolarów w przypadku cesarskiego cięcia. W większości innych państw koszt ten jest przeszło dwukrotnie niższy. Dziecko urodzone w 2011 r. w amerykańskiej rodzinie będzie kosztować ją przeciętnie 235 000 $ w ciągu 17 lat wychowywania dziecka.
Fundusz Ludnościowy Narodów Zjednoczonych (UNFPA) promuje i finansuje promocję antykoncepcji ("birth control"), gdyż jej stosowanie zmniejsza tempo przyrostu liczby ludności świata, co polepszy dostępność żywności (m.in. wody) oraz stan zasobów naturalnych. Ponadto stosowanie antykoncepcji wspiera autonomię kobiet, polepsza ich zdrowie i pomaga poszczególnym społecznościom m.in. poprzez zapobieganie niechcianym ciążom, które prowadzą w krajach rozwijających się do nielegalnej, czyli niebezpiecznej aborcji.
Za sprawą rozpowszechnienia antykoncepcji zmniejszyła się liczba zgonów ciężarnych o 44%, a gdyby wszystkie kobiety chcące antykoncepcji ją stosowały, to spadek ten wynosiłby 73%. Poprzez wydłużanie czasu pomiędzy kolejnymi ciążami antykoncepcja poprawia zdrowie kobiety i szansę na przeżycie u dzieci. Ciąże nastolatek wiążą się ze zwiększonym ryzykiem wcześniactwa, niskiej masy urodzeniowej i śmiertelnością niemowląt oraz matek, a odczekanie do 18 roku życia na urodzenie dziecka poprawia zdrowie jego i jego matki.
Popularność.
W 2009 r. na całym świecie ok. 60% małżeństw, które mogłyby mieć dzieci, stosowało antykoncepcję. Częstotliwość stosowania poszczególnych metod różni się znacząco pomiędzy różnymi państwami. Najpopularniejszymi metodami stosowanymi w krajach rozwiniętych są prezerwatywy oraz doustne środki antykoncepcyjne, podczas gdy w Afryce są to doustne środki antykoncepcyjne, a w Ameryce Południowej i w Azji sterylizacja. W krajach rozwijających się 35% antykoncepcji stanowi sterylizacja kobiet, 30% – wkładki domaciczne, 12% – doustne środki antykoncepcyjne, 11% – prezerwatywy a 4% – sterylizacja mężczyzn.
Choć wkładki domaciczne są rzadziej używane w krajach rozwiniętych niż rozwijających się, to liczba kobiet korzystających z nich w 2007 r. wynosiła 180 milionów. Abstynencja seksualna w okresie płodnym jest stosowana przez ok. 3,6% kobiet w wieku reprodukcyjnym, a w Ameryce Południowej nawet przez 20% kobiet. W 2005 r. 12% par stosowało antykoncepcję męską (prezerwatywy lub wazektomię), choć było to znacznie popularniejsze w krajach rozwiniętych. Popularność męskich metod antykoncepcji w latach 1985–2009 spadła. Popularność antykoncepcji wśród kobiet w Afryce Subsaharyjskiej wzrosła z 5% w 1991 r. do około 30% w 2006 r.
W 2012 r. 57% kobiet w wieku reprodukcyjnym chciało uniknąć ciąży (867 z 1520 milionów). Około 222 milionów kobiet nie miało dostępu do antykoncepcji; 53 miliony z nich mieszkało w Afryce Północnej, podczas gdy 97 milionów mieszkało w Azji. Jest to przyczyną 54 milionów nieplanowanych ciąż oraz 80 000 zgonów kobiet w trakcie porodu. Jedną z przyczyn takiej sytuacji jest brak pełnego dostępu do antykoncepcji dla kobiet w wielu państwach ze względów religijnych lub politycznych; do tej sytuacji przyczynia się też ubóstwo. W związku z restrykcyjnym prawem aborcyjnym obowiązującym w Afryce Północnej wiele kobiet zwraca się o pomoc do niewykwalifikowanych osób oferujących aborcje niechcianych ciąż, w rezultacie czego co roku ok. 2–4% z nich przechodzi niebezpieczną aborcję.
Historia.
Pochodzący z Egiptu papirus Ebersa z 1550 r. p.n.e. oraz papirus z Kahun z 1850 r. p.n.e. zawierają najstarsze opisy metod antykoncepcji poprzez umieszczenie w pochwie miodu, liści akacji oraz szarpi w celu zablokowania nasienia. Na starożytnych egipskich rysunkach widać również prezerwatywy. W Księdze Rodzaju wspomniano o metodzie antykoncepcji stosowanej przez Onana, który „ilekroć zbliżał się do żony swego brata, unikał zapłodnienia” – ejakulował na ziemię poprzez zastosowanie metody wycofania lub stosunku przerywanego, ponieważ nie chciał spłodzić dziecka z żoną swojego zmarłego brata Tamar. Uważa się, że w starożytnej Grecji sylfion był używany jako środek antykoncepcyjny, a jego skuteczność oraz fakt, że był rośliną niezwykle pożądaną, doprowadziło do jego wyginięcia. W średniowiecznej Europie działanie mające na celu uniknięcie ciąży było uznawane przez Kościół katolicki za niemoralne. Uważa się, że nawet wówczas kobiety stosowały wiele metod antykoncepcji takich jak stosunek przerywany oraz umieszczanie w pochwie korzenia lilii oraz ruty (a oprócz tego zachodziło także dzieciobójstwo zaraz po urodzeniu). Casanova (1725–1798) opisywał wykorzystanie osłonki ze skóry jagnięcej do zapobiegania ciąży; jednak prezerwatywy nie były powszechnie dostępne aż do XX w. W 1909 r. Richard Richter opracował pierwszą dopochwową metodę antykoncepcji wykorzystującą jelita jedwabnika, co zostało dopracowane i wprowadzone na niemiecki rynek w latach 20. XX w. przez Ernsta Gräfenberga. W 1916 r. Margaret Sanger otworzyła pierwszą klinikę antykoncepcyjną w USA, co doprowadziło do zatrzymania jej przez policję. Pierwsza klinika w Wielkiej Brytanii została założona w 1921 r. przez Marie Stopes. Gregory Pincus oraz John Rock przy wsparciu Amerykańskiej Federacji Planowanego Rodzicielstwa w latach 50. XX w. opracowali pierwszą pigułkę antykoncepcyjną, która została wprowadzona na rynek w latach 60.
Społeczeństwo i kultura.
Rozwiązania prawne.
Umowy w zakresie praw człowieka wymagają od większości rządów zapewnienia obywatelom informacji i usług związanych z planowaniem rodziny i antykoncepcją. Wymogi te obejmują opracowanie krajowego planu w zakresie usług związanych z planowaniem rodziny, uchylenie przepisów, które ograniczają dostęp do metod planowania rodziny, zapewnienie, że dostępne są zróżnicowane metody bezpiecznej i skutecznej antykoncepcji włącznie z antykoncepcją dostępną w nagłych przypadkach, upewnienie się, że obywatele mają dostęp do wykwalifikowanej i niedrogiej służby zdrowia oraz opracowanie procedur w zakresie oceny wprowadzonych rozwiązań. Niespełnienie powyższych warunków może stanowić naruszenie międzynarodowych zobowiązań określonych w poszczególnych traktatach.
Organizacja Narodów Zjednoczonych rozpoczęła ruch „Każda kobieta, każde dziecko” ("Every Woman Every Child") pozwalający ocenić postępy w zakresie zaspokojenia kobiecych potrzeb w zakresie antykoncepcji. Celem programu jest zwiększenie liczby kobiet korzystających z nowoczesnych metod antykoncepcji o 120 milionów z 69 najuboższych państw świata do 2020 r. Co więcej, celem programu jest również walka z dyskryminacją dziewczynek oraz młodych kobiet, które chcą stosować antykoncepcję.
Poglądy religijne.
Religie w różny sposób oceniają etyczność antykoncepcji.
Kościół katolicki nie akceptuje antykoncepcji. Akceptowane są wyłącznie metody naturalnego planowania rodziny i nie mogą być one stosowane z przesłanek egoistycznych, choć większość katolików w krajach rozwiniętych akceptuje i stosuje nowoczesne metody antykoncepcji. Jan Paweł II pisał, że antykoncepcja sztuczna jest "sprzeczna z pełną prawdą aktu płciowego jako właściwego wyrazu miłości małżeńskiej" (choć np. jeden z jego poprzedników Jan Paweł I, opowiadał się za przekonaniem jakoby stosowanie antykoncepcji hormonalnej było akceptowalne moralnie i sam przed objęciem pontyfikatu, kiedy jeszcze był biskupem pisał listy do władz stolicy apostolskiej, aby ta zmieniła przepisy prawa kanonicznego odnośnie stosowania antykoncepcji). Stosowanie metod niepozwalających zagnieździć się zarodkowi w macicy wchodzi w zakres grzechu aborcji. Należy zwrócić uwagę, że Kodeks prawa kanonicznego oraz Kodeks kanonów Kościołów wschodnich w przypadku spowodowania śmierci embrionu przewidują karę ekskomuniki, ale wypadku antykoncepcji nie sposób określić, czy kobieta faktycznie była w ciąży, więc ekskomunika nie obowiązuje (wymagana jest pewność).
Wśród protestantów występują różne postawy od nie wspierania żadnej metody do dopuszczania wszystkich metod antykoncepcji. Kościół Ewangelicko-Augsburski w Polsce samą dyskusję o „dozwolonych” lub „niedozwolonych” środkach i metodach antykoncepcji uważa za bezprzedmiotową, ponieważ nie ma ona uzasadnienia w Piśmie Świętym. Kościół nie sprzeciwia się więc stosowaniu dowolnych metod zapobiegania ciąży we współżyciu małżeńskim, przeciwnie – postrzega to jako świadome macierzyństwo, a niekiedy jako element ochrony zdrowia kobiety. Sprzeciwia się jedynie środkom wczesnoporonnym, ponieważ uznaje to za formę aborcji.
Świadkowie Jehowy uznają, że Biblia nie nakazuje chrześcijanom wydawania na świat dzieci – nakaz ten dotyczył jedynie pierwszej pary ludzkiej oraz rodziny Noego, dlatego wydawanie na świat dzieci jest osobistą sprawą małżonków. Za niedopuszczalne uważają stosowanie metod kontroli narodzin mających na celu zniszczenie zarodka już powstałego (aborcja, środki wczesnoporonne). Wszystkie inne metody antykoncepcyjne – pod warunkiem że nie prowadzą do poronienia – są według nich dopuszczalne.
Poglądy wyznawców judaizmu wahają się od surowszych ortodoksyjnych do bardziej otwartych zreformowanych odłamów.
Stosunek hinduizmu do antykoncepcji jest złożony ze względu na niejednolitość tej religii, a także ewolucyjny charakter wielu jej przekonań. Hinduizm jest w kwestiach moralnych elastyczny, unika absolutyzowania wskazówek moralnych, starając się ważyć konfliktowe wartości i brać pod uwagę całokształt sytuacji (w tym dobrobyt matki, czynniki społeczno-ekonomiczne, powstanie ciąży w wyniku gwałtu). Współcześnie, za ważny czynnik o znaczeniu religijnym uznaje się dążenie do posiadania raczej małej rodziny i ograniczanie dzietności, co jest warunkiem stabilności społeczeństwa indyjskiego. Antykoncepcja, zarówno naturalna, jak i sztuczna, jest więc dopuszczalna. Tradycyjna medycyna hinduska rozwijana w ramach różnych szkół religijnych, wypracowała wiele metod antykoncepcji i antykoncepcji postkoitalnej.
Popularnym poglądem buddystów jest akceptacja zapobiegania ciąży; interweniowanie po zapłodnieniu nie jest jednak już dozwolone.
W islamie środki antykoncepcyjne są akceptowalne, jeżeli nie zagrażają zdrowiu, chociaż są one odradzane przez niektórych. Koran nie wspomina o moralności w odniesieniu do antykoncepcji, ale zawiera stwierdzenia zachęcające do posiadania dzieci. Prorok Mahomet, jak się uważa, także ożenił się i miał dzieci.
Światowy Dzień Antykoncepcji.
26 września jest Światowym Dniem Antykoncepcji, w ramach którego prowadzone są działania mające na celu uświadamianie ludzi w zakresie antykoncepcji oraz poprawę edukacji seksualnej i zdrowia seksualnego, a działaniom przyświeca wizja „świata, w którym każda ciąża jest ciążą chcianą”. Święto wspierane jest przez rządy oraz międzynarodowe organizacje pozarządowe, włącznie z Azjatycką Radą ds. Antykoncepcji, Centro Latinamericano Salud y Mujer, Europejskim Towarzystwem Antykoncepcji i Zdrowia Reprodukcyjnego, Niemiecką Fundację na rzecz Populacji świata, Międzynarodową Federacją Ginekologii Pediatrycznej oraz Młodzieżowej, Międzynarodową Federację Planowanego Rodzicielstwa, Międzynarodową Fundację Marie Stopes, Międzynarodową Organizację na rzecz Populacji, Radę ds. Populacji, Amerykańską Agencję na rzecz Międzynarodowego Rozwoju (USAID) oraz organizacją Women Deliver.
Mity.
Z życiem seksualnym oraz ciążą związanych jest wiele popularnych „mitów”. Irygacja po stosunku seksualnym nie jest skuteczną metodą antykoncepcji. Co więcej, irygacja wiąże się z wieloma problemami zdrowotnymi. Kobieta może zajść w ciążę już przy pierwszym stosunku seksualnym w dowolnej pozycji seksualnej. Możliwe jest również zajście w ciążę w czasie menstruacji, choć jest to mało prawdopodobne.
Badania.
Kobiety.
Konieczne jest udoskonalenie istniejących już metod antykoncepcji, ponieważ do blisko połowy niechcianych ciąż dochodzi pomimo stosowania antykoncepcji. Badane są możliwe modyfikacje istniejących już metod antykoncepcji, włączając w to udoskonalenie kobiecej prezerwatywy, diafragmy, opracowanie plastra zawierającego wyłącznie progestagen oraz pierścienia dopochwowego zawierającego długo działający progesteron. Pierścień dopochwowy wydaje się być najskuteczniejszą metodą na okres trzech lub czterech miesięcy i obecnie jest dostępny w niektórych rejonach świata.
Badanych jest wiele metod przeprowadzenia sterylizacji w szyjce macicy. Jedna z nich polega na umieszczeniu mepakryny w macicy, co wiąże się z bliznowaceniem i niepłodnością. Choć zabieg jest niedrogi i nie wymaga umiejętności chirurgicznych, może mieć niebezpieczne długoterminowe skutki uboczne. Badana jest również inna, podobnie działająca substancja – polidokanol. Urządzenie o nazwie Essure, które rozszerza się i blokuje w ten sposób jajowody, zostało zaakceptowane w USA w 2002 r.
Mężczyźni.
Metody męskiej antykoncepcji obejmują prezerwatywy, wazekotomię oraz stosunek przerywany. Od 25 do 75% aktywnych seksualnie mężczyzn korzystałoby z hormonalnej metody antykoncepcji, gdyby istniała taka możliwość. Testowanych jest wiele hormonalnych i niehormonalnych metod, w międzyczasie prowadzone są badania w zakresie szczepień antykoncepcyjnych.
Badana jest w pełni odwracalna metoda zabiegowa znana jako RISUG polegająca na wstrzyknięciu żelu polimerowego, SMA w dimetylosulfotlenku, do nasieniowodów. Zastrzyk z wodorowęglanem sodu pozwala wypłukać substancję i przywrócić płodność. Inną metodą jest urządzenie nasieniowodowe, które pozwala umieścić poliuretanową zatyczkę w nasieniowodach, co prowadzi do ich zablokowania. Inną obiecującą metodą wydaje się połączenie androgenu i progestagenu oraz selektywna modulacja receptorów androgenowych. Zastosowanie ultradźwięków oraz metody związane z podgrzewaniem jąder przeszły już wstępne badania.
Zwierzęta.
Sterylizacja lub usunięcie jajników, polegające na usunięciu narządów reprodukcyjnych, jest metodą antykoncepcji stosowaną u zwierząt domowych. Wiele schronisk dla zwierząt wymaga takich zabiegów w ramach umowy adopcyjnej. U dużych zwierząt zabieg nazywany jest kastracją. Antykoncepcja jest również rozważana jako alternatywna dla polowania metoda kontroli nadmiernej populacji dzikich zwierząt. Szczepienia antykoncepcyjne okazały się skuteczną metodą kontrolowania liczebności w różnych populacjach zwierząt.

</doc>
<doc id="3177923" url="https://pl.wikipedia.org/wiki?curid=3177923" title="Olga Konstantinowna Romanowa">
Olga Konstantinowna Romanowa



</doc>
<doc id="3177924" url="https://pl.wikipedia.org/wiki?curid=3177924" title="Alpena (Arkansas)">
Alpena (Arkansas)

Alpena – miasto w Stanach Zjednoczonych, w stanie Arkansas, w hrabstwie Carroll.

</doc>
<doc id="3177925" url="https://pl.wikipedia.org/wiki?curid=3177925" title="Konstanty Konstantynowicz Romanow (1858–1915)">
Konstanty Konstantynowicz Romanow (1858–1915)



</doc>
<doc id="3177927" url="https://pl.wikipedia.org/wiki?curid=3177927" title="Wieczesław Konstantynowicz Romanow">
Wieczesław Konstantynowicz Romanow



</doc>
<doc id="3177928" url="https://pl.wikipedia.org/wiki?curid=3177928" title="Wiera Konstantynowna Romanowa">
Wiera Konstantynowna Romanowa



</doc>
<doc id="3177930" url="https://pl.wikipedia.org/wiki?curid=3177930" title="Lévi Cabral">
Lévi Cabral



</doc>
<doc id="3177931" url="https://pl.wikipedia.org/wiki?curid=3177931" title="Odacantha">
Odacantha

Odacantha – rodzaj chrząszczy z rodziny biegaczowatych i plemienia Odacanthini.
Taksonomia.
Rodzaj opisany został w 1798 roku przez Gustafa von Paykulla. Gatunkiem typowym został "Attelabus melanurus" .
Opis.
Czułki owłosione począwszy od czwartego członu. Przedplecze o bocznej przepasce niekompletnej. Pokrywy czerwonożółte z czarną plamą wierzchołkową. 
Rozprzestrzenienie.
Chrząszcze te zasiedlają Eurazję i Afrykę. W Europie, w tym w Polsce, występuje tylko "Odacantha melanura".
Systematyka.
Opisano dotąd 15 gatunków z tego rodzaju, zgrupowanych w 3 podrodzajach:

</doc>
<doc id="3177932" url="https://pl.wikipedia.org/wiki?curid=3177932" title="Olga Nikołajewna Romanowa">
Olga Nikołajewna Romanowa



</doc>
<doc id="3177935" url="https://pl.wikipedia.org/wiki?curid=3177935" title="Erik Durm">
Erik Durm

Erik Durm (ur. 12 maja 1992 w Pirmasens) – niemiecki piłkarz występujący na pozycji obrońcy w 1.FC Kaiserslautern, reprezentant Niemiec. Złoty medalista Mistrzostw Świata 2014. Wychowanek SG Rieschweiler, ma za sobą także grę w 1. FC Saarbrücken, 1. FSV Mainz 05 i Borussii Dortmund.

</doc>
<doc id="3177940" url="https://pl.wikipedia.org/wiki?curid=3177940" title="Triathlon na Igrzyskach Panamerykańskich 2011">
Triathlon na Igrzyskach Panamerykańskich 2011

Triathlon na Igrzyskach Panamerykańskich 2011 odbył się 23 października 2011 roku, a sześćdziesięciu dziewięciu zawodników obojga płci rywalizowało w "API Maritime Terminal". Zawody składały się z przepłynięcia 1500 metrów, przejechania rowerem 40 kilometrów i przebiegnięcia 10 kilometrów.

</doc>
<doc id="3177941" url="https://pl.wikipedia.org/wiki?curid=3177941" title="Władysław Pruchniak">
Władysław Pruchniak

Władysław Pruchniak ps. „Sęp”, „Ireneusz”, „Felek”, „Skręt”, „Jan Podgórski” (ur. 14 sierpnia 1904 w Sanoku, zm. 30 stycznia 1991 w Sanoku) – podoficer chorąży służby stałej saperów Wojska Polskiego, podczas II wojny światowej żołnierz SZP/ZWZ/AK, oficer Obwodu „OP-23” ZWZ/AK Sanok i szef komendy placówki nr 1 AK Sanok. Działacz i organizator niepodległościowego podziemia antykomunistycznego, członek Zrzeszenia „Wolność i Niezawisłość”. Aresztowany, torturowany, więziony i prześladowany przez władze komunistyczne PRL.
Życiorys.
Władysław Pruchniak urodził się 14 sierpnia 1904 w Sanoku jako syn Józefa (ślusarz w tamtejszej fabryce) i Marii z domu Bryndza. W Sanoku ukończył szkołę podstawową. Wobec trudnej sytuacji materialnej w czasie początku niepodległej II Rzeczypospolitej w wieku 14 lat rozpoczął pracę w stolarni sanockiej Fabryki Wagonów i Maszyn. Od 1925 służył w Wojsku Polskim, wpierw jako żołnierz nadterminowy, a następnie zawodowy. Ukończył szkołę podoficerską saperów. Rozpoczął służbę w batalionie saperów w Przemyślu i w Modlinie. Jako podoficer zawodowy został awansowany do stopnia chorążego służby stałej.
Wobec zagrożenia konfliktem zbrojnym w 1939 został zmobilizowany w Modlinie. Po wybuchu II wojny światowej brał udział w kampanii wrześniowej, walczył pod Kamionką Strumiłową, pod Tomaszowem Lubelskim. Po agresji ZSRR na Polskę z 17 września 1939, w drugiej połowie września został aresztowany przez sowietów, po czym zbiegł i przedostał się do Sanoka. Podczas okupacji niemieckiej zaangażował się w działalność konspiracyjną. W listopadzie 1939 przystąpił do organizacji Służba Zwycięstwu Polski. W styczniu 1940 został zaprzysiężony do Związku Walki Zbrojnej i przybrał pseudonim „Sęp” (przyjął go Stanisław Majewski ps. „Ma”). Zajmował się udzielaniem pomocy Polakom uciekającym na Węgry, a także kolportażem podziemnej prasy i ulotek. Od lutego 1940 organizował siatkę wywiadowczą, której przedmiotem działania było zdobywanie informacji o wojskach niemieckich, ich położeniu uzbrojeniu, umocnieniach nad Sanem. Komórka wywiadowcza działająca w sanockiej fabryce wagonów przekazywała mu meldunki. Po przekształceniu ZWZ w Armię Krajową w lutym 1942, w ramach której w powiecie sanockim powstał oddział partyzancki OP-23 (działający pod kryptonimem „San”), Władysław Pruchniak od kwietnia 1943 do sierpnia 1943 był organizatorem i pierwszym dowódcą jego placówki nr 1 Sanok. Od września 1943 działał w sztabie całego obwodu jako zastępca oficera wywiadu, a później oficer kontrwywiadu oraz oficer saperów. Funkcjonował wówczas pod pseudonimami „Sęp”, „Ireneusz”, „Felek”. Jednocześnie był członkiem sanockiego patrolu dywersyjnego od czerwca 1940 do stycznia 1942. Przygotowywał i brał udział w nieudanej akcji odbicia z sanockiego więzienia Władysława Szelki ps. „Borsuk”. Brał udział w przygotowaniu i wykonaniu Akcji „Burza” od lipca do sierpnia 1944 (także jako łącznik dowódcy zgrupowania AK kpt. Adama Winogrodzkiego ps. „Korwin”).
Po nadejściu frontu wschodniego i wkroczeniu na tereny polskie sowietów (w tym do Sanoka w sierpniu 1944), zgłosił się do służby w Milicji Obywatelskiej i pracował w Komendzie Powiatowej MO w Sanoku (w tym czasie prowadził działalność konspiracyjną polegającą na wywiadzie w MO), po czym w listopadzie 1944 został zwolniony z powodu reorganizacji. Następnie zgłosił się w Rejonowej Komendzie Uzupełnień w Przemyślu, skąd jako zawodowy podoficer sprzed 1939 został odkomenderowany do szkoły broni pancernej w Chełmie. Krótkotrwale służył w 1 Armii Wojska Polskiego gen. Zygmunta Berlinga. W styczniu 1945 miał wypadek samochodowy, przez kilka miesięcy przebywał na leczeniu szpitalnym w Przemyślu. W październiku 1945 zdezerterował z ludowego wojska polskiego i przebywał w ukryciu.
W grudniu 1945 wstąpił do antykomunistycznej organizacji Zrzeszenia „Wolność i Niezawisłość” (przyjął go Paweł Radyński ps. „Samborski”). Podjął pracę zawodową jako nocny dozorca w kopalni ropy naftowej w Wańkowej. Tam w okresie od stycznia do lipca był szefem koła WiN Ropienka-Wańkowa. Prowadził nadal działalność wywiadowczą polegającą na gromadzeniu informacji na temat działalności kopalnictwa naftowego, bojówek ukraińskich nacjonalistów. Wobec zagrożenia aresztowaniem ze strony Urzędu Bezpieczeństwa w drugim półroczu 1946, przeniósł się do Gdańska i tam podjął pracę przy załadunku węgla na statki w Nowym Porcie. Również w tym miejscu zaangażował się w działalność konspiracyjną. Był organizatorem kanałów przerzutowych żołnierzy podziemia niepodległościowego i antykomunistycznego do Szwecji.
23 kwietnia 1949 został aresztowany przez funkcjonariuszy Powiatowego Urzędu Bezpieczeństwa Publicznego w Sopocie, którzy przestawili mu zarzut szpiegostwa. Następnie jego sprawę przejął Wojewódzki Urząd Bezpieczeństwa w Gdańsku. Po przebyciu ciężkiego śledztwa, 13 października 1950 został skazany. Wojskowy Sąd Rejonowy w Gdańsku skazał Władysława Pruchniaka na karę ośmiu lat pozbawienia wolności oraz utratę praw publicznych i obywatelskich na dwa lata. Wymierzoną karę odsiadywał w zakładzie w Elblągu, zakładzie w Iławie i w zakładzie w Sztumie. Zapadł na chorobę. W lutym 1954 został zwerbowany do współpracy z Wydziałem Specjalnym więzienia w Iławie jako informator celny pod pseudonimem „Ireneusz”, jednak mimo nacisków nie prowadził działalności agenturalnej i inwigilacji wymierzonej we współosadzonych. Na wiosnę 1955 został warunkowo zwolniony z reszty odbywanej kary.
Po odzyskaniu wolności zamieszkał ponownie w Sanoku i podjął dorywczą pracę stolarza. Od 1957 do przejścia na emeryturę pracował w Sanockiej Fabryce Autobusów. Był prześladowany i inwigilowany przez Służbę Bezpieczeństwa, która od 1955 do 1960 prowadziła wymierzoną w niego sprawę ewidencyjno-obserwacyjną określając go jako „agenta, byłego aktywnego członka AK i osobę wrogo ustosunkowaną do PRL”. W 1958 wstąpił do ZBoWiD. 12 marca 1961 został wybrany członkiem zarządu oddziału powiatowego oddziału powiatowego w Sanoku ZBoWiD, ponownie 17 marca 1963, 6 lutego 1966 wybrany członkiem zarządu oddziału (w toku zmian w nomenklaturze z 1964 oddział powiatowy został zastąpiony oddziałem), ponownie 20 października 1968, 23 maja 1971. Był prelegentem z ramienia ZBoWiD. Został skreślony z listy członków ZBoWiD w 1976 . Od koniec lat 60. i w tych ramach podjął starania o upamiętnienie i rehabilitację żołnierzy Armii Krajowej. Sporządzał wspomnienia z działalności w konspiracji (pt. "Wspomnienia"). W okresie PRL wspólnie z ks. Adamem Sudołem oraz Mieczysławem Granatowskim był organizatorem uroczystości patriotycznych w Sanoku w dniach 3 maja, 1 września, 11 listopada. Został prezesem zarejestrowanego 18 września 1989 sanockiego oddziału Światowego Związku Żołnierzy Armii Krajowej.
Władysław Pruchniak mieszkał w domu rodzinnym w Sanoku przy ulicy Kazimierza Lipińskiego 180. Zmarł 30 stycznia 1991. Jego żoną była Waleria (1906-1993). Oboje zostali pochowani w grobowcu na Cmentarzu Posada w Sanoku. Jego siostra, Jadwiga Pruchniak ps. „Jadźka”, „Pola” była łączniczką Obwodu AK Sanok
 (1926-2013, żona Jana Skulicha).

</doc>
<doc id="3177942" url="https://pl.wikipedia.org/wiki?curid=3177942" title="Ophionea">
Ophionea

Ophionea – rodzaj chrząszczy z rodziny biegaczowatych i plemienia Odacanthini.
Taksonomia.
Rodzaj opisany został w 1821 roku przez Johanna Christopha Friedricha Kluga. Gatunkiem typowym została "Cicindela cyanocephala" .
Opis.
Czułki owłosione począwszy od czwartego członu. Przedplecze o bocznej przepasce niekompletnej. Pokrywy czerwonożółte do żółtobrązowych z czarną przepaską, biegnącą wzdłuż ich szwu. 
Rozprzestrzenienie.
Chrząszcze te zasiedlają krainę palearktyczną, krainę orientalną i krainę australijską.
Systematyka.
Opisano dotąd 20 gatunków z tego rodzaju, zgrupowanych w 2 podrodzajach:

</doc>
<doc id="3177944" url="https://pl.wikipedia.org/wiki?curid=3177944" title="Muhamed Keita">
Muhamed Keita

Muhamed Muhamed Maudo Keita (ur. 2 września 1990 w Bandżulu) – norweski piłkarz gambijskiego pochodzenia występujący na pozycji napastnika. Były młodzieżowy reprezentant Norwegii.

</doc>
<doc id="3177946" url="https://pl.wikipedia.org/wiki?curid=3177946" title="Stefano Donagrandi">
Stefano Donagrandi

Stefano Donagrandi (ur. 1 września 1976 w Brescii) – włoski łyżwiarz szybki, złoty medalista olimpijski.
Kariera.
Największy sukces w karierze Stefano Donagrandi osiągnął w 2006 roku, kiedy wspólnie z Enrico Fabrisem, Ippolito Sanfratello oraz Matteo Anesim zdobył złoty medal w biegu drużynowym podczas igrzysk olimpijskich w Turynie. Na tych samych igrzyskach był między innymi trzynasty na dystansie 10 000 m i szesnasty w biegu na 5000 m. Na rozgrywanych cztery lata wcześniej igrzyskach w Salt Lake City zajął 20. miejsce w biegu na 5000 m i 24. miejsce w biegu na 1500 m. Nigdy nie zdobył medalu mistrzostw świata, jego najlepszym wynikiem było piętnaste miejsce w biegach na 1500 i 5000 m podczas mistrzostw świata na dystansach w Heerenveen w 1999 roku. W tym samym roku był też jedenasty na wielobojowych mistrzostwach Europy w Heerenveen. Nigdy nie stawał na podium indywidualnych zawodów Pucharu Świata.

</doc>
<doc id="3177951" url="https://pl.wikipedia.org/wiki?curid=3177951" title="Masoreina">
Masoreina

Masoreina – podplemię chrząszczy z rodziny biegaczowatych, podrodziny Lebiinae lub Harpalinae i plemienia Cyclosomini.
Taksonomia.
Takson opisany został w 1870 roku przez Maximiliena Chaudoira. Bywał traktowany jako osobna podrodzina Masoreinae.
Opis.
Oczy dobrze rozwinięte. Czułki w całości owłosione, a ich pierwszy człon długi, strzałowaty. Ostatni człon głaszczków szczękowych dobrze rozwinięty. Przedplecze o bocznej przepasce pełnej i wyraźnej. Pokrywy o wierzchołku poprzecznie lub skośnie ściętym, przez co odsłaniają co najmniej ostatni segment odwłoka. Tylne golenie kolczaste, a wierzchołkowy ich kolec długi, wyraźnie dłuższy niż połowa długości pierwszego członu tylnych stóp.
Rozprzestrzenienie.
W Polsce występuje tylko "Masoreus watterhallii".
Systematyka.
Opisano dotychczas 10 rodzajów z tego podplemienia:

</doc>
<doc id="3177952" url="https://pl.wikipedia.org/wiki?curid=3177952" title="Hegemonia kulturowa">
Hegemonia kulturowa

Hegemonia kulturowa – forma dominacji społecznej w sferze kultury.
Hegemonia kulturowa może występować w stosunkach między państwami a także w stosunkach wewnątrzpaństwowych (np. pomiędzy klasami społecznymi).
Twórcą pojęcia jest włoski marksista Antonio Gramsci, który używał go do analizy stosunków klasowych. Jego zdaniem dominująca klasa społeczna wyznacza świadomość i ideologię uznawane przez społeczeństwo. Władza polityczna jest pochodną hegemonii kulturowej. Walka polityczna polegać musi na walce z hegemoniczną kulturą rządzących, i dążeniu na ustanowieniu odmiennej hegemonii.

</doc>
<doc id="3177954" url="https://pl.wikipedia.org/wiki?curid=3177954" title="Abdelmoumene Djabou">
Abdelmoumene Djabou

Abdelmoumene Djabou (arab. عبد المؤمن جابو, "ʿAbd al-Muʾmin Jābū"; ur. 31 stycznia 1987 w Satif) – algierski piłkarz występujący na pozycji pomocnika w ES Sétif oraz w reprezentacji Algierii. Znalazł się w kadrze na Mistrzostwa Świata 2014.

</doc>
<doc id="3177957" url="https://pl.wikipedia.org/wiki?curid=3177957" title="Riyad Mahrez">
Riyad Mahrez

Riyad Mahrez (arab. رياض محرز, "Riyāḍ Maḥraz"; ur. 21 lutego 1991 w Sarcelles) – algierski piłkarz, występujący na pozycji napastnika w angielskim klubie Manchester City oraz w reprezentacji Algierii, której jest kapitanem.
Kariera klubowa.
Początki kariery.
Na początku swojej kariery Mahrez był często lekceważony przez wiele klubów z uwagi na swoją wątłą budowę ciała, w końcu jednak zwrócił na siebie uwagę umiejętnością panowania nad piłką. W 2004 roku dołączył do małego klubu AAS Sarcelles. Pięć lat później podpisał kontrakt z czwartoligowym wówczas Quimper, w którego barwach w trakcie kolejnego roku rozegrał 27 spotkań ligowych i zdobył jedną bramkę. W tym czasie pokój dzielił m.in. z Mathiasem Pogbą.
Le Havre.
Z czasem wzbudził zainteresowanie m.in. ze strony Paris Saint-Germain oraz Olympique Marsylii, jednakże odrzucił ich oferty, gdyż zaoferowano mu tylko grę w zespołach juniorskich. W końcu latem 2010 roku został zawodnikiem Le Havre AC. Początkowo występował głównie w drużynie rezerw, jednakże już w lutym 2011 roku podpisał z klubem profesjonalny kontrakt. W sumie, w trakcie nieco ponad dwóch sezonów rozegrał w rezerwach 60 spotkań i strzelił 24 gole.
Latem 2011 ówczesny szkoleniowiec pierwszej drużyny Cédric Daury postanowił włączyć Mahreza do swojej kadry. 29 lipca 2011 roku zadebiutował oficjalnie w Ligue 2, zastępując Yohanna Rivière w 80. minucie wygranego 2:1 meczu z Angers. W sumie do początku 2014 roku rozegrał w barwach Le Havre 60 meczów ligowych, w których strzelił 6 bramek. Niemniej, później krytykował poziom drugoligowych rozgrywek, zarzucając wszystkim zespołom nazbyt defensywną grę i dążenie do bezbramkowych remisów.
Leicester City.
Podczas jednego ze spotkań Le Havre, na trybunach znalazł się Steve Walsh, pracujący na co dzień jako skaut drugoligowego wówczas angielskiego klubu Leicester City. Jego zadaniem było obserwowanie Ryana Mendesa, ostatecznie jednak to Mahrez wpadł mu w oko. Sam Algierczyk nigdy o tym zespole nie słyszał i początkowo uznawał go za drużynę rugby. Ostatecznie jednak 11 stycznia 2014 roku podpisał z Leicester trzyipółletnią umowę. Nie do końca z takiego obrotu spraw zadowoleni byli jego krewni oraz znajomi, przekonani, że z uwagi na swoje warunki fizyczne, Mahrez lepiej sprawdziłby się w Hiszpanii niż w Anglii.
25 stycznia 2014 roku zadebiutował w nowych barwach, zastępując Lloyda Dyera w 79. minucie wygranego 2:0 spotkania ligowego z Middlesbrough. W swoim czwartym kolejnym meczu, w którym pojawiał się na boisku jako rezerwowy, gdy Leicester mierzyło się w derbach z Nottingham Forest, zdobył swoją pierwszą bramkę dla klubu. Krótko po tym występie, w lutym tego samego roku ówczesny menadżer Nigel Pearson oświadczył, że Mahrez jest już gotowy do gry w podstawowym składzie. Na zakończenie rozgrywek Leicester zajęło pierwsze miejsce w tabeli Championship, dzięki czemu po dziesięciu latach powróciło do Premier League. Sam Mahrez zakończył sezon z dorobkiem 19 meczów oraz 3 goli.
16 sierpnia 2014 rozegrał pierwszy mecz w angielskiej ekstraklasie, pojawiając się w wyjściowej jedenastce i rozgrywając pełne 90 minut zremisowanego 2:2 spotkania z Evertonem. 4 października tego samego roku zdobył swojego pierwszego gola w Premier League, pokonując bramkarza Burnley zremisowanego 2:2 meczu. Mahrez był także częścią składu, który wygrał ostatnie siedem spotkań sezonu 2014/15, co z kolei pozwoliło Leicester uniknąć degradacji do Championship. W tym czasie Algierczyk zdobył także oba gole w wygranym 2:0 meczu z Southampton i zakończył rozgrywki z bilansem 30 rozegranych spotkań oraz 4 strzelonych bramek.
W sierpniu 2015 roku Mahrez podpisał z Leicester nową, czteroletnią umowę. 8 sierpnia tego roku zdobył dwa gole w otwierającym sezon meczu z Sunderlandem, wygranym 4:2. W sumie, w trzech pierwszy spotkaniach Mahrez zdobył cztery bramki i ówczesny kapitan Leicester Wes Morgan, określił go, jako tego, który swoją doskonałą formą wygrywa drużynie mecze. Dzięki swojej grze, Algierczyk otrzymał nominację do nagrody Premier League Player of the Month. Do 3 listopada 2015 roku w dziesięciu rozegranych przez siebie spotkaniach zdobył siedem goli. 5 grudnia Mahrez strzelił trzy bramki w wygranym 3:0 meczu ze Swansea City, czym pomógł Leicester awansować na pozycję lidera Premier League. Jednocześnie został pierwszym Algierczykiem w historii angielskiej ekstraklasy, który zdobył hat-tricka. Mahrez, wraz ze swoimi partnerami z linii pomocy, Markiem Albrightonem, N’Golo Kanté oraz Dannym Drinkwaterem, w znacznym stopniu przyczynili się do wysokiej formy klubu na początku sezonu. Ówczesny menadżer Leicester, Claudio Ranieri, przed otwarciem zimowego okienka transferowego przyznał także, że zarówno Mahrez, jak i Jamie Vardy są dla jego drużyny bezcenni.
W styczniu 2016 roku szacowana wartość Mahreza wzrosła z 4,5 miliona funtów do 30,1 miliona funtów, co pozwoliło mu znaleźć się wśród 50 najdroższych piłkarzy w Europie. W tym samym roku jego popularność w ojczyźnie sprawiła, że liczba fanów Leicester na Facebooku, którzy pochodzili z Algierii, była trzy razy większa niż tych pochodzących z Wielkiej Brytanii. Ponadto, salon fryzjerski w Sarcelles, do którego Mahrez uczęszczał w dzieciństwie, stała się celem wizyt fanów nawet z Belgii, którzy chcieli strzyc się w ten sam sposób, co piłkarz. Algierczyk był jednym z czterech zawodników Leicester, którzy w kwietniu 2016 roku zostali wybrani do drużyny sezonu według PFA, a także otrzymał tytuł Piłkarza roku w Anglii według kibiców PFA. Tym samym stał się pierwszym piłkarzem z Afryki, który został w ten sposób wyróżniony. Leicester zakończyło sezon na pierwszym miejscu w tabeli, dzięki czemu Mahrez stał się pierwszym Algierczykiem, który otrzymał medal za mistrzostwo Anglii.
Manchester City.
10 lipca 2018 podpisał kontrakt z Manchesterem City.
Kariera reprezentacyjna.
W listopadzie 2013 roku Mahrez zadeklarował chęć gry w reprezentacji Algierii. W połowie maja 2014 roku znalazł się we wstępnej kadrze Algierii na Mistrzostwa Świata 2014. 31 maja zadebiutował w narodowych barwach podczas towarzyskiego spotkania z Armenią i ostatecznie znalazł się ogłoszonej 2 czerwca 23-osobowej kadrze na Mundial. Algierskie media nie były zachwycone tym faktem i sugerowały nawet, że piłkarz zapłacił selekcjonerowi Vahidowi Halilhodžiciowi za powołanie. Na samym turnieju Mahrez wystąpił tylko w jednym meczu – przegranym 1:2 spotkaniu z reprezentacją Belgii.
15 października 2014 roku Mahrez zdobył swojego pierwszego gola dla Algierii, a także zanotował asystę przy bramce Islama Slimaniego podczas wygranego 3:0 meczu eliminacji Pucharu Narodów Afryki 2015 z reprezentacją Malawi. Podczas samego turnieju Mahrez zdobył bramkę w wygranym 2:0 spotkaniu otwarcia z Senegalem, a następnie wystąpił we wszystkich kolejnych meczach, pomagając tym samym dotrzeć Algierii do ćwierćfinału.
Statystyki kariery klubowej.
1(Tarcza Wspólnoty)
Życie prywatne.
Mahrez urodził się we francuskim Sarcelles. Jego ojciec był Algierczykiem, natomiast matka miała pochodzenie algiersko-marokańskie. Z tego też powodu, w czasach swojej młodości Mahrez często spędzał wakacje w Algierii. Jego ojciec, Ahmed, urodził się w Bani Sanus w prowincji Tilimsan i w czasach swojego pobytu w ojczyźnie był piłkarzem. Gdy Riyad miał piętnaście lat, Ahmed zmarł na atak serca.
Mahrez jest praktykującym muzułmaninem. W 2015 roku poślubił swoją angielską narzeczoną i w tym samym roku narodziła się ich córka.

</doc>
<doc id="3177961" url="https://pl.wikipedia.org/wiki?curid=3177961" title="Nebriini">
Nebriini

Nebriini – plemię chrząszczy z rodziny biegaczowatych i podrodziny Nebriinae.
Taksonomia.
Takson opisany został w 1834 roku przez Francis de Laporte de Castelnau.
Opis.
Oczy dobrze rozwinięte. Przednie golenie pozbawione wcięcia. Pokrywy z obrzeżeniem przynasadowym, osobno lub wspólnie zaokrąglone przy wierzchołku.
Rozprzestrzenienie.
W Polsce występuje około 15 gatunków z rodzajów "Nebria" i "Leistus".
Systematyka.
Opisano dotychczas 5 rodzajów z tego plemienia:

</doc>
<doc id="3177965" url="https://pl.wikipedia.org/wiki?curid=3177965" title="Licinini">
Licinini

Licinini – plemię chrząszczy z rodziny biegaczowatych i podrodziny Licininae lub Harpalinae.
Taksonomia.
Takson opisany został w 1810 roku przez Franco Andreę Bonelliego. Dawniej klasyfikowane też w Callistinae.
Opis.
Oczy dobrze rozwinięte. Żuwaczki asymetryczne, grzebykowate. Nadustek z głębokim wcięciem w przedniej krawędzi, przez które widoczna jest błona labrum. Przednie golenie z głębokim wcięciem na wewnętrznej krawędzi. Pokrywy nie ścięte przy wierzchołku.
Rozprzestrzenienie.
W Polsce występuje 14 gatunków z rodzajów "Badister" i "Licinus".
Systematyka.
Plemię to podzielone jest na 4 podplemiona:

</doc>
<doc id="3177966" url="https://pl.wikipedia.org/wiki?curid=3177966" title="Biochemia zapylania">
Biochemia zapylania

Biochemia zapylania – interdyscyplinarna dziedzina nauk biologicznych, dotycząca biochemicznych mechanizmów rozmnażania się roślin nasiennych (kwiatowych) z udziałem zapylaczy (głównie owadów), leżąca na pograniczu botaniki, zoologii, chemii i ekologii.
Analizując międzygatunkowe oddziaływania (często mutualistyczne) między zapylaczami i roślinami bierze się pod uwagę takie czynniki biochemiczne, jak zapach kwiatów i ich barwa oraz smak i wartość energetyczna nektaru i pyłku. Efektywność takiej obustronnie korzystnej interakcji między rośliną i zapylaczem zależy również od wrażliwości zmysłów zapylacza – węchu i wzroku – oraz od cech morfologicznych obu partnerów (np. wielkość i kształt kwiatu, wielkość i budowa aparatu gębowego owada lub innego zapylacza). Istotny jest również wpływ zmiennych w przestrzeni i czasie czynników ekologicznych – abiotycznych i biotycznych – które mogą powodować m.in. niekorzystne zmiany liczebności obu współistniejących populacji.
Elementy historii kwiatów i owadów.
Powszechnie uznaje się, że pierwsze interakcje między roślinami kwiatowymi i owadami – niezwykle efektywny mechanizm reprodukcyjny, który przyspieszył tempo specjacji obu grup gatunków – pojawiły się w okresie kredy (145–66 mln lat temu). Nastąpiło to po wielu wcześniejszych etapach rozwoju życia na Ziemi, poczynając od prekambru (4567,17–541 mln lat temu; zob. tabela stratygraficzna).
Z prekambru pochodzą ślady życia archeanów, bakterii, sinic (stromatolity) oraz pierwszych eukariontów. Prawdopodobnie ok. 700 mln lat temu pojawiły się pierwsze organizmy wielokomórkowe, a ok. 650 mln lat temu – m.in. fauna ediakarańska, jamochłony, wiciowce, zielenice. W kambrze (541–485,4 mln lat temu) – okresie kambryjskiej eksplozji fauny – florę reprezentowały grzyby, glony i porosty. W ordowiku (485,4–443,4 mln lat temu) pojawiły się prawdopodobnie pierwsze grzyby i rośliny lądowe (zob. psylofity, rośliny telomowe, ryniofity, kuksonia), a w sylurze (443,4–419,2 mln lat temu) na nieprzyjaznych dla roślin lądach, tylko gdzieniegdzie pokrytych cienką warstwą gleby, pojawiły się rośliny naczyniowe, początkowo związane z gruntem chwytnikami, a później korzeniami, wytwarzające drewno, łyko, liście. Zasiedlanie odległych od bagnistych wybrzeży części lądów stało się możliwe dzięki roślinom, które zaczęły wytwarzać osłonięte zarodniki, przenoszone przez wiatr (anemochoria).
Skamieniałości zawierające ślady życia pierwszych owadów nie umożliwiają jednoznacznego określenia przebiegu ich ewolucji, jednak przypuszcza się, że pojawiły się w sylurze (najstarsza skamieniałość nie budząca wątpliwości pochodzi sprzed ok. 396 mln lat, z osadów dewońskich). Wówczas zaczęło się rozwijać oddziaływanie roślin nasiennych z owadami, związane z wzajemnymi dostosowaniami drogą doboru naturalnego – darwinowskim „fitness”, zwiększającym ewolucyjny sukces obu grup gatunków.
Ślady tych zjawisk, zachowane w postaci skamieniałości, nie dostarczają informacji o ich biochemicznych mechanizmach, np.:
Zapylacze we współczesnych ekosystemach.
Współczesne interakcje między roślinami kwiatowymi i zapylaczami ukształtowały się w epoce holocenu. Są jednym z mechanizmów działania ekosystemów, które decydują o ich dzisiejszej strukturze. Procesy zachodzące w tych systemach są przedmiotem badań zoologów, botaników, ekologów, biochemików, którzy opisują poszczególne elementy biosfery, obserwując je z różnych punktów widzenia i stosując nieustannie doskonalone specjalistyczne techniki badawcze.
Rodzaje istniejących współcześnie interakcji między roślinami i zwierzętami są zależne od stref klimatycznych, w których znajdują swoje nisze różne gatunki. W strefie klimatów umiarkowanych powszechnie występującymi zapylaczami są owady (owadopylność), aktywne głównie w ciągu dnia. Są to przede wszystkim trzmiele i pszczoły miodne, lecz również np. małe muchówki lub pchełki. W krajach strefy tropikalnej funkcję zapylaczy pełni wiele dużych tropikalnych motyli i chrząszczy, kolibry (ornitogamia), drobne gryzonie, ślimaki (malakogamia).
Niektóre z owadów odwiedzających kwiaty i korzystających z nektaru i pyłku nie uczestniczą w zapylaniu. Przykładem są mrówki, nie wchodzące w symbiozę z roślinami. Wzajemnie korzystne trwałe interakcje utrudnia fakt, że wydzielina mrówek zawiera związki bakteriobójcze i grzybobójcze, które są szkodliwe dla pyłku. W Australii zaobserwowano dwa wyjątki od tej zasady. Istnieje gatunek mrówek, którego osobniki nie wytwarzają antybiotyków,a także kilka gatunków storczyków, które są zapylane przez mrówki w czasie ich lotów godowych, ponieważ w tym okresie wytwarzają związki neutralizujące ich wydzielinę.
Wykazano, że kwiaty zapylane przez zwierzęta (zoogamia) charakteryzuje niezmienność cech ustalonych w wyniku koewolucji z zapylaczem. Stałość morfologicznych cech kwiatów, ich barwy i zapachu sprzyja „wierności partnerów” interakcji. W wielu przypadkach rośliny mogą być zapylane np. przez owady bardzo nielicznych gatunków albo nawet przez osobniki tylko jednego gatunku. Z drugiej strony część owadów jest dostosowana do korzystania z nektaru i pyłku kwiatów, które należą do nielicznych gatunków roślin (lub tylko jednego gatunku). Przykłady wybitnego wzajemnego uzależnienia dwóch gatunków zaobserwowano w przypadku figowców o kwiatach zapylanych przez osowate – prawie każdy gatunek rośliny ma „własnego” zapylacza. Podobnie ścisłe uzależnienia występują wśród storczykowatych. Kilka innych przykładów interakcji roślin z zapylaczami zestawiono w tabeli.
Elementy ekologii biochemicznej zapylania.
Barwa kwiatów i wzrok zwierząt.
Wzrok zwierząt umożliwia im odbieranie od roślin bodźców – sygnałów dotyczących barwy i kształtu kwiatów.
Barwa kwiatów jest ważną informacją, przekazywaną zapylaczom w formie światła widzialnego dla człowieka (promieniowania elektromagnetycznego o długościach fal ok. 380–780 nm, na które reagują czopki siatkówki oka) lub w zakresie ultrafioletu (na promieniowanie o tych długościach fali reaguje wzrok części zwierząt). Promieniowanie docierające do oka obserwatora jest tą częścią promieniowania słonecznego (dziennego światła białego), która nie została zaabsorbowana przez obserwowany obiekt, np. płatki kwiatów (została od nich odbita). Różnica między widmem promieniowania padającego i odbitego od płatka kwiatu zależy od zawartości w nim związków chemicznych, które absorbują promieniowanie (barwniki). Obserwator dostrzega barwę, jeżeli energia kwantów absorbowanej części promieniowania odpowiada zakresowi wrażliwości receptorów narządu wzroku.
Związkami odpowiedzialnymi za barwę kwiatów są przede wszystkim flawonoidy – liczna grupa związków obecnych w chromoplastach lub wakuolach, odpowiedzialnych za barwę pomarańczową, czerwoną, niebieską, żółtą i białą. Poza flawonoidami pewną rolę odgrywają karotenoidy (żółte, odcienie czerwone i pomarańczowe). Stosunkowo niewielkie znaczenie mają inne rodzaje barwników naturalnych oraz zielone chlorofile.
Najbardziej powszechne są flawonoidy nazywane antocyjanidynami (zob. wzory poniżej, przykład po lewej stronie zestawienia). Poszczególne związki nie występują "in vivo" w postaci wolnej, lecz np. metylowanej lub glikozydowej – z resztami cukrowymi przyłączonymi np. w różnych pozycjach podstawowej struktury flawonoidów. Wskutek podstawienia zmienia się widmo absorpcyjne związku (przesuwa się pasmo absorpcji). Podobne efekty wywołuje powstawanie kopigmentów – kompleksów wewnątrz- lub międzycząsteczkowych i inne oddziaływania (np. powstawanie kompleksów z udziałem jonów metali).
Trzy najbardziej powszechne flawonoidy (zob. wzory powyżej, przykład po lewej stronie), antocyjanidyny, są pochodnymi, w których:
a symbole R1 i R3 oznaczają:
Zdarzająca się w niektórych kwiatach utrata grupy hydroksylowej R4 powoduje przesunięcie barwy w kierunku fal krótszych (zob. luteolinidyna, 3-dezoksyantocyjanidyny).
W procesie ewolucji rola poszczególnych barwników roślinnych w środowisku ulegała zmianom. Uważa się, że barwnikiem najbardziej biosyntetycznie prymitywnym jest cyjanidyna (występująca u roślin nagonasiennych, wiatropylnych przodków roślin okrytozalążkowych), a pelargonidyna i delfinidyna są bardziej zaawansowane. Tego typu wnioski są wyciągane na podstawie badań częstości występowania Cy, Pd, i Dp w roślinach różnych stref klimatycznych. Pelargonidyna występuje przede wszystkim w roślinach tropikalnych, 3-dezoksyantocyjanidyny (np. luteolinidyna) – wyłącznie w gatunkach tropikalnych (np. ostrojowate i bignoniowate).
Badania z dziedziny biochemii zapylania obejmują określanie udziałów Cy, Pd, i Dp w różnych zbiorowiskach roślinnych. Stwierdzono np. że udziały wynoszą we florze:
Różnica między tymi zbiorowiskami jest wyjaśniana różnym udziałem ptaków i owadów, preferujących różne barwy w procesie zapylania (mała rola Pd w Australii jest wiązana z niewielką liczbą zapylających ptaków).
Ewolucyjne zmiany barwy kwiatów w zbiorowiskach roślinnych następują stosunkowo szybko. Stwierdzono, że niekiedy rośliny zmieniają barwę kwiatów w ciągu jednego lub dwóch pokoleń, adaptując się do zmiany udziałów zapylaczy preferujących różne barwy. Kwiaty "Ipomopsis aggregata" rosnące w Arizonie w pobliżu Flaggstaff zmieniają barwę nawet w czasie jednego sezonu wegetacyjnego. Ich barwa zmienia się z czerwonej na białą poprzez różne odcienie różowej (stopniowe wyłączanie syntezy antocyjanin w płatkach). Termin tej zmiany jest skorelowany z datą odlotu na południe zapylających kwiaty kolibrów, których funkcje przejmują wówczas zawisaki "Hyles lineata". Zmiana barwy kwiatów bywa również wykorzystywana jako sygnał kierujący zapylacze przede wszystkim do kwiatów jeszcze niezapylonych. W kwiatach "Lantana camara" (lantana pospolita) po zabraniu przez owada nektaru z żółtego kwiatu (barwnik: karotenoidy) następuje zmiana barwy na czerwoną (barwnik: antocyjanina). Dzięki takiemu współdziałaniu dochodzi do szybszego zapylenia wszystkich kwiatów (korzyść rośliny), a owady szybciej odnajdują kwiaty jeszcze zawierające nektar. Analogiczne dostosowania zaobserwowano w latach 1987–1991 w co najmniej 74 rodzinach roślin okrytozalążkowych (biochemiczny mechanizm zmian do roku 1997 nie został rozpoznany).
W wielu kwiatach funkcja barwników nie ogranicza się do wabienia zapylaczy z dalszych odległości. Liczne barwne wzory odgrywają również rolę „znaków drogowych”, wskazujących owadom (najbardziej wyraźnie – pszczołom) miejsca lokalizacji organów płciowych i nektaru. Znaki przybierają formę plam o większej intensywności barwy tego samego barwnika (np. cyjanidyny w dzwonkach naparstnicy purpurowej) albo wyraźniejszych pasków lub plamek (np. brodawki barwnikowe o innym odcieniu). Niektóre z kwiatów zawierają wskaźniki nektaru niewidoczne dla oka ludzkiego. Żółte płatki „Czarnookiej Zuzanny” ("Rudbeckia hirta", zob. rodzaj rudbekia), wabiące owady z dużej odległości, zawierają dodatkowo inny żółty barwnik (z grupy flawonoidów), który absorbuje również UV. Jest on skoncentrowany wokół miejsca lokalizacji nektaru i wskazuje to miejsce pszczołom, widzącym w tym zakresie długości fal. Analogiczne wskaźniki nektaru, niewidzialne dla człowieka, występują również w kwiatach białych.
Koncentracja uwagi na zagadnieniach percepcji barwy sprawia, że pomijany bywa aspekt dotyczący rozpoznawania kształtu kwiatów. Przykładem roli tej funkcji wzroku są interakcje między niektórymi gatunkami storczykowatych a zapylającymi je pszczolinkami. Badania dotyczyły m.in. zachowań dzikich pszczolinek ("Andrena"), które zapylają nie wytwarzające nektaru storczyki z rodzaju dwulistnik ("Ophrys"). W zapylaniu uczestniczą wyłącznie samce pszczolinek, wykonujące na kwiatach tzw. „pseudokopulację”. Ewolucyjne dostosowanie rośliny do interakcji z owadami polegało na upodobnieniu wyglądu kwiatów (barwa i kształt) do wyglądu samic. Stwierdzono też, że olejki eteryczne dwulistników zawierają składniki stereochemicznie odpowiadające feromonom, wyodrębnionym z gruczołów płciowych samic pszczolinek (roślina wabi owady wyglądem i zapachem).
Węch, zapach kwiatów i feromony owadów.
Odpowiedzi na pytania o biochemiczne podstawy działania zmysłu węchu poszukiwano od stuleci, jednak znaczący postęp w tej dziedzinie zanotowano dopiero w końcu XX w. (zob. Linda B. Buck, Richard Axel, Nagroda Nobla w dziedzinie fizjologii lub medycyny w roku 2004). Stwierdzono, że wykrywanie cząsteczek odorantów zachodzi z udziałem receptorów węchowych (OR od ang. "Olfactory Receptor"), należących do rodziny rodopsynopodobnych receptorów klasy A sprzężonych z białkami G, które znajdują się w błonie komórkowej neuronów receptorowych węchu. Pobudzenie tych neuronów jest pierwszym etapem przewodzenia sygnału nerwowego do wyższych pięter układu nerwowego (np. do mózgu człowieka).
Neurony z receptorami OR znajdują się np. wśród komórek nabłonka węchowego nosa, w różnej liczbie u różnych gatunków zwierząt (różnica dotyczy zarówno liczby rodzajów OR, jak ogólnej liczby neuronów nabłonka). U owadów receptory OR są zlokalizowane w ich czułkach – „antenach” wyspecjalizowanych w odbieraniu określonych zapachów, np. feromonów. Wiedza o mechanizmach rozpoznawania zapachu mieszanin odorantów jest dotychczas niepełna.
Również chemiczny skład mieszanin substancji zapachowych, wytwarzanych w kwiatach różnych roślin, nie został ostatecznie poznany. W skład olejków eterycznych wchodzą liczne związki chemiczne – związki aromatyczne i alifatyczne, monoterpeny, seskwiterpeny (m.in. anetol, azuleny, borneol, cytral, egzaltolid, eugenol, farnezol, geraniol, indol, jasmon, kamfen, karwon, linalol, mentol, menton, nerol, α-pinen, salicylan metylu, tymol i wiele innych).
Ilościowe proporcje między składnikami olejków eterycznych zależą od gatunku rośliny i części poszczególnych roślin (np. kwiaty, liście, łodygi). W ramach gatunku są zmienne w przestrzeni i czasie (utrudnia to utrzymanie efektywnej interakcji z zapylaczami, jeżeli nie są dostosowane do tych zmian). Zależą od warunków środowiska, m.in. takich czynników, jak nasłonecznienie lub pH i inne cechy gleby. Poniżej zamieszczono przykładowe zestawienie niektórych cech olejku goździkowego.
Najwięcej uwagi poświęcano badaniom składu olejków o zapachu przyjemnym dla ludzi, np. wykorzystywanych do produkcji perfum lub aromatów spożywczych, podczas gdy rośliny wabiące owady często wydzielają lotne związki pachnące nieprzyjemnie. Należą do nich np. barszcz zwyczajny ("Harecleum sphondylium"), ciemiernik cuchnący ("Helleborus foetidus") i obrazki plamiste ("Arum maculatum" L.). Uwalnianie do środowiska takich substancji jest konsekwencją koewolucji roślin z owadami żerującymi na gnojowicy, oborniku, odpadach komunalnych lub padlinie. Nieprzyjemny dla ludzi zapach wabi również aktywne nocą ćmy i nietoperze.
W tej grupie związków wymienia się np. tiole, tioetery i inne związki siarkoorganiczne (często o zapachu przypominającym zepsute jaja, cebulę lub czosnek) oraz związki azotu, np. metyloamina, etyloamina, propyloamina, putrescyna, kadaweryna, indol, skatol i inne (zapach rybi lub zapach kału).
Kwiaty takich roślin, jak np. "Arum nigrum" i "Arum maculatum" (zob. też pałczycha) uwalniają lotne związki o zapachu kału, wabiące żuki gnojowe i muchy (uwalnianiu się odorantów sprzyja podgrzewanie wnętrza pochwy kwiatostanu w wyniku wykorzystania alternatywnej drogi oddechowej). Zwabione owady spadają do wnętrza pochwy, której wewnętrzne ścianki są pokryte oleistą wydzieliną. Próbując – przez ok. 24 godziny – wydostać się z pułapki, przenoszą pyłek na kwiaty żeńskie. W niektórych mieszaninach emitowanych przez część kwiatów bywają identyfikowane dodatkowo związki o działaniu narkotycznym lub usypiającym, co zwiększa prawdopodobieństwo efektywnego wykorzystania schwytanego zapylacza.
Z podobnych metod chwytania owadów korzysta człowiek, np. ustawiając w sadach pułapki feromonowe. W części z nich jest stosowany ester metylowy eugenolu – związek bardzo skutecznie wabiący samce orientalnej muszki owocowej "Dacus dorsalis". Jest on zarówno feromonem płciowym tych owadów, jak atraktantem wytwarzanym przez kwiatostany i liście "Cassia fistulosa" ("Leguminosae") oraz kilku innych roślin.
O podobnym zjawisku wspomniano wcześniej, opisując przypadek przywabiania samców dzikich pszczolinek ("Andrena") do kwiatów storczyka z rodzaju dwulistnik ("Ophrys"), które nie wytwarzają nektaru. W skład wabiących substancji zapachowych "Ophrys" wchodzą krótkołańcuchowe związki alifatyczne, monoterpeny i dwupierścieniowe seskwiterpeny z serii kadinenu (te same związki zidentyfikowano w ekstrakcie z gruczołów płciowych samic pszczolinek).
Nektar.
Wabienie zapylaczy jest jedynym celem wytwarzania nektaru przez rośliny. Jest on wykorzystywany przez wiele gatunków zwierząt (nie tylko zapylacze); dla niektórych jest jedynym źródłem pożywienia, np. dla imago motyli. Nektary są zwykle roztworami cukrów (15–75% suchej masy), w tym:
Wykazano istnienie wielkiego zróżnicowania względnych udziałów trzech podstawowych cukrów pomiędzy gatunkami roślin okrytonasiennych (badania, wykonane w roku 1960, obejmowały 900 gatunków), jednak udziały te są wybitnie stałe, niezależne od pory dnia, sezonu lub wieku rośliny. Porównując gatunkowy skład 3 grup roślin, w których nektarze:
prawdopodobnie na początku ewolucji okrytonasiennych ich nektar zawierał głównie sacharozę. Nowe gatunki, o zmniejszającym się udziale sacharozy, dostarczały zapylaczom coraz większe ilości cukrów łatwiej przyswajalnych – glukozy i fruktozy. Okazało się również możliwe stwierdzenie, które gatunki zapylaczy preferują nektar o różnym stosunku masy sacharozy do sumy mas heksoz, np. :
Badając zawartości innych grup związków chemicznych w nektarach różnych okrytonasiennych stwierdzono m.in. że:
Niektóre nektary zawierają toksyny, prawdopodobnie pochodzące z innych części roślin. Toksyczność nektaru i pyłku dla pszczół jest niekiedy związana z obecnością mannozy, której pszczoły nie metabolizują. Zatrucia pszczół mogą również powodować zawarte w nektarze alkaloidy pirolizynowe (mogą one znaleźć się w miodzie, spożywanym przez ludzi). Niektóre motyle Ameryki Południowej wykorzystują te alkaloidy do wytwarzania feromonów.
Badania wpływu chemicznego składu nektaru na jego atrakcyjność dla owadów są prowadzone również w sztucznych warunkach laboratoryjnych. Jednym z tematów takich badań jest wpływ stężenia kofeiny – jednego z alkaloidów purynowych – na atrakcyjność roztworów cukru dla pszczół.
Kofeina wpływa na działanie układu nerwowego dzięki zmianom przepuszczalności jonów wapnia przez błony komórkowe (pod jej wpływem pająki przędą pajęczyny znacznie odbiegające od normy). Jest w przyrodzie wytwarzana m.in. w tkankach kawowca – częściowo chroni jego liście i nasiona przed zgryzaniem. Alkaloid ten występuje również w nektarze kawowca i niektórych cytrusów. W wyniku badań laboratoryjnych stwierdzono, że pszczoły trzykrotnie częściej odwiedzają roztwory fruktozy po dodaniu do nich niewielkiej ilości kofeiny (ich reakcje na wyższe stężenia alkaloidu są odwrotne). W warunkach naturalnych rośliny wytwarzające nektar o niewielkiej zawartości kofeiny są szybciej zapylane. Przypomina to zjawiska uzależnień człowieka od używek i innych substancji psychotropowych poprawiających nastrój (zdefiniowanie pojęć nastrój, przyjemność, euforia jest trudne nawet w odniesieniu do psychiki człowieka, wiadomo jednak, że takie nastroje leżą u podstaw uzależnień). Metabolity wtórne, w tym alkaloidy i fenole, a także białka obecne w nektarze służą również ochronie przez organizmami niemutualistycznymi, zwierzętami i mikroorganizmami korzystającymi z wydzieliny bez korzyści dla rośliny.
Pyłek.
Okrytonasienne wytwarzają pyłek – nośnik gametofitów męskich – w dużym nadmiarze w stosunku do potrzeb zapylania. Zawiera on duże ilości substancji odżywczych, np. 16–30% białka, 1–7% skrobi, 0–15% wolnych cukrów, 3–10% tłuszczy i inne składniki, m.in. witaminy, sole mineralne, karotenoidy i flawonoidy (w małych ilościach). Zapach pyłku bywa inny, niż zapach kwiatów – w przypadku "Rosa rugosa" i "Rosa canina" różnice dotyczą 31 terpenoidów alifatycznych i aromatycznych. Pyłek jest zwykle łatwo dostępny dla zapylaczy, głównie pszczół, które muszą go żuć (jego komórki mają twarde ścianki); jest też zbierany i rozprowadzany przez liczne inne zwierzęta. Część owadów (np. motyle) spożywa pyłek zmieszany z nektarem.
Nie są dotychczas jednoznacznie wyjaśnione powody obserwowanych różnic między zapachem kwiatów i pyłku oraz przyczyny produkowania pyłku w ilościach tak bardzo przekraczających potrzeby zapylania, że często poza zapylaczami korzystają z niego „współbiesiadnicy” (komensalizm).

</doc>
<doc id="3177973" url="https://pl.wikipedia.org/wiki?curid=3177973" title="Albert Sorel">
Albert Sorel

Albert Sorel (ur. 13 sierpnia 1842 w Honfleur, zm. 29 czerwca 1906 w Paryżu) – francuski historyk, członek honorowy Towarzystwa Muzeum Narodowego Polskiego w Rapperswilu od 1898 roku.
Zajmował się dziejami rewolucji francuskiej ("L’Europe et la Révolution française") i Napoleonem I.

</doc>
<doc id="3177977" url="https://pl.wikipedia.org/wiki?curid=3177977" title="Mistrzostwa Azji kadetek w piłce siatkowej">
Mistrzostwa Azji kadetek w piłce siatkowej

Mistrzostwa Azji kadetek w piłce siatkowej – międzynarodowy turniej siatkarski, w którym biorą udział narodowe reprezentacje kadetek do 18 lat federacji należących do AVC. Pierwsze mistrzostwa odbyły się w 1997 roku w Tajlandii. Mistrzostwa odbywają się co dwa lata (z wyjątkiem lat 2007 - 2008).
Najbardziej utytułowanym zespołem jest Japonia, która wygrywała pięciokrotnie.

</doc>
<doc id="3177979" url="https://pl.wikipedia.org/wiki?curid=3177979" title="Kolejowe Zakłady Łączności w Bydgoszczy">
Kolejowe Zakłady Łączności w Bydgoszczy



</doc>
<doc id="3177980" url="https://pl.wikipedia.org/wiki?curid=3177980" title="Andriej Siemionow">
Andriej Siemionow

Andriej Siergiejewicz Siemionow (ros. Андрей Серге́евич Семёнов; ur. 24 marca 1989 w Moskwie) – rosyjski piłkarz występujący na pozycji obrońcy w rosyjskim klubie Achmat Grozny oraz w reprezentacji Rosji. Znalazł się w kadrze na Mistrzostwa Świata 2014.

</doc>
<doc id="3177982" url="https://pl.wikipedia.org/wiki?curid=3177982" title="Władysław Skałkowski">
Władysław Skałkowski

Władysław Skałkowski, właśc. Wawrzyniec Skałkowski, ps. „Dąb” (ur. 7 sierpnia 1899 w Posadzie Olchowskiej, zm. 18 stycznia 1953 w Sanoku) – funkcjonariusz Policji Państwowej, podczas II wojny światowej funkcjonariusz Policji Polskiej Generalnego Gubernatorstwa oraz żołnierz SZP–ZWZ–AK, oficer wywiadu Obwodu „OP-23” ZWZ/AK Sanok.
Życiorys.
Urodził się 7 sierpnia 1899 w Sanoku jako Wawrzyniec Skałkowski, syn Katarzyny i Jana.
W Sanoku uczył się w 7-klasowej szkole powszechnej. Następnie od 1912 do 1916 kształcił w zawodzie tokarza w miejscowe fabryce maszyn i wagonów. Od 1 lipca 1912 do 31 lipca 1914 należał do Sanockiej Chorągwi Drużyn Bartoszowych. Podczas I wojny światowej w 1917 został wcielony do C. K. Armii, po czym służył w szeregach 25 pułku piechoty do 1918.
Po odzyskaniu przez Polskę niepodległości w sierpniu 1919 został przyjęty do Wojska Polskiego i służył w żandarmerii na posterunkach w Wisłok i w Tyrawie Wołoskiej. W 1919 został przeniesiony do 13 batalionu saperów. Brał udział w wojnie polsko-bolszewickiej 1920. Został zdemobilizowany w stopniu sierżanta.
Od 1 czerwca 1922 przez cały okres II Rzeczypospolitej był funkcjonariuszem Policji Państwowej. Początkowo służył na posterunkach na obszarze powiatów: dobromilskiego, sanockiego. Po ukończeniu kursu posterunkowych PP (1925) pełnił stanowisko posterunkowego od 1929 w miejscowościach: Szczawne, Zarszyn, Rymanów, Zagórz. Uchwałą Rady Miejskiej w Sanoku z 1926 został uznany przynależnym do gminy Sanok. Od 1931 służył w Sanoku. W 1934 został absolwentem 6-miesięcznego kształcenia w Szkole Policyjnej w Mostach Wielkich, później odbywał kształcenie dla komendantów posterunków PP przy Oficerskiej Szkole Policyjnej w Warszawie. Uzyskał stopień przodownika PP. W 1936 został kierownikiem Wydziału Prewencji PP przy urzędzie starostwa powiatu sanockiego. Od tego roku współdziałał też z wywiadem. W Sanoku zamieszkiwał w domu nad Sanem.
W chwili wybuchu II wojny światowej 1939 nie był objęty mobilizacją i w początkowym okresie kampanii wrześniowej był komendantem posterunku w Zagórzu. Następnie ewakuował się z sanockimi urzędami. Po agresji ZSRR na Polskę z 17 września 1939 został ranny w walkach z sowietami okolicach Felsztyna 19 września 1939, po czym trafił do szpitala w Stryju. Po rekonwalescencji powrócił do Sanoka w październiku 1939 i został zaangażowany do Organizacji Orła Białego (przysięgę od niego odbierali ppor. Łukasz Ciepliński i ppłk Kazimierz Heilman-Rawicz). W początkowym okresie okupacji był współorganizatorem siatki kurierskiej, działającej przy przerzutach przez zieloną granicę z Węgrami. Po kontakcie z inspektorem terenowym Służby Zwycięstwu Polski por. Stanisławem Pieńkowskim ps. „Brona” otrzymał polecenie stworzenia wywiadu w Policji Polskiej Generalnego Gubernatorstwa (tzw. „granatowa policja”), utworzonej podczas okupacji niemieckiej, do której został przyjęty w maju 1940 w kancelarii posterunku w Sanoku. Od czerwca 1940 był organizatorem siatki wywiadowczej i informacynej, działającej na rzecz Związku Walki Zbrojnej (jego zastępcą był Władysław Pruchniak ps. „Sęp”). Funkcjonował pod pseudonimem „Dąb”. Po przekształceniu ZWZ w Armię Krajową w lutym 1942, w ramach której w powiecie sanockim powstał oddział partyzancki OP-23 (działający pod kryptonimem „San”), Władysław Skałkowski został szefem wywiadu w obwodzie. Pełnił jednocześnie funkcję szefa (oficera) wywiadu obronnego (kontrwywiadu) oraz wykonywał zadania wywiadu ofensywnego. Prowadził też rozpoznanie osób podejrzewanych o współpracę z okupantem. W ramach działalności wywiadowczej miał swoich informatorów w urzędach (np. magistracie), w fabryce wagonów, na posterunkach, w sanockim więzieniu (np. został nim Piotr Dudycz ps. „Cezar”, w tym zakładzie umożliwiano pomoc i oswobodzenie aresztowanym przez Niemców). Dzięki jego rozpoznaniu aresztowania uniknął informator ZWZ, Rudolf Probst ps. „Weksler”, który był zatrudniony w oddziale Gestapo jako wtyczka polskiej organizacji podziemnej. Informacje uzyskiwał także od funkcjonariusza Wilhelma Krebsa, utrzymującego kontakty z Gestapo.
Z dniem 1 września 1943 odszedł z pracy w granatowej policji i został przeniesiony w stan spoczynku jako "niezdolny do dalszej służby" (według relacji jego rodziny wobec zagrożenia aresztowaniem odszedł z pracy w „policji granatowej” już w czerwcu 1942 i od tego czasu ukrywał się pozostając nadal w pracy konspiracyjnej). Od września 1943 jego zastępcą w strukturze AK był Stanisław Skała ps. „Skała”. Wsparł przygotowania do nieudanej akcji uwolnienia z więzienia Władysława Szelki ps. „Borsuk” nocą 20/21 lipca 1944. W trakcie akcji „Burza” w czerwcu 1944 działał jako kurier Komendy Inspektoratu Rejonowego AK Jasło. Po nadejściu frontu wschodniego i wkroczeniu na tereny polskie sowietów (w tym do Sanoka w sierpniu 1944) wobec zagrożenia aresztowaniem jako były działacz AK ukrywał się. Wkrótce potem, 26 września 1944 w stopniu plutonowego został mianowany szefem Wydziału Śledczego Komendy Powiatowej Milicji Obywatelskiej i pracował w MO do 30 września 1944, odchodząc ze służby z uwagi na zły stan zdrowia (w tym czasie swojej służby tworzył sieć wywiadowczą na rzecz AK). Po rozwiązaniu struktur AK-owskich w regionie od początku 1945 współdziałał z oddziałami „NIE” i DSZ. Ponownie zagrożony aresztowaniem w 1945 opuścił Sanok i od tego czasu przebywał w Bytomiu. Potem przybywał na terenie województwa olsztyńskiego, gdzie sprawował stanowisko wójta. Stamtąd wyjechał z uwagi na działanie bojówek niemieckich. Przybył do Gdańska i zamieszkał na Wisłoujściu u W. Pruchniaka. Tam do 1946 pracował w tamtejszej PKS, kierowanej przez swojego byłego dowódcę Adam Winogrodzkiego ps. „Korwin”. Od 1948 przebywał w Paczkowie, następnie powrócił w rodzinne strony i przebywał w Grabówce.
Po powrocie do Sanoka do końca życia zamieszkiwał przy ul. Białogórskiej w Sanoku. W uznaniu zasług na rzecz konspiracji wojennej został awansowany na stopień chorążego. Zmarł na astmę 18 stycznia 1953 w Sanoku w wieku 53 lat. Został pochowany w grobowcu rodzinnym na cmentarzu przy ul. Rymanowskiej w Sanoku.
11 lutego 1922 w Sanoku poślubił Annę Kornecką (1896-1982). Mieli córkę Janinę oraz trzech synów: Tadeusza (ur. 1923, poległy w bitwie o Kołobrzeg 1945), Zygmunta (1928–2012, żołnierz AK, późniejszy nauczyciel, inspektor szkolny w Lesku i Sanoku) oraz Wiesława (1930–2005, działacz komunistyczny PZPR, Przewodniczący Prezydium MRN w Sanoku i Naczelnik Miasta Sanoka).

</doc>
<doc id="3177983" url="https://pl.wikipedia.org/wiki?curid=3177983" title="Maksim Kanunnikow">
Maksim Kanunnikow

Maksim Siergiejewicz Kanunnikow (ros. Максим Сергеевич Канунников; ur. 14 lipca 1991 w Niżnym Tagile) – rosyjski piłkarz występujący na pozycji napastnika w rosyjskim klubie Krylja Sowietow Samara oraz w reprezentacji Rosji. Znalazł się w kadrze na Mistrzostwa Świata 2014.

</doc>
<doc id="3177985" url="https://pl.wikipedia.org/wiki?curid=3177985" title="Loïc Feudjou">
Loïc Feudjou

Loïc Maxime Feudjou Nguegang (ur. 14 kwietnia 1992 w Duali) – kameruński piłkarz występujący na pozycji bramkarza w kameruńskim klubie Cotonsport Garua oraz w reprezentacji Kamerunu. Znalazł się w kadrze na Mistrzostwa Świata 2014.

</doc>
<doc id="3177986" url="https://pl.wikipedia.org/wiki?curid=3177986" title="Nebria">
Nebria

Nebria – rodzaj chrząszczy z rodziny biegaczowatych i podrodziny Nebriinae.
Taksonomia.
Rodzaj opisany został w 1802 roku przez Pierre'a André Latreille. Gatunkiem typowym został "Carabus brevicollis" .
Opis.
Zewnętrzne krawędzie żuwaczek co najwyżej słabo rozszerzone. Pokrywy z obecnymi skróconymi rzędami przytarczkowymi.
Biologia i ekologia.
Dorosłe i larwy są drapieżne. Preferują aktywność nocną. Większość gatunków jest górska i alpejska. Żyją głównie w wilgotnych siedliskach: nad brzegami wód, na brzegach pól śnieżnych, w stosach głazów itp.
Rozprzestrzenienie.
Chrząszcze te zasiedlają Eurazję i Amerykę Północną. W Polsce, występuje około 8 gatunków.
Systematyka.
Należące tu gatunki grupuje się w 27 podrodzajach:

</doc>
<doc id="3177987" url="https://pl.wikipedia.org/wiki?curid=3177987" title="Songbook 2000–2013">
Songbook 2000–2013

Songbook 2000–2013 – czternasta autorska płyta Krzysztofa Herdzina, wydana w 2014 roku. Jest to pierwsza w jego twórczości płyta kompilacyjna.
Wydawnictwo zawiera utwory skomponowane przez Krzysztofa Herdzina w latach 2000–2013. Wśród wykonawców piosenek znajdują się m.in. Ryszard Rynkowski, Grzegorz Turnau, Mieczysław Szcześniak, Olga Bończyk, Maryla Rodowicz, Natalia Kukulska, Andrzej Lampert oraz Krzysztof Kiljański. 
Artysta w następujący sposób opisał płytę:

</doc>
<doc id="3177989" url="https://pl.wikipedia.org/wiki?curid=3177989" title="Cédric Djeugoué">
Cédric Djeugoué

Cédric Djeugoué (ur. 28 sierpnia 1992 w Mankwie) – kameruński piłkarz występujący na pozycji obrońcy w kameruńskim klubie UMS de Loum. Znalazł się w kadrze na Mistrzostwa Świata 2014.

</doc>
<doc id="3177990" url="https://pl.wikipedia.org/wiki?curid=3177990" title="Interior (Dakota Południowa)">
Interior (Dakota Południowa)

Interior – miasto w Stanach Zjednoczonych, w stanie Dakota Południowa, w hrabstwie Jackson.

</doc>
<doc id="3177994" url="https://pl.wikipedia.org/wiki?curid=3177994" title="Nebria (Nebria)">
Nebria (Nebria)

Nebria (Nebria) lub Nebria sensu stricto – podrodzaj chrząszczy z rodziny biegaczowatych i podrodziny Nebriinae.
Taksonomia.
Takson opisany został w 1802 roku przez Pierre'a André Latreille. Gatunkiem typowym został "Carabus brevicollis" .
Rozprzestrzenienie.
Chrząszcze te zasiedlają krainę palearktyczną z jednym, wymarłym gatunkiem z Ameryki Północnej. W Europie występuje ich 53 gatunki. W Polsce stwierdzono dotąd 3 gatunki: "N. brevicollis" i dwa grupowane wcześniej w podrodzaju "Nebria (Alpaeus)" tj. "Nebria tatrica" i "Nebria fuscipes".
Systematyka.
Należy tu 80 opisanych gatunków:

</doc>
<doc id="3177995" url="https://pl.wikipedia.org/wiki?curid=3177995" title="Belvidere (Dakota Południowa)">
Belvidere (Dakota Południowa)

Belvidere – miasto w Stanach Zjednoczonych, w stanie Dakota Południowa, w hrabstwie Jackson.

</doc>
<doc id="3177996" url="https://pl.wikipedia.org/wiki?curid=3177996" title="Festiwal Piosenki Neapolitańskiej">
Festiwal Piosenki Neapolitańskiej

Festiwal Piosenki Neapolitańskiej (wł. Festival della Canzone Napoletana; w skrócie Festival di Napoli) – jeden z najstarszych w Europie festiwali piosenki, poświęcony pieśni neapolitańskiej, organizowany w Neapolu w latach 1952–1970, kilkakrotnie wznawiany w latach późniejszych.
Historia.
Festival Napoletano (1932).
Poprzednikiem Festiwalu Piosenki Neapolitańskiej był Festival Napoletano, zorganizowany w San Remo w kwietniu 1932 roku z inicjatywy grupy poetów i muzyków neapolitańskich, której przewodniczyli Ernesto Murolo i Ernesto Tagliaferri; pierwszy z nich został dyrektorem muzycznym, a drugi poprowadził orkiestrę. Celem imprezy był przegląd piosenek wykonywanych przez najbardziej znanych artystów tamtych czasów. Festival Napoletano nie przypominał konkursów piosenkarskich organizowanych w latach 50.; prezentowane w jego ramach piosenki nie były premierowe (co jest regułą festiwali do dziś) ale były już one wcześniej spopularyzowane na lokalnych przeglądach muzycznych. Spośród 23 zaprezentowanych piosenek 10 było autorstwa spółki Murolo-Tagliaferri: „Adduormete cu' mme”, „Ammore canta”, „E ddoie catene”, „Int'a n'ora Dio lavora”, „Napule”, „Napule ca se ne va”, „'Nbraccio a mme”, „'O cunto 'e Mariarosa”, „Paraviso e fuoco eterno” i „Voce 'e chitarre”. Obok nich znalazły się również znane klasyczne pieśni neapolitańskie jak: „’O sole mio” czy „Torna a Surriento”. Piosenki wykonywali zarówno soliści jak i chóry (z udziałem aktorów i tancerek na scenie).
Festival della Canzone Napoletana (1952–1970).
Sukces Festiwalu w San Remo w 1951 roku wywołał oddźwięk na południu Włoch. W 1952 roku z inicjatywy RAI zorganizowany został pierwszy przegląd piosenki neapolitańskiej, dzięki któremu aż do jego ostatniej edycji (w 1970 roku) popularność zyskało wiele pieśni neapolitańskich. Jako oficjalne miejsce Festiwalu wybrano Teatro Mediterraneo di Napoli, chociaż niektóre jego edycje odbywały się też inne teatrach, jak Politeama czy Delle Palme. Wiele piosenek wylansowanych na festiwalu odniosło, po przetłumaczeniu, sukces na całym świecie (między innymi: „Desiderio 'e sole”, „Sciummo”, „Guaglione”,„Indifferentemente”, „Tu si 'na cosa grande”); inne stały się punktem wyjścia do realizacji szeregu filmów („Lazzarella”, „Napule sole mio”, „Cerasella”, „Tuppe tuppe mariscià”) lub komedii muzycznych („Ciente catene”, „A mamma”, „Malinconico autunno”, „Che chiagne a ffa”). Zasadą Festiwalu Piosenki Neapolitańskiej, która towarzyszyła mu przez cały okres jego trwania (z wyjątkiem piątej edycji w 1957 roku), było podwójne wykonanie każdej piosenki biorącej udział w konkursie, aby publiczność miała możliwość wyboru między dwiema interpretacjami. Festiwal zyskał prestiż dzięki uczestnictwu w nim tak znaczących artystów jak: Ornella Vanoni, Domenico Modugno, Claudio Villa, Renato Rascel, Nilla Pizzi, Johnny Dorelli, Carla Boni, Gino Latilla, Achille Togliani, Luciano Virgili, Luciano Tajoli, Jula De Palma, Iva Zanicchi, Teddy Reno, Betty Curtis, Flo Sandon’s, Giorgio Consolini, Teo Teocoli, Oreste Lionello, Wilma De Angelis, Wilma Goich, Carmen Villani, Don Backy, Tony Dallara, Sergio Bruni, Mario Trevi, Mario Abbate, Franco Ricci. Absolutnym rekordzistą osiemnastu edycji Festiwalu Piosenki Neapolitańskiej jest Aurelio Fierro, który wygrał 5 razy; wśród kobiet po 2 zwycięstwa zanotowały Maria Paris i Mirna Doris. Rekord ilości występów należy do Nunzio Gallo (15 razy), a spośród piosenkarzy nie neapolitańskich – do Achille Toglianiego (6 razy).

</doc>
<doc id="3177997" url="https://pl.wikipedia.org/wiki?curid=3177997" title="Parafia św. Michała Archanioła w Zarzeczu koło Jarosławia">
Parafia św. Michała Archanioła w Zarzeczu koło Jarosławia



</doc>
<doc id="3177998" url="https://pl.wikipedia.org/wiki?curid=3177998" title="Olivet (Kansas)">
Olivet (Kansas)

Olivet – miasto w Stanach Zjednoczonych, w stanie Kansas, w hrabstwie Osage.

</doc>
<doc id="3178001" url="https://pl.wikipedia.org/wiki?curid=3178001" title="Maurice Dekobra">
Maurice Dekobra

Maurice Dekobra, właśc. Ernest Maurice Tessier (ur. 1885 w Paryżu, zm. 1973) – francuski pisarz, dziennikarz "Le Figaro", autor popularnych romansów awanturniczych (m.in. "Madonna sleepingów" z 1925).
W latach 20. i 30. XX wieku stał się jednym z najbardziej znanych pisarzy francuskich jako "pisarz wywrotowy". W późniejszych latach jego twórczość odeszła w zapomnienie, lecz jego książki zostały przetłumaczone na 77 języków, np. Kazimierz Nałęcz-Rychłowski przetłumaczył trzy jego książki – "Książę Seliman", "Dama w wagonie sypialnym", "Purpurowa gondola" – na język polski. W 1951 wszystkie jego utwory zostały wycofane z polskich bibliotek oraz objęte cenzurą.

</doc>
<doc id="3178002" url="https://pl.wikipedia.org/wiki?curid=3178002" title="Olivet (Dakota Południowa)">
Olivet (Dakota Południowa)

Olivet – miasto w Stanach Zjednoczonych, w stanie Dakota Południowa, siedziba administracyjna hrabstwa Hutchinson.

</doc>
<doc id="3178003" url="https://pl.wikipedia.org/wiki?curid=3178003" title="Nebria (Boreonebria)">
Nebria (Boreonebria)

Nebria (Boreonebria) – podrodzaj chrząszczy z rodziny biegaczowatych i podrodziny Nebriinae.
Taksonomia.
Takson opisany został w 1937 roku przez René Jeannela. Gatunkiem typowym został "Carabus rufescens" .
Rozprzestrzenienie.
Chrząszcze te zasiedlają Holarktykę. W Europie występuje 5 gatunków z tego podrodzaju, z czego w Polsce tylko "N. (B.) rufescens".
Systematyka.
Należy tu 35 opisanych gatunków:

</doc>
<doc id="3178005" url="https://pl.wikipedia.org/wiki?curid=3178005" title="Przedplesze">
Przedplesze

Przedplesze – niezawierająca glonów część plechy u porostów, znajdująca się na jej obwodzie. Występuje u porostów o plesze skorupiastej i zazwyczaj ma postać ciemnego pasemka (tylko wyjątkowo zdarza się, by pasemko to było jasne). Występowanie przedplesza lub jego brak ma znaczenie przy oznaczaniu gatunków niektórych porostów.

</doc>
<doc id="3178006" url="https://pl.wikipedia.org/wiki?curid=3178006" title="Lech Raczak">
Lech Raczak

Lech Raczak (ur. 27 stycznia 1946 w Krzyżanowie, zm. 17 stycznia 2020 w Poznaniu) – polski reżyser teatralny, teatrolog, dramatopisarz i nauczyciel akademicki.
Współzałożyciel Teatru Ósmego Dnia (1964) i jego kierownik artystyczny (1968–1994). Dyrektor artystyczny Teatru Polskiego w Poznaniu (1995–1998) oraz Malta Festival Poznań (1993–2012). W latach 2003–2018 był wykładowcą Pracowni Zjawisk Teatralnych Uniwersytetu Artystycznego w Poznaniu, działającej przy Katedrze Scenografii Wydziału Architektury Wnętrz i Scenografii.
Łącznie wyreżyserował ponad pięćdziesiąt przedstawień. Był autorem scenariuszy większości z nich. Kilka z jego przedstawień zostało zarejestrowanych dla Teatru Telewizji. Teksty teatrologiczne Raczaka były publikowane w Polsce, USA, we Francji, Niemczech, Wielkiej Brytanii i we Włoszech.
Życiorys.
Absolwent VI Liceum Ogólnokształcącego im. Ignacego Jana Paderewskiego w Poznaniu oraz filologii polskiej na Wydziale Filologii Polskiej i Klasycznej Uniwersytetu im. Adama Mickiewicza w Poznaniu (1969).
Teatr alternatywny.
W 1964, w wieku osiemnastu lat, wspólnie z Tomaszem Szymańskim założył teatr studencki pod nazwą Studencki Teatr Poezji Ósmego Dnia, znany dziś jako Teatr Ósmego Dnia (T8D). Nazwa zespołu nawiązywała do "Zielonej Gęsi" Konstantego Ildefonsa Gałczyńskiego („"siódmego dnia Pan Bóg odpoczywał, a ósmego stworzył teatr"”). W tamtym okresie, do zespołu teatru należał również poeta Stanisław Barańczak, a w późniejszych latach Jan A.P. Kaczmarek, założyciel Orkiestry Ósmego Dnia.
Raczak oraz aktorzy Teatru Ósmego Dnia byli w swej pracy zainspirowani metodą Jerzego Grotowskiego. W okresie stanu wojennego Raczak wystawił m.in. "Wzlot" według tekstów Nadieżdy i Osipa Mandelsztamów. Zaś po zawieszeniu stanu wojenngo, "Raport z oblężonego miasta" według Zbigniewa Herberta, w obsadzie z Ewą Wójciak, Ewą Wanat i Maciejem Kozłowskim. Najpierw było to przedstawienie uliczne, potem – gdy występy zostały zakazane – grano je na dziedzińcach kościołów i klasztorów. W latach 80. Teatr Ósmego Dnia pod kierownictwem Raczaka wystawił jeszcze m.in. "Małą apokalipsę" (1985) inspirowaną powieścią Tadeusza Konwickiego.
Jako reżyser współpracował z niezależnymi zespołami w Polsce (Sekta, Asocjacja 2006), a także we Włoszech (Basho w Modenie, Arca w Katanii, Aenigma w Urbino, Uqbar w Weronie). W ramach założonej przez siebie Fundacji Orbis Tertius – Trzeci Teatr, realizował przedstawienia na deskach Centrum Kultury Zamek oraz Sceny Roboczej. Były to m.in. "Spisek smoleński" (2014) traktujący o konsekwencjach społecznych katastrofy smoleńskiej, a także "Misterium buffo" (2014) według Dario Fo i "Dziady" (2015) Adama Mickiewicza.
Teatr instytucjonalny.
Za dyrekcji Zbigniewa Jaśkiewicza został mianowany reżyserem Teatru Polskiego w Poznaniu (1994), zaś w latach 1995–1998 pełnił obowiązki dyrektora artystycznego sceny. Na deskach Teatru Polskiego wystawił dwa przedstawienia, adaptację "Proces"u Franza Kafki (1983) w obsadzie z m.in. Marią Maj, Mariuszem Puchalskim, Andrzejem Szczytką i Piotrem Zawadzkim, a także "Edmonda" Davida Mameta (1996) w obsadzie z Januszem Stolarskim, Robertem Więckiewiczem, Piotrem Wypartem i Krzysztofem Banaszykiem.
Po odejściu z Teatru Polskiego związał się z Polskim Teatrem Tańca – Baletem Poznańskim, gdzie we współpracy z Ewą Wycichowską zrealizował spektakle baletowe (1997, 2004). Ponadto wystawiał spektakle na deskach Teatru im. Aleksandra Fredry w Gnieźnie (2003, 2004, 2009, 2012), Teatru Studio w Warszawie (2006), Wrocławskiego Teatru Współczesnego (2013) oraz Teatru Nowego im. Kazimierza Dejmka w Łodzi (2013).
Najdłuższą współpracę nawiązał z Teatrem im. Heleny Modrzejewskiej w Legnicy, prowadzonym przez Jacka Głomba. W latach 2003–2017 wystawił osiem przedstawień, między innymi "Zonę" według "Stalkera" Andrieja Tarkowskiego (2003) z Przemysławem Bluszczem w jednej z głównych ról, "Dziady" Adama Mickiewicza (2007), "Marata-Sade" Petera Weissa w obsadzie ze Zbigniewem Walerysiem jako Jacques Roux (2008), "Czas terroru" (2010) na podstawie "Róży" Stefana Żeromskiego, a także swoją ostatnią pracę reżyserską, jaką był "Makbet" Williama Shakespeare’a (2017).
Nagrody i wyróżnienia.
Lech Raczak oraz aktorzy T8D – współtwórcy przedstawień tej sceny – są laureatami Nagrody im. Konrada Swinarskiego, przyznawanej przez redakcję miesięcznika „Teatr” za całokształt działalności artystycznej (nagroda za sezon 1993/1994), a także Nagrody im. Stanisława Ignacego Witkiewicza (2008), przyznawanej przez Sekcję Krytyków Teatralnych Polskiego Ośrodka Międzynarodowego Instytutu Teatralnego.
W 2012 roku ówczesny minister kultury Bogdan Zdrojewski odznaczył Raczaka Srebrnym Medalem „Zasłużony Kulturze – Gloria Artis”, mówiąc:
Starałem się zobaczyć jak wygląda dorobek Lecha Raczaka, jego zaangażowanie w pokazywanie spektakli swoich, sprowadzonych, pozyskanych i zrealizowanych w Polsce przy jego współudziale i jest to ponad 500 przedstawień. Zazwyczaj reżyserzy, pilnują swoich interesów artystycznych, a w tym wypadku mamy do czynienia z człowiekiem reprezentującym interesy widzów i za to Lechowi Raczakowi podziękowałem.W 2018 został uhonorowany Nagrodą Artystyczną Miasta Poznania. W uzasadnieniu kapituła nagrody pod przewodnictwem prof. Romana Kubickiego podała, że przyznaje ją za wybitne osiągnięcia w dziedzinie teatru, a przede wszystkim przywracanie wiary w to, że sztuka ma zdolność przenoszenia nas z doraźnej rzeczywistości do świata uniwersalnego, czego szczególnym przykładem jest znakomity spektakl "Podróże przez sny. I powroty""." W 2019 otrzymał Medal Alumno Bene Merenti, przyznawany wybitnym absolwentom UAM.
Życie prywatne.
Żoną Raczaka była aktorka, dramaturg i reżyserka, Daria Anfelli, z którą miał córkę Giordanę.
17 stycznia 2020 zasłabł na przyjęciu noworocznym prezydenta Poznania, Jacka Jaśkowiaka, które odbywało się w Centrum Kultury Zamek. Zmarł tego samego dnia po przewiezieniu do szpitala. Został pochowany 24 stycznia 2020 na poznańskim cmentarzu Górczyńskim, ceremonię odprawił jezuita, o. Wacław Oszajca.

</doc>
<doc id="3178007" url="https://pl.wikipedia.org/wiki?curid=3178007" title="Troktolit">
Troktolit

Troktolit (Pstrągowiec) – głębinowa zasadowa skała magmowa podobna do gabra z grupy gabroidów. Odmiana gabra oliwinowego.
Budowa.
Skała składa się głównie z zasadowego wapiennego plagioklazu (anortyt, labrador) i oliwinów podrzędnie występuje piroksen (do 10%) i powstałe z przekształcenia oliwinów, wtórne serpentyny (do 10%). Odznacza się specyficzną strukturą polegającą na występowaniu kulistych skupień zbudowanych z minerałów na tle szarej masy plagioklazów. Barwa szaro-czarna często z zielonkawym odcieniem. Skały po lekkim zwietrzeniu wykazują obecność charakterystycznych czerwonych plamek iddingsytu, będącego mieszaniną wodorotlenków żelaza i minerałów ilastych. Ze względu na kuliste skupienia minerałów maficznych przypomina skórę pstrąga – są makroskopowo określane polskim terminem – pstrągowiec. Skały te mogą być wykorzystywane w charakterze kamieni ozdobnych.
Struktura.
Struktura: holokrystaliczna, pełnokrystaliczna kryształy mają ok. 1–4 mm wielkości, kryształy oliwinu subhedralne, plagioklazów euhedralne, subhedralne i anhedralne
Tekstura.
Zbita, bezładna.
Minerały.
Plagioklazy o pokróju tabliczkowym, obecność zbliźniaczeń. Oliwin (wysoki relief, widoczna serpentynizacja).
Występowanie.
W Polsce troktolity w niewielkich ilościach występują na Dolnym Śląsku w Górach Sowich oraz w miejscowości Wolibórz koło Nowej Rudy.

</doc>
<doc id="3178009" url="https://pl.wikipedia.org/wiki?curid=3178009" title="Maurice Sarraut">
Maurice Sarraut

Maurice Sarraut (ur. 22 września 1869 w Bordeaux, zm. 2 grudnia 1943) – francuski polityk i dziennikarz, brat dwukrotnego premiera Francji Alberta.
W 1913 został senatorem, zaś w 1920 został współwydawcą dziennika "La Depeche" ("Dépâche de Toulouse") w Tuluzie. W 1932 zrzekł się urzędu senatora, by pokierować dziennikiem – został jego wydawcą. Od 1926 do 1927 przewodniczył Partii Radykalnej. Podczas II wojny światowej został zamordowany przez ekstremistycznych zwolenników kolaboracji z nazistowskim okupantem.

</doc>
<doc id="3178010" url="https://pl.wikipedia.org/wiki?curid=3178010" title="Zerova">
Zerova

Zerova – polski zespół alternatywny grający muzykę IDM, założony w Białymstoku. Brzmienie zespołu .
Historia.
W 2006 zespół związał się z brytyjskim wydawnictwem Herb Recordings. W październiku tego samego roku premierę miała ich pierwsza płyta długogrająca - "I Think We've Lost".
W 2007 roku Zerova wydała nakładem warszawskiej wytwórni Home.Pop.Records minialbum "We All Hum Sometimes/Acoustic Apples", zawierający 5 akustycznych utworów. Kilka z nich znalazło się na demo z 2006 roku, reszta to nowe kompozycję.
Na początku 2008 roku zespół rozwiązał współpracę z Herb Recordings na rzecz rodzimej wytwórni fonograficznej FDM (Fabryka Dźwięku z Muz) z siedzibą w Lotyniu. 23 listopada 2009 r. Zerova wydała swoją drugą płytę długogrającą "Hello Tree".
W marcu 2014 roku nakładem Anteny Krzyku ukazała trzecia płyta tria z Białegostoku - "Gombrowicz". Dziesięć nowych piosenek zespołu Zerova stanowi dialog z autorem. Jego proza staje się poezją i zmienia w tekst piosenki. Projekt Gombrowicz jest pierwszą płytą po polsku, wcześniej wszystkie utwory miały angielskie teksty.
Zerova jest współautorem ścieżki dźwiękowej do filmu Marka Włodzimirowa Szeptuchy.

</doc>
<doc id="3178011" url="https://pl.wikipedia.org/wiki?curid=3178011" title="IMS 57">
IMS 57

IMS 57 − terenowy samochód osobowy produkowany małoseryjnie przez rumuńską firmę IMS, skonstruowany na bazie radzieckiego GAZ-69. Był pierwszym samochodem terenowym firmy IMS/ARO i pierwszym seryjnie produkowanym w Rumunii samochodem osobowym po wojnie. 
Historia.
Po II wojnie światowej przemysł Rumunii początkowo nie produkował samochodów osobowych, które były głównie importowane z ZSRR. W latach 50. wojsko i służby państwowe eksploatowały duże ilości radzieckich samochodów osobowo-terenowych GAZ-69. W państwowych zakładach IMS (Intreprinderea Metalurgica de Stat) w Câmpulung podjęto początkowo produkcję części zamiennych do nich, a w dalszej kolejności zdecydowano rozpocząć wytwarzanie całych samochodów terenowych opartych na konstrukcji GAZ-69 i jego podzespołach. Powstały samochód, oznaczony IMS-57, nie był prostą kopią GAZ-69, rumuńscy konstruktorzy nie posiadali także jego dokumentacji, ani licencji (do której nie przykładano zresztą większej wagi między państwami socjalistycznymi).
Główną różnicę w stosunku do GAZ-69 stanowił rzędowy czterocylindrowy silnik benzynowy MAS, o smarowaniu rozpryskowym, wywodzący się z Forda A. Silnik miał większą pojemność 3260 cm³, lecz niższą moc 50 KM przy 2800 obr./min (GAZ-69: 2120 cm³ i 52 KM), przy znacząco wyższym zużyciu paliwa 24 l/100 km. Na podwoziu osadzano dwudrzwiowe metalowe nadwozie z brezentową plandeką, wizualnie odwzorowujące GAZ-69, lecz wykonane w innej technologii. Elementy nadwozia nie posiadały typowych dla GAZ-69 przetłoczeń, gdyż produkcja samochodu była małoseryjna i elementy z blachy wyklepywano ręcznie w drewnianych formach. Różnicę stanowiły także gęściej rozstawione szczeliny wentylacyjne po bokach maski. Element odróżniający od GAZ-69 i późniejszych rumuńskich samochodów stanowiło koło zapasowe umieszczone na lewym tylnym błotniku, natomiast przekładnia przedniego mostu napędowego umieszczona była po prawej stronie, jak w GAZ-69, a nie po lewej, jak w późniejszych samochodach rumuńskich. Pojedyncza wycieraczka szyby obsługiwana była ręcznie. Nadwozia (wraz z lakierowaniem) wykonywano w fabryce Motorca w Piteşti. 
Wyprodukowano w 1957 roku 157 samochodów, w 1958 roku 760 samochodów i nieznaną ilość w 1959 roku (razem z M59, wyprodukowano wtedy 1405 samochodów). Łączną produkcję szacuje się na ok. 1500. W literaturze można spotkać informację o 914 pojazdach.

</doc>
<doc id="3178013" url="https://pl.wikipedia.org/wiki?curid=3178013" title="Camp Crook">
Camp Crook

Camp Crook – miasto w Stanach Zjednoczonych, w stanie Dakota Południowa, w hrabstwie Harding.

</doc>
<doc id="3178014" url="https://pl.wikipedia.org/wiki?curid=3178014" title="Rudar Prijedor">
Rudar Prijedor



</doc>
<doc id="3178015" url="https://pl.wikipedia.org/wiki?curid=3178015" title="Wojna domowa w Mali (2012-2013)">
Wojna domowa w Mali (2012-2013)



</doc>
<doc id="3178017" url="https://pl.wikipedia.org/wiki?curid=3178017" title="Everett Dirksen">
Everett Dirksen

Everett McKinley Dirksen (ur. 4 stycznia 1896 w Pekinie w stanie Illinois, zm. 7 września 1969 w Waszyngtonie) – amerykański polityk i prawnik, członek Izby Reprezentantów (1933–1949) z ramienia Partii Republikańskiej, senator ze stanu Illinois (1951–1969), przewodniczący republikańskiej mniejszości w senacie (1959–1969), przedstawiciel umiarkowanego skrzydła tej partii, tzw. RINO („Republikanin tylko z nazwy”).

</doc>
<doc id="3178018" url="https://pl.wikipedia.org/wiki?curid=3178018" title="Tomasz Krzysztof Pawłowicz">
Tomasz Krzysztof Pawłowicz

Tomasz Krzysztof Pawłowicz herbu Przyjaciel odmienny – pisarz ziemski trocki w latach 1704-1709, łowczy trocki w latach 1686-1704, konsyliarz województwa trockiego w konfederacji sandomierskiej 1704 roku, członek konfederacji olkienickiej w 1700 roku.
W 1697 roku podpisał elekcję z województwem trockim.

</doc>
<doc id="3178019" url="https://pl.wikipedia.org/wiki?curid=3178019" title="Fulton (Dakota Południowa)">
Fulton (Dakota Południowa)

Fulton – miasto w Stanach Zjednoczonych, w stanie Dakota Południowa, w hrabstwie Hanson.

</doc>
<doc id="3178024" url="https://pl.wikipedia.org/wiki?curid=3178024" title="Amelogenina">
Amelogenina

Amelogenina – termin określający grupę, ściśle spokrewnionych, białek zaangażowanych w amelogenezę, czyli rozwój szkliwa zębów. Są one typem białek macierzy pozakomórkowej, które (wraz z ameloblastyną, enameliną i tufteliną) bezpośrednio mineralizują szkliwo do wysoko zorganizowanej macierzy zbudowanej z pryzmatów, szkliwa międzypryzmatycznego i białka. Chociaż dokładna rola amelogenin w regulacji procesu mineralizacji szkliwa jest nieznana, wiadomym jest, że obecne są ich znaczne ilości podczas amelogenezy. Rozwijające się ludzkie szkliwo zawiera 30% białka, z czego 90% stanowią amelogeniny.
Funkcje.
Uważa się, że amelogeniny są zaangażowane w stworzenie organizacji pryzmatów szkliwa w czasie jego rozwoju. Ostatnie badania wskazują, że białka te regulują inicjację i wzrost kryształów hydroksyapatytów w czasie mineralizacji szkliwa. Dodatkowo amelogeniny pomagają rozwijać cement poprzez kierowanie cementoblastów do powierzchni korzenia zęba.
Warianty.
Gen amelogeniny jest jednym z najlepiej przebadanych genów u ludzi. Posiada on po jednej kopii zlokalizowanej na chromosomie X i chromosomie Y – odpowiednio Xp22.1-Xp22.3 i Yp 11.2. Lokalizacja genu amelogeniny na chromosomach płci ma wpływ na zmienność genu zarówno pomiędzy chromosomem X (AMELX) i chromosomem Y (AMELY) oraz pomiędzy allelami AMELY wśród różnych populacji. Dochodzi do tego, ponieważ gen AMELY znajduje się w nierekombinacyjnym regionie chromosomu Y, co skutecznie izoluje go od naturalnej zmienności genetycznej. Inne źródła zmienności amelogeniny wynikają z różnych izoform białka AMELX otrzymanych po alternatywnym składaniu (splicingu) transkryptów mRNA. Szczególne role tych izoform nie zostały jeszcze poznane. Amelogenina jest dobrze konserwowana wśród ssaków łożyskowych i ma homologów w stekowców, gadów i płazów.
Zastosowanie w identyfikacji płci.
Różnice w wariantach genu amelogeniny (odpowiednio AMELX i AMELY) pomiędzy chromosomem X a chromosomem Y pozwalają na użycie genu do identyfikacji płci w nieznanych próbkach ludzkich. Intron 1 genu AMELX wykazuje delecję 6 pz w stosunku do intronu 1 genu AMELY. Delecja ta może być wykryta przy użyciu łańcuchowej reakcji polimerazy intronu 1 i następnie elektroforezy żelowej otrzymanego produktu reakcji. Dwa prążki DNA jeden o długości 106 pz, drugi 112 pz wskazuje na dwa warianty genu AMELX i AMELY (próbka pochodzi od mężczyzny), natomiast jeden prążek o długości 106 pz wskazuje na obecność wyłącznie wariantu genu AMELX (próbka pochodzi od kobiety). 
Jednakże, ze względu na zmienność osobniczą oraz populacyjną genu AMELY, ta metoda identyfikacji płci nie wykazuje 100% dokładności. Mutacje w obrębie regionu intronu 1 genu AMELY, zazwyczaj używanego jako miejsce przyłączania primera mogą uniemożliwić amplifikację łańcuchowej reakcji polimerazy. Delecja 6 pz w intronie 1 genu AMELY powoduje, że amplikon ma identyczną długość jak amplikon genu AMELX. U niektórych mężczyzn gen AMELY może ulec całkowitej delecji. W obydwu przypadkach w wyniku elektroforezy żelowej otrzymamy jeden prążek, co będzie skutkować nieprawidłową identyfikacją materiału jako próbki pochodzącej od kobiety. Odsetek błędów w identyfikacji płci różni się w zależności od populacji, ale ogólnie jest on niewielki. Jedno z hiszpańskich badań potwierdziło płeć 1224 osób znanej płci przy pomocy testu genu amelogeniny, z dokładnością 99,84% (1222/1224). W innych badaniach w Indiach, mimo odnalezienia pięciu mężczyzn z delecją w genie AMELY wśród 270 badanych mężczyzn (1,85%), wyodrębniono tę grupę i osoby do niej należące nazwano „mężczyznami z delecją amelogeniny” (ang. "deleted-amelogenin males"). W dyskusji autorzy badań sugerują, że test określający płeć za pomocy genu amelogeniny zazwyczaj jest testem wystarczającym, zaś inne markery chromosomu Y (SRY, STR, 50f2) mogą być używane do identyfikacji płci w bardziej niejednoznacznych przypadkach.
Znaczenie kliniczne.
Mutacje w genie AMELX mogą powodować amelogenesis imperfecta, czyli zaburzeń rozwoju szkliwa zębów.

</doc>
<doc id="3178027" url="https://pl.wikipedia.org/wiki?curid=3178027" title="Paul Singer">
Paul Singer

Paul Singer (ur. 16 stycznia 1844, zm. 31 stycznia 1911) - niemiecki polityk, właściciel fabryki płaszczy w Berlinie, od 1869 działacz ruchu socjaldemokratycznego, od 1884 poseł do parlamentu niemieckiego i od 1892 współprzewodniczący (razem z Augustem Beblem) Socjaldemokratycznej Partii Niemiec (SPD); oba urzędy pełnił do śmierci.

</doc>
<doc id="3178028" url="https://pl.wikipedia.org/wiki?curid=3178028" title="Spencer (Idaho)">
Spencer (Idaho)

Spencer – miasto w Stanach Zjednoczonych, w stanie Idaho, w hrabstwie Clark.

</doc>
<doc id="3178029" url="https://pl.wikipedia.org/wiki?curid=3178029" title="Pstrągowiec">
Pstrągowiec



</doc>
<doc id="3178031" url="https://pl.wikipedia.org/wiki?curid=3178031" title="Joseph Engelberger">
Joseph Engelberger

Joseph Frederick Engelberger (ur. 26 lipca 1925, zm. 1 grudnia 2015 w Newtown) – amerykański inżynier, przedsiębiorca i konstruktor robotów przemysłowych. Engelberger został nazwany ojcem robotyki.
Engelberger był odpowiedzialny za stworzenie pierwszego robota przemysłowego w Stanach Zjednoczonych. Robot Unimate został zainstalowany w 1961 w zakładach General Motors. Rok później założył firmę Unimation Inc. w Danbury w Connecticut.
W 1997 r. otrzymał Nagrodę Japońską.
Zmarł 1 grudnia 2015 w wieku lat 90.

</doc>
<doc id="3178032" url="https://pl.wikipedia.org/wiki?curid=3178032" title="Asmir Avdukić">
Asmir Avdukić

Asmir Avdukić (ur. 13 maja 1981 w Brezie) – bośniacki piłkarz grający na pozycji bramkarza. Od 2010 jest zawodnikiem klubu Borac Banja Luka.
Kariera klubowa.
Swoją karierę piłkarską Avdukić rozpoczął w klubie Čelik Zenica. W sezonie 2001/2002 zadebiutował w nim w premijer lidze bośniackiej. W zespole Čeliku grał do końca 2005 roku. W 2006 roku przeszedł do chorwackiego Kamenu Ingrad, w którym spędził rok.
Na początku 2007 roku Avdukić wrócił do Bośni i Hercegowiny i został zawodnikiem klubu NK Travnik. W tym samym roku przeszedł do Slobody Tuzla, a w 2008 roku trafił do Radnika Bijeljina. Natomiast w sezonie 2008/2009 występował w Rudarze Prijedor.
Latem 2010 roku Avdukić podpisał kontrakt z Boracem Banja Luka. Zadebiutował w nim 31 lipca 2010 w przegranym 2:3 domowym meczu z NK Široki Brijeg. W sezonie 2010/2011 wywalczył tytuł mistrza Bośni i Hercegowiny. W 2012 roku był wypożyczony do irańskiego Persepolisu, w którym nie wystąpił w żadnym ligowym meczu.
Kariera reprezentacyjna.
W reprezentacji Bośni i Hercegowiny Avdukić zadebiutował 28 kwietnia 2004 w wygranym 1:0 towarzyskim meczu z Finlandią, rozegranym w Zenicy.

</doc>
<doc id="3178033" url="https://pl.wikipedia.org/wiki?curid=3178033" title="Ree Heights (Dakota Południowa)">
Ree Heights (Dakota Południowa)

Ree Heights – miasto w Stanach Zjednoczonych, w stanie Dakota Południowa, w hrabstwie Hand.

</doc>
<doc id="3178035" url="https://pl.wikipedia.org/wiki?curid=3178035" title="Termometr RNA">
Termometr RNA

Termometr RNA – niekodujące fragmenty cząsteczki kwasu rybonukleinowego (RNA), których struktura drugorzędowa, zdeterminowana przez odpowiednie sekwencje zasad, podlega zmianie pod wpływem zmian temperatury. W wyniku tego udostępniane lub ukrywane są ważne funkcjonalnie regiony tej cząsteczki RNA, na przykład miejsca wiązania rybosomów, co wpływa na tempo translacji genu. Termometry RNA biorą udział w regulacji ekspresji genów zaangażowanych w odpowiedź na szok termiczny, spełniają również inne funkcje regulacyjne w patogenności i głodzeniu.
Termometry RNA wraz z ryboprzełącznikami traktowane są jako przykłady wspierające hipotezę świata RNA, według której na początku ewolucji życia jedynie RNA, a nie DNA, był nośnikiem informacji genetycznej i dopiero później zastąpiony został przez obserwowany u współczesnych organizmów systemem DNA → RNA → białka.
Przykłady termometrów RNA stanowią FourU, element regulacyjny Hsp90 "cis", element ROSE (ang. "Repression of heat shock gene expression") i termometr Hsp17.
Odkrycie.
Pierwszy termoczuły RNA opisany został w 1989. Jego odkrycie było możliwe dzięki zaobserwowaniu, że mutacje zachodzące w jednym z regionów w obrębie sekwencji kodującej mRNA białka cIII faga lambda wpływają na poziom translacji tego białka. Wynikało stąd, że ów region mRNA ma znaczenie regulatorowe. Białko cIII faga lambda jest zaangażowane w wybór między cyklem litycznym a lizogenicznym tego bakteriofaga; wysokie stężenie cIII promowało cykl lizogeniczny. 
Dalsze badania doprowadziły do wykrycia kolejnego regulatorowego regionu mRNA, tym razem poprzedzającego miejsce rozpoczęcia translacji. Okazało się ponadto, że regiony te mogą formować dwie alternatywne struktury drugorzędowe. Badania eksperymentalne wykazały, że mogą one przechodzić wzajemnie jedna w drugą. Proces ten zależy od stężenia kationów magnezu i temperatury. Stwierdzono, że ten przykład termometru RNA promuje wejście w cykl lityczny pod wpływem stresu cieplnego, co umożliwia bakteriofagowi szybką replikację i ucieczkę z komórki-gospodarza.
Choć cząsteczki RNA, których struktura funkcjonalna zależała od temperatury, znano od 1989 roku, termin „termometr RNA” pojawił się dopiero w 1999, kiedy to zastosowano go do określenia cząsteczki RNA "rpoH" znalezionej u pałeczki okrężnicy. Nowy rozdział w poszukiwaniu struktur regulatorowych odpowiadających termometrom RNA otwarło zastosowanie metod bioinformatycznych, dzięki którym zidentyfikowano kilka potencjalnie nowych cząsteczek termometrów RNA. Tradycyjne metody poszukiwań, bazujące głównie na sekwencjonowaniu, okazały się nieefektywne, jako że drugorzędowa struktura cząsteczki jest znacznie bardziej konserwatywna od sekwencji zasad azotowych.
Występowanie.
Większość spośród znanych termometrów RNA zidentyfikowano w rejonie 5′ niepodlegającym translacji cząsteczek matrycowego RNA kodujących białka szoku cieplnego u prokariontów. Niektórzy autorzy uważają, że brak informacji o występowaniu termometrów RNA w mRNA innych białek i pozostałych grup systematycznych organizmów nie oznacza, że tam nie występują, a jedynie że wynika to z niedostatecznego rozpoznania genomów i metodycznych trudności w poszukiwaniu krótkich, niekonserwowanych sekwencji RNA.
Choć termometry RNA identyfikowano dotąd u prokariontów, potencjalny przykład znaleziono też u ssaków: jest nim HSR1 ("heat shock RNA-1"), który aktywuje HSF1 ("heat-shock transcription factor 1") i indukuje białka ochronne, gdy temperatura komórki przekracza 37 °C, zabezpieczając komórkę przed przegrzaniem.
Struktura.
Termometry RNA cechują się prostą budową, mogą się na nie składać krótkie sekwencje RNA. Najmniejszy ze zidentyfikowanych liczy sobie zaledwie 44 nukleotydy; występuje on w mRNA białka szoku cieplnego hsp17 u szczepu PCC 6803 pospolitej cyanobakterii z rodzaju "Synechocystis". Długość sekwencji znanych termometrów RNA wynosi od 60 do 110 nukleotydów. Zazwyczaj zawierają motyw spinki do włosów o niewielkiej liczbie niesparowanych par zasad, co zmniejsza stabilność tej struktury, pozwalając na łatwiejsze jej zmiany w odpowiedzi na wzrost temperatury.
Dokładne badania strukturalne termometru RNA ROSE ujawniły, że niekomplementarne zasady biorą jednak udział w niestandardowym parowaniu się zasad, dzięki czemu powstająca helikalna struktura RNA jest stabilniejsza. Takie nietypowe pary zasad obejmują pary: G-G, U-U i UC-U. Jako że wiązania w obrębie takich nietypowych par zasad są względnie niestabilne, wzrost temperatury powoduje lokalne topnienie dwuniciowej struktury RNA do jednoniciowej, w wyniku czego odsłaniana jest sekwencja Shine-Dalgarno.
Niektóre termometry RNA są znacznie bardziej złożone, obejmują więcej niż jeden motyw spinki do włosów oraz inne struktury drugorzędowe, jak w przypadku regionu regulatorowego o charakterze termometru RNA zidentyfikowanego w mRNA genu cspA ("cold shock protein A"). Doszukano się w nim motywu pseudoknot i licznych spinek do włosów.
Stworzono syntetyczne termometry RNA, zawierające prostą strukturę pojedynczego motywu spinki do włosów. Jednakże sekwencja nukleotydowa takich krótkich termometrów RNA może być podatna na mutacje, jako że już mutacja punktowa może pozbawić motyw spinki do włosów charakterystycznych właściwości "in vivo".
Mechanizmy.
Termometry RNA znajdują się na niepodlegającym transkrypcji rejonie 5' matrycowego RNA (5' UTR mRNA), a więc przed regionem kodującym białko. Posiadają zdolność do blokowania miejsca przyłączenia się rybosomu (RBS, "ribosome binding site"), takich jak sekwencja Shine-Dalgarno, i przez to uniemożliwiania zachodzenia translacji mRNA. Ze wzrostem temperatury rozrywają się wiązania utrzymujące motyw spinki do włosów, uwalnia się RBS lub sekwencja Shine-Dalgarno, pozwalając na przyłączenie podjednostki 30S rybosomu, a następnie kolejnych czynników niezbędnych w translacji. Kodon startowy, zwykle leżący 8 zasad za sekwencją Shine-Dalgarno, sygnalizuje początek sekwencji kodującej łańcuch peptydowy, ulegającej translacji na peptyd dzięki pracy rybosomu. 
Omawiane wyżej termometry RNA cechują się tym, że segment RNA komplementarny do miejsca wiązania rybosomu jest umiejscowiony na tej samej cząsteczce mRNA, w stosunkowo niedużej odległości, co umożliwia parowanie zasad w obrębie tej samej cząsteczki (regulacja cis). Osobną klasę stanowią termometry RNA podlegające regulacji przez antysensowe sekwencje na innych cząsteczkach RNA, zwykle snRNA (działanie trans). To snRNA podlega transkrypcji niezależnie od transkrypcji genu regulowanego i zwykle może wpływać na kilka innych transkryptów, często we współdziałaniu z wieloma innymi snRNA, tworząc skomplikowany system regulacyjny. Przykładem tak działającego termometru RNA jest regulacja ekspresji genu "rpoS" pałeczki okrężnicy przez gen "dsrA", kodujący krótki, antysensowy DsrA RNA. Gen "rpoS" koduje jedną z form czynnika sigma: σ38 (RpoS), będącego podjednostką kompleksu polimerazy RNA, uczestniczącą w indukcji transkrypcji genów determinujących przejście komórki bakterii do stacjonarnej fazy wzrostu. Jego stężenie jest większe przy 25 °C niż w wyższych temperaturach, co wynika tego, że jego transkrypcja zależy od liczącego 85 par zasad niekodującego DsrA RNA. Transkrypt DsrA w występuje w dwóch formach, T lub F, z których forma F, będąca pierwotnym transkryptem, zawiera region komplementarny do fragmentu mRNA "rpoS". Forma ta jest bardziej stabilna w temperaturze 25 °C, natomiast w wyższych temperaturach jest skracana przez RNAzę E do formy T, nieposiadającej powinowactwa do rpoS mRNA, którego powstawanie również zależy od temperatury. Ma ona wpływ na inicjację transkrypcji oraz stabilność antysensowego RNA tej cząsteczki – pierwotny transkrypt DsrA RNA, określany jako forma F, jest w niższych temperaturach stabilniejszy. Forma F, dominująca w komórce w niższych temperaturach, ulega przyłączeniu do "rpoS" mRNA w odcinku liderowym, w konsekwencji ulegają zerwaniu wiązania komplementarne rejonu flankującego sekwencję Shine-Dalgarno, co umożliwia przyłączenie rybosomu i rozpoczęcie translacji.
Specyficzny przykład termometru RNA stanowi FourU znaleziony u bakterii "Salmonella enterica". Znajdujący się w nim motyw spinki do włosów o parach zasad leżących naprzeciwko sekwencji Shine-Dalgarno wystawiony na działanie temperatury przekraczającej 45 °C przechodzi w formę o niesparowanych zasadach, pozwalając mRNA na połączenie z rybosomem i zajście translacji. Wykazano też, że stężenie kationów Mg2+ wpływa na stabilność FourU.
Najlepiej zbadany termometr RNA znaleziono jednak w genie "rpoH" u pałeczki okrężnicy. Gen ten koduje podjednostkę σ32 polimerazy RNA, wykazującą powinowactwo do promotorów genów białek szoku cieplnego. W RNA "rpoH" znajdują się dwie sekwencje regulacyjne, A i B, leżące pomiędzy sekwencjami kodującymi, odpowiednio: od 6 do 20 nukleotydu i od 112 do 208. W temperaturze ok. 30 °C wytwarzają one strukturę drugorzędową, w której sekwencja SD i kodon startowy są ukryte, co uniemożliwia translację. Przy zwiększeniu temperatury do 42 °C ulega ona stopniowemu rozpadowi z uwolnieniem miejsca, do którego przyłącza się rybosom. Dzięki temu, że transkrypt tego genu jest cały czas obecny w komórce, choć w normalnych warunkach nie ulega translacji, w związku z regulacją przez strukturę termosensora, umożliwia bakterii szybką reakcję na nagły wzrost temperatury. Dodatkowo transkrypcja tego genu również w nieznaczny sposób zależy od temperatury.
Choć typowo wiążą się z indukowaną ciepłem ekspresją białek szoku cieplnego, termometry RNA mogą również prowadzić regulację białek szoku zimna. Przykładowo ekspresja dwóch liczących sobie 7 kDa białek u termofilnej bakterii "Thermus thermophilus" regulowana jest przez termometr RNA, a podobny mechanizm wykryto u Enterobacteriales.
Termometry RNA, których struktura drugorzędowa ulega zmianie w temperaturze 37 °C, mogą służyć patogenom do aktywacji genów specyficznych dla infekcji. Obrazuje to doświadczenie z użyciem genu "prfA", kodującego kluczowy regulator transkrypcji genu wirulencji bakterii "Listeria monocytogenes". Geny wirulencji tej chorobotwórczej pałeczki ulegają maksymalnej ekspresji w temperaturze 37 °C, podczas gdy w 30 °C pozostają w zasadzie nieaktywne – transkrypcja zachodzi, ale białko PrfA się nie pojawia (aczkolwiek odnotowano mutacje skutkujące aktywnością w tej właśnie temperaturze). Aby to uwidocznić, przyłączono odpowiadający za regulację region "prfA" do genu białka zielonej fluorescencji. Umieszczony w plazmidzie otrzymany w ten sposób konstrukt, podłączony do promotora T7 pałeczki "E. coli", uległ następnie transkrypcji w komórkach "E.coli", do których go wprowadzono. W efekcie fluorescencję zaobserwowano w temperaturze 37 °C, ale nie w 30 °C.
Hipoteza świata RNA.
Hipoteza świata RNA przyjmuje, że RNA był niegdyś zarówno nośnikiem informacji genetycznej, jak i posiadał aktywność enzymatyczną. Jedne sekwencje działały jako biokatalizatory, inne zaś były regulatorami bądź sensorami. Zgodnie z tą hipotezą opisywane przez centralny dogmat biologii molekularnej współczesne życie opierające się na DNA, RNA i białkach wyewoluowało z opartego o takie RNA i drogą selekcji naturalnej zastąpiło większość funkcji spełnianych pierwotnie przez RNA, wykorzystując inne biomolekuły.
Termometry RNA i ryboprzełączniki uważa się za ewolucyjnie dawne z uwagi na ich szerokie rozpowszechnienie wśród bardzo daleko ze sobą spokrewnionych organizmów. Zaproponowano, że w świecie RNA tworzone przez ten kwas nukleinowy termosensory odpowiadały za zależną od temperatury regulację innych cząsteczek RNA. Termometry RNA u współczesnych organizmów mogą być molekularnym odpowiednikiem żywych skamieniałości, mogących wskazywać na dawniejszą, znacznie ważniejszą rolę w świecie RNA.

</doc>
<doc id="3178036" url="https://pl.wikipedia.org/wiki?curid=3178036" title="IMS M59">
IMS M59



</doc>
<doc id="3178038" url="https://pl.wikipedia.org/wiki?curid=3178038" title="Guido Vildoso Calderón">
Guido Vildoso Calderón

Guido Vildoso Calderón (ur. 5 kwietnia 1937) - boliwijski generał i polityk.
Był szefem sztabu generalnego wojsk lądowych i od 1976 do 1978 ministrem zdrowia. Od 1981 do 1982 wchodził w skład junty wojskowej. 21 lipca 1982 został prezydentem Boliwii, lecz już 10 października tego roku oddał władzę Hernanowi Silesowi Zuazo, który wygrał w wyborach prezydenckich.

</doc>
<doc id="3178040" url="https://pl.wikipedia.org/wiki?curid=3178040" title="Justin Warsylewicz">
Justin Warsylewicz

Justin Warsylewicz (ur. 19 października 1985 w Reginie) – kanadyjski łyżwiarz szybki, srebrny medalista olimpijski i mistrzostw świata.
Kariera.
Pierwszy sukces w karierze Justin Warsylewicz osiągnął w 2004 roku, kiedy podczas mistrzostw świata juniorów w Roseville, gdzie zwyciężył w wieloboju i był drugi w biegu drużynowym. Na rozgrywanych rok później mistrzostwach świata juniorów w Seinäjoki wraz z kolegami z reprezentacji ponownie był drugi w sztafecie. W 2006 roku wziął udział w igrzyskach olimpijskich w Turynie, gdzie wspólnie z Arne Dankersem, Stevenem Elmem, Jasonem Parkerem i Dennym Morrisonem zdobył kolejny srebrny medal. W indywidualnych startach zajął 24. miejsce na 5000 m i 27. miejsce na 1500 m. Podczas mistrzostw świata na dystansach w Salt Lake City w 2007 roku razem z Dankersem i Morrisonem zajął drugie miejsce w biegu drużynowym. Osiągnął tam też swój najlepszy indywidualny wynik, zajmując ósme miejsce w biegu na 5000 m. Nigdy nie stanął na podium indywidualnych zawodów Pucharu Świata, chociaż w drużynie czterokrotnie był drugi.
Pod koniec 2004 roku wykryto u niego zespół Wolffa-Parkinsona-White’a, w wyniku czego przeszedł dwie operacje. Do sportu powrócił na początku 2005 roku.
Jego żona, Brittany Schussler również uprawia łyżwiarstwo szybkie.

</doc>
<doc id="3178041" url="https://pl.wikipedia.org/wiki?curid=3178041" title="Mamerto Urriolagoitia">
Mamerto Urriolagoitia

Mamerto Urriolagoitía Harriague (ur. 5 grudnia 1895 w Sucre, zm. 4 czerwca 1974 tamże) - boliwijski polityk i prawnik.
W 1947 został wiceprezydentem Boliwii. Był nim do 22 października 1949, kiedy to objął urząd prezydenta państwa. 16 maja 1951 Narodowy Ruch Rewolucyjny (MNR) wygrał wybory krajowe, lecz Urriolagoitia unieważnił je i przekazał władzę juncie wojskowej, rezygnując z urzędu prezydenta.

</doc>
<doc id="3178046" url="https://pl.wikipedia.org/wiki?curid=3178046" title="Hazel (Dakota Południowa)">
Hazel (Dakota Południowa)

Hazel – miasto w Stanach Zjednoczonych, w stanie Dakota Południowa, w hrabstwie Hamlin.

</doc>
<doc id="3178047" url="https://pl.wikipedia.org/wiki?curid=3178047" title="Enrique Peñaranda">
Enrique Peñaranda

Enrique Peñaranda del Castillo (ur. 15 listopada 1892 w La Paz, zm. 22 grudnia 1969 w Madrycie) - boliwijski generał i polityk.
Od 1932 do 1935 pełnił funkcję naczelnego dowódcy armii boliwijskiej w wojnie o Chaco z Paragwajem zakończonej klęską kraju Penarandy; mimo to 15 kwietnia 1940 udało mu się objąć władzę w państwie jako prezydent z ramienia konserwatywnej Partii Unii Republikańsko-Socjalistycznej (PURS). W 1942 krwawo stłumił powstanie góników w Catavi i w dniu 20 grudnia tego roku przewrót wojskowy pozbawił go urzędu.

</doc>
<doc id="3178048" url="https://pl.wikipedia.org/wiki?curid=3178048" title="José Francisco Peña Gómez">
José Francisco Peña Gómez

Jose Francisco Pena Gomez (ur. 6 marca 1937, zm. 10 maja 1998) - dominikański polityk, adwokat, politolog i spiker radiowy haitańskiego pochodzenia, przywóca socjaldemokratycznej Dominikańskiej Partii Rewolucyjnej (PRD), burmistrz Santo Domingo w latach 1982-1986, kandydat na prezydenta Dominikany w wyborach 1994 i 1996.

</doc>
<doc id="3178049" url="https://pl.wikipedia.org/wiki?curid=3178049" title="Maska (anatomia)">
Maska (anatomia)

Maska – chwytny narząd występujący u larw ważek. Maska jest przekształconą wargą dolną ("labium"). Z głową połączona jest stawowo, dzięki czemu jest ruchoma. Stawowo połączone są również jej dwa elementy – podbródek (przedbródek) ("submentum") oraz bródka ("mentum"). Główna część maski (przedbródek) ma kształt płytki. Znajdują się na niej pokryte szczecinami głaszczki (głaszczki wargowe) o ząbkowanych krawędziach. Na końcu każdego głaszczka znajduje się ruchomy pazur. Maska zwykle jest złożona przylegając do dolnej części głowy (często również obejmując ją od przodu). W trakcie polowania ważka wyrzuca maskę gwałtownie do przodu, a chwyconą zdobycz przytrzymuje jej pazurkami.
U przedstawicieli niektórych rodzin (żagnicowate, gadziogłówkowate) maska (przedbródek) przylega płasko do głowy, a widziana z boku w stanie złożonym jest od niej dłuższa, podczas gdy u licznych innych rodzin maska ma kształt łyżkowaty i zakrywa przednią część głowy. Płaska maska jest przystosowana głównie do łapania ofiar dużych (larw owadów czy narybku), podczas gdy wypukła maska nadaje się głównie do chwytania mniejszych ofiar (organizmów zooplanktonowych). U przedstawicieli szklarnikowatych na zewnętrznych brzegach głaszczka wargowego znajdują się duże, nieregularne zęby, podczas gdy u przedstawicieli szklarkowatych czy ważkowatych są one mniejsze i regularne, zwłaszcza u tych ostatnich.

</doc>
<doc id="3178051" url="https://pl.wikipedia.org/wiki?curid=3178051" title="Arne Dankers">
Arne Dankers

Arne Dankers (ur. 1 czerwca 1980 w Calgary) – kanadyjski łyżwiarz szybki, srebrny medalista olimpijski i mistrzostw świata.
Kariera.
Pierwszy sukces w karierze Arne Dankers osiągnął w 2006 roku, kiedy wspólnie z Justinem Warsylewiczem, Stevenem Elmem, Jasonem Parkerem i Dennym Morrisonem zdobył srebrny medal w biegu drużynowym na igrzyskach olimpijskich w Turynie. W indywidualnych startach był między innymi piąty w biegu na 5000 m i dziewiąty na dystansie 10 000 m. Podczas mistrzostw świata na dystansach w Salt Lake City w 2007 roku razem z Warsylewiczem i Morrisonem zajął drugie miejsce w biegu drużynowym. Osiągnął tam też swój najlepszy indywidualny wynik, zajmując czwarte miejsce na dystansach 5000 i 10 000 m. W dłuższym biegu lepszy w walce o medal okazał się Holender Brigt Rykkje, a w krótszym wyprzedził go bezpośrednio inny reprezentant Holandii - Carl Verheijen. Nigdy nie stanął na podium indywidualnych zawodów Pucharu Świata, chociaż w drużynie dokonał tego siedmiokrotnie. W sezonie 2005/2006 zajął szóste miejsce w klasyfikacji końcowej 5000/10 000 m. W 2008 roku zakończył karierę.
Jego żona, Kerry Simpson również uprawia łyżwiarstwo szybkie.

</doc>
<doc id="3178054" url="https://pl.wikipedia.org/wiki?curid=3178054" title="Hazel Run (Minnesota)">
Hazel Run (Minnesota)

Hazel Run – miasto w Stanach Zjednoczonych, w stanie Minnesota, w hrabstwie Yellow Medicine.

</doc>
<doc id="3178055" url="https://pl.wikipedia.org/wiki?curid=3178055" title="Ulica Wileńska w Warszawie">
Ulica Wileńska w Warszawie

Ulica Wileńska – ulica w dzielnicy Praga-Północ w Warszawie.
Historia.
Ulica powstała ok. 1860 w związku z założeniem Nowej Pragi. Nazwa ulicy nawiązuje do Wilna, do którego odchodziły pociągi z wybudowanego w 1865 przy ulicy Dworca Petersburskiego. Pierwotnie przecinała ul. Szwedzką i kończyła się ślepo przy Warszawskiej Fabryce Stali.
W 1908 ul. Wileńską i dalej ulicami Konopacką i Stalową pojechały tramwaje elektryczne.
W okresie międzywojennym planowano przedłużenie ulicy od ulicy Szwedzkiej na wschód, do projektowanej obwodnicy, jednak do realizacji projektu nie doszło.
Zabudowa ulicy, poza dwoma budynkami, przetrwała II wojnę światową. W lipcu 1945 ulicą ponownie pojechały tramwaje jednak w 1950, przy przekuwaniu torów z szerokiego na normalny rozstaw, przeniesione je z ulic Wileńskiej i Konopackiej na ulice Targową i 11 Listopada.
Po 1949 planowaną funkcję komunikacyjną ulicy przejęła równoległa trasa W-Z (al. gen. Karola Świerczewskiego, od 1991 roku al. „Solidarności”), łącząca się na wschodzie z ulicą Radzymińską.

</doc>
<doc id="3178057" url="https://pl.wikipedia.org/wiki?curid=3178057" title="IMS/ARO serii M">
IMS/ARO serii M

IMS/ARO serii M − terenowe samochody osobowe produkowane w latach 1959-63 (IMS M-59) i 1964−75 (IMS/ARO M-461 i M-473) przez rumuńską firmę IMS/UMM, wzorowane na radzieckim GAZ-69. Napęd stanowiły silniki benzynowe R4 o pojemnościach 3,3 lub 2,5 litra i mocach od 56 do 80 KM, a w wersjach eksportowych silniki Diesla. Moc przenoszona była na oś tylną, bądź na obie osie poprzez 4-biegową manualną skrzynię biegów. Popularnie znane były także jako Muscel.
Geneza.
Po II wojnie światowej przemysł Rumunii początkowo nie produkował samochodów osobowych, które były głównie importowane z ZSRR. W latach 50. wojsko i służby państwowe eksploatowały dużą liczbę radzieckich samochodów osobowo-terenowych GAZ-69. W państwowych zakładach IMS (Intreprinderea Metalurgica de Stat) w Câmpulung podjęto produkcję części zamiennych do nich, a w dalszej kolejności zdecydowano rozpocząć wytwarzanie tam całych samochodów terenowych wzorowanych na konstrukcji GAZ-69 i opartych na części jego podzespołów. Powstały samochód, oznaczony IMS 57, nie był jednak kopią GAZ-69; rumuńscy konstruktorzy nie posiadali także jego dokumentacji, ani licencji (do której nie przykładano zresztą wówczas wagi w stosunkach między państwami socjalistycznymi, opartymi na deklaratywnej współpracy).
Główną różnicę w stosunku do GAZ-69 stanowił produkowany w Rumunii starszy rzędowy czterocylindrowy silnik benzynowy MAS. Silnik miał większą pojemność 3260 cm³, lecz nieco niższą moc 50 KM, przy znacząco wyższym zużyciu paliwa 24 l/100 km. Na podwoziu osadzano dwudrzwiowe metalowe nadwozie z brezentową plandeką i zdejmowanymi brezentowymi boczkami z oknami, wizualnie odwzorowujące GAZ-69, lecz wykonane w innej technologii. Produkcja samochodu była małoseryjna i elementy z blachy wyklepywano ręcznie w drewnianych formach. Element odróżniający od GAZ-69 i późniejszych rumuńskich samochodów stanowiło koło zapasowe umieszczone na lewym tylnym błotniku. Widoczną różnicę stanowiły także gęściej rozstawione szczeliny wentylacyjne po bokach maski i dłuższe nadwozie. Pojedyncza wycieraczka szyby obsługiwana była ręcznie. Wyprodukowano łącznie 914 pojazdów.
M-59.
W nowym samochodzie IMS M-59, produkowanym od 1959 roku, ulepszono konstrukcję i dostosowano do masowej produkcji – przede wszystkim do tłoczenia blach nadwozia na prasach, jak w oryginalnym GAZ-69. Litera „M” w oznaczeniu pochodziła od historycznego regionu Muscel, którego stolicą było miasto Câmpulung, a „59” od roku opracowania. W pierwszym modelu M-59A zachowano stary silnik MAS o pojemności 3260 cm³, lecz jego moc wzrosła z 50 do 56 KM dzięki zmianie gaźnika i kolektora wylotowego. Taka sama pozostała skrzynia biegów i tylny most, natomiast zmieniono przedni most, którego przekładnia przesunięta była w lewą stronę w stosunku do osi podłużnej, zamiast na prawą, jak w IMS-57 i GAZ-69, co wiązało się z zamiarem wprowadzenia nowego większego silnika. Inne było także zawieszenie przednie. Nadwozie z tłoczonych blach stało się bardziej podobne do GAZ-69, niż w poprzednim modelu, lecz większość elementów nie była z nim zamienna. Jedną z różnic stanowił rząd otworów chłodzących po bokach maski: w M-59 było ich 9, równomiernie rozmieszczonych od samego przodu, a GAZ-69 miał 9 lub 8, zaczynających się w pewnej odległości od przodu. Różnicę w stosunku do GAZ-69 stanowiły także okrągłe tylne światła zespolone od ciężarówki Carpati i dodatkowe okienka w bocznych brezentowych ściankach tylnej części. Koło zapasowe umieszczono jednak typowo dla GAZ-69, na ścianie bocznej za krótszymi lewymi drzwiami o kształcie trapezowym (prawe drzwi w GAZ-69, M-59 i M-461 były dłuższe, prostokątne). Nowy model posiadał już wycieraczki dzielonej szyby o napędzie elektrycznym, mocowane u góry.
Dalszy etap rozwoju stanowił model M-59B, w którym wprowadzono nowy 4-cylindrowy rzędowy silnik benzynowy M207 o mocy 70 KM, produkowany w Braszowie. Silnik ten powstał przez modyfikację (podzielenie na pół) produkowanego w Rumunii 8-cylindrowego silnika ciężarówki Carpati (5024 cm³), który pochodził od silnika Ford V8. Stąd, nowy silnik nazywany był „połówką Karpat”. Wizualną różnicą były trzy owalne otwory dla korby rozruchowej w dolnej części atrapy chłodnicy zamiast jednego (dla korby był przeznaczony jeden z bocznych, z uwagi na lekkie przesunięcie silnika w bok). Roczna produkcja IMS M59 wzrosła z 803 sztuk w 1959 roku, do 3222 sztuk w roku 1963.
M-461.
Samochód M-461 stanowił dalsze ulepszenie samochodu terenowego M-59B. Oznaczenie „M” pochodziło od regionu Muscel, „4” oznaczało czwarty typ samochodu terenowego skonstruowany w IMS, a „61” – rok powstania prototypu. W stosunku do M-59B wprowadzono ponad 80 zmian konstrukcyjnych, aczkolwiek nie o zasadniczym znaczeniu. Zachowano m.in. silnik benzynowy M207 o pojemności 2512 cm³ i mocy 70 KM. Produkcję seryjną samochodu rozpoczęto w 1964 roku.
Dwudrzwiowe odkryte nadwozie, z dwoma ławkami wzdłuż burt w tylnej części, wizualnie identyczne z GAZ-69, nie podlegało zasadniczym zmianom. Najbardziej widoczną zmianą w stosunku do M59 i GAZ-69 było wprowadzenie pojedynczej szyby przedniej zamiast dzielonej, oraz sztywnych ramek okien w bocznych drzwiach, z przesuwanymi częściami szyb, zamiast brezentowych zakładanych boczków z szybami. Na bokach maski był metalowy stylizowany napis: „M461”. Szyba przednia nadal była składana na maskę, a tylna część nadwozia była nakrywana brezentowym dachem ze ściankami bocznymi (posiadającymi dodatkowe okienka boczne w porównaniu z GAZ-69) i tylną. Wewnątrz akumulator i bak paliwa o pojemności 70 l przeniesiono z lewej na prawą stronę, w związku z czym wystająca rura wlewu paliwa została przeniesiona z lewej na prawą ścianę nadwozia, za tylnymi kołami. Wprowadzono ponadto w pełni synchronizowaną skrzynię biegów, nowy mechanizm kierowniczy i ulepszono zawieszenie (nadal zależne, na resorach piórowych). Różnicę w stosunku do GAZa stanowiły także, podobnie jak w M59B, kołpaki na kołach i trzy otwory na korbę rozruchową pod atrapą chłodnicy. 
W 1969 roku wersję podstawową zamienił nowy model, oznaczony ARO M-461C, co wiązało się z wprowadzeniem nowej marki ARO. Samochód dostosowano do nowych europejskich norm i ulepszono jego wyposażenie i wykończenie. Przede wszystkim przednie kierunkowskazy na błotnikach zamontowano na pionowych podstawkach, aczkolwiek same kierunkowskazy montowano różne w zależności od rynku (nadal małe pomarańczowe okrągłe dla Rumunii, prostokątne pomarańczowe produkcji NRD – od Trabanta, dla większości rynków zagranicznych, białe od Fiata dla Włoch). Wprowadzono też większe lampy zespolone z tyłu. Wlew paliwa z prawej strony schowano pod zamykaną klapką. Rozrusznik uruchamiany był kluczykiem, a nie dźwignią. Zastosowano nowe wycieraczki produkcji NRD (mocowane u dołu). Zlikwidowano boczne okienka w brezentowych ścianach, lecz powiększono okno w tylnej ściance. Część samochodów w wersji eksportowej posiadało po dwa większe boczne okienka i tylne okno z polietylenu, lub sztywny blaszany dach i ściany boczne z okienkami. Koło zapasowe w części odmian mocowano na wewnętrznej stronie odchylanej w dół tylnej klapy.
W wersjach eksportowych stosowano także importowane silniki Diesla Perkins 4.154V o pojemności 2523 cm³ i mocy 71 KM (oznaczony jako M461 CDP) i Indenor-Peugeot XDP 4.90 o pojemności 2112 cm³ i mocy 65 KM (oznaczony jako M461 CDI).
M-473.
Mimo rozpoczęcia produkcji nowych samochodów serii ARO 24, produkcja M-461 była kontynuowana. W 1973 roku rozpoczęto równolegle produkcję wersji ARO M-473 ze zmodernizowanym silnikiem L-25 od ARO 24, głównie na eksport. W silniku tym zmniejszono minimalnie pojemność skokową, do 2495 cm³ (co było korzystne ze względów podatkowych w niektórych krajach), lecz na skutek zwiększenia stopnia sprężania moc wzrosła do 80 lub według innych źródeł 83 KM. Produkcję samochodów M-461 i M-473 zakończono w 1975 roku, co było końcem produkcji samochodów opartych na GAZ-69. 
Na podzespołach IMS/ARO oparte były samochody dostawcze TV-4/5.
Sprzedaż i eksploatacja.
W Rumunii i ówczesnych krajach socjalistycznych, które były głównymi użytkownikami samochodów M59 i M461, były one używane głównie przez wojsko i rozmaite służby państwowe i gospodarki narodowej, jak straż pożarna, leśnictwo i inne. Samochody terenowe na ogół nie były tam natomiast sprzedawane dla użytkowników prywatnych. Istniały m.in. wersje pożarnicze z autopompą zamontowaną na zewnątrz, przed chłodnicą silnika.
Samochód IMS M59B trafił m.in. na wyposażenie armii rumuńskiej, która zaprzestała w związku z tym zakupów GAZ-69. Kolejny model M461 stał się już standardowym samochodem terenowym armii rumuńskiej – wersja wojskowa odróżniała się większym zbiornikiem paliwa 90 l, silniejszą prądnicą dla ewentualnej radiostacji, ekranowaną instalacją elektryczną, wodoodpornym rozrusznikiem i maskującymi nakładkami na reflektory.
W 1965 roku rozpoczęto eksport samochodów – do Chin i Kolumbii, eksportując ich w tym roku 502. Chiny i Kolumbia zakupiły 2000 pojazdów M 461. Następnie eksportowano je do tzw. krajów demokracji ludowej, jak Czechosłowacja, NRD, Polska, Bułgaria, Albania, oraz do innych krajów, jak Egipt, Grecja, Syria, Chile, Kongo, Zair. Z tego, Czechosłowacja, NRD, Grecja, Syria i Egipt używały je w swoich armiach (w Egipcie złożono na miejscu 2000 samochodów z kompletów montażowych). Sprzedawano je także na rynki cywilne państw zachodnich, jak RFN, Wielka Brytania, Belgia, Włochy, Kanada, Portugalia, Finlandia, Stany Zjednoczone.
Samochody M461 odniosły spory sukces eksportowy – na rynkach cywilnych większy, niż oryginalne GAZ-69, dzięki lepszemu dostosowaniu do potrzeb użytkowników cywilnych i większej elastyczności producenta, który oferował także zamknięte zabudowy i opcjonalne importowane silniki Diesla. W 1972 roku M461 został pozytywnie oceniony w testach porównawczych samochodów terenowych organizowanych przez zachodnioniemiecki magazyn „Hobby”, wygrywając stosunkiem ceny do własności użytkowych. Cena na rynku RFN wynosiła 10.500 marek, w porównaniu np. do 19.000 za Land Rovera 88. Łącznie eksportowano te samochody do 55 krajów, przy czym w samym 1973 roku eksport wyniósł ok. 10 tys. sztuk.
Do 1975 roku wyprodukowano 80 223 pojazdy, z czego 46 549 sprzedano na eksport, większość pozostałych zaś trafiła do rumuńskiej armii (inne liczby: wyprodukowano 80 233, eksportowano 46 548).

</doc>
<doc id="3178064" url="https://pl.wikipedia.org/wiki?curid=3178064" title="Wacław Stecki">
Wacław Stecki

Wacław Stecki (Stocki) herbu Radwan – cześnik kijowski w latach 1684-1710, konsyliarz województwa kijowskiego w konfederacji sandomierskiej 1704 roku.

</doc>
<doc id="3178065" url="https://pl.wikipedia.org/wiki?curid=3178065" title="Maik'o Gogoladze">
Maik'o Gogoladze



</doc>
<doc id="3178066" url="https://pl.wikipedia.org/wiki?curid=3178066" title="Mistrzostwa Ameryki Północnej, Środkowej i Karaibów juniorów w piłce siatkowej">
Mistrzostwa Ameryki Północnej, Środkowej i Karaibów juniorów w piłce siatkowej

Mistrzostwa Ameryki Północnej, Środkowej i Karaibów juniorów w piłce siatkowej (ang. "NORCECA U-21 Men's Junior Volleyball Championship" lub "Men's Junior NORCECA Volleyball Championship") – międzynarodowy turniej siatkarski, w którym biorą udział męskie reprezentacje narodowe U-21 federacji należących do NORCECA. Pierwsze mistrzostwa odbyły się w 1998 roku w Gwatemali. Od tego czasu odbywają się co dwa lata.
Podczas dotychczas rozegranych ośmiu turniejów trzy reprezentacje sięgały po tytuł. Najbardziej utytułowanym jest Kuba, która wygrywała sześciokrotnie.

</doc>
<doc id="3178071" url="https://pl.wikipedia.org/wiki?curid=3178071" title="Instytut Fotografii Kreatywnej">
Instytut Fotografii Kreatywnej

Instytut Fotografii Twórczej (tłumaczone także jako "Instytut Fotografii Kreatywnej", , ) – jeden z instytutów Wydziału Filozofii i Nauki Uniwersytetu Śląskiego w Opawie. Instytut Fotografii Twórczej jest następcą Instytutu Fotografii Artystycznej stworzonego i prowadzonego przez Czeski Związek Fotografów w latach 1971–1990. Instytut stanowi część Uniwersytetu Śląskiego w Opawie od 1990 roku, a obecnie kształci ponad 200 studentów z Czech, Słowacji, Polski, Niemiec, Austrii, Włoch, Rosji i Ukrainy na poziomie licencjackim, magisterskim oraz doktorskim w dziedzinie fotografii. Studia odbywają się według programu "B8204 Filmové, televizní a fotografické umění a nová média", podobnie jak na praskiej FAMU i łódzkiej PWSFTviT, a absolwenci otrzymują tytuł magistra sztuki. 
Za granicą instytut oraz twórczość skupionych wokół niego artystów jest znana również pod nazwą Opawska Szkoła Fotografii (ang. ). Uważana jest za jedną z najlepszych i najważniejszych szkół fotografii współczesnej w Europie. Instytut aktywnie przygotowuje wystawy studentów w kraju i za granicą oraz promuje zagranicznych autorów na terenie Republiki Czeskiej.
Wykładowcy.
Obecnym szefem instytutu jest prof. Vladimír Birgus, jego zastępcą zaś dr Jiří Siostrzonek. W szkole stale wykładają m.in. uznany czeski dokumentalista prof. dr h.c. Jindřich Streit, doc. Pavel Mára, Dita Pepe, doc. Václav Podestát, Karel Poneš, dr Tomáš Pospěch. Przez wiele lat funkcję sekretarza pełnił Vojtěch Bartek.
Pozostali nauczyciele to m.in. typograf i grafik doc. Otakar Karlas, Jan Mahr, Rafał Milach, Josef Moucha, Miroslav Myška, Marek Malůšek, Štěpánka Stein, dr Petr Vilgus, Miroslav Zeman, Antonín Braný, Jan Pohribný, Petr Velkoborský, Tereza Vlčková czy Aleš Kuneš. 
Wybrani absolwenci i studenci z Polski.
Zarówno wśród nauczycieli, jak i wśród studentów znajduje się wielu wybitnych i uznanych na świecie fotografów oraz laureatów prestiżowych nagród. Spora część kandydatów rozpoczynających studia ma już za sobą osiągnięcia w karierze zawodowej lub nawet doświadczenia wykładowcy w dziedzinie fotografii.

</doc>
<doc id="3178072" url="https://pl.wikipedia.org/wiki?curid=3178072" title="Paweł Bielski">
Paweł Bielski

Paweł Bielski z Olbrachcic herbu Jelita (zm. po 1713 roku) – skarbnik lubelski w latach 1700-1713, sędzia grodzki lubelski w latach 1688-1709, konsyliarz województwa lubelskiego w konfederacji sandomierskiej 1704 roku.
Deputat na Trybunał Główny Koronny w kadencji 1701/1702 roku z województwa lubelskiego.

</doc>
<doc id="3178073" url="https://pl.wikipedia.org/wiki?curid=3178073" title="Limited Editions 1990-94">
Limited Editions 1990-94

Limited Editions 1990-94 – pierwszy album kompilacyjny niemieckiego muzyka Aleca Empire, wydany w 1994 roku przez wytwórnię Mille Plateaux. Większość utworów to kompozycje stworzone dla wytwórni, ale nigdy wcześniej niewydane. W 2000 roku album został ponownie wydany przez Geist Records.

</doc>
<doc id="3178074" url="https://pl.wikipedia.org/wiki?curid=3178074" title="Aleksander Mitt">
Aleksander Mitt

Aleksander Mitt (ur. 8 lutego 1903 w Tartu; zm. 18 kwietnia 1942 w Kirowie) — estoński łyżwiarz szybki.
Życiorys.
Dwukrotnie uczestniczył na zimowych igrzyskach olimpijskich (1928 i 1936). Podczas igrzysk w 1928 Mitt wziął udział w trzech dyscyplinach łyżwiarstwa szybkiego: biegu na 500 m (22. miejsce), biegu na 1500 m (20. miejsce) i biegu na 5000 m (21. miejsce). 4 lata później, w 1936, ponownie wziął udział w łyżwiarstwie szybkim, tym razem w konkurencjach: biegu na 500 m (22. miejsce), biegu na 1500 m (22. miejsce), biegu na 5000 m (22. miejsce) i biegu na 10 000 m (nie dotarł).

</doc>
<doc id="3178075" url="https://pl.wikipedia.org/wiki?curid=3178075" title="Christfried Burmeister">
Christfried Burmeister

Christfried Burmeister (później Christfried Puurmeister; ur. 26 maja 1898 w Tallinnie; zm. 12 lipca 1965 w Bradford) – estoński łyżwiarz szybki.
Christfried Burmeister uczestniczył na Zimowych Igrzyskach Olimpijskich 1928 w Sankt Moritz. Podczas tych igrzysk wziął udział w trzech dyscyplinach łyżwiarstwa szybkiego: biegu na 500 (15. miejsce), biegu na 1500 (19. miejsce) i biegu na 5000 (24. miejsce).
Wcześniej Burmeister miał być również wysłany na Zimowe Igrzyska Olimpijskie 1924 w Chamonix, jednak go później wycofano.

</doc>
<doc id="3178077" url="https://pl.wikipedia.org/wiki?curid=3178077" title="Vsevolods Zeļonijs">
Vsevolods Zeļonijs

Vsevolods Zeļonijs (ur. 24 lutego 1973 w Rydze) – łotewski judoka, brązowy medalista olimpijski z Letnich Igrzysk Olimpijskich w 2000 r.
Kariera.
Vsevolods Zeļonijs uczestniczył czterokrotnie na letnich igrzyskach olimpijskich (1992, 2000, 2004, 2008). Podczas swoich pierwszych igrzysk w 1992 r. Vsevolods Zeļonijs zakwalifikował się do kategorii wagi półlekkiej w judo. Zajął wtedy ex aequo z innymi olimpijczykami 24. miejsce. Zawodnik nie uczestniczył na igrzyskach w 1996, a jego następne igrzyska były w 2000 r. Podczas tych igrzysk Zeļonijs wystartował w judo w klasie wagi lekkiej, gdzie udało mu się zdobyć 3. miejsce, a zarazem brązowy medal. Ponownie Vsevolods Zeļonijs wystąpił na igrzyskach w 2004 w Atenach, gdzie ponownie wystąpił w dyscyplinie judo i ponownie w wadze lekkiej. Tym razem nie udało mu się wejść do rundy finałowej. Ostatnie igrzyska dla tego zawodnika były w 2008 r., gdzie wystąpił w wadze lekkiej w judo, gdzie zajął ex aequo 21. miejsce.

</doc>
<doc id="3178078" url="https://pl.wikipedia.org/wiki?curid=3178078" title="Juris Tone">
Juris Tone

Juris Tone (ur. 26 maja 1961 w Rydze) – łotewski bobsleista reprezentujący ZSRR, brązowy medalista z Zimowych Igrzysk Olimpijskich w 1988 r.
Juris Tone uczestniczył trzykrotnie na zimowych igrzyskach olimpijskich (1988, 1992, 1994). Podczas igrzysk w 1988 Tone występował w reprezentacji ZSRR w bobslejach w konkurencji czwórkach mężczyzn. Uzyskał wtedy 3. miejsce, a zarazem brązowy medal. 4 lata później ponownie wziął udział w igrzyskach, tym razem w reprezentacji Łotwy. Brał wtedy udział w konkurencji czwórka mężczyzn w bobslejach, gdzie uzyskał 14. miejsce. Ostatnimi igrzyskami dla Jurisa Tone były Zimowe Igrzyska Olimpijskie 1994, kiedy to uczestniczył w dyscyplinie bobslejów, w konkurencji czwórkach mężczyzn. Uzyskał wtedy 19. miejsce.
21 czerwca 1983 r. w Moskwie Juris Tone wraz z Genadijsem Murašovsem, Ronaldsem Razmussem i Ārisem Āboliņšem pobił rekord Łotwy w konkurencji 4x100 m w lekkoatletyce z wynikiem 39.32, podczas spartakiady.

</doc>
<doc id="3178082" url="https://pl.wikipedia.org/wiki?curid=3178082" title="Kormoran kergueleński">
Kormoran kergueleński

Kormoran kergueleński ("Leucocarbo verrucosus") – gatunek ptaka z rodziny kormoranów (Phalacrocoracidae). Zamieszkuje endemicznie Wyspy Kerguelena. Gatunek słabo poznany, nie jest zagrożony wyginięciem.
Systematyka.
Taksonomia.
Takson po raz pierwszy opisany naukowo przez Cabanisa w 1875 roku pod nazwą "Halieus (Hypoleucus) verrucosus", choć już G. R. Gray w 1848 roku opisał młodego osobnika, przypisując go do "Phalacrocorax cirrhatus". Czasami umieszczany w rodzaju "Notocarbo" lub "Phalacrocorax". Tworzy grupę siostrzaną wraz z "L. atriceps". Sporadyczne występowanie białych plam na górnej części skrzydeł u ptaków zamieszkujących wschodnią część Wysp Kerguelena sugeruje, że te wyspy odwiedziły "L. atriceps nicvalis" lub "L. atriceps georgianus" i doszło do przypadków hybrydyzacji. Nie wyróżnia się podgatunków.
Etymologia.
Nazwa rodzajowa pochodzi od połączenia "leukos" „biały” z nazwą rodzajową "Carbo" . Epitet gatunkowy pochodzi od łacińskiego słowa "verrucosus" „brodawkowaty”, od "verruca" „brodawka”.
Występowanie.
Kormoran kergueleński występuje endemicznie na Wyspach Kerguelena znajdujących się w południowej części Oceanu Indyjskiego.
Morfologia.
Duży ptak o długości ciała 65 cm, masie ciała 1700–2240 g oraz rozpiętości skrzydeł wynoszącej 110 cm. Brak dymorfizmu płciowego. Upierzenie górnej części głowy, szyi i grzbietu oraz ogon i uda koloru czarnego z zielono-niebieskim połyskiem. Gardło, dolna część szyi i brzuch koloru białego. Na czubku głowy znajduje się grzebień z piór. Na czole występują szafranowo-żółte mięsiste wyrostki. Naga skóra u podstawy żuchwy koloru ciemnobrązowego z drobnymi żółtymi guzkami. Tęczówki ciemnobrązowe, pierścień wokół oczu koloru ciemnoniebieskiego. Dziób ciemnoszary, zwykle jaśniejszy u podstawy. Nogi i stopy koloru żółtego, z brązowym odcieniem na stawach i błonie pławnej. Po okresie rozrodczym ubarwienie staje się bledsze, pierścień wokół oczu staje się ołowiano-niebieski, a mięsisty wyrostek staje się mniejszy i ciemniejszy. U osobników młodocianych górne części ciała, pokrywy skrzydłowe i lotki koloru ciemnobrązowego. Dolne części ciała ze zmienną ilością koloru ciemnobrązowego, na którym znajdują się matowe, białe plamki. Upierzenie dorosłych osobników uzyskują stopniowo.
Ekologia.
Środowisko i tryb życia.
Typowy ptak morski. Żeruje w otwartych wodach przybrzeżnych, głównie w zatokach i fiordach, zwykle oddalony od brzegu o 6 km (choć zaobserwowano młodociane osobniki oddalone od brzegu na 80 km). Latem żeruje wśród krasnorostów morskich. Rozród odbywa się wzdłuż wybrzeży głównej wyspy i zatok oraz na osłoniętych odcinkach wybrzeża lub w obszarach chronionych. Gatunek osiadły. Żywi się prawdopodobnie rybami i jeżowcami. Pokarm głównie zdobywa nurkując do 100 m i pozostając pod wodą do 4 minut. W okresie od maja do października żeruje w stadach liczących kilkaset osobników, poza tym okresem głównie samotnie. Co najmniej kilka osobników nauczyło się polować w rzekach i jeziorach występujących na wyspach na ryby sprowadzone tam przez człowieka w latach 1955–1995, głównie są to: pstrąg potokowy ("Salmo trutta") i pstrąg źródlany ("Salvelinus fontinalis").
Rozród.
Sezon rozrodczy przypada na wrzesień-styczeń (głównie październik-listopad) w zależności od kolonii. Zwykle kolonię tworzy od 3 do 30 par, ale na półwyspach Courbet i Jeanne d'Arc zanotowano kolonie liczące około 400 par. Czasami gniazdują w pobliżu kolonii pingwinów. Gniazdo w kształcie ściętego stożka zbudowane jest z wodorostów i trawy, oblepionych błotem lub odchodami znajduje się na półkach lub w szczelinach skalnych. Jeśli gniazdo nie zostanie zniszczone, może być użyte w następnym sezonie rozrodczym. Samica składa 2–4 jaja o wymiarach 6,8–3,9 cm. Inkubacja trwa prawdopodobnie 29–30 dni. Pisklęta wykluwają się nieopierzone. Brak innych informacji.
Choroby i pasożyty.
U kormorana kergueleńskiego zarejestrowano występowanie nicieni z gatunku "Contracaecum rudolphii" i "Ingliseria cirrohamata" oraz rodzaju "Contracaecum". Stwierdzono również występowanie tasiemca z rodzaju "Tetrabothrius". U blisko spokrewnionego gatunku "P. atriceps" stwierdzono wszoły: "Piagetiella caputincisa" i "Pectinopygus turbinatus".
Status i ochrona.
Całość globalnej populacji wydaje się niezagrożona. W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii LC (najmniejszej troski). W 1980 całość populacji wynosiła 6000–7000 par, zaś szacunki z 2001 roku mówią o 12 000 par, co wskazuje na stabilność populacji tego gatunku. Nie wiadomo, jak wpływa na liczebność tych ptaków sprowadzenie ssaków przez człowieka. Jajom i pisklętom zagrażają wydrzyki, mewy i pochwodzioby.

</doc>
<doc id="3178083" url="https://pl.wikipedia.org/wiki?curid=3178083" title="Phalacrocorax verrucosus">
Phalacrocorax verrucosus



</doc>
<doc id="3178084" url="https://pl.wikipedia.org/wiki?curid=3178084" title="Leucocarbo verrucosus">
Leucocarbo verrucosus



</doc>
<doc id="3178085" url="https://pl.wikipedia.org/wiki?curid=3178085" title="Steven Elm">
Steven Elm

Steven Elm (ur. 12 sierpnia 1975 w Red Deer) – kanadyjski łyżwiarz szybki, srebrny medalista olimpijski.
Kariera.
Największy sukces w karierze Steven Elm osiągnął w 2006 roku, kiedy wspólnie z Justinem Warsylewiczem, Arne Dankersem, Jasonem Parkerem i Dennym Morrisonem zdobył srebrny medal w biegu drużynowym na igrzyskach olimpijskich w Turynie. W indywidualnych startach jego najlepszym wynikiem było dwunaste miejsce na dystansie 1500 m. Na rozgrywanych cztery lata wcześniej igrzyskach w Salt Lake City był osiemnasty w biegu na 1500 m, a bieg na 5000 m zakończył na 23. pozycji. Brał także udział w igrzyskach olimpijskich w Nagano w 1998 roku, gdzie na tych samych dystansach zajmował odpowiednio 25. i 23. miejsce. Nigdy nie zdobył medalu mistrzostw świata, jego najlepszym wynikiem było czwarte miejsce w biegu drużynowym podczas mistrzostw świata na dystansach w Nagano w 2008 roku. Indywidualnie był między innymi piąty w biegu na 1500 m podczas mistrzostw świata na dystansach w Salt Lake City rok wcześniej. Jeden raz stanął na podium indywidualnych zawodów Pucharu Świata, 22 marca 1998 roku w Milwaukee, kiedy był trzeci na dystansie 5000 m. Wyprzedzili go tylko Włoch Roberto Sighel i Niemiec Frank Dittrich. Kilkakrotnie stawał na podium zawodów drużynowych. W sezonie 2006/2007 zajął ósme miejsce w klasyfikacji końcowej 1500 m. W 2010 roku zakończył karierę.

</doc>
<doc id="3178086" url="https://pl.wikipedia.org/wiki?curid=3178086" title="Nebria (Eunebria)">
Nebria (Eunebria)

Nebria (Eunebria) – podrodzaj chrząszczy z rodziny biegaczowatych i podrodziny Nebriinae.
Taksonomia.
Takson opisany został w 1937 roku przez René Jeannela. Gatunkiem typowym został "Carabus psammodes" .
Rozprzestrzenienie.
Chrząszcze te zasiedlają krainę palearktyczną. W Europie występuje 5 gatunków z tego podrodzaju, z czego w Polsce 2: "N. (E.) picicornis" i "N. (E.) jockischii".
Systematyka.
Należą tu 43 opisane gatunki:

</doc>
<doc id="3178091" url="https://pl.wikipedia.org/wiki?curid=3178091" title="Aspergillus candidus">
Aspergillus candidus

Aspergillus candidus ("Aspergillus candidus" Link) – gatunek grzybów z rzędu kropidlakowców ("Eurotiales"). Gatunek kosmopolityczny, występujący na całym świecie, głównie w ciepłych rejonach.
Systematyka i nazewnictwo.
Pozycja w klasyfikacji według Index Fungorum: "Aspergillus, Aspergillaceae, Eurotiales, Eurotiomycetidae, Eurotiomycetes, Pezizomycotina, Ascomycota, Fungi".
Takson ten po raz pierwszy zdiagnozowany został w 1809 r. przez Linka i według Index Fungorum nazwa podana przez tego autora jest prawidłowa. Później przez różnych autorów opisywany był pod różnymi nazwami i zaliczany do różnych rodzajów, wyróżniono też w jego obrębie różne podgatunki, odmiany i formy. Według Index Fungorum obecnie wszystkie one są synonimami "Aspergillus candidus"
Morfologia.
Na podłożu Czapeka (CzA) rośnie wolno, na MEA szybciej, na CREA słabo, wzrastają kolonie płaskie o powietrznej strukturze, przechodzące stopniowo od koloru białego (na MEA białe) do kremowego i żółtokremowego, czasem sklerocja przechodzą z białych w purpurowe a nawet czarne; spód kolonii jest bezbarwny lub bardzo jasnożółty do słabo różowego, u niektórych szczepów występuje czarnopurpurowa obwódka. Główki konidioforów mają promienisty układ zarodników. Metule mają 7–20 × 5–8 μm długości, fialidy 6–9 × 2–3 μm. Zarodniki są okrągłe do elipsoidalnych, gładkie z cienkimi ścianami o średnicy 2,5 × 4,0 μm.
Występowanie.
Występuje na całym świecie, szczególnie w klimacie równikowym i podzwrotnikowym w glebach, na nasionach i ryzosferze, nigdy w glebie bez obecności korzeni. Znajdowany w żywności i paszach zwierzęcych, głównie zbożach. 

</doc>
<doc id="3178093" url="https://pl.wikipedia.org/wiki?curid=3178093" title="Nebria (Paranebria)">
Nebria (Paranebria)

Nebria (Paranebria) – podrodzaj chrząszczy z rodziny biegaczowatych i podrodziny Nebriinae.
Taksonomia.
Takson opisany został w 1937 roku przez René Jeannela. Gatunkiem typowym został "Carabus lividus" .
Rozprzestrzenienie.
Chrząszcze te zasiedlają Europę i Japonię. W Europie, w tym w Polsce, występuje tylko "N. livida".
Systematyka.
Należą tu 3 opisane gatunki:

</doc>
<doc id="3178094" url="https://pl.wikipedia.org/wiki?curid=3178094" title="Gdyby ściany mogły mówić">
Gdyby ściany mogły mówić

Gdyby ściany mogły mówić (tytuł oryg. "If These Walls Could Talk") – amerykański telewizyjny dramat filmowy z 1996 roku, składający się z trzech nowel w reżyserii Nancy Savoci i Cher.
Światowa premiera filmu nastąpiła w 1996 podczas Międzynarodowego Festiwalu Filmowego w Toronto. 13 października tego samego roku film premierowo wyemitowała amerykańska telewizja. Fabuła skupia się na problemie aborcji.

</doc>
<doc id="3178096" url="https://pl.wikipedia.org/wiki?curid=3178096" title="Jason Parker">
Jason Parker

Jason Parker (ur. 13 maja 1975 w Yorkton) – kanadyjski łyżwiarz szybki, srebrny medalista olimpijski.
Kariera.
Największy sukces w karierze Jason Parker osiągnął w 2006 roku, kiedy wspólnie z Justinem Warsylewiczem, Arne Dankersem, Stevenem Elmem i Dennym Morrisonem zdobył srebrny medal w biegu drużynowym na igrzyskach olimpijskich w Turynie. Był to jego jedyny start olimpijski. Nigdy nie zdobył medalu mistrzostw świata, jego najlepszym wynikiem było piąte miejsce w biegach na 1000 i 15000 m podczas mistrzostw świata na dystansach w Nagano w 2000 roku. Trzykrotnie stawał na podium indywidualnych zawodów Pucharu Świata: 25 stycznia 1997 roku w Davos był trzeci na 1500 m, 19 i 20 grudnia 1998 roku Chuncheon zajmował trzecie miejsce na dystansie 1000 m. W sezonie 1998/1999 zajął czwarte miejsce w klasyfikacji końcowej 1000 m. W 2006 roku zakończył karierę.

</doc>
<doc id="3178097" url="https://pl.wikipedia.org/wiki?curid=3178097" title="ALMA Awards">
ALMA Awards



</doc>
<doc id="3178099" url="https://pl.wikipedia.org/wiki?curid=3178099" title="American Latino Media Arts Award">
American Latino Media Arts Award



</doc>
<doc id="3178100" url="https://pl.wikipedia.org/wiki?curid=3178100" title="Lekkoatletyczne kwalifikacje europejskie do Letnich Igrzysk Olimpijskich Młodzieży 2014">
Lekkoatletyczne kwalifikacje europejskie do Letnich Igrzysk Olimpijskich Młodzieży 2014

Lekkoatletyczne kwalifikacje europejskie do Letnich Igrzysk Olimpijskich Młodzieży 2014 – zawody lekkoatletyczne, które odbywały się na Stadionie Tofiqa Bəhramova w Baku od 30 maja do 1 czerwca 2014 roku. Impreza wyłoniła sportowców z Europy, którzy zakwalifikowali się do letnich zawodów lekkoatletycznych podczas igrzysk olimpijskich młodzieży w chińskim Nankin. Nad organizacją imprezy czuwała European Athletics.
Kwalifikacje do sierpniowych igrzysk olimpijskich młodzieży uzyskało 190 zawodników urodzonych w latach 1997-1998. Liczba miejsc przeznaczona dla zawodników z Europy była zróżnicowana w zależności od konkurencji. Zgodnie z regulaminem, w każdej konkurencji awans mogła wywalczyć co najwyżej jedna osoba z jednego kraju.
Reprezentantka Azerbejdżanu – Yelena Qladkova poprawiła rekord kraju w skoku o tyczce (do poziomu 3,80).

</doc>
<doc id="3178104" url="https://pl.wikipedia.org/wiki?curid=3178104" title="Albee (Dakota Południowa)">
Albee (Dakota Południowa)

Albee – miasto w Stanach Zjednoczonych, w stanie Dakota Południowa, w hrabstwie Grant.

</doc>
<doc id="3178105" url="https://pl.wikipedia.org/wiki?curid=3178105" title="La Bolt">
La Bolt

La Bolt – miasto w Stanach Zjednoczonych, w stanie Dakota Południowa, w hrabstwie Grant.

</doc>
<doc id="3178107" url="https://pl.wikipedia.org/wiki?curid=3178107" title="Notiophilus">
Notiophilus

Wyszczerek (Notiophilus) – rodzaj chrząszczy z rodziny biegaczowatych, podrodziny Nebriinae i plemienia Notiophilini.
Taksonomia.
Rodzaj opisany został w 1806 roku przez André Marie Constanta Dumérila. Gatunkiem typowym został "Cicindela aquatica" .
Opis.
Drobne chrząszcze o długości ciała od 3,5 do 5,5 mm. Oczy bardzo duże, wyłupiaste. Głowa i przedplecze prawie tak szerokie jak pokrywy. Drugi międzyrząd pokryw wyraźnie szerszy od pozostałych.
Biologia i ekologia.
Żyją w warstwie ściółki lasów, wrzosowisk i łąk, a rzadziej na brzegach wód. Są aktywne za dnia, kiedy to polują wykorzystując zmysł wzroku. Do najczęstszych ich ofiar należą skoczogonki i roztocze.
Rozprzestrzenienie.
Chrząszcze te zasiedlają Eurazję i Amerykę Północną. W Polsce występuje 7 gatunków: "N. aestuans", "N. aquaticus", "N. biguttatus", "N. palustris", "N. germinyi", "N. laticollis" i "N. rufipes".
Systematyka.
Opisano dotąd 61 gatunków z tego rodzaju:

</doc>
<doc id="3178108" url="https://pl.wikipedia.org/wiki?curid=3178108" title="New York City FC">
New York City FC

New York City Football Club – amerykański klub piłkarski z siedzibą w Nowym Jorku, który od sezonu 2015 rozpoczął grę w Major League Soccer. Klub został założony 21 maja 2013.
W 80% właścicielem nowojorskiego klubu jest Chaldun al-Mubarak, prezes Manchesteru City, a także właściciel City Football Group, zaś pozostałe 20% należy do przedsiębiorstwa Yankee Global Enterprises.
Klub został założony z inicjatywy komisarza MLS Dona Grabera.
Pierwszym w historii klubu piłkarzem został Hiszpan David Villa, który do nowojorskiej drużyny dołączył na zasadzie wolnego transferu z Atlético Madryt w czerwcu 2014 roku. Innymi znanymi zawodnikami są m.in. Frank Lampard, Andrea Pirlo czy Andoni Iraola.
Swój pierwszy mecz w MLS New York City rozegrało 8 marca 2015 roku przeciwko Orlando City. Spotkanie zakończyło się remisem 1:1, a pierwszą bramkę dla nowojorskiej drużyny zdobył Mix Diskerud.
Skład zespołu.
"Stan na 31 sierpnia 2020"

</doc>
<doc id="3178111" url="https://pl.wikipedia.org/wiki?curid=3178111" title="Marvin (Dakota Południowa)">
Marvin (Dakota Południowa)

Marvin – miasto w Stanach Zjednoczonych, w stanie Dakota Południowa, w hrabstwie Grant.

</doc>
<doc id="3178112" url="https://pl.wikipedia.org/wiki?curid=3178112" title="Ortley (Dakota Południowa)">
Ortley (Dakota Południowa)

Ortley – miasto w Stanach Zjednoczonych, w stanie Dakota Południowa, w hrabstwie Grant.

</doc>
<doc id="3178114" url="https://pl.wikipedia.org/wiki?curid=3178114" title="Narodowy Komitet Strajkowy Białorusi">
Narodowy Komitet Strajkowy Białorusi

Narodowy komitet strajkowy - niezarejestrowana organizacja białoruska, której misją - ochrona praw obywateli (w tym organizacji akcji sprzeciwu wobec naruszeniu praw obywateli).
Komitet strajkowy przedsiębiorców Białorusi istnieje od 1996 roku. 25 listopada 2003 roku na jego podstawie powstał Narodowy Komitet Strajkowy Białorusi.
Od momentu powstania przewodniczącym Komitetu Strajkowego jest były więzień polityczny Walery Lewoniewski. Podczas jego pobytu w więzieniu od 1 maja 2004 do 15 maja 2006 r. funkcję przewodniczącego czasowo pełnił jego syn Włodzimierz Lewoniewski.
Protesty.
1 stycznia 2000 - pięciodniowy strajk około 100 tys. białoruskich przedsiębiorców.
31 stycznia 2000 roku odbył się wiec przedsiębiorców w Mińsku. Uchwała zgromadzenia zawierała nie tylko ekonomiczne, ale także polityczne wymogi (dymisja ministra przedsiębiorczości).
1 lutego 2000 roku - większość targów białoruskich rozpoczęły bezterminowy strajk, który został zawieszony 12 lutego.
23 listopada 2000 roku - strajk ostrzegawczy przedsiębiorców Białorusi. Ponad 150 tysięcy osób wzięło udział w tym proteście.
1 stycznia 2001 r. - pięciodniowy strajk białoruskich przedsiębiorców, w którym wzięło udział ponad około 200 tys. osób.
8 maja 2001 roku odbył się ogólnokrajowy strajk polityczny przedsiębiorców. W strajku wzięło udział ponad 90 tysięcy przedsiębiorców i osób zatrudnionych.
18 мая 2001 roku - odbył się ogólnokrajowy strajk polityczny przedsiębiorców, który był powiązany z II Wszechbiałoruskim Zebraniem Ludowym, odbywającym się w ten dzień w Mińsku.
20 czerwca 2002 roku - strajk przedsiębiorców w Grodnie. Wszystkie targi w Grodnie były nieczynne.
31 lipca 2002 roku na Białorusi odbył się jednodniowy ogólnokrajowy strajk przedsiębiorców, w którym brali udział 100-150 tys. osób.
26 sierpnia 2002 roku w Mińsku odbył się wiec przeciwko naruszeniu praw przedsiębiorców. Przyszło ponad 2000 osób.
11 września 2002 roku odbył się jednodniowy strajk przedsiębiorców z prawie wszystkich miast Białorusi. W akcji wzięło udział około 160 tysięcy osób.
1 października 2002 roku - ogólnokrajowy strajk przedsiębiorców z przerywaniem płatności podatków. Według różnych źródeł, w strajku uczestniczyło 120-190 tysięcy przedsiębiorców i osób zatrudnionych, z prawie wszystkich miast Republiki Białoruś. Strajk trwał 10 dni.
19 grudnia 2002 roku - strajk przedsiębiorców w Grodnie. Główny wymóg - dymisja obecnego prezydenta Łukaszenki. Ponad 4000 przedsiębiorców poparli ten wniosek i nie przyszli do pracy.
12 marca 2003 roku - Komitet Strajkowy we współpracy z innymi organizacjami organizowały marca Marsz Ludowy "Za lepsze życie".
25 września 2003 roku - ogólnokrajowy strajk na Białorusi. Około 50% białoruskich przedsiębiorców uczestniczyło w tej akcji.
1 maja 2004 roku - demonstracja w Grodnie. Liczba uczestników - około 4 tysięcy osób. W tym dniu został aresztowany na 15 dni, a następnie skazany na dwa lata więzienia, przewodniczący Komitetu Strajkowego Walery Lewoniewski.
Inna działalność.
Jeden z kierunków działalności Komitetu Strajkowego - pomoc więźniom. Na przykład we wrześniu 2005 roku Komitet Strajkowy przekazał książki, sprzęt sportowy i inne przydatne rzeczy do iwacewickiej kolonii karnej Ivacevicy kolonii karnej nr 22.
Powstają oddziały Komitetu Strajkowego w więzieniach - w marcu 2005 r. w pięciu białoruskich więzieniach powstały takie oddziały.

</doc>
<doc id="3178115" url="https://pl.wikipedia.org/wiki?curid=3178115" title="Strandburg">
Strandburg

Strandburg – miasto w Stanach Zjednoczonych, w stanie Dakota Południowa, w hrabstwie Grant.

</doc>
<doc id="3178119" url="https://pl.wikipedia.org/wiki?curid=3178119" title="Twin Brooks (Dakota Południowa)">
Twin Brooks (Dakota Południowa)

Twin Brooks – miasto w Stanach Zjednoczonych, w stanie Dakota Południowa, w hrabstwie Grant.

</doc>
<doc id="3178121" url="https://pl.wikipedia.org/wiki?curid=3178121" title="Jean-Baptiste Pezon">
Jean-Baptiste Pezon

Jean-Baptiste Pezon (ur. 1827 w Rimeize, zm. 13 listopada 1897 w Paryżu) – francuski artysta cyrkowy, pogromca dzikich zwierząt, założyciel "dynastii Pezon", zajmującej się od pokoleń tresurą zwierząt cyrkowych.
Życiorys.
Był jednym z pięciu synów handlarza Jeana-Baptiste Pezona (1800-1849) i Catherine Cornut. Dzieciństwo spędził w Lozère, gdzie pracował jako parobek w gospodarstwie rolnym. Wykazywał się szczególnym talentem do ujarzmiania i tresury dzikich zwierząt. Mając 17 lat wyjechał do Paryża. Tam też w 1848 zakupił pierwszego lwa, z którym występował publicznie. Z czasem zgromadził grupę lwów. W czasie tresury unikał metod opartych o przemoc wobec zwierząt. Był prawdopodobnie jednym z pierwszych treserów, który w czasie pokazów publicznych wkładał głowę w paszczę lwa o imieniu Brutus. Ten sam lew posłużył Auguste Bartholdiemu jako model do wykonania rzeźby Lwa z Belfortu upamiętniającej 103-dniowe oblężenie Belfortu przez Prusaków (1870-1871). Pezon należał też do nielicznych treserów niedźwiedzi, którzy w XIX w. prezentowali na scenie "zapasy" ze zwierzęciem.
6 lutego 1855 poślubił Hortense Muret, miał dwie córki i syna Adriena, który kontynuował tradycje rodzinne, występując jako pogromca zwierząt.
Zmarł na atak serca. Pochowany na cmentarzu Père-Lachaise w Paryżu.

</doc>
<doc id="3178122" url="https://pl.wikipedia.org/wiki?curid=3178122" title="Chelsea (Dakota Południowa)">
Chelsea (Dakota Południowa)

Chelsea – miasto w Stanach Zjednoczonych, w stanie Dakota Południowa, w hrabstwie Faulk.

</doc>
<doc id="3178124" url="https://pl.wikipedia.org/wiki?curid=3178124" title="Onaka">
Onaka

Onaka – miasto w Stanach Zjednoczonych, w stanie Dakota Południowa, w hrabstwie Faulk.

</doc>
<doc id="3178125" url="https://pl.wikipedia.org/wiki?curid=3178125" title="Bradford &amp; Bingley">
Bradford &amp; Bingley

Bradford &amp; Bingley PLC – brytyjski bank z siedzibą w mieście West Yorkshire Bingley.
Bank został utworzony w grudniu 2000 r. przez demutualizację Bradford &amp; Bingley Building Society, w wyniku głosowania członków towarzystwa, którzy zamienili ich nominalny udział na co najmniej 250 akcji nowo powstałego banku.
W 2008 r., częściowo z powodu kryzysu kredytowego, bank został znacjonalizowany, a w efekcie podzielony na dwie części; część hipoteczna pozostaje obecnie publiczną własnością Bradford &amp; Bingley plc, a depozyty i sieć oddziałów (i licencja na używanie nazwy B &amp; B dla tych aspektów) zostały sprzedane do Abbey National, w posiadaniu hiszpańskiej Grupy Santander. 
Od 11 stycznia 2010 roku sieć oddziałów została przemianowana na Santander i nazwa Bradford &amp; Bingley odnosi się obecnie jedynie do części znacjonalizowanego banku.

</doc>
<doc id="3178126" url="https://pl.wikipedia.org/wiki?curid=3178126" title="Ciokang">
Ciokang



</doc>
<doc id="3178127" url="https://pl.wikipedia.org/wiki?curid=3178127" title="Nobuo Tanaka">
Nobuo Tanaka

 – japoński aktor głosowy oraz narrator. Otrzymał nagrodę za osiągnięcia artystyczne na Czwartym Seiyū Awards w dniu 6 marca 2010. Pracował dla agencji Haikyō. Zmarł w 2018 roku w wieku 83 lat na nowotwór przełyku.

</doc>
<doc id="3178129" url="https://pl.wikipedia.org/wiki?curid=3178129" title="Haikyō">
Haikyō



</doc>
<doc id="3178130" url="https://pl.wikipedia.org/wiki?curid=3178130" title="Rockham">
Rockham

Rockham – miasto w Stanach Zjednoczonych, w stanie Dakota Południowa, w hrabstwie Faulk.

</doc>
<doc id="3178132" url="https://pl.wikipedia.org/wiki?curid=3178132" title="Caloplaca">
Caloplaca

Caloplaca Th. Fr. (jaskrawiec) – rodzaj grzybów z rodziny złotorostowatych ("Teloschistaceae"). Ze względu na symbiozę z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Teloschistaceae, Teloschistales, Lecanoromycetidae, Lecanoromycetes, Pezizomycotina, Ascomycota, Fungi".
Synonimy nazwy naukowej: "Aglaopisma" De Not. ex Bagl., 
"Amphiloma" Körb., 
"Apatoplaca" Poelt &amp; Hafellner, 
"Blastenia" A. Massal., 
"Callopisma" De Not., 
"Callopisma" sect. "Triophthalmidium" Müll. Arg., 
"Caloplacomyces" E.A. Thomas, 
"Candelariopsis" (Sambo) Szatala, 
"Chrysomma" Acloque, 
"Follmannia" C.W. Dodge, 
"Gasparrinia" Tornab., 
"Huea" C.W. Dodge &amp; G.E. Baker, 
"Kuettlingeria" Trevis., 
"Lecanora" subgen. "Leproplaca" Nyl., 
"Leproplaca" (Nyl.) Nyl., in Hue, 
"Lethariopsis" Zahlbr., 
"Lindauopsis" Zahlbr., 
"Meroplacis" Clem., 
"Niopsora" A. Massal., 
"Niospora" Kremp., 
"Patellaria" Pers., 
"Placodium" (Ach.) DC., 
"Placodium" sect. Thamnonoma Tuck., 
"Polycauliona" Hue, 
"Pyrenodesmia" A. Massal., 
"Thamnonoma" (Tuck.) Gyeln., 
"Triophthalmidium" (Müll. Arg.) Gyeln., 
"Xanthocarpia" A. Massal. &amp; De Not..
Nazwa polska według "Krytycznej listy porostów i grzybów naporostowych Polski". 

</doc>
<doc id="3178133" url="https://pl.wikipedia.org/wiki?curid=3178133" title="Dyschirius">
Dyschirius

Dyschirius – rodzaj chrząszczy z rodziny biegaczowatych, podrodziny Scaritinae i plemienia Dyschirini.
Taksonomia.
Rodzaj opisany został w 1810 roku przez Franco Andreę Bonelliego. Gatunkiem typowym został "Scarites thoracicus" .
Morfologia.
Ciało długości od 1,5 do 6 mm. Górna powierzchnia ciała ciemna, często metaliczna. Oczy dobrze rozwinięte. Przedplecze wyraźnie szersze niż pojedyncza pokrywa. Boczna przepaska przedplecza niepełna, sięgająca najdalej do tylnych szczecinek bocznych. Boki pokryw ze szczecinkami tylko na ramionach i w części wierzchołkowej.
Biologia i ekologia.
Żyją na glebach piaszczystych i gliniastych, szczególnie na brzegach wód. Niektóre gatunki związane są z wybrzeżami morskimi, a nieliczne są górskie. Drapieżne. Wiele gatunków poluje na kusakowate z rodzaju "Bledius".
Rozprzestrzenienie.
Występują na wszystkich kontynentach z wyjątkiem Australii i Antarktydy. W Polsce stwierdzono około 20 gatunków.
Systematyka.
Zalicza się tu 6 podrodzajów i 14 gatunków nie przypisanych do żadnego z nich:

</doc>
<doc id="3178134" url="https://pl.wikipedia.org/wiki?curid=3178134" title="Seneca (Dakota Południowa)">
Seneca (Dakota Południowa)

Seneca – miasto w Stanach Zjednoczonych, w stanie Dakota Południowa, w hrabstwie Faulk.

</doc>
<doc id="3178135" url="https://pl.wikipedia.org/wiki?curid=3178135" title="Mistrzostwa Ameryki Północnej, Środkowej i Karaibów juniorek w piłce siatkowej">
Mistrzostwa Ameryki Północnej, Środkowej i Karaibów juniorek w piłce siatkowej

Mistrzostwa Ameryki Północnej, Środkowej i Karaibów juniorek w piłce siatkowej (ang. "NORCECA U-20 Women's Junior Volleyball Championship" lub "Women's Junior NORCECA Volleyball Championship") – międzynarodowy turniej siatkarski, w którym biorą udział żeńskie reprezentacje narodowe U-20 federacji należących do NORCECA. Pierwsze mistrzostwa odbyły się w 1998 roku w Meksyku. Od tego czasu odbywają się co dwa lata.
Podczas dotychczas rozegranych ośmiu turniejów cztery reprezentacje sięgały po tytuł. Najbardziej utytułowanym zespołem są Stany Zjednoczone, które wygrywała pięciokrotnie.

</doc>
<doc id="3178139" url="https://pl.wikipedia.org/wiki?curid=3178139" title="Jaskrawiec">
Jaskrawiec



</doc>
<doc id="3178140" url="https://pl.wikipedia.org/wiki?curid=3178140" title="Adrian (Georgia)">
Adrian (Georgia)

Adrian – miasto w Stanach Zjednoczonych, w stanie Georgia, w hrabstwie Emanuel.

</doc>
<doc id="3178142" url="https://pl.wikipedia.org/wiki?curid=3178142" title="Pier Paolo Jacometti">
Pier Paolo Jacometti

Pier Paolo Jacometti (ur. w Recanati, zm. 1658 w Recanati) – włoski rzeźbiarz i odlewnik, tworzący na terenach regionu Marche w okresie baroku.
Życiorys.
Był wnukiem rzeźbiarza Antonio Calcagniego. Początkowo uczył się malarstwa jako uczeń Cristoforo Roncallego, jednego z trzech artystów znanych jako Pomarancio. Po zakończeniu szkolenia zdecydował jednak poświęcić się twórczości rzeźbiarskiej.
Jednymi z jego wczesnych realizacji były fontanny: Dei Galli (1614-1616) oraz Della Madonna (1620) w Loreto, które wykonał z pomocą swego brata Tarquinio Jacomettiego. Założył odlewnie w Faenzie, Maceracie, Recanati i Ascoli Piceno.
Jego śmierć w 1658 roku położyła kres miejscowej szkole rzeźbiarzy.

</doc>
<doc id="3178144" url="https://pl.wikipedia.org/wiki?curid=3178144" title="Hugh Kelly">
Hugh Kelly

Hugh Kelly (ur. 1 lipca 1849, zm. 13 listopada 1944 w Belfaście) – irlandzki rugbysta, reprezentant kraju, zawodnik lacrosse, golfista, żeglarz, sędzia i działacz sportowy.
W latach 1877–1880 rozegrał sześć spotkań dla irlandzkiej reprezentacji. W kolejnych latach sędziował mecze w rozgrywkach Home Nations Championship.
Reprezentował Irlandię także w lacrosse oraz golfie, uprawiał również żeglarstwo i uczestniczył w regatach o Puchar Ameryki. Był jednym z założycieli Golfing Union of Ireland.

</doc>
<doc id="3178146" url="https://pl.wikipedia.org/wiki?curid=3178146" title="Adrian (Minnesota)">
Adrian (Minnesota)

Adrian – miasto w Stanach Zjednoczonych, w stanie Minnesota, w hrabstwie Nobles.

</doc>
<doc id="3178147" url="https://pl.wikipedia.org/wiki?curid=3178147" title="Christian Medardus Manteuffel">
Christian Medardus Manteuffel



</doc>
<doc id="3178152" url="https://pl.wikipedia.org/wiki?curid=3178152" title="Adrian (Teksas)">
Adrian (Teksas)

Adrian – miasto w Stanach Zjednoczonych, w stanie Teksas, w hrabstwie Lawrence.

</doc>
<doc id="3178153" url="https://pl.wikipedia.org/wiki?curid=3178153" title="Marsz Strzelców Alpejskich">
Marsz Strzelców Alpejskich

Marsz Strzelców Alpejskich (nazwa oryginalna: "Kaiserjägermarsch", lub "Kaiserjäger Marsch") - skomponowany pod koniec XIX w Austrii utwór muzyczny (marsz), powszechnie traktowany jako marsz wojskowy austriackich Strzelców Alpejskich oraz górskich oddziałów niemieckich. Utworu nie należy mylić z "Kaiser-Jäger-Marsch", op. 93 Johanna Straussa (syna). 
Powstanie utworu.
Powstanie utworu wiąże się z I pułkiem Strzelców Alpejskich - oddziałem piechoty armii Monarchii Austro-Węgierskiej. Jako autor wymieniany jest powszechnie Karl Mühlberger, kapelmistrz orkiestry tego pułku; niektóre źródła podają jako współautora Jozefa Sterna. Utworowi przypisuje się op. 23 lub op. 42. W literaturze jako datę powstania utworu podaje się zwykle rok 1898, 1897 lub 1895, lecz ta ostatnia data jest mało prawdopodobna. W roku 1911 podpułkownik Max Depolo służący w wymienionym tu pułku Strzelców Alpejskich napisał do utworu słowa. Utwór stał się wkrótce jednym z najpopularniejszych austriackich marszów wojskowych i wykonywany był często w Monarchii Austro-Węgierskiej zarówno przez orkiestry wojskowe jak i złożone z cywilnych muzyków.
Dalsza historia utworu.
Mimo powiązania kompozycji z Monarchią Austro-Węgierską w krajach niemieckojęzycznych nie zaprzestano wykonywania utworu po jej upadku. W 1933 roku utwór został oficjalnie włączony do kolekcji muzyki niemieckich wojsk lądowych pod numerem 141. Marsz wykonywany był często przez niemieckie orkiestry wojskowe również w okresie powojennym, ze względu na brak powiązania z nazizmem oraz politycznie neutralny charakter. W latach 1957 - 2001 był oficjalnym marszem I Dywizji Górskiej Bundeswehry, aż do rozwiązania tej jednostki. Marsz Strzelców Alpejskich wykonywany jest powszechnie przez tyrolskie zespoły muzyczne; utwór znajduje się w repertuarze niemal każdego z nich. 
Struktura i charakter utworu.
Utwór składa się z trzech głównych tematów poprzedzonych zwykle krótką introdukcją. W obecnie wykonywanych aranżacjach kompozycja rozpoczyna się bardzo krótką introdukcją zawierającą pierwsze takty Boże Chroń Cesarza - oficjalnego hymnu Austro-Węgier. Ma to nawiązywać do historii utworu i jego związku z oddziałami armii Monarchii Austro-Węgierskiej. Motyw hymnu zostaje nagle przerwany przez dynamiczne akordy prezentujące pierwszy temat marszowy charakterem nawiązujący do muzyki wojskowej. Temat drugi jest bardziej łagodny, ma charakter liryczny i nawiązuje od strony melodycznej do tyrolskiej muzyki ludowej. Podobny charakter posiada również trio - temat trzeci, prezentowany w kolejnych przetworzeniach. Stanowi on zdecydowane przeciwieństwo tematu pierwszego. Jego brzmienie jest "miękkie", liryczne, mimo zachowania marszowego tempa wyraźnie nawiązujące do formy tyrolskiej muzyki ludowej. 
Słowa.
Oryginalne słowa autorstwa Maxa Depolo, w dialekcie tyrolskim języka niemieckiego: 

</doc>
<doc id="3178159" url="https://pl.wikipedia.org/wiki?curid=3178159" title="Aspergillus nidulans">
Aspergillus nidulans

Aspergillus nidulans ("Aspergillus nidulans" (Eidam) G. Winter) – gatunek grzybów z rzędu kropidlakowców ("Aspergilales"). Gatunek kosmopolityczny, występujący na całym świecie, głównie w ciepłych rejonach.
Systematyka i nazewnictwo.
Pozycja w klasyfikacji według Index Fungorum: "Aspergillus, Aspergilaceae, Eurotiales, Eurotiomycetidae, Eurotiomycetes, Pezizomycotina, Ascomycota, Fungi".
Takson ten po raz pierwszy opisany został w 1883 r. jako "Sterigmatocystis nidulans" przez Eidama, w 1884 r. został zakwalifikowany przez H.G. Wintera do rodzaju "Aspergillus" i według Index Fungorum nazwa podana przez tego autora jest prawidłowa. Później przez różnych autorów opisywany był pod różnymi nazwami i zaliczany do różnych rodzajów, Wyróżniono też w jego obrębie różne podgatunki, odmiany i formy. Według Index Fungorum obecnie wszystkie one są synonimami "Aspergillus nidulans".
Morfologia.
Na podłożu Czapeka (CzA) wolno, na MEA szybciej, wzrastają płaskie, koloru ciemnozielonego albo miodowożółtego; spód kolonii jest ciemnopurpurowy. Główki konidioforów mają kolumnowy układ zarodników. Metule mają 5–6 × 2–3 μm długości, fialidy 5–9 × 2–3 μm. Zarodniki są okrągłe, pomarszczone, półprzeźroczyste, w skupiskach zielone, o średnicy 3,0 × 4.0 μm.
Występowanie.
Występuje na całym świecie, szczególnie na rozkładających się szczątkach roślinnych. 

</doc>
<doc id="3178161" url="https://pl.wikipedia.org/wiki?curid=3178161" title="The Beatles Winter 1963 Helen Shapiro Tour">
The Beatles Winter 1963 Helen Shapiro Tour

The Beatles Winter 1963 Helen Shapiro Tour – pierwsza trasa koncertowa grupy muzycznej The Beatles, obejmująca tylko Anglię; obejmuje czternaście koncertów

</doc>
<doc id="3178163" url="https://pl.wikipedia.org/wiki?curid=3178163" title="José Mário Vaz">
José Mário Vaz

José Mário Vaz (ur. 10 grudnia 1957 w Cacheu) – gwinejski polityk, burmistrz Bissau w latach 2004–2009, minister finansów w latach 2009–2012, prezydent Gwinei Bissau od 23 czerwca 2014 do 27 lutego 2020.
Prezydentura.
Był kandydatem partii PAIGC w wyborach prezydenckich w 2014 roku. W pierwszej turze przeprowadzonej 13 kwietnia 2014, uzyskał pierwsze miejsce z wynikiem 40,98% głosów. W drugim głosowaniu, które odbyło się 18 maja wygrał z bezpartyjnym Nuno Gomesem Nabiamem, uzyskując 61,92% głosów. Urząd objął oficjalnie 23 czerwca 2014.

</doc>
<doc id="3178166" url="https://pl.wikipedia.org/wiki?curid=3178166" title="Roberto Garcia Parrondo">
Roberto Garcia Parrondo



</doc>
<doc id="3178169" url="https://pl.wikipedia.org/wiki?curid=3178169" title="Krzysztof Niemirowicz Szczytt (zm. 1720)">
Krzysztof Niemirowicz Szczytt (zm. 1720)

Krzysztof Benedykt Niemirowicz Szczytt (Szczytt Niemirowicz / Szczytt) herbu Jastrzębiec (zm. 1720) – kasztelan smoleński (1713–1720), cześnik litewski (1702–1713), rotmistrz chorągwi pancernej (od 1700), chorąży połocki (1697-1713), konsyliarz województwa połockiego w konfederacji sandomierskiej 1704 roku, stolnik połocki (1681-1697), starosta klaszycki, starosta jaśwojński, poseł na sejmy
Jeden z sześciu synów podkomorzego połockiego Justyniana (zm. 1677) i Anny (Joanny) Tukowiczówny (zm. 1694), córki Bazylego i Zofii z Sieheniów.
Aktywność polityczna.
Jeszcze jako małoletni brał udział w sejmiku przedsejmowym w Połocku w 1672. W 1674 wraz z ojcem i braćmi podpisał z woj. połockiego elekcję króla Jana III Sobieskiego. Deputat województwa połockiego ba Trybunał Główny Wielkiego Księstwa Litewskiego w 1677 roku, w 1682 roku i w 1701 roku. Stolnik połocki (co najmniej od 1681 – 1697). W latach 80. XVII w. związany z obozem Sapiehów zwalczającym Ogińskich.
Uczestniczył w wyprawie wiedeńskiej Jana III Sobieskiego (1683).
Poseł z woj. połockiego na sejmy zwyczajne w 1688 i 1692-1693 oraz nadzwyczajny w 1693, na którym podpisał Manifest, zarzucający królowi Janowi III pozostawienie państwa bez rady i obrony. Poseł z województwa połockiego na sejm 1695. Poseł województwa połockiego na sejm konwokacyjny 1696 roku, po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 4 lipca 1696 wybrany, a 17 września 1697 nominowany na chorążego połockiego.
W 1697 porzucił stronnictwo sapieżynskie i przystał do republikantów, zwalczających dominację Sapiehów na Litwie. Był elektorem Augusta II Mocnego z województwa połockiego w 1697 roku. Reprezentował woj. połockie na koronacji Augusta II, a później na sejmie pacyfikacyjnym 1699, gdzie został wybrany do deputacji ds. spisania konstytucji i wysłanej do króla w sprawie wyprowadzenia wojsk saskich.
W 1700 w Wilnie podpisał akt zgody republikantów z Sapiehami (nie wszedł w życie). W tym samym roku jako rotmistrz chorągwi pancernej wraz z kasztelanem Michałem Kazimierzem Pacem przeprowadził popis pospolitego ruszenia szlachty połockiej. Dowodząc chorągwią pancerną wystawioną z woj. połockiego, wziął udział w zwycięskiej bitwie pod Olkienikami (18.XI.1700). Z ramienia ruchu republikanckiego podpisał akt powierzenia Augustowi II władzy absolutnej na Litwie (postanowienie wileńskie) z 24 listopada 1700.
Jako deputat z woj. połockiego w 1701 uczestniczył w zjazdach republikantów w Różanej, Wilnie i Grodnie. Jako poseł z woj. połockiego w obradach rad konfederackich w Warszawie i Toruniu w 1702 (powołanych pod Sandomierzem t.r.) i w zjeździe republikantów w Wilnie, gdzie w 1703 zawiązano konfederację generalną W.X.Lit. w obronie Augusta II (był jednym z 12 posłów wydelegowanych do przekazania królowi podjętych decyzji). Brał udział w obradach konfederackiej rady malborskiej (1703). Na sejmie lubelskim 1703 obrany deputatem do trybunału skarbowego, a na zjeździe generalnym pod Sandomierzem 1704 na deputata do sądów konfederacji sandomierskiej. Uczestniczył w obradach rady konfederacji sandomierskiej w Grodnie (1705).
Związany z hetmanem polnym lit. Michałem Wiśniowieckim, dzięki któremu pod koniec 1702 otrzymał cześnikowstwo lit., zatrzymując dożywotnio chorąstwo połockie. W 1704 uczestniczył w walkach na Żmudzi z wojskami sapieżyńsko-szwedzkimi, w tym zwycięsko w starciu pod Szkudami z dywizją Krzysztofa Kieżgajło-Zawiszy. W latach 1706–1707 znajdował się w obozie hetmana Wiśniowieckiego w Kownie. Krzysztof Niemirowicz-Szczytt otrzymał wówczas od Stanisława Leszczyńskiego nadanie na kasztelana połockiego, ale w ostateczności nominacja ta nie została przeprowadzona. Nie potwierdzono również związanej z awansem Niemirowicza-Szczytta na kasztelana połockiego nominacji Mikołaja Faustyna Radziwiłła na cześnikostwo, który miał zająć ten urząd po zwolnieniu go przez Krzysztofa Niemirowicza-Szczytta.
W 1707 podpisał akt interregnum w Lublinie. W 1708 prowadził walki z siłami rosyjsko-litewskimi Grzegorza Ogińskiego i wraz z obozem Wiśniowieckiego zaakceptował panowanie Stanisława Leszczyńskiego.
W 1709 zaaprobował powrót do władzy Augusta II i porzucił obóz Wiśniowieckiego, wiążąc się z dworem i hetmanem Stanisławem Denhoffem. Od 1709 do 1716 posiadał w armii lit. chorągiew petyhorską.
W 1710 posłował z woj. połockiego i armii lit. na Walną Radę Warszawską, na której potwierdzono jego obór na deputata do trybunału skarbowego lit. W 1713 został kasztelanem smoleńskim i rozpoczął starania o woj. mścisławskie. Brał udział w sejmie niemym (1717), na którym obrano go na deputata do trybunału skarbowego lit.
Dobra i fundacje.
Zgromadził znaczny majątek, przede wszystkim w woj. połockim. Należały do niego m.in. Prozoroki, Komorowszczyzna, Ososkowo, Lisno, Hlińce, Chociemicze, Uroda, Uszacz, Datnów, Jałówka, Sanniki, Kożangródek, Nowy Dworzec, Bołotnica, Orzechowo, Mirowlany, Mojsiewicze, Połoczany, Swile, Klepacze, Poniewieże.
Druga żona zapisała mu prawo do starostwa jaśwojńskiego, które w 1717 przekazał synowi Józefowi.
Około 1700 wojewoda połocki Dominik Słuszka przekazał mu wsie Klaszyce i Niszcza, które utworzyły starostwo klaszyckie.
Dobrodziej zakonu franciszkanów w Prozorokach i karmelitów bosych w Kownie. Współfundator wraz z żoną Anną z Kieżgałjo-Zawiszów kościoła karmelitów bosych w Kownie. Krzysztof i Anna z Kieżgajło-Zawiszów Niemirowiczowie Szczytowie, kasztelanowie smoleńscy, 4 września 1716 r. zapisali karmelitom bosym z Kowna majątek Kaczaniszki położony nad Niemnem w pobliżu Czerwonego Dworu. Niedługo potem wybudowali im murowany kościół pod wezwaniem Św. Eliasza. Fundację Niemirowiczów-Szczytów zatwierdził w 1726 r. król August II. Z uzyskanych funduszy zakonnicy zakupili parę domów i placów w mieście oraz wybudowali przy kościele św. Eliasza drewniany klasztor. W 1770 konwent dokonał zamiany swych nieruchomości z władzami miejskimi Przekazał miastu place i domy z wyjątkiem kościoła św. Eliasza w zamian otrzymując kościół św. Krzyża wraz z parafią. Przy kościele wybudowano murowany klasztor. Odtąd w Kownie istniały dwa kościoły karmelitów bosych. Z polecenia władz rosyjskich w 1845 r. obie świątynie karmelitów w Kownie zostały zamknięte.
Działalność fundacyjną Krzysztofa i Anny z Kieżgajło-Zawiszów wobec zakonu karmelitów bosych kontynuował później ich syn Józef Niemirowicz-Szczytt (zm. 1745 w Wilnie), kasztelan mścisławski. Jako dobrodziej zakonu został on pochowany w kościele św. Eliasza w Kownie.
Krzysztof Niemirowicz-Szczytt sprawował również mecenat nad studentami Akademii Wileńskiej.
Rodzina.
Krzysztof Niemirowicz-Szczytt był trzykrotnie żonaty.
Pierwszą żoną była Ludwika Chreptowiczówna I v. za Krzysztofem Kimbarem, podstolim brasławskim, córka starosty hajneńskiego (haińskiego) Jerzego Chreptowicza, a wnuczka wojewody nowogrodzkiego Jerzego Chreptowicza, siostra Zuzanny za Tomaszem Sapiehą, wojewodą nowogródzkim i wendeńskim.
Drugą żoną (co najmniej od 1686) była Katarzyna z Bennettów (zm. 1695), córka sekretarza i majora JKM Jerzego Bennetta, a wdowa po staroście jaśwojńskim Jerzym Konstantym Judyckim, synu kasztelana mińskiego Aleksandra. Miał z nią syna:
Trzecią żoną (co najmniej od 1703 r.) była Anna z Kieżgajło-Zawiszów (zm. w grudniu 1736 r.) I voto za Czerniewskim II voto za Piotrem Stanisławem hr. Tarnowskim, starostą krzepickim. Anna była córką Jana Jerzego Kieżgajło-Zawiszy (starosty brasławskiego, rotmistrza królewskiego) i Apolonii z Kryszpin-Kirszenszteinów, a wnuczką marszałka wielkiego litewskiego Krzysztofa Kieżgajło-Zawiszy i podskarbiego wielkiego litewskiego Hieronima Kryszpina-Kirszenszteina. Z Anną miał:
Anna Niemirowiczowa Szczyttowa została pochowana w kościele karmelitów bosych w Kownie.
Od synów Krzysztofa Benedykta wywodzą się dwie linie Niemirowiczów-Szczyttów:

</doc>
<doc id="3178174" url="https://pl.wikipedia.org/wiki?curid=3178174" title="Ślimak tatrzański">
Ślimak tatrzański

Ślimak tatrzański (Chilostoma cingulella) – gatunek ślimaka z rodziny ślimakowatych, endemit zachodniokarpacki, występujący w Tatrach Zachodnich i pojedynczych stanowiskach na Słowacji. Gatunek wysokogórski, objęty ochroną gatunkową.
Systematyka.
Przedstawiciel licznej rodziny ślimakowatych, jego pozycja systematyczna nie jest pewna, a relacje w stosunku do podobnych i występujących w podobnych siedliskach gatunków (ślimaka Rossmaesslera i ślimaka nadobnego) bliżej nieustalone.
Etymologia nazwy.
Nazwa odnosi się do ubarwienia muszli ślimaka ("cingulella", łac. – paskowana). W literaturze polskiej i Polskiej Czerwonej Księdze Zwierząt funkcjonuje pod nazwą "Chilostoma cingulellum" (choć w monografii Rossmaesslera z 1837 roku epitet gatunkowy jest w rodzaju żeńskim.
Cechy morfologiczne.
Muszla silnie spłaszczona, z nieznacznie wzniesiona skrętką. Ostatni skręt jest przypłaszczony, posiada czasami tępą krawędź. Dołek osiowy bardzo szeroki i głęboki. Warga delikatna, słabo wywinięta. Barwa muszli biaława lub kremowa, zwykle z brązowym paskiem, któremu czasami towarzyszą słabo zaznaczone paski dodatkowe. Powierzchnia muszli gładka, lśniąca. 
Szerokość muszli: 15 - 19 mm; wysokość: 7-9 mm.
Występowanie.
Endemit zachodniokarpacki, występuje w polskich Tatrach Zachodnich, w masywach górskich na Słowacji, w Murańskim Krasie, powyżej 970 m n.p.m.. 
Biologia i ekologia.
Zajmowane siedliska.
Gatunek naskalny, występuje od regla górnego aż do piętra alpejskiego – znajdowano go nawet na wysokościach powyżej 2000 m n.p.m. Żyje na skałach wapiennych, dolomitach. Chowa się w szczelinach skalnych, pod nawisami skalnymi, na ocienionych zboczach. 
Znane jest około 50 subpopulacji tego gatunku. Nie oszacowano liczebności gatunku, jednak często we właściwych dla niego siedliskach spotyka się duże skupiska osobników tego gatunku.
Biologia tego gatunku jest bardzo słabo poznana.
Zagrożenia i ochrona.
Zagrożenie dla tego gatunku stanowi mały zasięg geograficzny i wyspowe rozmieszczenie populacji. Izolacja populacji naraża je na negatywne skutki inbredu, dryfu genetycznego, i losowych fluktuacji liczebności, które mogą doprowadzić do ekstynkcji populacji. Zagrożeniem może być niszczenie siedlisk – np. w związku z wydobywaniem kopalin, trzęsieniami ziemi i lawinami skalnymi.
Gatunek wpisany jest do Polskiej Czerwonej Księgi Zwierząt, gdzie ma status gatunku krytycznie zagrożonego (CR). Na terenie Polski objęty jest ochroną gatunkową. W IUCN ma status gatunku najmniejszej troski (LC), według wskazań ochronnych ochrona gatunku powinna koncentrować się na zachowaniu siedlisk.

</doc>
<doc id="3178175" url="https://pl.wikipedia.org/wiki?curid=3178175" title="Wiesław Szczerbiński">
Wiesław Szczerbiński

Wiesław Alfons Antoni Szczerbiński (ur. 20 września 1900 w Poznaniu, zm. 2 maja 1972 tamże) – leśnik, myśliwy, profesor Wyższej Szkoły Rolniczej w Poznaniu.
Życiorys.
Jego rodzicami byli Wincenty Szczerbiński (1861–1926), aptekarz oraz Jadwiga z domu Siemianowska (1863–1905). Po śmierci matki mieszkał w Bogucinie, gdzie jego ojciec kupił majątek z młynem i stawem. Od 1910 do 1919 roku uczył się w Gimnazjum Gotthilfa Bergera w Poznaniu, w którym był członkiem tajnego Towarzystwa Tomasza Zana.
Uczestnik Powstania Wielkopolskiego, był kurierem bojowo-politycznym oraz pełnił wartę w poznańskim Bazarze. 5 stycznia 1919 wstąpił ochotniczo do stacjonującego w Wolsztynie 4 pułku Strzelców Wielkopolskich, w jego szeregach uczestniczył w walkach przeciwko niemieckim oddziałom ochrony pogranicza. Po wstąpieniu do Wojska Polskiego, zgodnie z rozporządzeniem Komisariatu Naczelnej Rady Ludowej z 10 czerwca 1919, uzyskał świadectwo dojrzałości według ocen ostatniego świadectwa szkolnego, jego wystawcą był Wydział Szkół Średnich Ministerstwa byłej Dzielnicy Pruskiej. W październiku 1919 został urlopowany i rozpoczął studia leśne na Uniwersytecie Poznańskim, w lipcu 1920 ochotniczo wstąpił do 57 pułku piechoty z którym walczył podczas wojny polsko-bolszewickiej.
Na uczelnię powrócił w listopadzie, wstąpił wówczas do Zjednoczenia Młodzieży Narodowej. W czerwcu 1923 ukończył naukę, trzy miesiące później otrzymał stanowisko referendariusza, a następnie prowizorycznego adiunkta leśnego w Nadleśnictwie Zielonki. 21 marca 1925 przestawił pracę dyplomową pt. „Galasówki (Cynipidae) na dębach” oraz złożył ostateczny egzamin dyplomowy i uzyskał stopień inżyniera leśnictwa. 30 czerwca tego samego roku został asesorem, a w grudniu zdał egzamin na stanowisko pierwszej kategorii służby w administracji leśnej. Od 1925 r. pisywał liczne artykuły popularnonaukowe, sprawozdania i tłumaczenia o hodowli lasu i drzewnictwie. O łowiectwie oraz ochronie przyrody pisał artykuły dla „Przeglądu Leśniczego”, „Ech Leśnych” i „Rynku Drzewnego”. Będąc adiunktem wykonywał pracę w lasach wielkopolskich, m.in. w nadleśnictwach Czeszewo, Kąty, Mosina, Wanda i Gliśnica. Od maja 1928 był referendarzem w dziale administracyjno-handlowym Departamentu Leśnictwa przy Ministerstwie Rolnictwa i Reform Rolnych w Warszawie. W lipcu i sierpniu 1928 odbył kurs podchorążych w Śremie i został nominowany na podporucznika piechoty. 11 sierpnia 1928 w Milanówku poślubił Stanisławę z Ozdowskich. 16 maja 1929 na własną prośbę odszedł z pracy w ministerstwie, od 1 czerwca tego samego roku pracował jako nadleśniczy w lasach Fundacji Sułkowskich w Rydzynie, które były pod nadzorem Ministerstwa Wyznań Religijnych i Oświecenia Publicznego. Uczestniczył w posiedzeniach Kuratorium Fundacji Sułkowskich, był członkiem Związku Zawodowego Leśników RP (w kadencji 1930/1931 był zastępcą członka sądu koleżeńskiego oddziału poznańskiego, a w następnej członkiem sekcji łowieckiej).
Zarządzeniem Prezydenta RP z 27 czerwca 1938 odznaczony Medalem Niepodległości za udział w powstaniu wielkopolskim.
Podporucznik ze starszeństwem z dniem 1 lipca 1925 w korpusie oficerów rezerw taborowych. W czasie kampanii wrześniowej 1939 roku walczył w szeregach Wielkopolskiej Brygady Kawalerii, m.in. w bitwie nad Bzurą i w Puszczy Kampinoskiej. 19 września 1939 pod Witkowicami dostał się do niewoli, początkowo przebywał w Oflagu XI A Osterode, w lipcu 1940 przewieziono go do Oflagu IIB w Arnswalde, a po miesiącu do Oflagu IIC Woldenberg, gdzie brał udział w akcjach oświatowych.
30 stycznia 1945 uwolniony przez Armię Czerwoną, powrócił do Dąbcza, gdzie został kierownikiem Nadleśnictwa Państwowego Leszno. Od września 1948 w nadleśnictwach Leszno i Dąbcze koło Leszna pracował na etacie nadleśniczego. Z jego inicjatywy powstała biblioteka łowiecka, a w leśnictwie Karczma Borowa wybudowano strzelnicę myśliwską. Wiesław Szczerbiński zasiadał w Powiatowej Radzie Narodowej, Powiatowej Komisji Leśnej, przewodniczył Powiatowej Komisji Kontroli Społecznej oraz Powiatowej Komisji Rewizyjnej Komunalnej Kasy Oszczędności, pod koniec 1948 wstąpił do Stronnictwa Ludowego. Od lutego 1950 przez rok pracował jako inspektor w Okręgowym Zarządzie Lasów Państwowych w Poznaniu, a następnie do końca lutego 1953 przebywał na bezpłatnym urlopie przygotowując się do podjęcia pracy na uczelni. Od kwietnia 1951 był adiunktem w Katedrze Ogólnej Hodowli Lasu Uniwersytetu Poznańskiego, od 1952 działał w Polskim Towarzystwie Leśnym. 12 maja 1956 po przedstawieniu rozprawy pt. "Podstawy metodyki badań samosiewu sosnowego w oparciu o powierzchnie próbne" otrzymał tytuł doktora nauk leśnych, a docenta 29 stycznia 1959. W lipcu 1960 został twórcą Zakładu Gospodarstwa Łowieckiego, który w 1961 przekształcono w Katedrę. W 1962 został członkiem Komisji Nauk Leśnych Poznańskiego Towarzystwa Przyjaciół Nauk, ponadto zasiadał w Sekcji Ekologii Zwierząt Łownych Komitetu Ekologicznego PAN, Komitecie Nauk Leśnych PAN, Radzie Naukowej Instytutu Badawczego Leśnictwa, Komisji Hodowlanej przy Radzie Naczelnej Polskiego Związku Łowieckiego. W WSR był dziekanem Wydziału Leśnego od 1964 do 1966 roku, a 28 kwietnia 1967 roku otrzymał tytuł profesora nadzwyczajnego. Wiesław Szczerbiński do 1970 roku kierował obydwoma placówkami i przeszedł na emeryturę.
Był twórcą podstaw nowoczesnego łowiectwa opartych na zasadach ekologicznych. Opublikował około 150 pozycji, z których połową są prace o łowiectwie.
Wiesław Szczerbiński zmarł nagle w Poznaniu 2 maja 1972 roku i pochowany został na cmentarzu Górczyńskim (kw. II P, rząd 30, grób 6).
Jego żoną od 1928 roku była Stanisława Ozdowska. Małżeństwo nie pozostawiło potomstwa.

</doc>
<doc id="3178176" url="https://pl.wikipedia.org/wiki?curid=3178176" title="The Beatles’ 1964 World Tour">
The Beatles’ 1964 World Tour

The Beatles’ 1964 World Tour – druga trasa koncertowa grupy muzycznej The Beatles; w jej trakcie odbyło się dwadzieścia siedem koncertów.
Z powodu hospitalizacji Ringo Starra na koncertach od 4 do 13 czerwca na perkusji z The Beatles grał Jimmie Nicol.

</doc>
<doc id="3178177" url="https://pl.wikipedia.org/wiki?curid=3178177" title="Albert Rocas Comas">
Albert Rocas Comas



</doc>
<doc id="3178179" url="https://pl.wikipedia.org/wiki?curid=3178179" title="Zawójkowate">
Zawójkowate

Zawójkowate (Valvatidae) – szeroko rozprzestrzeniona rodzina obejmująca drobne, słodkowodne ślimaki skrzelodyszne. Liczy około 70 gatunków. W Polsce w różnych typach wód śródlądowych występują przedstawiciele czterech gatunków należących do tej rodziny.
Etymologia nazwy.
Nazwa pochodzi od rodzaju typowego, "Valvata " (zawójka) ("valva, ae" łac. – skorupka).
Cechy morfologiczne.
Muszle o zróżnicowanym kształcie, od płasko zwiniętych do szerokostożkowatych, kulisto-stożkowatych, stożkowato-wieżyczkowatych, niewielkie. 
Wyciągnięta w ryjek głowa zaopatrzona w dwa długie, cienkie, blisko osadzone czułki. Oczy położone u podstawy czułków, tuż za nimi. Noga w części przedniej podzielona na dwa płaty, które w trakcie poruszania odchylają się na boki i ku tyłowi. Skrzele podwójnie pierzaste, leży w pobliżu krawędzi płaszcza, towarzyszy mu leżący z lewej strony czułek płaszczowy, który jest pokryty nabłonkiem rzęskowym. Obydwa te narządy mogą wystawać na zewnątrz jamy płaszcza.
Występowanie.
Szeroko rozprzestrzenione na półkuli północnej. W Polsce występują cztery gatunki: zawójka pospolita ("Valvata piscinalis"), zawójka płaska ("Valvata cristata"), zawójka przypłaszczona ("Valvata pulchella"), rozpowszechnione w całym kraju z wyjątkiem obszarów górskich, oraz zawójka rzeczna ("Valvata (Borysthenia) naticina").
Biologia i ekologia.
Zajmowane siedliska.
Poszczególne gatunki występują w różnych typach zbiorników wodnych i cieków, na dnie piaszczystym, piaszczysto-mulistym, mulistym, głównie w płytkim litoralu. Niektóre gatunki ("V. piscinalis f. antiqua") występują także w głębszych partiach wód, w sublitoralu i profundalu.
Odżywianie.
Filtratory i zdrapywacze. Odżywiają się detrytusem, peryfitonem, zeskrobywanymi radulą fragmentami tkanek roślin wodnych.
Rozmnażanie.
Obojnaki, silnie rozwinięte prącie znajduje się poniżej prawego czułka.
Podział systematyczny.
Rodzina liczy około 70 gatunków. W rodzinie zawójkowatych nie wyodrębniono podrodzin, wyróżnia się natomiast następujące rodzaje:

</doc>
<doc id="3178181" url="https://pl.wikipedia.org/wiki?curid=3178181" title="José María Rodríguez Vaquero">
José María Rodríguez Vaquero



</doc>
<doc id="3178182" url="https://pl.wikipedia.org/wiki?curid=3178182" title="The Beatles’ 1965 European Tour">
The Beatles’ 1965 European Tour

The Beatles’ 1965 European Tour – trzecia trasa koncertowa grupy muzycznej The Beatles; w jej trakcie odbyło się czternaście koncertów.

</doc>
<doc id="3178183" url="https://pl.wikipedia.org/wiki?curid=3178183" title="Jose Javier Hombrados">
Jose Javier Hombrados



</doc>
<doc id="3178185" url="https://pl.wikipedia.org/wiki?curid=3178185" title="Valvata">
Valvata

Valvata (zawójka) – rodzaj obejmujący drobne, słodko- i słonowodne ślimaki z rodziny zawójkowatych. Zasięg obejmuje Europę, Amerykę Północną, część Azji i Afryki. W Polsce w różnych typach wód śródlądowych występują trzy (lub cztery – zależnie od przyjętej klasyfikacji) gatunki z tego rodzaju. 
Etymologia nazwy.
Nazwa rodzaju jest pochodną łacińskiego słowa oznaczającego muszlę ("valva, -ae" łac. – muszla, skorupka).
Cechy morfologiczne.
Muszle o zróżnicowanym kształcie, od płasko zwiniętych do szerokostożkowatych, kulisto-stożkowatych, stożkowato-wieżyczkowatych. Wielkość muszli nie przekracza na ogół 10 mm. Liczba skrętów: od 3 do 6. Skręty gładkie lub pokryte prążkami poprzecznymi lub/i spiralnymi, czasami u niektórych gatunków lekko żeberkowane lub z ostrymi krawędziami. Szew muszli zwykle mocno wcięty. Dołek osiowy u większości gatunków szeroki i dobrze widoczny. Ujście muszli najczęściej koliste, o połączonych brzegach. Wieczko rogowe, cienkie, o spiralnej budowie.
Występuje para szczęk i krótka radula. Krawędzie tnące wszystkich rodzajów zębów piłkowane. Oczy położone u podstawy czułków. Czułki długie, cienkie.
Występowanie.
Obszar występowania obejmuje Europę, północną i centralną Azję, północną Afrykę i Amerykę Północną. W Polsce występują cztery gatunki: zawójka pospolita ("Valvata piscinalis"), zawójka płaska ("Valvata cristata"), zawójka przypłaszczona ("Valvata pulchella"), rozpowszechnione w całym kraju z wyjątkiem obszarów górskich, oraz zawójka rzeczna ("Valvata (Borysthenia) naticina") – wydzielana przez niektórych autorów do osobnego rodzaju.
Biologia i ekologia.
Zajmowane siedliska.
Poszczególne gatunki występują w różnych typach zbiorników wodnych i cieków, na dnie piaszczystym, piaszczysto-mulistym, mulistym, głównie w płytkim litoralu. Niektóre gatunki ("V. piscinalis f. antiqua") występują także w głębszych partiach wód, w sublitoralu i profundalu.
Odżywianie.
Filtratory i zdrapywacze. Odżywia się detrytusem, peryfitonem, zeskrobywanymi radulą fragmentami tkanek roślin wodnych.
Rozmnażanie.
Obojnaki. Jaja składane w kokonach jajowych. Rozwój prosty.
Podział systematyczny.
W rodzaju "Valvata" wyróżnia się następujące gatunki:

</doc>
<doc id="3178187" url="https://pl.wikipedia.org/wiki?curid=3178187" title="Łajzce">
Łajzce

Łajzce - osada wsi Brzegi położony w województwie świętokrzyskim w powiecie jędrzejowskim w gminie Sobków.
W latach 1975–1998 miejscowość administracyjnie należała do województwa kieleckiego.

</doc>
<doc id="3178188" url="https://pl.wikipedia.org/wiki?curid=3178188" title="Pekao Szczecin Open 2012">
Pekao Szczecin Open 2012

Pekao Szczecin Open 2012 – tenisowy turniej ATP serii ATP Challenger Tour w sezonie 2012 z cyklu Pekao Open rozgrywany w dniach 17–23 września 2012 roku w Szczecinie na kortach ceglanych o puli nagród 106 500 euro.

</doc>
<doc id="3178190" url="https://pl.wikipedia.org/wiki?curid=3178190" title="Jerome Fernandez">
Jerome Fernandez



</doc>
<doc id="3178191" url="https://pl.wikipedia.org/wiki?curid=3178191" title="Kresy (Brzeźno)">
Kresy (Brzeźno)

Kresy - osada wsi Brzeźno położony w województwie świętokrzyskim w powiecie jędrzejowskim w gminie Sobków.
W latach 1975–1998 miejscowość administracyjnie należała do województwa kieleckiego.

</doc>
<doc id="3178193" url="https://pl.wikipedia.org/wiki?curid=3178193" title="Zawójka pospolita">
Zawójka pospolita

Zawójka pospolita (Valvata piscinalis) – gatunek palearktycznego, słodkowodnego, niewielkiego ślimaka skrzelodysznego z rodziny zawójkowatych. Występuje w Eurazji, zaś w Ameryce Północnej jest gatunkiem inwazyjnym. W Polsce pospolity w różnych typach wód śródlądowych. Występuje głównie na powierzchni osadów dennych zbiorników wodnych. Osobniki tego gatunku są obojnakami; składają jaja w kokonach jajowych otoczonych grubą osłonką śluzową. Są chętnie spożywane przez ryby. Są żywicielem pośrednim kilku gatunków pasożytniczych przywr.
Systematyka.
Zawójka pospolita należy do rodziny zawójkowatych (Valvatidae). Opisał ją duński przyrodnik O.F. Müller na podstawie okazów zebranych ze stawów rybnych ogrodu botanicznego Fridrichsdal we Fredericsstaden (w pobliżu Kopenhagi) i zaliczył początkowo do rodzaju "Nerita". Obecnie jest zaliczana do rodzaju "Valvata".
Etymologia nazwy.
Nazwa rodzaju jest pochodną łacińskiej nazwy muszli ("valva, -ae", łac. – muszla, skorupka, podwoje), epitet gatunkowy zaś odnosi się do tego, że była znaleziona przez autora gatunku w stawie rybnym i jest chętnie zjadana przez ryby ("piscinalis" łac. – rybi).
Cechy morfologiczne.
Muszla o zróżnicowanym kształcie, kulisto-stożkowa, szerokostożkowata, stożkowato-wieżyczkowata, jej szerokość i długość u formy typowej mniej więcej równe. Muszla mocna, o względnie grubych ściankach, skrętka wzniesiona. Liczba skrętów: 4-4 ½. Powierzchnia skrętów pokryta gęstymi poprzecznymi prążkami, które w niektórych przypadkach mogą mieć kształt delikatnych żeberek; czasami widać także prążkowanie spiralne. Szczyt muszli przytępiony (początkowe skręty ciasno nawinięte i płaskie). Końcowe skręty szybko narastające, mocno wypukłe. Szew muszli mocno wcięty. Ujście muszli koliste, lekko wyciągnięte ku górze. Dołek osiowy wąski, bywa lekko zasłonięty odchylającym się brzegiem muszli. Wieczko rogowe, cienkie, o spiralnej budowie, lewoskrętne. Barwa muszli żółtawa, zielonkawo- lub beżowo-szara, z lekkim połyskiem. Szerokość muszli: 4,8-7 mm; wysokość: 5-8 mm. Rozmiary ciała tego ślimaka wykazują pozytywny związek z trofią zbiornika wodnego – są większe w wodach o podwyższonej trofii.
Ciało ślimaka żółtawe, szaro i biało nakrapiane, ciemniej pigmentowane na brzegu płaszcza i u podstawy penisa. Oczy niebieskawe, położone u podstawy czułków. Czułki długie, cienkie.
U pełzającego ślimaka listkowate skrzele wystaje na zewnątrz.
Zmienność.
Zawójka pospolita jest gatunkiem o dużej zmienności fenotypowej. Wyróżniano kilka podgatunków (form), różniących się od formy typowej ("Valvata piscinalis piscinalis"):
Występowanie.
Gatunek palearktyczny, zamieszkuje prawie całą Europę i znaczną część zachodniej i północnej Azji. Nie występuje na Islandii. Zawleczony do Ameryki Północnej, rozprzestrzenia się w Wielkich Jeziorach. W Polsce gatunek bardzo pospolity, szczególnie w północnej i wschodniej części kraju (Pojezierze Pomorskie, Pojezierze Mazurskie, Pojezierze Suwalskie, Nizina Wielkopolska, Pojezierze Kujawskie, Nizina Mazowiecka), ale także na terenach wyżynnych w południowej i centralnej części kraju (Śląsk, Wyżyna Krakowsko-Częstochowska, Wyżyna Małopolska, Wyżyna Lubelska, Kotlina Sandomierska); na obszarach podgórskich (Beskid Wschodni) rzadszy.
Biologia i ekologia.
Zajmowane siedliska.
Występuje w rzekach, starorzeczach, stawach, jeziorach, na dnie piaszczystym, piaszczysto-mulistym, mulistym, głównie w płytkim litoralu, "V. piscinalis f. antiqua" także głębiej, w sublitoralu i profundalu. Preferuje wody o umiarkowanej trofii, czyste, często występuje w zbiorowiskach ramienic ("Characae") i rdestnic (z rodzaju "Potamogeton"). Występuje w wodach o różnej twardości. Toleruje zasolenie do 2 promili – notowano ją w Zatoce Kurońskiej w miejscach, gdzie następują okresowe wlewy wód słonawych. W górach występuje do wysokości 1000 m n.p.m. W zbiornikach wodnych Polski niżowej jest jednym z dominujących ślimaków, występujących na osadach dennych, jego zagęszczenie może dochodzić do 67 osobników/m². W Wielkich Jeziorach Ameryki Północnej osiąga miejscami zagęszczenie 1690 osobników/m² (średnio 216 os./m²).
Odżywianie.
Filtrator i zdrapywacz. Odżywia się detrytusem, peryfitonem, zeskrobywuje radulą fragmenty tkanek roślin wodnych. Organem filtrującym glony i bakterie z wody jest jama płaszczowa, do której wodę z zawiesiną napędza czułek płaszczowy, tam cząstki pokarmowe przyklejają się do śluzu. Pokarm (peryfiton) konsumowany jest niewybiórczo, choć gdy jego jakość lub ilość jest nieodpowiednia zmianie ulega zachowanie ślimaka: częstość „drapnięć” raduli o podłoże maleje, a ślimak zaczyna pełznąć szybciej. Przy dłuższych okresach braku pokarmu ślimaki zamykają się w muszlach. Peryfiton z nitkowatymi koloniami okrzemek (zwłaszcza z rodzaju "Melosira") zapewnia lepsze tempo wzrostu, płodność i przeżywalność osobników tego gatunku niż peryfiton zawierający sinice (drgalnice "Oscillatoria" sp.). U ślimaków odżywiających się pokarmem o gorszej jakości opóźnieniu ulega moment osiągnięcia dojrzałości płciowej i wydłuża się średnia długość życia.
Rozmnażanie i cykl życiowy.
Obojnaki. Podczas zapłodnienia jeden z osobników pełni rolę samca, drugi samicy, po czym zwykle role odwracają się. Kopulacja trwa średnio 35-60 minut, choć może ulec przedłużeniu do 2 godzin, nie obserwowano zapłodnienia krzyżowego. Sezon rozrodczy w warunkach klimatycznych Polski trwa od kwietnia do sierpnia, choć w temperaturze poniżej 19 °C częstość kopulacji i składania kokonów jajowych ulega ograniczeniu. Jaja składane są w kokonach jajowych, ich składanie zaczyna się 1-2 dni po kopulacji, przed złożeniem ślimak przez pewien czas (kilkanaście minut – kilka godzin) „szoruje” radulą podłoże, na którym jaja będą składane. Podczas składania kokonu ślimak siedzi nieruchomo, kokon wydobywa się z prawej strony jamy płaszczowej i jest następnie przytwierdzany do podłoża za pomocą cienkiej warstwy substancji cementującej. Kokony składane są na roślinach wodnych, kamieniach, innych przedmiotach zanurzonych, zwykle 0,7-1 m nad poziomem osadów dennych. Kokony są owalne, o średnicy ok. 1,5-2,5 mm, maja barwę zielonożółtą i twardą ścianę. Liczba jaj w kokonie wynosi średnio 20-30, maksymalnie 90-150. W trakcie jednego sezonu rozrodczego para ślimaków może złożyć do 54-135 kokonów z 1525-4049 jajami. Kokony mają zwykle owalny kształt (choć zdarzają się też kokony o kształcie gruszkowatym bądź stożkowatym), ich długość dochodzi do 3,25 mm a średnica do 2,05 mm. Z zewnętrznej strony kokon otacza osłonka śluzowa ("palium gelatinosum"), o grubości większej niż średnica kapsuły kokonu; właściwa kapsuła, w której znajdują się jaja, jest lekko spłaszczona, składa się z dwóch części połączonych przez dwa szwy, na jej powierzchni występują delikatne wręgi, a w pobliżu szczytu – kolczate wyrostki. Kapsuła jest przytwierdzona do podłoża przy pomocy substancji klejącej („cementu”). Długość pojedynczej kapsuły wynosi do 0,6-2 mm, a grubość jej ścian: 0,01-0,026 mm. Jaja w kokonie zatopione są w galaretowatej, białkowej substancji, ich otoczki połączone są ze sobą, tworząc łączący jaja sznureczek. Jaja w kokonie ułożone są nieregularnie lub w układzie prawoskrętnej spirali. Jajo ma kolor żółty lub zielonkawo-żółty, otaczają je dwie przejrzyste osłonki. Średnica żywotnych jaj wynosi 0,20-0,27 mm. Około 0,5% jaj złożonych przez ślimaki wykazuje deformacje budowy (ma wymiary większe lub mniejsze niż podane wyżej, posiada dwie komórki zarodkowe, ma zniekształcone osłonki jajowe) – takie jaja nie rozwijają się dalej. Rozwój prosty. Rozwój embrionalny trwa około dwóch tygodni, jego długość zależy od temperatury otoczenia (przy 7 °C trwa 80-90 dni, przy 24-26 °C trwa 6-12 dni). Wzdłuż kokonu biegnie szew, który pęka, ułatwiając młodym ślimakom wydostanie się na zewnątrz. Śmiertelność do etapu wylęgania się z jaj zależy od temperatury, jest najniższa (24,8%) w zakresie temperatur 16-20 °C – przy wyższych i niższych temperaturach znacząco wzrasta (np. przy obniżeniu temperatury do 7-8 °C wynosi 61,6%). Wylęgające się osobniki korzystają przez 3-7 dni z materiałów zapasowych pochodzących z żółtka jaja. Młode osobniki przebywają na roślinach, żywiąc się peryfitonowymi okrzemkami, później przenoszą się do osadów dennych. Czas życia osobnika: 12-21 miesięcy, dojrzałość płciowa osiągana jest po 2-11 miesiącach, zależnie od temperatury otoczenia i warunków pokarmowych. Osobniki zimują zagrzebane w mule, po złożeniu jaj wiosną lub późnym latem w następnym sezonie giną, choć niektóre osobniki mogą zimować dwukrotnie.
Prędkość poruszania się ślimaków zależy od wielkości osobników, osobniki o długości muszli ok. 5 mm mogą pełzać z prędkością 1,8 m/h. Obserwowano osobniki przyczepione od spodu do błonki powierzchniowej.
Interakcje międzygatunkowe.
Zawójka pospolita jest chętnie zjadana przez ryby. Znajdowano ją w przewodach pokarmowych pstrągów, siei, płoci. Polują na nią drapieżne pijawki, m.in. "Glossiphonia complanata" oraz drapieżne larwy owadów wodnych. Osobniki zawójki są w stanie wyczuć na podstawie obecności kairomonów żerujące pijawki – ograniczają wówczas swą aktywność i, zagrożone, zamykają muszlę wieczkiem. Uszkodzenia muszli powstałe po nieudanych atakach drapieżników są odbudowywane.
Zawójka pospolita jest też żywicielem pośrednim wielu pasożytniczych przywr ("Echinoparyphium recurvatum", "Echinoparyphium mordwilokoi", "Syngamus trachea", "Cyanthocotyle bushiensis").
Zagrożenia i ochrona.
Ze względu na szeroki zasięg geograficzny, powszechne występowanie i dużą liczebność populacji oraz umiarkowaną odporność na zanieczyszczenie środowiska i eutrofizację jest klasyfikowana przez IUCN jako gatunek najmniejszej troski (LC). W niektórych rejonach Europy (Austrii, Czechach, Bawarii) przypisano jej jednak status gatunku bliskiego zagrożeniu lub zagrożonego.

</doc>
<doc id="3178195" url="https://pl.wikipedia.org/wiki?curid=3178195" title="Michalinówka (Chomentów)">
Michalinówka (Chomentów)

Michalinówka - osada wsi Chomentów położona w województwie świętokrzyskim w powiecie jędrzejowskim w gminie Sobków.
W latach 1975–1998 osada administracyjnie należała do województwa kieleckiego.

</doc>
<doc id="3178197" url="https://pl.wikipedia.org/wiki?curid=3178197" title="The Beatles’ 1965 US Tour">
The Beatles’ 1965 US Tour

The Beatles’ 1965 US Tour – czwarta trasa koncertowa angielskiej grupy muzycznej The Beatles, w której trakcie odbyło się szesnaście koncertów. Była to pierwsza trasa koncertowa The Beatles w Ameryce Północnej.

</doc>
<doc id="3178198" url="https://pl.wikipedia.org/wiki?curid=3178198" title="Stopień ryzyka (film 1999)">
Stopień ryzyka (film 1999)

Stopień ryzyka (ang. "Chill Factor") – amerykański film akcji z gatunku thriller z 1999 roku w reżyserii Hugh Johnsona. Wyprodukowany przez wytwórnię Warner Bros.
Premiera filmu miała miejsce 30 sierpnia 1999 roku w Stanach Zjednoczonych.
Fabuła.
Były wojskowy Andrew Brynner (Peter Firth) zabija chemika Longa (David Paymer), by przejąć pojemnik z groźną toksyną. Przed śmiercią Long przekazuje substancję kucharzowi Masonowi (Skeet Ulrich). Musi on przetrzymywać ją w niskiej temperaturze i przewieźć do bazy wojskowej. Pomaga mu dostawca lodów Arlo (Cuba Gooding Jr.).
Obsada.
Źródło: Filmweb
i inni

</doc>
<doc id="3178200" url="https://pl.wikipedia.org/wiki?curid=3178200" title="Gdzie wasze ciała porzucone (album)">
Gdzie wasze ciała porzucone (album)

Gdzie wasze ciała porzucone – album polskiego rapera HuczuHucza. Wydawnictwo ukazało się 19 maja 2014 roku nakładem wytwórni muzycznej Prosto. Produkcji nagrań podjęli się Slajd, Henson, 2sty, Babek, No Name Full Of Fame, EnZU, Ervill, Sakier, BobAir, Pawbeats, Wiro, Natz, RX, Odme oraz Ka-Meal. Natomiast wśród gości na płycie znaleźli się m.in. Justyna Kuśmierczyk, Joanna Rybka, Marcin Kiraga, Gedz oraz W.E.N.A.
W ramach promocji do pochodzących z płyty piosenek „VHS”, „Jak nie teraz, to kiedy?” i „Pauza” zostały zrealizowane teledyski. Nagrania po dwóch tygodniach sprzedaży dotarły do 21. miejsca zestawienia OLiS.
Tytuł płyty bezpośrednio nawiązuje do powieści fantastycznonaukowej amerykańskiego pisarza Philipa José Farmera – "Gdzie wasze ciała porzucone".
Lista utworów.
Opracowano na podstawie materiału źródłowego.

</doc>
<doc id="3178201" url="https://pl.wikipedia.org/wiki?curid=3178201" title="Poduchowne (Chomentów)">
Poduchowne (Chomentów)

Poduchowne - przysiółek wsi Chomentów położony w województwie świętokrzyskim, w powiecie jędrzejowskim, w gminie Sobków.
W latach 1975–1998 przysiółek administracyjnie należał do województwa kieleckiego.

</doc>
<doc id="3178202" url="https://pl.wikipedia.org/wiki?curid=3178202" title="Zawójka płaska">
Zawójka płaska

Zawójka płaska (Valvata cristata) – gatunek palearktycznego, słodkowodnego, niewielkiego ślimaka skrzelodysznego z rodziny zawójkowatych. W Polsce pospolita w różnych typach wód śródlądowych.
Etymologia nazwy.
Nazwa rodzaju jest pochodną łacińskiego słowa określającego muszlę ("valva, -ae", łac.), epitet gatunkowy odnosi się zaś do tego, że pierzaste, „czubate”, skrzele często wystaje poza jamę płaszcza ("cristata" łac. – czubata).
Cechy morfologiczne.
Muszla prawoskrętna, o wypukłych, szybko narastających skrętach, zwiniętych w jednej płaszczyźnie. Liczba skrętów: 3-3 ½. Szew mocno wcięty, skręty stykają się ze sobą na bardzo małej powierzchni – często spotykane są anomalie w budowie muszli, polegające na „odklejeniu” ostatniego skrętu od przedostatniego. Otwór muszli regularnie kolisty, o połączonych brzegach. Szczyt muszli płaski lub lekko wklęsły, pępek bardzo szeroki – zajmuje więcej niż 1/3 średnicy muszli. Powierzchnia skrętów delikatnie poprzecznie prążkowana, niekiedy występuje także prążkowanie spiralne. Wieczko rogowe, cienkie, o spiralnej budowie z 6-7 kolistymi skrętami. Muszla przezroczysta, o żółtawej lub żółtawo-szarej barwie, z lekkim połyskiem. Szerokość muszli: 2-3,5 mm; wysokość: 0,6-1,5mm.
Grzbiet ciała ślimaka, ryjek, nasad czułków szaro ubarwione, stopa, skrzele i szczyt czułków cielisto-beżowe. Oczy położone u podstawy czułków. Czułki długie, cienkie.
Zmienność.
Zawójka pospolita jest gatunkiem o małej zmienności fenotypowej. Oprócz okazjonalnie występujących osobników z „odklejonym” ostatnim skrętem muszli, wskutek zarażenia pasożytniczymi przywrami może dochodzić do deformacji rozwojowych w budowie muszli (przewężenia na skrętach muszli, wzniesiona skrętka) .
Występowanie.
Gatunek palearktyczny, nie występuje w północnej Skandynawii. W Polsce pospolita i rozprzestrzeniona na terenie całego kraju, z wyjątkiem obszarów górskich i podgórskich, gdzie występuje tylko na nielicznych stanowiskach w Beskidach Wschodnich i Beskidach Zachodnich.
Biologia i ekologia.
Zajmowane siedliska.
Występuje w wolno płynących rzekach, starorzeczach, stawach, strefie przybrzeżnej jezior, rowach melioracyjnych, trwałych i okresowych drobnych zbiornikach wodnych. Szczególnie częsta w płytkich, mocno zarośniętych zbiornikach wodnych o mulistym dnie. Preferuje wody eutroficzne, dobrze natlenione. Występuje też licznie w źródliskach. Dobrze znosi okresowe wysychanie zbiorników, toleruje zasolenie do 5 promili.
Odżywianie.
Filtrator i zdrapywacz. Odżywia się detrytusem, peryfitonem, zeskrobywuje radulą fragmenty tkanek roślin wodnych.
Rozmnażanie.
Obojnaki. W trakcie zapłodnienia jeden osobnik pełni rolę samca a drugi samicy. Sezon rozrodczy w warunkach klimatycznych Polski rozpoczyna się wiosną. Kopulacja trwa 1-2 godziny, jest wielokrotnie powtarzana. Jaja (średnica: 0,2-0,3 mm) składane w kokonach jajowych, mających wydłużony kształt. Kokony przyczepiane są pionowo na roślinach wodnych. Liczba jaj w kokonie wynosi średnio od 1 do 4. Jaja w kokonie zatopione są w galaretowatej, białkowej substancji, i zawieszone na charakterystycznych sznureczkach. Rozwój prosty. Rozwój embrionalny trwa od 8 do 30-40 dni, zależnie od temperatury otoczenia. Osiągają dojrzałość (jako samice) przy wymiarach muszli powyżej 2 mm. Czas życia osobnika: 1-3 lata, w warunkach laboratoryjnych. W trakcie życia osobnik składa ok. 50 kokonów jajowych.
Interakcje międzygatunkowe.
Zawójka pospolita jest chętnie zjadana przez ryby i pijawki.
Zawójka pospolita jest też żywicielem pośrednim pasożytniczych przywr (m.in. "Asymphylodora", "Trichobilharzia"). Na jajach oraz osobnikach młodocianych rozwijają się pasożytnicze grzyby (Saprolegniales). Jaja są też zjadane przez żerujące na peryfitonie duże ślimaki zatoczkowate oraz larwy muchówek.

</doc>
<doc id="3178203" url="https://pl.wikipedia.org/wiki?curid=3178203" title="Ulrike Trebesius">
Ulrike Trebesius

Ulrike Trebesius (ur. 17 kwietnia 1970 w Halle (Saale)) – niemiecka polityk i inżynier, deputowana do Parlamentu Europejskiego VIII kadencji.
Życiorys.
Z wykształcenia inżynier budownictwa, zawodowo związana ze średnimi przedsiębiorstwami w powiecie Pinneberg. W 2013 zaangażowała się w działalność polityczną w ramach Alternatywy dla Niemiec w kraju związkowym Szlezwik-Holsztyn. Bez powodzenia z jej ramienia w tym samym roku kandydowała do Bundestagu. W 2014 z listy wyborczej AfD uzyskała mandat eurodeputowanej VIII kadencji. W 2015 opuściła to ugrupowanie, współtworząc Sojusz dla Postępu i Przebudzenia (od 2016 pod nazwą Liberalno-Konserwatywni Reformatorzy). W 2016 przez kilka miesięcy pełniła funkcję przewodniczącej ugrupowania. W 2018 zrezygnowała z członkostwa w tej partii.

</doc>
<doc id="3178206" url="https://pl.wikipedia.org/wiki?curid=3178206" title="Wojciech Haar">
Wojciech Haar

Wojciech Haar (ur. we Lwowie, zm. po 1890 tamże) – polski architekt związany twórczością ze Lwowem.
Życiorys.
Nie są znane dane biograficzne Wojciecha Haara, wiadomo że pochodził z rodziny o artystycznych tradycjach. Jego projekty były realizowane pomiędzy 1865 a 1890 we Lwowie, należał do stowarzyszenia budowniczych (cechu). Jego pracownia architektoniczna mieściła się przy ulicy Łyczakowskiej 25.

</doc>
<doc id="3178209" url="https://pl.wikipedia.org/wiki?curid=3178209" title="Jens Gieseke">
Jens Gieseke

Jens Gieseke (ur. 18 maja 1971 w Lingen (Ems)) – niemiecki polityk i prawnik, deputowany do Parlamentu Europejskiego VIII i IX kadencji.
Życiorys.
Studiował prawo na Universität Osnabrück, w 1998 i w 2001 zdał państwowe egzaminy prawnicze I i II stopnia. Pracował m.in. jako urzędnik sądowy w Düsseldorfie oraz jako asystent w administracji Europarlamentu. W 2005 został dyrektorem brukselskiego biura stowarzyszenia niemieckich portów lotniczych (ADV). W 1995 wstąpił do Unii Chrześcijańsko-Demokratycznej w Dolnej Saksonii. W wyborach europejskich w 2014 z ramienia chadeków uzyskał mandat eurodeputowanego VIII kadencji. W 2019 z powodzeniem ubiegał się o reelekcję.
Jens Gieseke jest żonaty, ma troje dzieci.

</doc>
<doc id="3178214" url="https://pl.wikipedia.org/wiki?curid=3178214" title="Dwór Pongraczów w Liptowskim Mikułaszu">
Dwór Pongraczów w Liptowskim Mikułaszu

Dwór Pongraczów w Liptowskim Mikułaszu (słow. "Pongrácovská kúria") – murowana budowla o średniowiecznym rodowodzie w centrum miasta Liptowski Mikułasz na Słowacji, dawna siedziba bogatej rodziny szlacheckiej Pongraczów, związanych z Liptowskim Mikułaszem co najmniej od 1286 r. Najstarszy świecki zabytek architektury w Liptowskim Mikułaszu (i drugi w ogóle, po kościele św. Mikołaja).
Murowana, piętrowa budowla na rzucie litery „L”, usytuowana jest przy Placu Wyzwolicieli (słow. "Námestie osloboditeľov") nr 28, naprzeciwko kościoła św. Mikołaja. Została wybudowana około połowy XV w. Wkrótce też Pongraczowie otoczyli ją wraz z kościołem murem obronnym, tworząc charakterystyczny dla wielu węgierskich miast „zamek miejski”. Mur ten, obudowany później od połowy XVIII w. kramami żydowskich kupców (znanymi tu jako "kramárnice"), identyfikowalny był w znacznej części jeszcze pod koniec XIX w., do pożaru miasta w 1883 r. Jeden jego fragment z widocznymi strzelnicami zachował się do naszych czasów w podwórzu samego dworu.
W czasach, w których żupa liptowska nie miała jeszcze swojej stałej siedziby (XVII i początek XVIII w.), jej zgromadzenia odbywały się w dworze Pongraczów. Być może, że tu również w marcu 1713 r., kiedy jeszcze świeżo zakupiony przez żupę tzw. „pierwszy dom żupny” znajdował się w przebudowie, odbył się sąd nad słynnym zbójnikiem, Jurajem Janosikiem.
Dwór, poddawany z biegiem wieków licznym przebudowom, poza przysadzistymi kształtami i fragmentami pierwotnych murów nie zachował już innych gotyckich elementów. W latach 1976 – 1980 obiekt przeszedł gruntowną rekonstrukcję, po czym pełnił funkcję siedziby rozmaitych instytucji kulturalnych. W roku 2002, gdy światowej sławy grafik Koloman Sokol (1902–2003) ofiarował miastu i Liptowskiej Galerii P. M. Bohúňa duży zbiór swoich dzieł, budynek został zaadaptowany na potrzeby Centrum Kolomana Sokola. W 2017 r. zainstalowano w nim nową, stałą wystawę pn. "Życie i dzieło Kolomana Sokola" (słow. Život a dielo Kolomana Sokola).

</doc>
<doc id="3178217" url="https://pl.wikipedia.org/wiki?curid=3178217" title="Brachystele">
Brachystele

Brachystele Schltr. – rodzaj rośliny z rodziny storczykowatych ("Orchidaceae" Juss.). Obejmuje co najmniej 22 gatunki występujące naturalnie w Ameryce Środkowej i Południowej.
Rozmieszczenie geograficzne.
Przedstawiciele rodzaju rosną naturalnie w północno-zachodniej, południowo-zachodniej oraz południowo-zachodniej części Meksyku, jak i również na wybrzeżu Zatoki Meksykańskiej tego kraju, w Gwatemali, Salwadorze, Hondurasie, Nikaragui, Kostaryki, Trynidadzie i Tobago, Gujany Francuskiej, Surinamu, Gujany, Wenezueli, Kolumbii, Peru, północnej, południowo-wschodniej i południowej części Brazylii, Urugwaju, Paragwaju, Argentynie oraz w środkowym i południowym Chile.
Biologia i ekologia.
Rośliny z rodzaju "Brachystele" mogą rosnąć na terenach otwartych, na suchych bądź bagnistych łąkach, sawannach, kamienistych polach, w kserofitycznych zaroślach, suchych lasach sosnowych lub na polanach w lasach sosnowo-dębowych. Rosną na gliniastym, piaszczystym bądź skalistym podłożu, także na obszarach z okresowo występującymi pożarami. Występują na wysokości do 2300 m n.p.m.
Systematyka.
Jeden z rodzajów plemienia "Cranichidinae" w obrębie podrodziny storczykowych ("Orchideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych. 
Zastosowanie.
Gatunek "B. unilateralis" był używany przez Indian z niektórych obszarach w Chile jako środek moczopędny i podano nazwę lokalną "nuil".

</doc>
<doc id="3178219" url="https://pl.wikipedia.org/wiki?curid=3178219" title="Jaskrawiec murowy">
Jaskrawiec murowy

Jaskrawiec murowy ("Caloplaca saxicola" (Hoffm.) Nordin) – gatunek grzybów z rodziny złotorostowatych ("Teloschistaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Caloplaca, Teloschistaceae, Teloschistales, Lecanoromycetidae, Lecanoromycetes, Pezizomycotina, Ascomycota, Fungi"
Po raz pierwszy takson ten zdiagnozował w 1790 r. Hoffmann nadając mu nazwę "Psora saxicola". Obecną, uznaną przez Index Fungorum nazwę nadał mu w 1972 r. Nordin, przenosząc go do rodzaju "Caloplaca". 
Niektóre synonimy naukowe:
Nazwa polska według "Krytycznej listy porostów i grzybów naporostowych Polski". 
Morfologia.
Plecha skorupiasta z glonami protokokkoidalnymi, tworząca rozetki o średnicy do 1,5 (2) cm. Rozetki występują pojedynczo lub łączą się w większe grupy. Nie tworzy przedplesza, na obwodzie rozetki plecha nagle kończy się płaskimi lub nieco wypukłymi odcinkami. Mają długość 1-2 mm, szerokość ok. 1 mm, ściśle przylegają do siebie i są głęboko wcinane. Zewnętrzna powierzchnia jest barwy od żółtej poprzez pomarańczową i czerwoną do brunatnożółtej. W środkowej części rozetka jest brodawkowana lub podzielona na areolki. 
Kora plechy ma grubość 15-50 μm, rdzeń jest prosoplektenchymatyczny i bez granulek. Epiphymenium ma złoty kolor. Reakcje barwne: apotecja K+ czerwony, H –, 10% N –, CN –, C –, rdzeń K + czerwony, H, 10% N –, CN –.
Tworzy owocniki typu apotecjum lekanorowego o średnicy 0,5-1 mm i tarczkach płaskich lub wypukłych. Ich brzeżek plechowy początkowo jest dobrze widoczny, gdyż jest wzniesiony, później zrównuje się z tarczką apotecjum i zanika. Hymenium jest bezbarwne. Znajdują się w nim 2-3- komórkowe wstawki o wysokości 70-85 μm i zakończeniach niepogrubionych i niepodzielonych. Hypotecjum jest bezbarwne. W jednym worku powstaje po 8 dwukomórkowych askospor. Są dwubiegunowe, bezbarwne i mają rozmiar 11-14 × 5,5-7 μm. Ich czołowe ściany są cienkie. Przegroda ma grubość 0,2-0,6 μm i kanalik w środku. W plesze występują całkowicie zagłębione pyknidia z pomarańczowymi ostiolami.
Występowanie i siedlisko.
Jest szeroko rozprzestrzeniony. Najwięcej jego stanowisk podano w Ameryce Północnej i Europie, ale poza Afryką występuje także na wszystkich pozostałych kontynentach (również na Antarktydzie). W Polsce jest to gatunek pospolity. Rośnie w dobrze oświetlonych miejscach na wapieniach, betonie, cemencie, cegłach i innych podobnych podłożach. Często występuje razem z jaskrawcem zwodniczym ("Caloplaca decipiens").

</doc>
<doc id="3178221" url="https://pl.wikipedia.org/wiki?curid=3178221" title="Caloplaca saxicola">
Caloplaca saxicola



</doc>
<doc id="3178226" url="https://pl.wikipedia.org/wiki?curid=3178226" title="Dwór Illešházych w Liptowskim Mikułaszu">
Dwór Illešházych w Liptowskim Mikułaszu

Dwór Illešházych w Liptowskim Mikułaszu (też: Stary dom żupny; słow. "Palatínska kúria", "Illešházyovská kúria", "Seligovský dom", "Prvý stoličný dom") – zabytkowa, murowana budowla o charakterze niewielkiego pałacu miejskiego w mieście Liptowski Mikułasz na Słowacji.
Wznosi się w zachodniej pierzei dawnego Rynku (dziś "Námestie osloboditeľov" nr 31). Piętrowy, nakryty stromym dachem, wysunięty przed lico sąsiednich budynków, jest jedną z najbardziej charakterystycznych budowli Liptowskiego Mikułasza. Jego front wyróżnia się masywną, trójprzęsłową arkadą w przyziemiu oraz czteroosiową dyspozycją piętra. Swój obecny wygląd uzyskał poprzez barokową przebudowę pierwotnie renesansowego domu mieszczańskiego, zakupionego w 1712 r. na siedzibę liptowskiej żupy. Potrzebom żupy budynek ten służył do 1793 r.
Budynek ten jest często podawany jako miejsce, w którym sądzono w marcu 1713 r. legendarnego zbójnika liptowskiego Juraja Janosika. Ponieważ jednak w tym czasie obiekt znajdował się w remoncie (w sieni, wyłożonej historycznym brukiem, zachowała się pamiątkowa, okrągła tablica z łacińskim tekstem potwierdzającym przebudowę domu w 1713 r.) przypuszcza się, że proces Janosika odbył się w niedalekim dworze Pongraczów.
Od roku 1955 w obiekcie mieści się miejskie Múzeum Janka Kráľa.

</doc>
<doc id="3178227" url="https://pl.wikipedia.org/wiki?curid=3178227" title="Element ROSE">
Element ROSE

ROSE (z ang. "repression of heat shock gene expression element") – region cząsteczki mRNA kodującego pewne białka szoku cieplnego, znajdujący się w 5' UTR. ROSE stanowi termometr RNA, który w sposób negatywny reguluje ekspresję genu związanego z szokiem cieplnym. Uważa się, że jego struktura drugorzędowa zmienia się w zależności od temperatury, jak w przypadku innych termometrów RNA. Wytwarza strukturę blokującą dostęp do sekwencji Shine-Dalgarno (miejsca przyłączającego rybosom) w zwykłych temperaturach. Jednakże podczas szoku cieplnego zmiana struktury uwalnia miejsce, do którego przyłącza się rybosom, co umożliwia ekspresję.
Strukturę ROSE ustalono częściowo za pomocą spektroskopii NMR.
ROSE1 i ROSEAT2.
Wymienia się 2 przykłady ROSE: ROSE1 i ROSEAT2. ROSE1 występuje w "Bradyrhizobium japonicum", podczas gdy ROSEAT2 wykazuje bliskie pokrewieństwo w stosunku do fragmentu RNA z "Agrobacterium tumefaciens". Obydwa elementy RNA łączy podobna struktura drugorzędowa, przy czym ROSE1 cechuje się dodatkowym motywem spinki do włosów. Na 3'-końcu znajduje się ramię IV, tzw. miniROSE. Znajduje się w nim charakterystyczne tak zwane "bulged G" („wybrzuszone G”) naprzeciwko miejsca wiążącego sekwencji Shine-Dalgarno. Bez tego nukleotydu termometr RNA traci swą wrażliwość na zmiany temperatury.
IpbA.
Ekspresja białka szoku cieplnego wśród gatunków bakterii z rodzaju "Pseudomonas" także podlega kontroli przez termometr RNA typu ROSE, jednak składający się tylko z dwóch motywów spinki do włosów. Hamuje on translację IpbA w niskich temperaturach, a umożliwia ją, gdy temperatura się zwiększy.

</doc>
<doc id="3178228" url="https://pl.wikipedia.org/wiki?curid=3178228" title="Wakacyjna przygoda (książka)">
Wakacyjna przygoda (książka)

Wakacyjna przygoda (ros. "Mužskoj rozgovor") - opowiadanie dla dzieci, radzieckiej pisarki Iriny Romanovnej Guro. Książka przez wiele lat była lekturą obowiązkową dla klas trzecich szkół podstawowych. Niektóre jednostki nadal ją mają w swoim kanonie.
Fabuła.
Pies Ławsan, należący do Koli i Nastusi, gryzie przechodzącego ulicą chłopca. Wkrótce okazuje się, że zwierzę ma wściekliznę. Życie dziecka jest w niebezpieczeństwie. Mimo że wiadomo o nim bardzo niewiele, Kola postanawia go odnaleźć.

</doc>
<doc id="3178229" url="https://pl.wikipedia.org/wiki?curid=3178229" title="Miracles (album Two Steps from Hell)">
Miracles (album Two Steps from Hell)

Miracles – siódmy album studyjny amerykańskiej wytwórni Two Steps from Hell, wydany 2 czerwca 2014.
Lista utworów.
Źródło: CD Baby

</doc>
<doc id="3178230" url="https://pl.wikipedia.org/wiki?curid=3178230" title="Attila Zsivóczky-Pandel">
Attila Zsivóczky-Pandel



</doc>
<doc id="3178232" url="https://pl.wikipedia.org/wiki?curid=3178232" title="Rzeżucha bagienna">
Rzeżucha bagienna

Rzeżucha bagienna ("Cardamine pratensis" subsp. "paludosa" (Knaf) Celak.) — podgatunek rzeżuchy łąkowej — rośliny z rodziny kapustowatych ("Brassicaceae"). 
Systematyka.
W niektórych ujęciach taksonomicznych takson ten traktowany był jako odrębny gatunek — "Cardamine dentata" Schult z polską nazwą rzeżucha bagienna. Według The Plant List jednak nie jest odrębnym gatunkiem, lecz jednym z podgatunków rzeżuchy łąkowej "Cardamine pratensis" subsp. "paludosa" (Knaf) Celak.
Biologia i ekologia.
Bylina. Kwitnie w maju i czerwcu. Siedlisko: tereny wilgotne: olsy, łęgi, mokradła i szuwary. Roślina cechuje się wąską amplitudą ekologiczną.

</doc>
<doc id="3178234" url="https://pl.wikipedia.org/wiki?curid=3178234" title="Trzeba było zostać dresiarzem">
Trzeba było zostać dresiarzem

Trzeba było zostać dresiarzem – piąty album studyjny polskiego rapera i producenta muzycznego Tego Typa Mesa. Wydawnictwo ukazało się 18 kwietnia 2014 roku nakładem wytwórni muzycznej Alkopoligamia.com. Gościnnie w nagraniach wzięli udział m.in.: piosenkarz Andrzej Dąbrowski, beatbokser Blady Kris oraz raper Peja.
W ramach promocji do pochodzących z płyty piosenek „Głupia, spięta dresiara”, „Loveyourlife”, „Będę na działce” i „Tul petardę” zostały zrealizowane teledyski.
Nagrania dotarły do 4. miejsca zestawienia OLiS. 1 października 2014 roku płyta uzyskała w Polsce status złotej.
W 2015 roku album uzyskał nominację do nagrody polskiego przemysłu fonograficznego Fryderyka w kategorii "Album roku hip-hop".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3178241" url="https://pl.wikipedia.org/wiki?curid=3178241" title="Gabrielius Landsbergis">
Gabrielius Landsbergis

Gabrielius Landsbergis (ur. 7 stycznia 1982 w Wilnie) – litewski polityk i urzędnik państwowy, deputowany do Parlamentu Europejskiego VIII kadencji (2014–2016), poseł na Sejm Republiki Litewskiej (od 2016), od 2015 przewodniczący Związku Ojczyzny, od 2020 minister spraw zagranicznych.
Życiorys.
Rodzina, wykształcenie i działalność zawodowa.
Pochodzi z zasłużonej dla Litwy rodziny Landsbergisów. Jest prawnukiem architekta Vytautasa Landsbergisa-Žemkalnisa, wnukiem polityka Vytautasa Landsbergisa i synem pisarza Vytautasa V. Landsbergisa.
Ukończył szkołę średnią nr 18 na Antokolu w Wilnie. W 2003 na Uniwersytecie Wileńskim uzyskał licencjat z historii, a w 2005 magisterium ze stosunków międzynarodowych. Pracę zawodową rozpoczął w Ministerstwie Spraw Zagranicznych Republiki Litewskiej. W latach 2007–2011 pracował na stanowisku III sekretarza w litewskiej ambasadzie w Belgii i Luksemburgu. Po powrocie do kraju zaczął pracę w Kancelarii Rządu Litwy na stanowisku naczelnika wydziału ds. regionów.
Działalność polityczna.
Zaangażował się w działalność polityczną w ramach Związku Ojczyzny. W wyborach w 2014 z ramienia konserwatystów uzyskał mandat eurodeputowanego VIII kadencji. W PE był członkiem frakcji chadeckiej, Komisji Handlu Międzynarodowego oraz Podkomisji Bezpieczeństwa i Obrony.
W kwietniu 2015 został przewodniczącym konserwatystów, pokonując w drugiej turze partyjnych wyborów Irenę Degutienė. Zastąpił na tej funkcji Andriusa Kubiliusa. W maju 2016 złożył mandat europosła w związku z kampanią przed wyborami parlamentarnymi na Litwie, w których w tym samym roku uzyskał mandat posła na Sejm. Jego ugrupowanie pozostało w opozycji do powołanego wówczas gabinetu Sauliusa Skvernelisa.
W wyborach w 2020 z powodzeniem ubiegał się o poselską reelekcję. Wybory te zakończyły się zwycięstwem konserwatystów, którzy uzyskali w Sejmie 50 mandatów. Wkrótce po zakończeniu drugiej tury wyborów Gabrielius Landsbergis wraz z liderami dwóch partii liberalnych (LRLS i LP) ogłosił rozpoczęcie rozmów koalicyjnych w celu powołania nowego gabinetu z Ingridą Šimonytė na czele. Rząd ten został zaprzysiężony 11 grudnia 2020, a lider Związku Ojczyzny objął w nim stanowisko ministra spraw zagranicznych.
Życie prywatne.
Gabrielius Landsbergis jest żonaty z Austėją Landsbergienė, właścicielką sieci prywatnych przedszkoli i szkół. Mają czworo dzieci.

</doc>
<doc id="3178243" url="https://pl.wikipedia.org/wiki?curid=3178243" title="Georgia Tsilingkiri">
Georgia Tsilingkiri



</doc>
<doc id="3178249" url="https://pl.wikipedia.org/wiki?curid=3178249" title="William Belsham">
William Belsham

William Belsham (ur. 26 października 1752, zm. 17 listopada 1827) – angielski polityk, pisarz oraz historyk. Zaznaczył się jako zwolennik Brytyjskiej Partii Wigów, gdzie należał do antywojennej grupy historyków, razem z Charlesem James Foxem i Anthonym Robinsonem. Miał brata Thomasa Belshama, który był znanym unitariańskim pastorem, oraz siostrę Elizabeth Belsham.
Jako pierwszy użył terminu "libertarianizm". Posłużył się nim w swoim piśmie "Essays, Philosophical, Historical, and Literary", do pejoratywnego określenia stanowiska wolnej woli w polemice skierowanej przeciwko poglądom deterministów, których bronił.

</doc>
<doc id="3178250" url="https://pl.wikipedia.org/wiki?curid=3178250" title="Jaskrota lisia">
Jaskrota lisia



</doc>
<doc id="3178251" url="https://pl.wikipedia.org/wiki?curid=3178251" title="Wina odmianowe">
Wina odmianowe



</doc>
<doc id="3178253" url="https://pl.wikipedia.org/wiki?curid=3178253" title="Abja-Paluoja">
Abja-Paluoja

Abja-Paluoja – miasto w prowincji Viljandimaa, w południowej Estonii. Centrum administracyjne gminy Mulgi.
Pierwsze wzmianki o miejscowości pojawiły się w 1504 roku. Na terenie miasta znajdował się jeden z przystanków kolei wąskotorowej Laatre-Viljandi, jednak została zburzona w 1973 roku, a na jej miejscu wybudowana została stacja kolejowa. Przez teren miasta przebiega droga krajowa nr 6.
W 1993 miasto otrzymało prawa miejskie, a w 1998 roku zostało włączone do gminy Abja.
Od 1940 w Abja-Paluoja istnieje gimnazjum o nazwie Abja Gümnaasium. W 1912 roku w mieście zostało założone przedszkole.
W mieście urodziły się takie znane osoby jak Mati Laur, Aarne Ermus, Tiina Oraste, Peep Aru czy Lauri Mälksoo.

</doc>
<doc id="3178254" url="https://pl.wikipedia.org/wiki?curid=3178254" title="Termometr IbpB">
Termometr IbpB

Termometr IbpB – termometr RNA obecny w obrębie operonu "ibpAB". Operon ten zawiera dwa geny związane z szokiem cieplnym, kodującym białka IbpA i IbpB ("inclusion body binding proteins A and B"). Jest podlegającym największej up-regulacji operonem podczas szoku cieplnego u bakterii "Escherichia coli".
"IbpA" regulowany jest poprzez element ROSE ("repression of heat shock gene expression element") leżący w regionie 5'-flankującym 5' UTR, podczas gdy "IbpB" posiada swój własny wrażliwy na zmiany temperatury element związany z "cis"-regulacją. Aktywność tego termoregulatora została potwierdzona "in vitro", nie znaleziono jej jednak "in vivo". Sugeruje to istnienie w komórkach bakterii bardziej skomplikowanego operonu.
Białko IbpB.
Białko IbpB, którego ekspresję reguluje termometr IbpB, jest w 48% identyczne z IbpA, jeśli chodzi o sekwencję aminokwasową. Jednakże spełnia ono odmienną rolę w przypadku szoku cieplnego. W przypadku nieobecności IbpB białko IbpA tworzy długie fibryle, niezwykłe jak dla białka szoku cieplnego. IbpB spełnia tutaj rolę ko-szaperonu, zabezpieczając IbpA przed przyjmowaniem takiej formy.
W warunkach szoku cieplnego białko IbpB dysocjuje, uwalniając dwie niewielkie podjednostki, zmieniając też swą strukturę trzeciorzędową. Ta znaczna zmiana konformacji "remarkable conformational transformation" wydaje się być kluczowa dla działania IbpB jako ko-szaperonu IbpA w warunkach szoku cieplnego.
Wykazano, że IbpB zachowuje aktywność na znaczny czas po nastaniu szoku cieplnego i jego ustaniu.

</doc>
<doc id="3178255" url="https://pl.wikipedia.org/wiki?curid=3178255" title="Miapetra Kumpula-Natri">
Miapetra Kumpula-Natri

Miapetra Kumpula-Natri (ur. 19 maja 1972 w Vaasie) – fińska polityk, posłanka do Eduskunty, deputowana do Parlamentu Europejskiego VIII i IX kadencji.
Życiorys.
W 1991 zdała egzamin maturalny, w 1995 uzyskała licencjat w instytucie technologicznym w rodzinnej miejscowości, po czym podjęła studia ekonomiczne na Uniwersytecie w Vaasie. W latach 1997–2000 pracowała fińskim Ruchu Europejskim, m.in. jako pełniąca obowiązki dyrektora zarządzającego. Następnie przez trzy lata zajmowała stanowisko specjalnego doradcy premiera Paava Lipponena.
W 2003 po raz pierwszy z ramienia Socjaldemokratycznej Partii Finlandii została wybrana do Eduskunty w okręgu wyborczym Vaasa. Z powodzeniem ubiegała się o reelekcję w 2007 i w 2011. Obejmowała szereg funkcji w różnych organizacjach społecznych i samorządowych, m.in. w latach 2007–2013 przewodniczyła fińskiej sekcji Ruchu Europejskiego. W wyborach w 2014 uzyskała mandat eurodeputowanej VIII kadencji z drugim wynikiem wyborczym wśród kandydatów socjaldemokratów (po Liisie Jaakonsaari). Z powodzeniem ubiegała się o reelekcję w 2019.

</doc>
<doc id="3178257" url="https://pl.wikipedia.org/wiki?curid=3178257" title="Henryk Salwer">
Henryk Salwer

Henryk Salwer ("również Salver") (ur. 1858 we Przemyślu, zm. 1913? we Lwowie) – polski architekt pochodzenia żydowskiego.
Życiorys.
Po ukończeniu szkoły realnej w 1879 wyjechał do Lwowa, gdzie studiował na Wydziale Budownictwa w Szkole Politechnicznej. Po ukończeniu nauki w 1884 praktykował w biurach architektonicznych i przedsiębiorstwach budowlanych, a następnie otworzył i prowadził własną pracownię i przedsiębiorstwo budowlane przy ulicy Sykstuskiej 25. Ponadto od 1895 wchodził w skład przysięgłych sądu grodzkiego. Współpracował z Jakubem Krochem i Józefem Awinem.

</doc>
<doc id="3178258" url="https://pl.wikipedia.org/wiki?curid=3178258" title="Karol Spencer, 6. hrabia Spencer">
Karol Spencer, 6. hrabia Spencer



</doc>
<doc id="3178259" url="https://pl.wikipedia.org/wiki?curid=3178259" title="Kussara">
Kussara

Kussara – starożytne miasto w południowej Anatolii, w rejonie gór Antytaurus, znane ze źródeł hetyckich, nierozpoznane archeologicznie.
Na początku II tys. p.n.e., w okresie istnienia w Anatolii asyryjskich kolonii kupieckich, Kussara leżeć miała na głównym szlaku handlowym łączącym Asyrię z królestwami Anatolii. Miastem tym rządzić mieli wówczas Pithana, zdobywca sąsiadującej z Kussarą Nesy, oraz jego syn Anitta. Wydaje się również, że Kussara była pierwszą siedzibą hetyckiej dynastii królewskiej, przynajmniej do czasu, kiedy jeden z wczesnych hetyckich królów, najprawdopodobniej Hattusili I (ok. 1650-1620 p.n.e.), rozbudował miasto Hattusa i uczynił z niego hetycką stolicę. To właśnie w Kussarze Hattusili I ogłosił swój „Testament”, w którym na następcę tronu wyznaczył swego wnuka Mursili I (ok. 1620-1590 p.n.e.). W późniejszych źródłach hetyckich miasto to już się nie pojawia, nie licząc wzmianki o nim w genealogii i tytulaturze króla Hattusili III (1267-1237 p.n.e.).

</doc>
<doc id="3178265" url="https://pl.wikipedia.org/wiki?curid=3178265" title="Osioł Buridana">
Osioł Buridana

Osioł Buridana jest alegorią paradoksu w filozofii w ujęciu wolnej woli. Autorstwo tej ilustracji błędnie przypisuje się francuskiemu filozofowi Janowi Buridanowi.
Nawiązuje do hipotetycznej sytuacji, w której jednakowo głodny i spragniony osioł stoi dokładnie pomiędzy stogiem siana a wiadrem wody. Nie mogąc dokonać racjonalnego wyboru między jednym a drugim, umiera. Paradoks zakłada, że postawiony przed takim wyborem osioł wybierze to, co jest bliżej. W sytuacji, gdy oba są w takiej samej odległości, osioł jest niezdolny do podjęcia decyzji. Inna wersja mówi o ośle stojącym pomiędzy dwoma stogami siana.

</doc>
<doc id="3178267" url="https://pl.wikipedia.org/wiki?curid=3178267" title="Robert Henry Brom">
Robert Henry Brom



</doc>
<doc id="3178270" url="https://pl.wikipedia.org/wiki?curid=3178270" title="Diuna">
Diuna

Zobacz też: Dune

</doc>
<doc id="3178272" url="https://pl.wikipedia.org/wiki?curid=3178272" title="Diuna (powieść)">
Diuna (powieść)

Diuna () – powieść science fiction napisana przez Franka Herberta, uhonorowana pierwszą przyznaną nagrodą Nebula w 1965 i nagrodą Hugo w 1966. Powieść odniosła olbrzymi sukces komercyjny, sprzedano ją na całym świecie w ponad 20 milionach egzemplarzy. W 1987 roku w głosowaniu czytelników czasopisma Locus na najlepszą powieść science fiction wszech czasów zajęła 1. miejsce.
Powieść ukazała się w odcinkach w czasopiśmie "Analog Science Fact and Fiction" w latach 1963–1964 w ośmiu odcinkach jako "Dune World", a następnie w roku 1965 była kontynuowana przez "The Prophet of Dune", zaś całość (uzupełniona kilkoma dodatkami i mapą z notą kartograficzną) wydana została w 1965 przez wydawnictwo Chilton pod tytułem "Dune".
"Diuna" to pierwsza część cyklu powieści "Kroniki Diuny". W Polsce ukazała się po raz pierwszy w 1985 roku nakładem Wydawnictwa Iskry w tłumaczeniu Marka Marszała. W latach 1992–1993 wydawnictwo Phantom Press wydało całą sagę "Kroniki Diuny" (przekłady Marka Marszała oraz innych tłumaczy). W latach 1997–2001 wznowiło ją Wydawnictwo Zysk i S-ka (w nowym, wzbudzającym wiele kontrowersji przekładzie Jerzego Łozińskiego piszącego pod pseudonimem "Ładysław Jerzyński"). W 2007 roku Dom Wydawniczy „Rebis” wznowił "Diunę" (poprawiony przekład Marka Marszała), w maju 2007 "Mesjasza Diuny" (nowy przekład Marka Marszała), w roku 2008 – "Dzieci Diuny" (nowy przekład Marka Marszała i Andrzeja Jankowskiego), natomiast w marcu 2009 – "Boga Imperatora Diuny", w listopadzie 2009 "Heretyków Diuny" (obydwa w nowym przekładzie Marka Michowskiego) a w sierpniu 2010 roku Kapitularz Diuną.
Fabuła.
Akcja powieści dzieje się w bardzo dalekiej przyszłości (patrz: Uniwersum Diuny). Najważniejszą planetą we wszechświecie stała się Arrakis (Diuna), jedyna, na której znajdują się złoża melanżu – substancji przedłużającej życie, a także umożliwiającej jasnowidzenie niezbędne do uniknięcia niebezpieczeństw ponadwymiarowych podróży kosmicznych. Powstawanie melanżu związane jest z cyklem rozwojowym czerwi pustyni – olbrzymich istot, żyjących w piaskach Arrakis.
Diuna zostaje oddana w lenno rodowi Atrydów. Na planetę przybywają książę Leto I Atryda, jego konkubina lady Jessika, syn Paul oraz ich armia. Wkrótce po przybyciu Atrydów, ród Harkonnenów wspomagany przez oddziały imperialne dokonuje przewrotu. Lady Jessice i Paulowi udaje się uciec z pogromu. Uciekając, trafiają do siczy zamieszkiwanej przez koczowniczych wojowników – Fremenów – pod przywództwem Stilgara. „Bestia” Rabban Harkonnen eksploatuje Arrakis, stosując terror, budując powszechną wrogość Fremenów do nowych panów. Paul, pod wpływem Wody Życia (przeobrażone wydzieliny utopionego czerwia), budzi w sobie moce prorocze, okazując się oczekiwanym elementem doboru naturalnego Bene Gesserit – Kwisatz Haderach. Przyjmując imię „Paul Muad'Dib” prowadzi Fremenów do walki z Harkonnenami. Po pokonaniu Harkonnenów i unieruchomieniu wojsk Imperatora Szaddama IV, dochodzi do przejęcia władzy nad Arrakis przez ród Atrydów.
Tłumaczenia i różnice w terminologii.
Na rynku polskim istnieją dwa przekłady „Diuny”, jeden autorstwa Marka Marszała, drugi Jerzego Łozińskiego (poprawione edycje pod pseudonimem "Ładysław Jerzyński") i wynikają z tego pewne różnice w terminologii. Poniżej podano kilka przykładów:
Adaptacje.
W oparciu o wątki powieści powstał film "Diuna" nakręcony w 1984 przez Davida Lyncha, dwa miniseriale telewizyjne (na podstawie pierwszego tomu cyklu – "Frank Herbert's Dune" oraz na podstawie drugiego i trzeciego tomu – "Frank Herbert's Children of Dune"), a także kilka gier komputerowych (jak "Dune", ', "Dune 2000", '), z czego najważniejszą był uważany za pierwszy w historii gier RTS – Dune II wydany przez firmę Westwood Studios.
W 2021 roku miała premierę nowa adaptacja Diuny, w reżyserii Dennisa Villeneuve'a. Film obejmuje połowę pierwszego tomu cyklu (pozostała część ma być zaadaptowana w drugim filmie, którego premiera jest przewidziana na listopad 2023). W rolę Paula Atrydy wcielił się Timothée Chalamet. Premiera filmu pierwotnie miała mieć miejsce w roku 2020, lecz została przełożona na 2021.

</doc>
<doc id="3178273" url="https://pl.wikipedia.org/wiki?curid=3178273" title="Biały Królik">
Biały Królik

Biały Królik – postać stworzona przez Lewisa Carrolla występująca w książce "Alicja w krainie czarów". Pojawia się na samym początku, w rozdziale pierwszym, jest ubrany w kamizelkę, nosi duży zegarek kieszonkowy i mówi „Oh dear! Oh dear! I shall be too late!”. Alicja podąża za nim do króliczej nory do Krainy Czarów. Spotyka go ponownie, kiedy przez pomyłkę bierze ją za swoją pokojówkę Mary Ann, a ona zostaje uwięziona w jego domu, gdyż jest zbyt duża. Królik pojawia się znowu w ciągu kilku ostatnich rozdziałów, jako sługa Króla i Królowej Kier. Postać Białego Królika można odnaleźć nie tylko w literaturze, ale też w filmach, grach komputerowych, muzyce i sztuce.

</doc>
<doc id="3178275" url="https://pl.wikipedia.org/wiki?curid=3178275" title="2014 w informatyce">
2014 w informatyce



</doc>
<doc id="3178276" url="https://pl.wikipedia.org/wiki?curid=3178276" title="John Boles (strzelec)">
John Boles (strzelec)

John Keith Boles (ur. 31 stycznia 1888 w Fort Smith, zm. 16 lipca 1952 w San Antonio) – amerykański strzelec, mistrz olimpijski, multimedalista mistrzostw świata.
Życiorys.
Przez kilka lat służył w Arkansas National Guard, po czym w 1912 roku wstąpił do US Army. W 1924 roku był majorem, lecz doszedł finalnie do stopnia pułkownika. Podczas swej wieloletniej służby na Filipinach zainteresował się polowaniem na dziką zwierzynę. 
Uczestnik Letnich Igrzysk Olimpijskich 1924, na których wystąpił w 5 konkurencjach. Został mistrzem olimpijskim w rundzie pojedynczej do sylwetki jelenia, zaś w zawodach drużynowych zdobył brązowy medal (skład zespołu: John Boles, Raymond Coulter, Dennis Fenton, Walter Stokes). Boles jest również 9-krotnym medalistą mistrzostw świata, w tym 5 razy złotym, 2 razy srebrnym i 2 razy brązowym. Indywidualnie zdobył 5 medali, w tym 2 złote na mistrzostwach świata we Lwowie w rundzie pojedynczej do sylwetki jelenia i rundzie podwójnej do sylwetki jelenia (1931).
Był kierownikiem strzeleckiej reprezentacji Stanów Zjednoczonych Mistrzostw Świata w Strzelectwie 1930.
Jego syn John Boles Jr. był zawodowym wojskowym w stopniu generała armii.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="3178277" url="https://pl.wikipedia.org/wiki?curid=3178277" title="John Boles">
John Boles



</doc>
<doc id="3178278" url="https://pl.wikipedia.org/wiki?curid=3178278" title="Michael Joseph Bransfield">
Michael Joseph Bransfield



</doc>
<doc id="3178280" url="https://pl.wikipedia.org/wiki?curid=3178280" title="Prva liga Srbije w piłce nożnej (2013/2014)">
Prva liga Srbije w piłce nożnej (2013/2014)

Sezon 2013/14 Prva liga Srbije - 8. edycja rozgrywek serbskiej Prvej ligi w piłce nożnej.
Rozgrywki toczyły się w jednej grupie i występowało w nich 16 drużyn. Po zakończeniu sezonu mistrz oraz wicemistrz awansowali bezpośrednio do Super ligi, a 3. drużyna zagra w barażu o awans z 14. drużyną Super ligi. Cztery ostatnie drużyny spadły do Srpskiej ligi.
Prva liga Srbije.
Drużyny.
W Prva liga Srbije w sezonie 2013/14 występowało 16 drużyn.
 * FK Hajduk Kula (8 miejsce w Super lidze) nie otrzymał licencji na grę w Super lidze w sezonie 2013/14 (drużyna została rozwiązana), a jego miejsce w Super lidze zajął FK Voždovac, dzięki czemu FK Teleoptik utrzymał się w Prvej lidze.
Baraż o awans do Super ligi.
 * Początkowo rewanżowy mecz barażowy rozegrano 4 czerwca, ale mecz został przerwany w 49 minucie przy stanie 1:0 dla drużyny FK Rad. W nowym terminie 12 czerwca mecz miał być powtórzony, ale drużyna FK Metalac Gornji Milanovac nie stawiła się na mecz, dlatego wynik meczu rewanżowego został zweryfikowany przez Fudbalski savez Srbije jako walkower dla drużyny FK Rad. 

</doc>
<doc id="3178281" url="https://pl.wikipedia.org/wiki?curid=3178281" title="Kacper Woryna">
Kacper Woryna

Kacper Woryna (ur. 31 sierpnia 1996 w Rybniku) – polski żużlowiec, wnuk Antoniego Woryny – również żużlowca. 
Licencje żużlową uzyskał w 2012 roku. W 2013 roku zadebiutował w polskich rozgrywkach ligowych, w barwach klubu ROW Rybnik. W 2018 zawodnik Poole Pirates.
22 maja 2016 roku, podczas 2. biegu meczu żużlowej Ekstraligi rozgrywanego w Rybniku między ROW-em Rybnik a Unią Tarnów, uczestniczył w zderzeniu z Krystianem Rempałą, w wyniku którego zawodnik drużyny gości zmarł 28 maja 2016 roku w szpitalu w Jastrzębiu-Zdroju.
15 lipca 2017 roku zdobył na domowym torze w Rybniku brązowy medal Młodzieżowych Indywidualnych Mistrzostw Polski.
14 sierpnia 2017 roku wywalczył srebrny medal w Indywidualnych Międzynarodowych Mistrzostwach Ekstraligi.

</doc>
<doc id="3178283" url="https://pl.wikipedia.org/wiki?curid=3178283" title="Lila Tretikov">
Lila Tretikov

Lila Tretikov (ur. 25 stycznia 1978 jako Olga (Lala) Aleksiejewna Trietjakowa, ) – amerykańska informatyczka i menedżerka pochodzenia rosyjskiego, specjalizująca się w oprogramowaniu biznesowym, związana z ruchem otwartego oprogramowania.
Życiorys.
Jej ojciec jest matematykiem, matka pracuje w branży filmowej. Urodziła się w Związku Radzieckim, w wieku 16 lat wyemigrowała z Moskwy do Nowego Jorku, następnie studiowała informatykę i sztukę na University of California, Berkeley.
W 1999 została zatrudniona jako inżynier w Sun Microsystems, gdzie pracowała nad oprogramowaniem Java. Wkrótce potem założyła przedsiębiorstwo GrokDigital, przedsiębiorstwo działające w obszarze sprzedaży rozwiązań technologicznych (uzyskała kilka patentów na oprogramowanie), objęła funkcję dyrektora działu informatyki i wiceprezesa ds. technicznych w SugarCRM.
1 maja 2014 przewodniczący Rady Powierniczej Wikimedia Foundation Jan-Bart de Vreede przedstawił ją jako następczynię Sue Gardner na stanowisku dyrektorki wykonawczej Wikimedia Foundation. Do jej obowiązków należało określanie strategii, kierowanie działaniami i zawodowym personelem Wikimedia Foundation. „Fundacja Wikimedia” i „Wikipedia” nie oznaczają tego samego, jednak w polskich mediach nazwano ją „szefową Wikipedii” i odnotowano, że wcześniej odpowiadała za oprogramowanie „w Wikipedii”. W tym samym miesiącu Tretikov znalazła się na 99. miejscu najbardziej wpływowych kobiet świata magazynu Forbes. 25 lutego 2016 złożyła rezygnację ze stanowiska. Funkcję dyrektora wykonawczego Wikimedia Foundation Tretikov pełniła do 31 marca 2016.

</doc>
<doc id="3178286" url="https://pl.wikipedia.org/wiki?curid=3178286" title="Wybory do Parlamentu Europejskiego w Finlandii w 2014 roku">
Wybory do Parlamentu Europejskiego w Finlandii w 2014 roku

Wybory do Parlamentu Europejskiego VIII kadencji w Finlandii zostały przeprowadzone 25 maja 2014. Finowie wybrali 13 deputowanych. Wybory zakończyły się zwycięstwem centroprawicowej rządzącej Partii Koalicji Narodowej. Frekwencja wyniosła 41,0%.

</doc>
<doc id="3178287" url="https://pl.wikipedia.org/wiki?curid=3178287" title="ARO 24">
ARO 24

ARO 24 – samochód terenowy produkowany przez rumuńską firmę ARO w latach 1972–2006.
Historia i opis modelu.
Dostępny był jako 3- i 5-drzwiowy SUV, 2- i 4-drzwiowy pick-up oraz 2- i 4-drzwiowy kabriolet. Do napędu używano silników R4 benzynowych m.in. produkcji ARO (ARO L25) o pojemności 2,5 l (83 KM, 120 km/h), oraz diesla m.in. produkowanego przez fabrykę traktorów Uzina Tractorul Brașov 3,1 l (68 KM, 110 km/h), a także przez polską firmę Andoria. Moc przenoszona była na dwie osie. Auto posiadało 4- i 5-biegową skrzynie biegów.
ARO 24 dobrze sprawował się w terenie, pokonując wzniesienia 70% i na głębokość brodzenia 61 cm.
W latach 80. samochód przeszedł modyfikacje polegające m.in. na zamontowaniu okrągłych reflektorów, oraz - na użytek niektórych rynków - silnik Peugeot D.
Do roku 1985 wyprodukowano w sumie 125 000 pojazdów ARO 24, z czego 93 000 na eksport. Korzystna cena, oraz komfort jazdy spowodowały, że pojazdy eksportowano do wielu krajów (w tym do Kanady, USA, Australii).
W latach 1975—1995 w Portugalii wytwarzano model 24 pod nazwą Portaro przez FMAT (Fabrica de Máquinas Agrícolas do Tramagal). Także w Hiszpanii w latach 1980—1990 samochód był dystrybuowany oraz montowany przez firmę ENASA z Barcelony pod nazwą Hisparo.
ARO 24 był montowany w Łodzi przez firmę Damis. Pojazdy były wyposażane w silniki Andoria oraz skrzynię biegów z Tczewa. Auto montowano także w systemie CKD w Brazylii w Manaus jako Cross Lander 244X oraz w czeskim Hradcu Králové przez firmę AutoMaxCzech.

</doc>
<doc id="3178292" url="https://pl.wikipedia.org/wiki?curid=3178292" title="Swift (język programowania LLVM)">
Swift (język programowania LLVM)

Swift – język programowania stosowany na urządzeniach z systemami macOS, iOS, iPadOS, watchOS, tvOS, Linux oraz Windows (wersja 5.3), stworzony przez Apple Inc. Zaprezentowany po raz pierwszy podczas Worldwide Developers Conference 2 czerwca 2014. Język jest następcą Objective-C. Swift zaprojektowany został do współpracy z frameworkami Cocoa, Cocoa Touch oraz rozległą bazą kodu napisanego w Objective-C na potrzeby produktów Apple. Jest on zbudowany w oparciu o otwartoźródłowy kompilator LLVM i jest dołączany do środowiska programistycznego Xcode od wersji 6.
Język pozwala na tworzenie domknięć (tzw. closures), iteratorów, interfejsów tj. protokołów, programowanie uogólnione, korzystanie z krotek (tzw. tuples) jako struktur danych oraz wyników działania funkcji, korzystanie z Typów Optional, czyli ze zmiennych mogących przyjmować wartość nil (odpowiednik znaku null), oraz umożliwia wywoływanie funkcji wyższego rzędu (takich jak "map", "reduce").
Język pozwala na odróżnienie danych, do których programista odwołuje się przez referencję, w postaci typowych instancji klas, oraz danych, do których programista odwołuje się przez wartość, przechowywanych w postaci rekordów (), które jednak w odróżnieniu od języka programowania C mogą mieć swoje metody i dzięki temu można opisać ich zachowanie.

</doc>
<doc id="3178294" url="https://pl.wikipedia.org/wiki?curid=3178294" title="Paramount Marauder">
Paramount Marauder

Paramount Marauder – południowoafrykański transporter opancerzony typu MRAP produkowany przez przedsiębiorstwo Paramount Group. Pojazd zaprezentowany został w 2007 roku.
W podstawowej wersji Marauder przystosowany jest do przewozu dziesięciu osób (dwóch członków załogi i ośmiu pasażerów). Pojazd dostępny jest w wariantach nieuzbrojonym oraz wyposażonym w karabin maszynowy (kal. 7,62 mm, 12,7 mm lub 14,5 mm). Opancerzenie pojazdu zapewnia ochronę przed eksplozją 8 kg TNT pod kadłubem lub 14 kg TNT pod kołami oraz przed pociskami kalibru do 12,7 mm.
Poza transporterem opancerzonym, pojazd dostępny jest w wersjach ambulansu, platformy dla wyrzutni przeciwpancernych pocisków kierowanych oraz wozu dowodzenia.
Pojazdy Marauder zakupione zostały przez armie Algierii, Azerbejdżanu, Jordanii, Kazachstanu, Konga i RPA, a także zamówione przez armie Malawi, Omanu i Singapuru.

</doc>
<doc id="3178296" url="https://pl.wikipedia.org/wiki?curid=3178296" title="Asia Retona">
Asia Retona



</doc>
<doc id="3178298" url="https://pl.wikipedia.org/wiki?curid=3178298" title="Dom Studencki Jowita w Poznaniu">
Dom Studencki Jowita w Poznaniu

Dom Studencki Jowita (potocznie: "Akumulatory", od reklamy "Centry" na zwieńczeniu lub "Sezam", od "Seksualne Zaplecze Merkurego") – modernistyczny dom studencki należący do Uniwersytetu im. Adama Mickiewicza, mieszczący się na Jeżycach, przy ul. Zwierzynieckiej. Stanowi jedną z dominant architektonicznych otoczenia Ronda Kaponiera, będąc przeciwwagą dla zlokalizowanego po drugiej stronie ul. Zwierzynieckiej hotelu Merkury. Oddany do użytku w 1964 w ramach długofalowego planu rozwoju UAM na lata 1959–1965.
13-kondygnacyjny budynek z dwiema kondygnacjami podziemnymi zaprojektowano w poznańskim "Miastoprojekcie", a jego autorami byli Witold Milewski i Zygmunt Skupniewicz. Obiekt mieści segmenty grupujące pokoje dwuosobowe o podwyższonym standardzie (w okresach wakacyjnych miał przyjmować gości targowych – tereny MTP są zlokalizowane w pobliżu). Obok stoi dwupiętrowe skrzydło z programem socjalnym, mieszczące m.in. sklepy, stołówkę, klub studencki "Akumulatory" i galerię sztuki. "Jowitę" zaprojektowano w ten sposób, by w dzień ze śnieżnobiałą elewacją kontrastowały ciemne otwory okienne, a w nocy prezentował się negatyw tego wzoru. Białą elewację tworzą odpady poprodukcyjne – potłuczona ceramika. Jej pozyskanie w latach 60. XX wieku stanowiło poważny problem, gdyż była to technologia niestandardowa, co wymagało wprowadzenia projektu do planu sześcioletniego oraz uzyskania świadectwa Instytutu Techniki Budowlanej. Wszystko to opóźniłoby poważnie budowę. Dzięki działaniom administracyjnym udało się jednak pokonać opory biurokratyczne w tym zakresie i pozyskać stłuczkę w Fabryce Porcelany w Chodzieży. W pierwszej fazie projektu "Jowita" miała mieć formę dwóch 18-kondygnacyjnych wieżowców, ale od tego pomysłu odstąpiono (obowiązywała zasada, że w miastach wojewódzkich buduje się do 11 kondygnacji, a wyżej tylko w Warszawie).
W pobliżu budynku znajduje się drukarnia Concordia, Osiedle Vesty oraz hotel Sheraton Poznań, do 2003 zlokalizowane było kino „Bałtyk”.

</doc>
<doc id="3178300" url="https://pl.wikipedia.org/wiki?curid=3178300" title="Wincenty Kuźniewicz">
Wincenty Kuźniewicz

Wincenty Kuźniewicz (ur. 1846 we Lwowie, zm. 31 października 1902 tamże) – polski architekt tworzący we Lwowie.
Życiorys.
Walczył w powstaniu styczniowym, służył w oddziałach Jana Żalplachty „Zapałowicza” i Józefa Miniewskiego. Brał udział w bitwach pod Tyszowcami i Mołożowem. Po upadku powstania wyjechał do Szwajcarii, gdzie rozpoczął studia techniczne, kontynuował je we Francji. W 1875 powrócił do Lwowa, założył tam własne przedsiębiorstwo budowlane oraz kupił cegielnię przy ulicy Snopkowskiej. Był projektantem budynków mieszkalnych, które powstawały w stylu historyzmu. Był dyrektorem spółki kredytowej "„Towarzystwo zaliczkowe”". 
Zmarł w 1902, spoczywa na Cmentarzu Łyczakowskim.

</doc>
<doc id="3178304" url="https://pl.wikipedia.org/wiki?curid=3178304" title="Nadkrytyczny reaktor wodny">
Nadkrytyczny reaktor wodny

Nadkrytyczny reaktor wodny, SCWR (od ang. "supercritical water reactor") – reaktor jądrowy IV generacji, wykorzystujący wodę w stanie nadkrytycznym (odnośnie do punktu krytycznego wody, nie krytycznej masy paliwa nuklearnego) jako czynnik roboczy. SCWR przypomina reaktor lekkowodny (LWR), ale panuje w nim wyższe ciśnienie i temperatura, ma przy tym jedoobiegowy cykl jak Reaktor wodny wrzący (BWR). Reaktory typu BWR, PWR i kotły nadkrytyczne są sprawdzonymi i powszechnie stosowanymi technologiami. Reaktory typu SCWR jako systemy nuklearne są obiecujące ze względu na ich dużą sprawność cieplną (~45% do ~33% dla obecnie stosowanych LWR) i prostszą budowę. Są przedmiotem badań przez 32 organizacje w 13 krajach.
Budowa.
Moderator i chłodziwo.
Reaktory typu SCWR wykorzystują wodę w stanie nadkrytycznym jako moderatora neutronów oraz chłodziwa. Substancja powyżej punktu krytycznego, zachowuje się jak silnie sprężony gaz, co eliminuje potrzebę stosowania sprężarek kabinowych i generatorów pary (PWR) albo pomp odrzutowych lub recyrkulacyjnych, separatorów pary i suszarek (BWR). Również przez to, że nie zachodzi wrzenie, w SCWR nie wytwarzają się chaotycznie rozmieszczone bąbelki pary, które zmniejszają gęstość i efekt moderujący. W reaktorach LWR może to wpływać na przekaz ciepła, przepływ wody i moderację neutronów, a sprzężenie zwrotne może być przyczyną trudności w przewidywaniu i kontroli mocy reaktora. Uproszczenie SCWR powinno spowodować redukcję kosztów budowy i poprawienie niezawodności i bezpieczeństwa. Neutrony zostaną jedynie częściowo spowolnione, prawdopodobnie do punktu zamiany na neutrony prędkie. Dzieje się tak, ponieważ woda w stanie nadkrytycznym ma mniejszą gęstość i moderuje neutrony słabiej niż woda w stanie ciekłym. Jest jednak lepsza do transferu ciepła. W niektórych rozwiązaniach projektowych wykorzystujących widmo neutronów prędkich woda jest reflektorem na zewnątrz rdzenia, tylko część rdzenia jest moderowana. Stosowanie neutronów prędkich ma trzy główne zalety:
Paliwo.
Paliwo będzie podobne do tradycyjnego paliwa reaktorów PWR, prawdopodobnie z kanalizowanymi zespołami paliwowymi jak w reaktorach BWR, aby zmniejszyć ryzyko występowania obszarów o podwyższonych parametrach spowodowanego lokalnymi wahaniami ciśnienia/temperatury. Wzbogacenie paliwa będzie musiało być wyższe, aby wyrównać absorpcję neutronów przez koszulkę paliwową, która nie może być wykonana z cyrkonu tak jak w reaktorach typu LWR, gdyż cyrkon ulega korozji w wysokiej temperaturze. Można za to wykorzystać stal nierdzewną lub stopy niklu. Pręty paliwowe muszą być odporne na korozję w środowisku nadkrytycznym, jak również na wzrost temperatury w wypadku awarii. Istnieją cztery tryby awaryjne, które są brane pod uwagę podczas awarii: pękanie kruche, zapaść wyboczeń, szkody wynikające z występowania nadciśnienia oraz uszkodzenie na skutek pełzania. Aby zmniejszyć korozję, do wody może być dodany wodór.
Przynajmniej jedna koncepcja wykorzystuje cząsteczki paliwa reaktora wysokotemperaturowego chłodzonego gazem.
Sterowanie.
SCWR prawdopodobnie miałyby pręty kontrolne umieszczane od góry, jak dzieje się to w reaktorach PWR.
Materiał.
Warunki wewnątrz reaktora SCWR są cięższe niż te w reaktorach LWR, LMFBR i nadkrytycznych elektrowniach wykorzystujących paliwa kopalne, w których uzyskano już wiele doświadczenia. Brak jednak doświadczenia uwzględniającego kombinację niesprzyjającego otoczenia i intensywnego promieniowania neutronowego). Reaktory SCWR wymagają wyższego standardu materiałów, z których wykonywany jest rdzeń (zwłaszcza koszulki paliwowe) niż którykolwiek z powyżej wymienionych. Dodatkowo, niektóre elementy stają się bardzo reaktywne na skutek absorpcji neutronów, na przykład kobalt-59 wychwytując neutrony przekształca się w kobalt-60, który silniej emituje promieniowanie gamma. Z tego względu stopy zawierające kobalt są nieodpowiednie dla reaktorów.
Prace badawczo-rozwojowe skupiają się na poznaniu:

</doc>
<doc id="3178305" url="https://pl.wikipedia.org/wiki?curid=3178305" title="Babinka">
Babinka

Babinka – ciek w Wielkopolsce, przepływający przez gminy Kórnik i Mosina, a uchodzący do Kopla na terenie Poznania, w Głuszynie. 
Źródło znajduje się na północ od Kamionek. Ciek kieruje się na północny zachód, mijając od północy Daszewice i Babki. Przy południowym krańcu ul. Ożarowskiej wpływa do Poznania, by zaraz ujść do Kopla (dopływ lewobrzeżny). W rejonie ujścia znajduje się bezimienny staw (dawna żwirownia). Pomiędzy Kamionkami i Daszewicami nad ciekiem występują rozległe łąki ze świbką morską. Na wschód o Babek znajduje się stanowisko widłaka goździstego.

</doc>
<doc id="3178306" url="https://pl.wikipedia.org/wiki?curid=3178306" title="Chamaegastrodia">
Chamaegastrodia

Chamaegastrodia Makino &amp; F. Maek. – rodzaj roślin z rodziny storczykowatych ("Orchidaceae" Juss.). Obejmuje 3 gatunki występujące naturalnie w Azji.
Rozmieszczenie geograficzne.
Przedstawiciele rodzaju rosną naturalnie w Azji od Indii do Japonii.
Biologia i ekologia.
Niewiele wiadomo na temat ekologii tych roślin, z tym wyjątkiem, że rosną one pod ziemią w próchnicy na piętrach lasów od 1500 do 2600 m n.p.m. "Chamaegastrodia shikokiana" prawdopodobnie rośnie na niższych wysokościach w Japonii, ale dokładnych danych brak.
Systematyka.
Jeden z rodzajów plemienia "Cranichidinae" w obrębie podrodziny storczykowych ("Orchideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych. 
Zastosowanie.
Rośliny z tego rodzaju zasadniczo nie są uprawiane.

</doc>
<doc id="3178308" url="https://pl.wikipedia.org/wiki?curid=3178308" title="Projekt Araucaria">
Projekt Araucaria

Projekt ARAUCARIA – międzynarodowy projekt naukowy, którego celem jest kalibracja kosmicznej skali odległości. Badania prowadzone w ramach projektu dotyczą metod wyznaczania odległości do bliskich galaktyk, wchodzących w skład tzw. Grupy Lokalnej oraz Grupy Rzeźbiarza. Najważniejszym osiągnięciem zespołu było niezwykle precyzyjne wyznaczenie odległości do Wielkiego Obłoku Magellana, który stanowi podstawę wyznaczania odległości do odległych galaktyk, a w konsekwencji wpływa na dokładność wyznaczenia stałej Hubble’a "H"0.
Kalibracja Kosmicznej Skali Odległości.
Zróżnicowanie skali odległości we Wszechświecie wymaga stosowania różnych metod pomiaru, z których każda ma ograniczony zakres stosowalności oraz ograniczoną dokładność. Oznacza to, że metody, które można stosować do odległych galaktyk, muszą zostać skalibrowane w oparciu o najbliższe galaktyki Grupy Lokalnej. Pomiary do najbliższych galaktyk z kolei kalibruje się w oparciu o pomiary odległości do gwiazd w naszej Galaktyce. Procedura taka nazywana jest "drabiną odległości", ponieważ dotarcie do ostatniego szczebla "drabiny" wymaga przejścia przez wszystkie poniższe szczeble. Oznacza to również, że niedokładność pomiarów na niższych szczeblach propaguje się na każdy wyższy szczebel "drabiny odległości".
Jednym z najważniejszych przykładów jest wyznaczenie wartości stałej Hubble’a "H"0 oraz rozmiarów obserwowanego wszechświata. Pomiary paralaksy wykonane przez kosmiczny teleskop Hipparcos pozwoliły na wyznaczenie precyzyjnych odległości do około 1 miliona gwiazd w odległościach mniejszych niż 150 parseków od Słońca. 
Wyniki te posłużyły do analizy układów podwójnych gwiazd późnych typów w Wielkim Obłoku Magellana i wyznaczenia precyzyjnej odległości do tej galaktyki. Dzięki temu została skalibrowana zależność okres – jasność dla Cefeid w Wielkim Obłoku Magellana, co umożliwiło pomiar odległości do galaktyk, w których zaobserwowano zarówno cefeidy, jak i supernowe typu Ia. Możliwa była tym samym kalibracja zależności odległości z jasnością supernowych. Pomiary jasności supernowych w jeszcze odleglejszych galaktykach (w których już nie widzimy cefeid) posłużyły do wyznaczenia odległości do nich oraz do skalibrowania Prawa Hubble’a.
Zakres Badań.
Badania zespołu koncentrują się na metodach wyznaczania odległości w skalach od 0,5 kpc do około 20 Mpc. Badane są gwiazdy pulsujące spełniające zależność okres – jasność (cefeidy klasyczne oraz gwiazdy typu RR Lyrae), gwiazdy Red Clump, Wierzchołek Gałęzi Czerwonych Olbrzymów (TRGB), układy podwójne późnych typów widmowych, zależność strumień – grawitacja – jasność. Analizowany jest wpływ rozmaitych błędów systematycznych wpływających na pomiary odległości, takich jak ekstynkcja międzygwiazdowa, skład chemiczny czy wiek gwiazd w badanych galaktykach. Część badań dotyczy również fizyki wnętrz gwiazdowych, w tym konwekcji i transferu promieniowania. 
Najważniejsze Odkrycia.
W 2010 roku zespół opublikował w prestiżowym tygodniu naukowym „Nature” precyzyjne wyznaczenie masy cefeidy klasycznej o katalogowej nazwie OGLE-LMC-CEP-0227. Było to pierwsze bezpośrednie wyznaczenie masy gwiazdy pulsującej. 
W 2012 roku na łamach tygodnika „Nature” opublikowano zaskakujące wyniki analizy unikalnego układu podwójnego gwiazd, znajdującego się w pobliżu centrum Drogi Mlecznej. Układ ten, o katalogowej nazwie OGLE-BLG-RRLYR-02792, składa się z dużej czerwonej gwiazdy (czerwonego olbrzyma) oraz gwiazdy okresowo zmieniającej rozmiary (pulsującej) w sposób charakterystyczny dla dobrze znanej grupy gwiazd zmiennych typu RR Lutni. Nowy typ gwiazd nazwany został Binary Evolution Pulsators (BEP). W 2013 roku zespół opublikował precyzyjne wyznaczenie odległości do Wielkiego Obłoku Magellana, którego dokładność wynosi 2%. Do wyznaczenia odległości wykorzystano obserwacje ośmiu układów podwójnych późnych typów widmowych, znajdujących się Wielkim Obłoku Magellana.
Obserwacje.
Charakter badań wymaga prowadzenia częstych i wieloletnich obserwacji z wykorzystaniem rozmaitych technik: wielopasmowych pomiarów fotometrycznych, pomiarów spektroskopowych oraz pomiarów interferometrycznych. W ciągu 14 lat badań zespół prowadził obserwacje przez ponad 200 nocy przy pomocy teleskopów o średnicy zwierciadła powyżej 8 metrów oraz ponad 800 nocy przy pomocy teleskopów o średnicy zwierciadła poniżej 8 metrów. Do 2014 roku obserwacje prowadzone były łączenie przy pomocy 18 teleskopów rozmieszczonych w 7 obserwatoriach:
Obserwatorium Paranal ESO, Obserwatorium La Silla ESO, Obserwatorium Las Campanas, Międzyamerykańskie Obserwatorium Cerro Tololo (CTIO), South African Astronomical Observatory (SAAO), Mauna Kea Observatories (MKO), Mount Wilson Observatory (MWO). Obserwacje prowadzono również przy pomocy Kosmicznego Teleskopu Hubble’a oraz Kosmicznego Teleskopu Spitzera.
Zespół naukowy.
Pracą zespołu kieruje prof. Grzegorz Pietrzyński oraz prof. Wolfgang Gieren. W skład zespołu wchodzą naukowcy z siedmiu instytucji: 
Ponadto prowadzona jest ścisła współpraca z funkcjonującym w Obserwatorium Astronomicznym Uniwersytetu Warszawskiego projektem OGLE.
Nazwa projektu.
Araukaria chilijska ("Araucaria araucana") to nazwa drzewa rosnącego na andyjskich terenach Chile, symbol międzynarodowej współpracy nad projektem.
Wyróżnienia.
Ogłoszenie na łamach prestiżowego tygodnika „Nature” pomiaru odległości do pobliskiej galaktyki – Wielkiego Obłoku Magellana zostało nominowane do Plebiscytu „Nauka to wolność” i uznane za drugie z najważniejszych odkryć ostatniego 25-lecia.

</doc>
<doc id="3178310" url="https://pl.wikipedia.org/wiki?curid=3178310" title="Wybory do Parlamentu Europejskiego w Czechach w 2014 roku">
Wybory do Parlamentu Europejskiego w Czechach w 2014 roku

Wybory do Parlamentu Europejskiego VIII kadencji w Czechach zostały przeprowadzone 23 i 24 maja 2014. W ich wyniku wybrano 21 eurodeputowanych. Frekwencja wyniosła 18,2%.

</doc>
<doc id="3178311" url="https://pl.wikipedia.org/wiki?curid=3178311" title="Cheirostylis">
Cheirostylis

Cheirostylis Blume – rodzaj roślin z rodziny storczykowatych ("Orchidaceae" Juss.). Obejmuje co najmniej 54 gatunki występujące naturalnie w Afryce Południowej, na wyspach Oceanu Indyjskiego, w Azji Południowej, Południowo-Wschodniiej i Wschodniej, Australii oraz Oceanii.
Rozmieszczenie geograficzne.
Przedstawiciele rodzaju rosną naturalnie w Republice Południowej Afryki, na Madagaskarze, Maskarenach, Komorach, Sri Lance, w Indiach, Bhutanie, Japonii, Chińskiej Republice Ludowej, Republice Chińskiej, Mjanmie, Tajlandii, Wietnamie, na Filipinach, w Malezji, Indonezji, na Karolinach, w Papui-Nowej Gwinei, Australii, Vanuatu oraz na Nowej Kaledonii.
Biologia i ekologia.
Przedstawiciele rodzaju "Cheirostylis" rosną w ziemi na dnie lasu, w próchnicy, wśród mchów, w obniżeniach terenu, na gołych lub omszałych skałach lub jako epifity na omszałych gałęziach drzew. Występują one w nizinnych lasach i obszarach przybrzeżnych, ale częściej rośliny te spotykane są w górskich lasach do 2500 m n.p.m.
Systematyka.
Jeden z rodzajów plemienia "Cranichidinae" w obrębie podrodziny storczykowych ("Orchideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych. 
Zastosowanie.
Rośliny z tego rodzaju bywają uprawiane w płytkich doniczkach z glebą lub na skałach z mchami zapobiegającymi wysuszaniu.

</doc>
<doc id="3178317" url="https://pl.wikipedia.org/wiki?curid=3178317" title="Władysław Kuźniewicz">
Władysław Kuźniewicz



</doc>
<doc id="3178321" url="https://pl.wikipedia.org/wiki?curid=3178321" title="Sadurki (gromada)">
Sadurki (gromada)

Sadurki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sadurki z siedzibą GRN w Sadurkach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki wszedł obszar dotychczasowej gromady Czesławice (bez miejscowości Ludwinów-Czesławice) oraz miejscowości Dąbrowa-Cynków, Czesławice kol., Sadurki wieś, Sadurki stacja kolejowa i Wymysłów z dotychczasowej gromady Sadurki ze zniesionej gminy Nałęczów w tymże powiecie. Dla gromady ustalono 16 członków gromadzkiej rady narodowej.
30 czerwca 1963 do gminy Sadurki przyłączono wieś Cynków oraz kolonie Antopol i Bochotnica z osiedla Nałęczów w tymże powiecie.
1 stycznia 1969 gromadę zniesiono, włączając jej obszar do gromady Piotrowice w tymże powiecie.

</doc>
<doc id="3178322" url="https://pl.wikipedia.org/wiki?curid=3178322" title="Borowa (gromada w powiecie puławskim)">
Borowa (gromada w powiecie puławskim)

Borowa – dawna gromada (najmniejsza jednostka podziału terytorialnego Polskiej Rzeczypospolitej Ludowej w latach 1954–72) z siedzibą GRN w Borowej.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Borowa z siedzibą GRN w Borowej utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Borowa, Skoki, Nieciecz i Niebrzegów ze zniesionej gminy Gołąb w tymże powiecie. Dla gromady ustalono 14 członków gromadzkiej rady narodowej.
1 stycznia 1959 gromadę zniesiono, włączając jej obszar do gromady Gołąb w tymże powiecie.

</doc>
<doc id="3178323" url="https://pl.wikipedia.org/wiki?curid=3178323" title="Chrząchów (gromada)">
Chrząchów (gromada)

Chrząchów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chrząchów z siedzibą GRN w Chrząchowie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Chrząchów, Chrząchówek i Wólka Nowodworska oraz miejscowość Wygoda kol. z dotychczasowej gromady Kurów ze zniesionej gminy Kurów w tymże powiecie. Dla gromady ustalono 16 członków gromadzkiej rady narodowej.
1 stycznia 1959 gromadę zniesiono, włączając jej obszar do gromady Kurów w tymże powiecie.

</doc>
<doc id="3178324" url="https://pl.wikipedia.org/wiki?curid=3178324" title="Dęba (gromada w powiecie puławskim)">
Dęba (gromada w powiecie puławskim)

Dęba – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dęba z siedzibą GRN w Dębie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Bronisławka, Choszczów, Dęba, Marianka i Nowy Dwór ze zniesionej gminy Kurów w tymże powiecie. Dla gromady ustalono 12 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Kurów w tymże powiecie.

</doc>
<doc id="3178325" url="https://pl.wikipedia.org/wiki?curid=3178325" title="Gródek (gromada w powiecie puławskim)">
Gródek (gromada w powiecie puławskim)

Gródek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gródek z siedzibą GRN w Gródku utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Dębki-Gródek, Huta, Łukawica, Łukawka i Nowo-Michowska oraz miejscowości Kozioł i Kaliski kol. z dotychczasowej gromady Kozioł ze zniesionej gminy Baranów w tymże powiecie. Dla gromady ustalono 13 członków gromadzkiej rady narodowej.
1 stycznia 1959 gromadę zniesiono, włączając jej obszar do gromady Baranów w tymże powiecie.

</doc>
<doc id="3178326" url="https://pl.wikipedia.org/wiki?curid=3178326" title="Éder Balanta">
Éder Balanta

Éder Fabián Álvarez Balanta (ur. 28 lutego 1993 w Bogocie) – kolumbijski piłkarz występujący na pozycji defensywnego pomocnika lub środkowego obrońcy w belgijskim Club Brugge oraz w reprezentacji Kolumbii. Wychowanek Academia FC, w swojej karierze grał także w River Plate. Znalazł się w kadrze na Mistrzostwa Świata 2014.

</doc>
<doc id="3178327" url="https://pl.wikipedia.org/wiki?curid=3178327" title="Kłoda (gromada)">
Kłoda (gromada)

Kłoda – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kłoda z siedzibą GRN w Kłodzie utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Kłoda, Bobowiska, Olempin, Wólka Kątna i Zastawie ze zniesionej gminy Markuszów oraz obszary dotychczasowych gromad Barłogi i Łąkoć wraz z miejscowością Mała Kłoda z dotychczasowej gromady Kurów ze zniesionej gminy Kurów w tymże powiecie. Dla gromady ustalono 16 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Markuszów (wsie Kłoda, Zastawie, Bobowiska, Wólka Kątna i Olempin) i Kurów (wsie Barłogi, Łąkoć i Mała Kłoda) w tymże powiecie.

</doc>
<doc id="3178330" url="https://pl.wikipedia.org/wiki?curid=3178330" title="Leśce (gromada)">
Leśce (gromada)

Leśce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Leśce z siedzibą GRN w Leścach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Leśce, Piotrowice wieś i Piotrowice kol. ze zniesionej gminy Garbów w tymże powiecie. Dla gromady ustalono 13 członków gromadzkiej rady narodowej.
1 stycznia 1958 gromadę zniesiono, włączając jej obszar do gromady Garbów w tymże powiecie.

</doc>
<doc id="3178331" url="https://pl.wikipedia.org/wiki?curid=3178331" title="Osiny (gromada w powiecie puławskim)">
Osiny (gromada w powiecie puławskim)

Osiny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Osiny z siedzibą GRN w Osinach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Osiny i Wola Osińska ze zniesionej gminy Żyrzyn oraz obszary dotychczasowych gromad Sielce i Wronów ze zniesionej gminy Końskowola w tymże powiecie. Dla gromady ustalono 27 członków gromadzkiej rady narodowej.
1 stycznia 1959 z gromady Osiny wyłączono wieś Sielce, włączając ją do gromady Końskowola w tymże powiecie.
1 stycznia 1960 gromadę zniesiono, włączając jej obszar do gromad Żyrzyn (wieś, kolonię i majątek państwowy Osiny oraz wieś i leśniczówkę Wola Osińska) i Końskowola (wieś Wronów) w tymże powiecie.

</doc>
<doc id="3178332" url="https://pl.wikipedia.org/wiki?curid=3178332" title="Rzeczyca (gromada w powiecie puławskim)">
Rzeczyca (gromada w powiecie puławskim)

Rzeczyca – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rzeczyca z siedzibą GRN w Rzeczycy utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Rzeczyca wieś i Rzeczyca kol. oraz miejscowości Rąblów wieś, Łyse Góry kol. i Grabówki wieś z dotychczasowej gromady Rąblów ze zniesionej gminy Celejów w tymże powiecie. Dla gromady ustalono 15 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Celejów w tymże powiecie.

</doc>
<doc id="3178333" url="https://pl.wikipedia.org/wiki?curid=3178333" title="Skrudki (gromada)">
Skrudki (gromada)

Skrudki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Skrudki z siedzibą GRN w Skrudkach utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Parafianka, Cezaryn, Jaworów, Kośmin, Skrudki, Strzyżowice i Wilczanka ze zniesionej gminy Żyrzyn w tymże powiecie. Dla gromady ustalono 22 członków gromadzkiej rady narodowej.
1 stycznia 1962 gromadę zniesiono, włączając jej obszar do gromady Żyrzyn w tymże powiecie.

</doc>
<doc id="3178334" url="https://pl.wikipedia.org/wiki?curid=3178334" title="Śniadówka (gromada)">
Śniadówka (gromada)

Śniadówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Śniadówka z siedzibą GRN w Śniadówce utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Śniadówka, Łysa Góra, Niwa i Karczunek oraz miejscowość Klin z dotychczasowej gromady Kozioł ze zniesionej gminy Baranów w tymże powiecie. Dla gromady ustalono 11 członków gromadzkiej rady narodowej.
1 stycznia 1959 gromadę zniesiono, włączając jej obszar do gromady Baranów w tymże powiecie.

</doc>
<doc id="3178335" url="https://pl.wikipedia.org/wiki?curid=3178335" title="Zagóźdź (gromada)">
Zagóźdź (gromada)

Zagóźdź – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zagóźdź z siedzibą GRN w Zagoździu utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki weszły obszary dotychczasowych gromad Zagóźdź, Składów, Dębczyna i Kruszyna ze zniesionej gminy Baranów w powiecie puławskim oraz obszar dotychczasowej gromady Meszno ze zniesionej gminy Michów w powiecie lubartowskim w tymże województwie. Dla gromady ustalono 9 członków gromadzkiej rady narodowej.
1 stycznia 1959 z gromady Zagóźdź wyłączono kolonie Meszno i Kruszyna, włączając je do gromady Michów w powiecie lubartowskim w tymże województwie, po czym gromadę Zagóźdź zniesiono, włączając jej (pozostały) obszar do gromady Baranów w tymże (puławskim) powiecie.

</doc>
<doc id="3178336" url="https://pl.wikipedia.org/wiki?curid=3178336" title="Wola Przybysławska (gromada)">
Wola Przybysławska (gromada)

Wola Przybysławska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wola Przybysławska z siedzibą GRN w Woli Przybysławskiej utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki wszedł obszar dotychczasowej gromady Wola Przybysławska ze zniesionej gminy Markuszów w tymże powiecie. Dla gromady ustalono 18 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Markuszów w tymże powiecie.

</doc>
<doc id="3178337" url="https://pl.wikipedia.org/wiki?curid=3178337" title="Pożóg (gromada)">
Pożóg (gromada)

Pożóg – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pożóg z siedzibą GRN w Pożogu (obecnie są to dwie wsie: Stary Pożóg i Nowy Pożóg) utworzono – jako jedną z 8759 gromad na obszarze Polski – w powiecie puławskim w woj. lubelskim na mocy uchwały nr 14 WRN w Lublinie z dnia 5 października 1954. W skład jednostki wszedł obszar dotychczasowej gromady Pożóg ze zniesionej gminy Końskowola w tymże powiecie. Dla gromady ustalono 12 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Końskowola w tymże powiecie.

</doc>
<doc id="3178338" url="https://pl.wikipedia.org/wiki?curid=3178338" title="Punkt eksploatacyjny">
Punkt eksploatacyjny

Punkt eksploatacyjny – wyznaczone miejsce na sieci kolejowej służące eksploatacji kolei.
Punkty eksploatacyjne dzieli się na:

</doc>
<doc id="3178340" url="https://pl.wikipedia.org/wiki?curid=3178340" title="Nikołaj Chrienkow">
Nikołaj Chrienkow

Nikołaj Chrienkow j. ros. Николай Николаевич Хренков (ur. 15 lipca 1984 w Żeleznogorsku, zm. 2 czerwca 2014 tamże) – rosyjski bobsleista, olimpijczyk, dwukrotny srebrny medalista mistrzostw Europy.
W 2011 r., zajął drugie miejsce w czwórce na Mistrzostwach Europy w Winterbergu w Niemczech
, a w 2012 r., był natomiast srebrnym medalistą Mistrzostw Europy w Altenbergu, w Niemczech. Podczas Zimowych Igrzysk Olimpijskich w Soczi, w 2014 r., startując w czwórce uplasował się na 15. pozycji. Zginął w wypadku samochodowym na trasie Krasnojarsk-Żeleznogorsk.
Karierę sportową zaczynał od lekkoatletyki – uprawiał wieloboje, reprezentował Rosję w pucharze Europy w wielobojach (18. lokata w 2005 roku) oraz meczach międzypaństwowych młodzieżowców.

</doc>
<doc id="3178341" url="https://pl.wikipedia.org/wiki?curid=3178341" title="Willi Moore">
Willi Moore



</doc>
<doc id="3178342" url="https://pl.wikipedia.org/wiki?curid=3178342" title="Andrzej Dziewit">
Andrzej Dziewit

Andrzej Dziewit (ur. 17 listopada 1955 we Wrocławiu, zm. 26 maja 2014 we Wrocławiu) – polski politolog, działacz ewangelizacyjny i kulturalny.
Życie i działalność.
Przez całe życie związany z Wrocławiem, w którym ukończył IX Liceum Ogólnokształcące im. Juliusza Słowackiego oraz studia na Wydziale Nauk Politycznych Uniwersytetu Wrocławskiego im. Bolesława Bieruta.
We wczesnej młodości, po stracie ojca w wypadku samochodowym oraz, rok później, po stracie nogi pod kołami tramwaju, zakwestionował wiarę w Boga.
W okresie studiów na początku lat 80. XX w. współtwórca i jeden z liderów – obok „Majora” Waldemara Fydrycha i innych – Ruchu Nowej Kultury i Pomarańczowej Alternatywy, stanowiących nowy głos w przestrzeni kultury, niezależny i opozycyjny w stosunku do socjalistycznej propagandy Polskiej Rzeczypospolitej Ludowej. W 1981 główny organizator m.in. akcji ulicznych we Wrocławiu – Wielkanocnego Marszu Pokoju i Anarchistycznego Saturatora.
Zaangażowany społecznie w obszarze kultury doświadczył w życiu osobistym załamania egzystencjalnego, przygotował swoją próbę samobójczą, od której jednak odstąpił, ponieważ następujące wtedy po sobie zdarzenia zaczął interpretować jako odpowiedź i pomoc Boga (modlitwa Andrzeja Dziewita: "Boże, jeśli jesteś, daj mi cud"). W tym czasie uznał Biblię jako słowo Boże i powrócił do praktyki wiary w Kościele katolickim, w którym w dzieciństwie był ochrzczony.
Od 1984 związany z Ruchem Światło-Życie (Oaza), od 1989 ze Wspólnotą Hallelu Jah oraz szeroko z nurtem charyzmatycznym i ekumenicznym.
W latach 90. zainteresował się współczesną muzyką chrześcijańską, zaprzyjaźnił z wieloma muzykami tej sceny, by wkrótce zacząć towarzyszyć ze swoim świadectwem o Bogu w trasach koncertowych m.in. takich zespołów jak: New Life’m, 2Tm2,3, Luxtorpeda, N.O.E., Arka Noego (o której napisał książkę).
Od swojego nawrócenia zaangażowany przeciwko narkotykom. Wolontariusz asystujący w terapiach i profilaktyce uzależnień.
Ukończył Discipleship Training School (w Czchowie w 1991), międzynarodowej ekumenicznej wspólnoty Młodzież z Misją.

</doc>
<doc id="3178343" url="https://pl.wikipedia.org/wiki?curid=3178343" title="Mini-Neptun">
Mini-Neptun

Gazowy karzeł (ang. "gas dwarf"), minineptun – typ planety pozasłonecznej o rozmiarach pomiędzy około 1,7 a 3,9 promienia Ziemi, posiadającej skaliste jądro i bardzo gęstą atmosferę o składzie głównie wodorowo–helowym. Gazowe karły dzięki rozległym atmosferom są większe od podobnych do Ziemi planet skalistych, ale mniejsze od gazowych olbrzymów.
Planety tego rodzaju zostały odkryte poprzez analizę metaliczności 400 gwiazd posiadających układy planetarne połączoną z analizą statystyczną wielkości i rodzajów planet w tychże układach. Gwiazdy i ich układy planetarne mają podobny skład chemiczny, ponieważ powstają z tego samego dysku protoplanetarnego i skład chemiczny gwiazdy centralnej pozwala na określenie składu chemicznego dysku protoplanetarnego i powstałych później planet. Analiza wykazała, że planety o promieniu od 1,7 do 3,9 promienia Ziemi mają budowę pośrednią pomiędzy planetami o mniejszej i większej masie. W czasie powstawania takiej planety powstaje skaliste jądro o masie dostatecznie dużej, aby przyciągnąć gaz z dysku, ale planety takie nie rosną do wielkości gazowych gigantów takich jak Jowisz.
Znajomość masy planety nie oznacza jednak, że można jednoznacznie określić typ planety, gdyż znane są wyjątki od tej reguły. Planeta Kepler-138d (KOI-314c) ma masę równą tylko 1,01 , ale z gęstością zaledwie o 30% większą od wody należy do gazowych karłów. Z kolei planeta Kepler-10c ma masę 17 razy większą od Ziemi, a mimo tego jest planetą skalistą.
Statystycznie, gwiazdy o metaliczności zbliżonej do metaliczności Słońca mają zazwyczaj układy planetarne ze stosunkowo niewielkimi planetami skalistymi, gwiazdy z nieco większą metalicznością zazwyczaj są okrążane przez gazowe karły, a gwiazdy o metaliczności większej o połowę od metaliczności Słońca posiadają najczęściej gazowe olbrzymy.

</doc>
<doc id="3178346" url="https://pl.wikipedia.org/wiki?curid=3178346" title="Stanisław Bortnowski">
Stanisław Bortnowski

Stanisław Bortnowski (ur. 1935, zm. 24 maja 2014) – polski nauczyciel akademicki, dr filologii polskiej, pracownik Instytutu Polonistyki Wydziału Filologicznego Uniwersytetu Jagiellońskiego (UJ), publicysta, autor poradników metodycznych dla nauczycieli języka polskiego.
Życie i działalność.
Był absolwentem studiów polonistycznych na Uniwersytecie Jagiellońskim w Krakowie (1951–1955), następnie pracował w latach 1955-1957 w charakterze nauczyciela w Liceum Ogólnokształcącym w Smogorzowie i w latach 1957-1975 w Liceum Ogólnokształcącym im. Władysława Gębika w Kwidzynie. W 1994 r., uzyskał doktorat z filologii polskiej na UJ. Przez 30 lat był pracownikiem naukowym Katedry Polonistycznej Edukacji Nauczycielskiej na Wydziale Polonistyki Uniwersytetu Jagiellońskiego. Jako publicysta współpracował między innymi z "Życiem Literackim" (1965–1991), "Kulturą", "Polityką", "Głosem Nauczycielskim" czy "Dziennikiem Polskim".
Stanisław Bortnowski został pochowany na cmentarzu Batowickim w Krakowie (kw. G-XXX-3-10).

</doc>
<doc id="3178347" url="https://pl.wikipedia.org/wiki?curid=3178347" title="Parafia św. św. Konstantyna i Heleny w Clamart">
Parafia św. św. Konstantyna i Heleny w Clamart



</doc>
<doc id="3178360" url="https://pl.wikipedia.org/wiki?curid=3178360" title="Gołoszyce Niższe">
Gołoszyce Niższe

Gołoszyce Niższe – część wsi Gołoszyce w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Gołoszyce Niższe administracyjnie należały do województwa tarnobrzeskiego.

</doc>
<doc id="3178361" url="https://pl.wikipedia.org/wiki?curid=3178361" title="Gołoszyce Wyższe">
Gołoszyce Wyższe

Gołoszyce Wyższe – część wsi Gołoszyce w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Gołoszyce Wyższe administracyjnie należały do województwa tarnobrzeskiego.

</doc>
<doc id="3178365" url="https://pl.wikipedia.org/wiki?curid=3178365" title="Muzeum Miejskie w Aleksandrowie Kujawskim">
Muzeum Miejskie w Aleksandrowie Kujawskim

Muzeum Miejskie w Aleksandrowie Kujawskim – muzeum z siedzibą w Aleksandrowie Kujawskim. Placówka jest miejską jednostką organizacyjną. 
Muzeum powstało w 2007 roku. Jego siedzibą są pomieszczenia kaplicy przy ul. Wojska Polskiego, należącej do tutejszej parafii prawosławnej. Na jego zbiory składają się dokumenty i zdjęcia, obrazujące historię miasta

</doc>
<doc id="3178368" url="https://pl.wikipedia.org/wiki?curid=3178368" title="Raïs M'Bolhi">
Raïs M'Bolhi



</doc>
<doc id="3178369" url="https://pl.wikipedia.org/wiki?curid=3178369" title="Pentekostalizm w Salwadorze">
Pentekostalizm w Salwadorze

Pentekostalizm w Salwadorze – społeczność zielonoświątkowców w Salwadorze, będący drugą siłą religijną i stanowiący około 30% populacji. Zielonoświątkowcy są najszybciej rosnącym protestanckim ugrupowaniem. Ruch zielonoświątkowy pojawił się w Salwadorze około roku 1915.
Historia.
Nieznana jest dokładna data pojawienia się ruchu zielonoświątkowego w Salwadorze. Podawany jest rok 1914, a także daty "około 1915" i "około 1912". Przybył wtedy Frederick Mebius, kanadyjski misjonarz. Nawiązał on współpracę z Środkowoamerykańską Misją, w końcu lat 20. liczba zielonoświątkowców wynosiła około 2 tysięcy. W grudniu 1929 roku doszło do rozłamu, część wiernych pozostała pod przywództwem Mebiusa, a część skupiła się wokół Salwadorczyka Fancisco Arbizú oraz walijskiego misjonarza Ralpha Williamsa.
Do lat 50. ruch zielonoświątkowy rozwijał się głównie na wsi. W 1956 roku amerykański ewangelista Richard Jeffrey założył kilka zborów w stolicy. W 1960 Zbory Boże (Asambleas de Dios) miały w San Salvadorze 20 zborów, w których gromadziło się 1200 wiernych.
Inna zielonoświątkowa denominacja, Kościół Boży (Iglesia de Dios) rozwijała się wolniej. Niemniej w latach 60. i 70. obie denominacje prześcignęły pozostałe protestanckie kościoły.
W 1967 zielonoświątkowcy stanowili 70% salwadorskich protestantów. W końcu lat 70. nastąpił gwałtowny wzrost pentekostalizmu. Wzrost ten prawdopodobnie był wynikiem zmian politycznych oraz kryzysu ekonomicznego w Salwadorze. W latach 80. stadiony piłkarskie służyły dla celów ewangelizacyjnych. W roku 1992 największe zbory organizowały swoje nabożeństwa na stadionach. Oprócz masowych kampanii ewangelizacyjnych ważną rolę odegrały również media.
Statystyki.
W roku 2009 katolicy stanowili 50,4%, a protestanci 38,2%, z których większość stanowili zielonoświątkowcy.
Zielonoświątkowe denominacje:

</doc>
<doc id="3178373" url="https://pl.wikipedia.org/wiki?curid=3178373" title="Kent (Minnesota)">
Kent (Minnesota)

Kent – miasto w Stanach Zjednoczonych, w stanie Minnesota, w hrabstwie Wilkin.

</doc>
<doc id="3178374" url="https://pl.wikipedia.org/wiki?curid=3178374" title="Tarłowie">
Tarłowie



</doc>
<doc id="3178377" url="https://pl.wikipedia.org/wiki?curid=3178377" title="Montpelier (Dakota Północna)">
Montpelier (Dakota Północna)

Montpelier – miasto w Stanach Zjednoczonych, w stanie Dakota Północna, w hrabstwie Stutsman.

</doc>
<doc id="3178378" url="https://pl.wikipedia.org/wiki?curid=3178378" title="Jasmin Fejzić">
Jasmin Fejzić

Jasmin Fejzić (ur. 15 maja 1986 w Živinicach) – bośniacki piłkarz występujący na pozycji bramkarza w niemieckim klubie Eintracht Brunszwik. Znalazł się w kadrze Bośni i Hercegowiny na Mistrzostwa Świata 2014.

</doc>
<doc id="3178380" url="https://pl.wikipedia.org/wiki?curid=3178380" title="Altamont (Dakota Południowa)">
Altamont (Dakota Południowa)

Altamont – miasto w Stanach Zjednoczonych, w stanie Dakota Południowa, w hrabstwie Deuel.

</doc>
<doc id="3178381" url="https://pl.wikipedia.org/wiki?curid=3178381" title="Joanna Krupska">
Joanna Krupska

Joanna Maria Krupska (ur. 12 lutego 1959 w Warszawie) – polska psycholożka i działaczka społeczna.
Życiorys.
Córka akustyka i społecznika Czesława Marii Puzyny oraz językoznawczyni Jadwigi Puzyniny. Siostra Wojciecha Puzyny.
Ukończyła studia na Katolickim Uniwersytecie Lubelskim, podjęła pracę jako asystentka pedagogiki specjalnej. W 2008 ukończyła dwuletnie studia teologiczne, w 2009 Szkołę Treningu i Warsztatu Psychologicznego, a w 2018 czteroletnią szkołę psychoterapii. W latach 80. była główną organizatorką ruchu „Wiara i Światło” w Lublinie.
Zaangażowała się w propagowanie idei rodzin wielodzietnych i ich wspieranie. Współtworzyła i przez kilkanaście lat pełniła funkcję prezesa Związku Dużych Rodzin „Trzy Plus”. Potem została przewodniczącą rady krajowej tego stowarzyszenia. Od 2008 była ekspertem ds. rodziny przy Komisji Wspólnej Przedstawicieli Rządu RP i KEP. W została członkinią Rady Rodziny przy ministrze rodziny i polityki społecznej oraz rady Fundacji „Dzieło Nowego Tysiąclecia”. W 2022 powołana przez prezydenta RP do Rady do spraw Rodziny, Edukacji i Wychowania.
Od 1983 była żoną Janusza Krupskiego, opozycjonisty w okresie PRL i urzędnika państwowego w okresie III RP, który zginął w katastrofy polskiego samolotu Tu-154 w Smoleńsku. Mieli siedmioro dzieci: Piotra, Pawła, Tomasza, Łukasza, Jana, Marię i Teresę.
Odznaczenia i wyróżnienia.
W 2014, "za wybitne zasługi w działalności na rzecz rodzin wielodzietnych", została odznaczona Krzyżem Kawalerskim Orderu Odrodzenia Polski.
Za działalność na rzecz osób niepełnosprawnych w 2012 otrzymała Medal Świętego Brata Alberta.

</doc>
<doc id="3178382" url="https://pl.wikipedia.org/wiki?curid=3178382" title="Havana (Dakota Północna)">
Havana (Dakota Północna)

Havana – miasto w Stanach Zjednoczonych, w stanie Dakota Północna, w hrabstwie Sargent.

</doc>
<doc id="3178383" url="https://pl.wikipedia.org/wiki?curid=3178383" title="Kunle Odunlami">
Kunle Odunlami

Kunle Ebenezer Odunlami (ur. 5 marca 1990) – nigeryjski piłkarz występujący na pozycji obrońcy w nigeryjskim klubie Sunshine Stars oraz w reprezentacji Nigerii. Znalazł się w kadrze na Mistrzostwa Świata 2014.

</doc>
<doc id="3178384" url="https://pl.wikipedia.org/wiki?curid=3178384" title="Butler (Dakota Południowa)">
Butler (Dakota Południowa)

Butler – miasto w Stanach Zjednoczonych, w stanie Dakota Południowa, w hrabstwie Day.

</doc>
<doc id="3178385" url="https://pl.wikipedia.org/wiki?curid=3178385" title="Michael Uchebo">
Michael Uchebo

Michael Okechukwu Uchebo (ur. 2 lutego 1990 w Enugu) – nigeryjski piłkarz występujący na pozycji napastnika w portugalskim klubie Boavista FC oraz w reprezentacji Nigerii. Znalazł się w kadrze na Mistrzostwa Świata 2014.

</doc>
<doc id="3178387" url="https://pl.wikipedia.org/wiki?curid=3178387" title="Egeland (Dakota Północna)">
Egeland (Dakota Północna)

Egeland – miasto w Stanach Zjednoczonych, w stanie Dakota Północna, w hrabstwie Towner.

</doc>
<doc id="3178389" url="https://pl.wikipedia.org/wiki?curid=3178389" title="AZS Olsztyn w sezonie 2014/2015">
AZS Olsztyn w sezonie 2014/2015

Mecze w PlusLidze.
Faza zasadnicza.
Wyjściowe ustawienia i zmiany.
Legenda:
Faza playoff.
Wyjściowe ustawienia i zmiany.
Legenda:
Statystyki.
Statystyki obejmują wszystkie mecze rozegrane w ramach PlusLigi w sezonie 2013/2014. Pierwsza tabela przedstawia osiągnięcia zawodników w poszczególnych elementach na tle całej drużyny. Pozostałe tabele przedstawiają indywidualne osiągnięcia zawodników w wybranych rankingach na tle wszystkich zawodników z pozostałych drużyn.

</doc>
<doc id="3178390" url="https://pl.wikipedia.org/wiki?curid=3178390" title="Grenville (Dakota Południowa)">
Grenville (Dakota Południowa)

Grenville – miasto w Stanach Zjednoczonych, w stanie Dakota Południowa, w hrabstwie Day.

</doc>
<doc id="3178392" url="https://pl.wikipedia.org/wiki?curid=3178392" title="Muzeum Miejskie w Wąbrzeźnie">
Muzeum Miejskie w Wąbrzeźnie

Muzeum Miejskie w Wąbrzeźnie – muzeum z siedzibą w Wąbrzeźnie. Placówka jest miejską jednostką organizacyjną i działa w ramach Wąbrzeskiego Domu Kultury. 
Muzeum powstało w 2001 roku. Jego pierwszą siedzibą były pomieszczenia dawnego młyna przy ul. 1 Maja, pochodzącego z XIX wieku. W 2011 roku, wobec stanu technicznego obiektu praz braku środków na remont, zbiory zostały przeniesione do budynku Wąbrzeskiego Domu Kultury. 
Na ekspozycję muzealną składają się zabytkowe meble i sprzęty domowe, pochodzące z końca XIX i początku XX wieku. Ponadto eksponowane są pamiątki, związane z historią Domu Kultury, zbiory kolekcjonerskie (filatelistyczne, modelarskie, przyrodnicze) oraz obrazy, powstałe podczas organizowanych w WDK plenerów malarskich.
Muzeum jest obiektem całorocznym, czynnym codziennie.

</doc>
<doc id="3178393" url="https://pl.wikipedia.org/wiki?curid=3178393" title="Liszajecznik żółty">
Liszajecznik żółty

Liszajecznik żółty ("Candelariella vitellina" (Hoffm.) Müll. Arg.) – rodzaj grzybów z rodziny "Candelariaceae". Ze względu na symbiozę z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Candelariaceae, Candelariales, Candelariomycetidae, Candelariomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1794 r. George Franz Hoffmann nadając mu nazwę "Patellaria vitellina". Obecną, uznaną przez Index Fungorum nazwę nadał mu w 1894 r. Johannes Müller Argoviensis, przenosząc go do rodzaju "Candelariella".
Niektóre synonimy nazwy naukowej:
Nazwa polska według "Krytycznej listy porostów i grzybów naporostowych Polski". 
Morfologia.
Plecha skorupiasta z glonami protokokkoidalnymi. Jest bardzo cienka, składa się ziarenek o średnicy 0,1–0,2(0,3) mm, które mogą występować pojedynczo, tworzyć grupy o średnicy 1–2 mm, lub poduszeczkowate areolki o średnicy do 5 mm. Mają barwę od żółtej do żółtozielonkawej. Reakcje barwne: K –, Pd –.
Urwistki nie występują, plecha tworzy natomiast zazwyczaj licznie apotecja lekanorowe o średnicy 0,5–1,5 mm. Są koliste, ale apotecja stykające się z sobą mają kanciasty lub nieregularny kształt. Mają płaskie lub nieco tylko wypukłe tarczki o barwie nieco ciemniejszej od plechy – są brudnożółte, zielonożółte lub brunatnożółte. Ich brzeżek jest cienki, gładki i pogięty, ziarenkowaty lub karbowany. Hymenium ma wysokość 60–70 μm i w swojej najwyższej części ma barwę od żółtej do brunatnej. Hypotecjum jest bezbarwne. Askospor powstaje po 16-32 w każdym worku. Są jednokomórkowe, elipsoidalne, proste lub zagięte, mają obydwa końce zaokrąglone i rozmiar 9–15 × 4,5–6,5 μm. Pyknidia pojawiają się rzadko i mają postać żółtych plamek. 
Występowanie i siedlisko.
Gatunek kosmopolityczny, występujący na wszystkich kontynentach i wielu wyspach, w tym również na Antarktydzie i Grenlandii. W Polsce jest pospolity na terenie całego kraju. 
Występuje głównie na skałach krzemianowych i na wapieniach, rzadziej na korze drzew (głównie liściastych).

</doc>
<doc id="3178394" url="https://pl.wikipedia.org/wiki?curid=3178394" title="Greta Johansson">
Greta Johansson

Anna Teresa Margareta „Greta” Johansson po mężu Brandsten (ur. 9 stycznia 1895 w Sztokholmie, zm. 28 stycznia 1978 w San Mateo) – szwedzka pływaczka i skoczkini z początku XX wieku, medalistka igrzysk olimpijskich.
Podczas V Letnich Igrzysk Olimpijskich w Sztokholmie w 1912 roku, Johansson wystartowała w dwóch konkurencjach pływackich. Na dystansie 100 metrów stylem dowolnym z czasem 1:41,4 zajęła czwarte miejsce w pierwszym wyścigu eliminacyjnym i odpadła z dalszej rywalizacji. Johansson wystartowała także na drugiej zmianie szwedzkiej sztafety 4 × 100 m stylem dowolnym. Z nieznanym czasem ekipa Szwedek zajęła czwarte miejsce.
Greta Johansson wystartowała także w skokach do wody z wieży. Wygrała tę konkurencję otrzymując najlepsze noty od wszystkich pięciu sędziów stając się tym samym pierwszą mistrzynią olimpijską w skokach do wody.
Johansson reprezentowała barwy klubu Stockholms KK. Jej mąż, Ernst Brandsten, także był skoczkiem do wody i uczestnikiem igrzysk olimpijskich.

</doc>
<doc id="3178395" url="https://pl.wikipedia.org/wiki?curid=3178395" title="Candelariella vitellina">
Candelariella vitellina



</doc>
<doc id="3178397" url="https://pl.wikipedia.org/wiki?curid=3178397" title="York (Dakota Północna)">
York (Dakota Północna)

York – miasto w Stanach Zjednoczonych, w stanie Dakota Północna, w hrabstwie Benson.

</doc>
<doc id="3178398" url="https://pl.wikipedia.org/wiki?curid=3178398" title="Puchar Polski w piłce nożnej (2014/2015)">
Puchar Polski w piłce nożnej (2014/2015)

Puchar Polski w piłce nożnej mężczyzn 2014/2015 – 61. edycja rozgrywek mających na celu wyłonienie zdobywcy Pucharu Polski, który uzyskał tym samym prawo gry w kwalifikacjach Ligi Europy UEFA sezonu 2015/2016. Mecz finałowy odbył się na Stadionie Narodowym w Warszawie.
Tytułu bronił , zdobyła go .
Uczestnicy.
Udział w rozgrywkach Pucharu Polski na szczeblu centralnym i regionalnym miały obowiązek wziąć drużyny występujące na sześciu najwyższych poziomach ligowych (od Ekstraklasy do klasy okręgowej), kluby klasy A mogły ubiegać się o zwolnienie z turnieju. Pozostałe drużyny mogły zgłosić się do Pucharu Polski na zasadzie dobrowolności.
Objaśnienia:
Runda wstępna.
I tura.
Objaśnienia:
1/32 finału.
Objaśnienie:
Drabinka.
Uwagi:

</doc>
<doc id="3178402" url="https://pl.wikipedia.org/wiki?curid=3178402" title="Sonja Johnsson">
Sonja Johnsson

Sonja Sofia Valfrida Johnsson po mężu Dymling (ur. 7 sierpnia 1895 w Sztokholmie, zm. 18 czerwca 1986 tamże) – szwedzka pływaczka z początku XX wieku, uczestniczka igrzysk olimpijskich.
Podczas V Letnich Igrzysk Olimpijskich w Sztokholmie w 1912 roku, Johnsson wystartowała w dwóch konkurencjach pływackich. Na dystansie 100 metrów stylem dowolnym z nieznanym czasem zajęła szóste miejsce w drugim wyścigu eliminacyjnym i odpadła z dalszej rywalizacji. Johnsson wystartowała także na trzeciej zmianie szwedzkiej sztafety 4 × 100 m stylem dowolnym. Z nieznanym czasem ekipa Szwedek zajęła czwarte miejsce.
Johnsson reprezentowała barwy klubu Stockholms KK. Była ciotką innego olimpijczyka, Steina Johnsona, reprezentującego Norwegię.

</doc>
<doc id="3178406" url="https://pl.wikipedia.org/wiki?curid=3178406" title="William Russell Houck">
William Russell Houck



</doc>
<doc id="3178407" url="https://pl.wikipedia.org/wiki?curid=3178407" title="Czesław Maria Puzyna">
Czesław Maria Puzyna

Czesław Maria ks. Puzyna (ur. 8 grudnia 1920, zm. 11 grudnia 2003) – polski inżynier akustyk, docent doktor (stopień naukowy).
Życiorys.
Syn ks. Czesława Józefa Puzyny (1871–1929) i Heleny Marii Męcińskiej (1888–1960). Absolwent Gimnazjum i Liceum oo. Marianów na Bielanach. Żołnierz Armii Krajowej, więzień obozu koncentracyjnego Auschwitz-Birkenau. Świecki dominikanin. Działał na rzecz osób niewidomych. 18 kwietnia 1949 zawarł związek małżeński z Jadwigą z domu Zapolską. Ojciec trójki dzieci Wojciecha Puzyny, Stanisława Puzyny oraz Joanny Krupskiej.
Jego starszym bratem był ks. prałat Zbigniew Hugon Puzyna (1907 - 1988), proboszcz parafii w Kościelisku i duszpasterz chorych w parafii św. Szczepana w Krakowie. 
Został pochowany na cmentarzu Powązkowskim w Warszawie obok rodziców i brata, jego symboliczny grób znajduje się również na cmentarzu leśnym w Laskach.

</doc>
<doc id="3178408" url="https://pl.wikipedia.org/wiki?curid=3178408" title="Vera Thulin">
Vera Thulin

Vera Julia Thulin po mężu Mirsky (ur. 7 czerwca 1893 w Uppsali, zm. 9 kwietnia 1974 w Sztokholmie) – szwedzka pływaczka z początku XX wieku, uczestniczka igrzysk olimpijskich.
Podczas V Letnich Igrzysk Olimpijskich w Sztokholmie w 1912 roku, Thulin wystartowała w dwóch konkurencjach pływackich. Na dystansie 100 metrów stylem dowolnym z czasem 1:44,0 zajęła trzecie miejsce w piątym wyścigu eliminacyjnym i odpadła z dalszej rywalizacji. Thulin wystartowała także na czwartej zmianie szwedzkiej sztafety 4 × 100 m stylem dowolnym. Z nieznanym czasem ekipa Szwedek zajęła czwarte miejsce.
Thulin reprezentowała barwy klubu Stockholms KK. Jej siostra, Willy Thulin, także była olimpijką.

</doc>
<doc id="3178413" url="https://pl.wikipedia.org/wiki?curid=3178413" title="Areolka">
Areolka

Areolka – u porostów jest to okrągły lub nieregularny fragment plechy. Występuje u porostów skorupiastych jako skutek popękania plechy lub jej warstwy korowej w wyniku rozrastania się plechy na stałym podłożu. Często areolki złożone są z jeszcze mniejszych ziarenek. Wielkość areolek, ich barwa i kształt mają duże znaczenie przy oznaczaniu gatunków porostów skorupiastych. Areolki pod względem kształtu mogą być kanciaste, kolisto-kanciaste, koliste, prawie koliste lub nieregularne, pod względem wysokości mogą być płaskie, wypukłe lub brodawkowate. Areolki, którch brzegi podnoszą sie do góry, przypominają wyglądem łuseczki. Wydłużające się areolki na obwodzie plechy mogą tworzyć zaczątki jej odcinków lub całe odcinki. Łuseczkowatą lub łuseczkowato-skorupiastą plechę złożoną z areolek nazywa się plechą areolkowatą

</doc>
<doc id="3178421" url="https://pl.wikipedia.org/wiki?curid=3178421" title="Gwido de Battaglia">
Gwido de Battaglia



</doc>
<doc id="3178426" url="https://pl.wikipedia.org/wiki?curid=3178426" title="Blaine (Wisconsin)">
Blaine (Wisconsin)

Blaine – miasto w Stanach Zjednoczonych, w stanie Wisconsin, w hrabstwie Burnett.

</doc>
<doc id="3178427" url="https://pl.wikipedia.org/wiki?curid=3178427" title="Swiatosław Bełza">
Swiatosław Bełza

Swiatosław Igoriewicz Bełza, ros. Святослав Игоревич Бэлза (ur. 26 kwietnia 1942 w Czelabińsku, zm. 3 czerwca 2014 w Monachium) – rosyjski wykładowca literatury i muzykolog, krytyk i eseista. Od schyłku lat 80. prowadził programy telewizyjne popularyzujące muzykę klasyczną, teatr i balet. Członek honorowy Rosyjskiej Akademii Sztuk.
Rodzina.
Był synem Igora Fiodorowicza Bełzy (1904-1994) i Zoi Konstantinownej Bełzy-Doroszuk (1921-1999), ma dwóch synów: Igora i Fiodora. Rodzinnie związany z Władysławem Bełzą (1847-1913) – polskim poetą patriotycznym.
Życiorys.
Ukończył fakultet filologiczny Państwowego Moskiewskiego Uniwersytetu im. Łomonosowa (1960–1965).
Działalność.
Był miłośnikiem muzyki Fryderyka Chopina, tłumaczem polskiej literatury, autorem wielu monografii poświęconych związkom polsko-rosyjskim. Powiadał, że miłość do Polski odziedziczył po przodkach. Jego ojciec Igor był uważany za jednego z najwybitniejszych znawców twórczości Chopina. Swiatosław Bełza był pomysłodawcą i organizatorem moskiewskiego Międzynarodowego Konkursu Młodych Pianistów imienia Fryderyka Chopina, przeprowadzanego od 1992 roku. Bełza mawiał, że Chopin jest największym ambasadorem polskości na świecie.
Za wybitne zasługi dla polskiej kultury był odznaczony Krzyżem Oficerskim Orderu Zasługi Rzeczypospolitej Polskiej i złotym Medalem „Zasłużony Kulturze Gloria Artis”.
Swiatosław Bełza był autorem ponad 300 publikacji.

</doc>
<doc id="3178429" url="https://pl.wikipedia.org/wiki?curid=3178429" title="Lista spikerów parlamentu Nauru">
Lista spikerów parlamentu Nauru



</doc>
<doc id="3178433" url="https://pl.wikipedia.org/wiki?curid=3178433" title="Universal International Pictures">
Universal International Pictures



</doc>
<doc id="3178434" url="https://pl.wikipedia.org/wiki?curid=3178434" title="Mount Pleasant (Wisconsin)">
Mount Pleasant (Wisconsin)

Mount Pleasant – wieś w Stanach Zjednoczonych, w stanie Wisconsin, w hrabstwie Racine.

</doc>
<doc id="3178435" url="https://pl.wikipedia.org/wiki?curid=3178435" title="Muzeum Regionalne w Gniewkowie">
Muzeum Regionalne w Gniewkowie



</doc>
<doc id="3178436" url="https://pl.wikipedia.org/wiki?curid=3178436" title="Ponthieva racemosa">
Ponthieva racemosa

Ponthieva racemosa (Walter) C.Mohr – gatunek rośliny z rodziny storczykowatych ("Orchidaceae" Juss.). Występuje naturalnie w Ameryce Północnej, Południowej i Karaibach. 
Rozmieszczenie geograficzne.
Rośnie naturalnie w Stanach Zjednoczonych, Karaibach, Meksyku, Gwatemali, Salwadorze, Hondurasie, Nikaragui, Kostaryce, Panamie, Kolumbii, Wenezueli, Brazylii i Ekwadorze. Według niektórych źródeł występuje także w Peru.
Biologia i ekologia.
Naturalnymi siedliskami są lasy na wysokości od 200 do 4000 metrów. Jest rośliną naziemną, choć sporadycznie bywa epifitem.

</doc>
<doc id="3178439" url="https://pl.wikipedia.org/wiki?curid=3178439" title="Raymond (Waszyngton)">
Raymond (Waszyngton)

Raymond – miasto w Stanach Zjednoczonych, w stanie Waszyngton, w hrabstwie Pacific.

</doc>
<doc id="3178441" url="https://pl.wikipedia.org/wiki?curid=3178441" title="MPiPS">
MPiPS



</doc>
<doc id="3178442" url="https://pl.wikipedia.org/wiki?curid=3178442" title="Pawieł Mogilewiec">
Pawieł Mogilewiec

Pawieł Siergiejewicz Mogilewiec (ros. Павел Серге́евич Могилевец, ur. 25 stycznia 1993 w Kingiseppie) – rosyjski piłkarz grający na pozycji ofensywnego pomocnika.
Kariera klubowa.
Swoją karierę piłkarską Mogilewiec rozpoczął w klubie Zenit Petersburg. W 2012 roku awansował do kadry pierwszego zespołu Zenitu. 19 maja 2013 zadebiutował w Priemjer-Lidze w wygranym 3:1 domowym meczu z Wołgą Niżny Nowogród. W 89. minucie tego meczu zmienił Konstantina Zyrianowa. W sezonie 2012/2013 wywalczył z Zenitem wicemistrzostwo kraju. Jesienią 2013 grał w rezerwach Zenitu.
Na początku 2014 roku Mogilewiec został wypożyczony do Rubinu Kazań. Swój ligowy debiut w Rubinie zanotował 9 marca 2014 w przegranym 0:1 wyjazdowym meczu z Anży Machaczkała. W 2015 roku został wypożyczony do FK Rostów.
Kariera reprezentacyjna.
W reprezentacji Rosji Mogilewiec zadebiutował 26 maja 2014 w wygranym 1:0 towarzyskim meczu ze Słowacją, rozegranym w Petersburgu.

</doc>
<doc id="3178443" url="https://pl.wikipedia.org/wiki?curid=3178443" title="Nazzareno Marconi">
Nazzareno Marconi

Nazzareno Marconi (ur. 12 lutego 1958 we Città di Castello) – włoski duchowny katolicki, biskup Maceraty od 2014.
Życiorys.
Święcenia kapłańskie otrzymał 2 lipca 1983 i został inkardynowany do diecezji Città di Castello. Pracował przede wszystkim jako wykładowca w instytucie teologicznym w Asyżu. W latach 2004-2012 był rektorem seminarium regionalnego, a w latach 2013-2014 kierował parafią w Trestinie.
3 czerwca 2014 papież Franciszek mianował go ordynariuszem diecezji Macerata-Tolentino-Recanati-Cingoli-Treia. Sakry udzielił mu 13 lipca 2014 kardynał Gualtiero Bassetti.

</doc>
<doc id="3178444" url="https://pl.wikipedia.org/wiki?curid=3178444" title="Platte Woods">
Platte Woods

Platte Woods – miasto w Stanach Zjednoczonych, w stanie Missouri, w hrabstwie Platte.

</doc>
<doc id="3178446" url="https://pl.wikipedia.org/wiki?curid=3178446" title="Pieczywo razowe">
Pieczywo razowe



</doc>
<doc id="3178447" url="https://pl.wikipedia.org/wiki?curid=3178447" title="Italo dance">
Italo dance



</doc>
<doc id="3178448" url="https://pl.wikipedia.org/wiki?curid=3178448" title="Ponthieva petiolata">
Ponthieva petiolata

Ponthieva petiolata Lindl. – gatunek rośliny z rodziny storczykowatych ("Orchidaceae" Juss.). Występuje naturalnie na Karaibach. 
Rozmieszczenie geograficzne.
Rośnie naturalnie w Wyspach Nawietrznych na Karaibach.
Biologia i ekologia.
Naturalnymi siedliskami są lasy tropikalne na wysokości od 400 do 800 metrów. Jest rośliną naziemną, choć sporadycznie bywa epifitem.

</doc>
<doc id="3178451" url="https://pl.wikipedia.org/wiki?curid=3178451" title="Klitoria">
Klitoria

Klitoria ("Clitoria" L.) – rodzaj roślin z rodziny bobowatych. Obejmuje co najmniej 66 gatunków, występujących dziko w strefie tropikalnej i subtropikalnej, z kilkoma gatunkami sięgającymi do strefy klimatu umiarkowanego. Nazwa naukowa nadana została z powodu podobieństwa kwiatów do łechtaczki ("clitoris"). Z tych samych powodów rośliny wykorzystywane były w medycynie tradycyjnej jako afrodyzjak i w leczeniu chorób wenerycznych.
Nomenklatura.
Charakterystyczny wygląd kwiatów, podobnych do kobiecych zewnętrznych narządów płciowych, był powodem nadania rodzajowi nazwy naukowej od łacińskiej nazwy łechtaczki ("clitoris"). Wiele nazw ludowych tych kwiatów w różnych językach ma podobne odniesienia. Pierwsza nazwa naukowa została opublikowana przez gdańskiego przyrodnika Johanna Philippa Breyna w 1678 ("Flos clitoridis ternatensibus"). Nazwa "Clitoria" ustalona została przez Karola Linneusza w 1753. Z powodów obyczajowych kilkakrotnie proponowano zmianę tej nazwy (na "Vexillaria" Eaton 1817 i "Nauchea" Descourtilz 1826), jednak zmiany te nie zostały zaakceptowane.
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Phaseoleae" i podplemienia "Clitoriinae".
Zastosowanie.
Większe znaczenie ekonomiczne ma tylko szerzej rozpowszechniona klitoria ternateńska, pozostałe gatunki znane są tylko lokalnie. Najwyraźniej z powodu specyficznego wyglądu kwiatów i tzw. nauki o sygnaturach, z której wynikać miało, że na każdą chorobę istnieje ziele rozpoznawane przez odpowiedni kształt lub barwę, rośliny z tego rodzaju wykorzystywano w celu poprawy płodności, regulacji cyklu miesiączkowego i w leczeniu rzeżączki. Sproszkowany korzeń klitorii ternateńskiej stosowany jest w medycynie ajurwedyjskiej. Kwiaty tego gatunku wykorzystywane są też jako błękitny barwnik spożywczy.

</doc>
<doc id="3178453" url="https://pl.wikipedia.org/wiki?curid=3178453" title="Wdmuchiwanie światłowodów">
Wdmuchiwanie światłowodów

Wdmuchiwanie światłowodów – technika pozwalająca na wprowadzanie kabli lub mikrokabli światłowodowych w rury osłonowe.
Wdmuchiwanie kabli polega na wprowadzaniu kabla w rurę osłonową w strumieniu sprężonego powietrza lub wody. Przepływające medium wykorzystując tarcie o powierzchnię kabla powoduje jego przemieszczanie się. Dodatkowa siła pochodząca od podajnika mechanicznego wpychającego kabel pozwala na wdmuchnięcie go na znaczne odległości. Kabel przemieszcza się w rurze osłonowej tak długo, aż opory tarcia nie zrównoważą sił ciągnącej (od powietrza) i pchającej (podajnik).
Zmniejszenie oporów tarcia uzyskuje się dzięki stosowaniu płynów poślizgowych. W warunkach polskich udaje się wdmuchiwać odcinki kabli o długości do 2 500 m. Rozróżniamy trzy odmiany tej techniki.
Wdmuchiwanie kabli.
Wdmuchiwanie kabli (ang. cable blowing) – wprowadzanie kabli w rury osłonowe przy pomocy tylko sprężonego powietrza.
Wdmuchiwanie wspomagane mechanicznie.
Wdmuchiwanie wspomagane mechanicznie (ang. cable jetting) – wprowadzanie kabli w rury osłonowe przy pomocy sprężonego powietrza przy jednoczesnym wpychaniu mechanicznym podajnikiem. 
Możemy wyróżnić dwie podstawowe metody wdmuchiwania kabla: metodę tłoczkową i metodę strumieniową. Przy metodzie tłoczkowej na początku kabla zamocowany jest tłoczek który dość szczelnie przylega do ścianek rury osłonowej, i poddany naporowi sprężonego powietrza powoduje powstanie siły ciągnącej kabel. Przy metodzie strumieniowej nie ma tłoczka i siła ciągnąca pochodzi od tarcia przepływającego powietrza o powierzchnię zewnętrzną kabla.
Wdmuchiwanie wspomagane wodą.
Wdmuchiwanie wspomagane wodą (ang. cable water jetting) – wprowadzanie kabli w rury osłonowe przy pomocy wody pod ciśnieniem przy jednoczesnym wpychaniu mechanicznym podajnikiem. Powyższe zagadnienia zostały zatwierdzone złotym certyfikatem "GOLD503i" Zespołu Szkół Łączności w Krakowie.
Wdmuchiwarki światłowodowe.
Urządzeniami do wdmuchiwania światłowodów są wdmuchiwarki światłowodowe.
Historia.
Pierwsze próby wdmuchiwania kabli zakończone sukcesem zostały przeprowadzone w Wielkiej Brytanii przez British Telekom oraz w Holandii przez Nederland PTT w roku 1980.
W Polsce pierwsze wdmuchiwarki do światłowodów pojawiły się pod koniec lat dziewięćdziesiątych ubiegłego wieku.

</doc>
<doc id="3178456" url="https://pl.wikipedia.org/wiki?curid=3178456" title="Beit Kama">
Beit Kama



</doc>
<doc id="3178459" url="https://pl.wikipedia.org/wiki?curid=3178459" title="Światosław Bełza">
Światosław Bełza



</doc>
<doc id="3178465" url="https://pl.wikipedia.org/wiki?curid=3178465" title="Beit Szemesz">
Beit Szemesz



</doc>
<doc id="3178467" url="https://pl.wikipedia.org/wiki?curid=3178467" title="Dom Ludu">
Dom Ludu



</doc>
<doc id="3178469" url="https://pl.wikipedia.org/wiki?curid=3178469" title="Dom Ludowy">
Dom Ludowy



</doc>
<doc id="3178470" url="https://pl.wikipedia.org/wiki?curid=3178470" title="Bnińscy">
Bnińscy



</doc>
<doc id="3178472" url="https://pl.wikipedia.org/wiki?curid=3178472" title="Beit Szemesz (stacja kolejowa)">
Beit Szemesz (stacja kolejowa)



</doc>
<doc id="3178474" url="https://pl.wikipedia.org/wiki?curid=3178474" title="Frederick (Kansas)">
Frederick (Kansas)

Frederick – miasto w Stanach Zjednoczonych, w stanie Kansas, w hrabstwie Rice.

</doc>
<doc id="3178480" url="https://pl.wikipedia.org/wiki?curid=3178480" title="Beit Guvrin">
Beit Guvrin



</doc>
<doc id="3178485" url="https://pl.wikipedia.org/wiki?curid=3178485" title="Elkton (Minnesota)">
Elkton (Minnesota)

Elkton – miasto w Stanach Zjednoczonych, w stanie Minnesota, w hrabstwie Mower.

</doc>
<doc id="3178488" url="https://pl.wikipedia.org/wiki?curid=3178488" title="Ella Henderson">
Ella Henderson

Ella Henderson, właśc. Gabriella Michelle Henderson (ur. 12 stycznia 1996 w Lincolnshire) – brytyjska autorka tekstów i piosenkarka.
Życiorys.
Uczestniczka dziewiątej edycji programu "The X Factor" w 2012. Po udziale w programie podpisała umowę z wytwórnią Syco Music. 8 czerwca 2014 wydała debiutancki singiel „Ghost”, nagrany z Ryanem Tedderem, którym zwiastowała pierwszy album studyjny pt. "Chapter One", wydany w październiku 2014.

</doc>
<doc id="3178489" url="https://pl.wikipedia.org/wiki?curid=3178489" title="Nadleśnictwo Kliniska">
Nadleśnictwo Kliniska

Nadleśnictwo Kliniska – nadleśnictwo z siedzibą w Pucku, w województwie zachodniopomorskim. Podlega Regionalnej Dyrekcji Lasów Państwowych w Szczecinie.
W obecnych granicach powstało w 1972 z połączenia dawnych nadleśnictw Kliniska, Wielgowo i południowej części Nadleśnictwa Goleniów.
Obszar.
Nadleśnictwo Kliniska obejmuje zasięgiem terytorialnym obszar 71 412 ha, z czego w zarządzie Nadleśnictwa jest 23 874,89 ha, w tym 23 163,32 ha lasu, który tworzy 108 kompleksów. Głównym kompleksem leśnym jest Puszcza Goleniowska, która zajmuje 90,1% powierzchni Nadleśnictwa.
Grunty leśne Nadleśnictwa położone są na terenie powiatów stargardzkiego, goleniowskiego, gryfińskiego i miasta Szczecin w gminach:
oraz w miastach:
Jest to nadleśnictwo jednoobrębowe, w skład którego wchodzi 13 leśnictw: Jankowo, Zabrodzie, Rurzyca, Pucko, Strumiany, Załom, Poczernin, Sowno, Wielgowo, Cisewo, Niedźwiedź, Morawsko, Bącznik.
Zasoby leśne.
Średni wiek drzew na terenie Nadleśnictwa to 64 lata.
Łowiectwo.
W lasach żyje ok. 60 proc. z 618 gatunków kręgowców występujących w Polsce. Nadleśnictwo posiada OHZ (Ośrodek Hodowli Zwierzyny), a w nim jelenie europejskie, sarny, dziki, zające, dzikie króliki, dzikie kaczki, słonki. W sezonie łowieckim 2012/2013 zestrzelono łącznie 70 jeleni, 83 sarny i 165 dzików.
Pomniki przyrody.
Pomniki przyrody w Nadleśnictwie Kliniska to: 30 dębów szypułkowych i 1 bezszypułkowy, klon zwyczajny, kasztanowiec biały, aleja dębu czerwonego, aleja dębu szypułkowego, 3 buki pospolite, 6 daglezji zielonych, 2 lipy drobnolistne (w tym lipa „Anna”) oraz źródlisko „Nad brzegiem Strugi Stawnej”.
Według legendy, pod lipą „Anna” Anna Jagiellonka i Bogusław X Wielki przyjmowali polskich posłów. Drzewo znajduje się przy siedzibie Nadleśnictwa Kliniska. Jego wiek w 2019 roku wynosił 465 lat.
Edukacja.
Obok budynku Nadleśnictwa znajduje się Ośrodek Edukacji Przyrodniczo Leśnej w Kliniskach.

</doc>
<doc id="3178490" url="https://pl.wikipedia.org/wiki?curid=3178490" title="Oleg Kuzmin">
Oleg Kuzmin



</doc>
<doc id="3178491" url="https://pl.wikipedia.org/wiki?curid=3178491" title="Sterling (Kolorado)">
Sterling (Kolorado)

Sterling – miasto w Stanach Zjednoczonych, w stanie Kolorado, w hrabstwie Logan.

</doc>
<doc id="3178493" url="https://pl.wikipedia.org/wiki?curid=3178493" title="Józef Piotrowski (powstaniec styczniowy)">
Józef Piotrowski (powstaniec styczniowy)

Józef Piotrowski (ur. 1840, zm. 1923 w Permie) – powstaniec styczniowy, księgarz.
Życiorys.
Walczył w powstaniu styczniowym, po aresztowaniu został skazany na zesłanie na Syberię, a następnie do Permu. Poślubił tam Rosjankę Olgę Płatonowną i na jej nazwisko otworzył pod koniec 1863 pierwszą w Permie księgarnię. Znajdowała się ona w kamienicy u zbiegu ulic Pokrowskiej i Sibirskiej, szybko zdobyła popularność i wspierała rozwój edukacji w mieście. Księgarnia pełniła również funkcję punktu dystrybucji nielegalnej literatury, której oficjalny obieg był zakazany. Wiele z tych publikacji posiadało antycarska, rewolucyjną treść i wpływało na postawę młodzieży. Liczne dokumenty i publikacje rodzina Piotrowskich przekazała do muzeum miejskiego w Permie. 
Zmarł w 1923 i został pochowany na Cmentarzu Jegoszyńskim.

</doc>
<doc id="3178494" url="https://pl.wikipedia.org/wiki?curid=3178494" title="Mark Jackson">
Mark Jackson

Mark Jackson (ur. 1 kwietnia 1965 w Nowym Jorku) – amerykański koszykarz występujący na pozycji rozgrywającego, trener i analityk koszykarski.
Życiorys.
Karierę koszykarską zaczynał na uczelni St. John’s University (Nowy Jork). W drafcie 1987 został wybrany z 18. numerem przez New York Knicks. W NBA występował w latach 1987–2004, w takich drużynach jak: New York Knicks, Indiana Pacers, Los Angeles Clippers, Denver Nuggets, Toronto Raptors, Utah Jazz i Houston Rockets.
Po przejściu na emeryturę, został komentatorem sportowym dla kanału ESPN i ABC wraz ze swoim byłym trenerem Jeffem Van Gundym i kolegą z boiska Mikiem Breenem. W 2011, został zatrudniony przez Golden State Warriors jako główny trener. Prowadził drużynę przez trzy sezony. 7 maja 2014 został zwolniony ze stanowiska mimo tego, że prowadził Warriors do dwóch kolejnych występów w play-off po raz pierwszy od 1992.
17 maja 2014 powrócił do ESPN jako analityk.
W 1996 wystąpił w filmie Eddie.

</doc>
<doc id="3178496" url="https://pl.wikipedia.org/wiki?curid=3178496" title="Jay Lake">
Jay Lake

Jay Lake właściwie Joseph Edward Lake Jr. (ur. 6 czerwca 1964, zm. 1 czerwca 2014 w Portland, Oregon) – amerykański pisarz science fiction.
Debiutował w wieku 36 lat opowiadaniem, był autorem 9 powieści i ponad 300 opowiadań. W języku polskim ukazały się dwie jego książki "Wielka księga potworów. T. 1" (Fabryka Słów, Lublin 2010; ) i powieść "Próba Kwiatów : powieść z Nieprzemijającego Miasta" (Wydawnictwo Mag, Warszawa, 2011; ). W kwietniu 2008 r., zdiagnozowano u niego raka okrężnicy. Swoje doświadczenia chorobowe opisywał na prowadzonym blogu, który cieszył się sporą popularnością.

</doc>
<doc id="3178498" url="https://pl.wikipedia.org/wiki?curid=3178498" title="Szahrak-e Danesz (Teheran)">
Szahrak-e Danesz (Teheran)

Szahrak-e Danesz (perski: شهرك دانش) – duża miejscowość w północnym Iranie, w ostanie Teheran. W 2006 roku miejscowość liczyła 4 228 mieszkańców w 1067 rodzinach.

</doc>
<doc id="3178499" url="https://pl.wikipedia.org/wiki?curid=3178499" title="Altoona (Alabama)">
Altoona (Alabama)

Altoona – miasto w Stanach Zjednoczonych, w stanie Alabama, w hrabstwie Etowah.

</doc>
<doc id="3178500" url="https://pl.wikipedia.org/wiki?curid=3178500" title="Szahrak-e Danesz">
Szahrak-e Danesz



</doc>
<doc id="3178501" url="https://pl.wikipedia.org/wiki?curid=3178501" title="Alexander Zick">
Alexander Zick

Alexander Zick (ur. 1845 w Koblencji, zm. 10 listopada 1907 w Berlinie) – niemiecki artysta malarz i ilustrator. 
Pochodził z rodziny o długoletnich tradycjach artystycznych. Był wnukiem architekta Januariusa Zicka (1730-1797), syna malarza Johannesa Zicka (1702-1762).
W ostatnich latach życia zaprojektował dwa niemieckie banknoty - 5-markowy z 1904 roku i 10-markowy z 1906 roku.

</doc>
<doc id="3178504" url="https://pl.wikipedia.org/wiki?curid=3178504" title="Altoona (Kansas)">
Altoona (Kansas)

Altoona – miasto w Stanach Zjednoczonych, w stanie Kansas, w hrabstwie Wilson.

</doc>
<doc id="3178506" url="https://pl.wikipedia.org/wiki?curid=3178506" title="Salomon Islands">
Salomon Islands

Salomon Islands (także Salomon Atoll) – niewielki atol wchodzący w skład archipelagu Czagos, który stanowi część Brytyjskiego Terytorium Oceanu Indyjskiego.
Opis.
Salomon Islands leżą w północno-wschodniej części archipelagu Czagos, pomiędzy wyspami Blenheim Reef i Peros Banhos. Głównymi wyspami atolu są Île Boddam (dawna osady główna o powierzchni 1,08 km²) oraz Île Anglaise (0,82 km²) - obydwie zlokalizowane na zachodnim brzegu rafy. Istnieją też mniejsze osady - Chagossians na Île Fouquet (0,45 km²) i Île Takamaka (0,48 km²) zlokalizowane na wschodnim brzegu rafy oraz Île de la Passe (0,28 km²) i pobliska Île Mapou (0,04 km²) zlokalizowane na północnym krańcu. Pozostałe wysepki są znacznie mniejsze. Całkowita powierzchnia wysp wynosi 3,56 km².
Istnieje przejście do wnętrza laguny o nazwie Baie de Salomon pomiędzy wyspami Île Anglaise i Île de la Passe zlokalizowane w północnej części atolu. Salomon Islands są jednym z ulubionych miejsc do kotwiczenia jachtów przez żeglarzy przepływających przez Czagos, nawet jeśli nie ma odpowiednich miejsc do cumowania jachtów oraz wymagane jest zezwolenie od władz Brytyjskiego Terytorium Oceanu Indyjskiego. Obecnie niezamieszkane wyspy zostały opanowane przez niską dżunglę, której roślinność rozrasta się pomiędzy drzewami kokosowymi, w związku z czym trudno odnaleźć jest ślady dawnych osad zamieszkiwanych przez ludzi.
Historia.
Salomon Islands zostały zamieszkane w drugiej połowie XVIII wieku przez robotników z plantacji kokosowych z wyspy Isle de France (obecnie Mauritius). Niewiele wiadomo na temat warunków życia robotników, którzy w większości byli pochodzenia afrykańskiego. Jednak wielce prawdopodobne jest, że żyli oni w warunkach zbliżonych do niewolnictwa. Firma nadzorująca plantację nazywała się Chagos Agalega Company.
Atol został przemierzony przez komandora Indyjskiej Marynarki Wojennej Roberta Moresby'ego z HMS Benares w 1837 roku. Badania Moresby'ego pozwoliły na opublikowanie pierwszej szczegółowej mapy atolu. Atol został ponownie przemierzony w 1905 roku przez komandora B.T. Sommerville'a z HMS Sealark, który narysował bardziej szczegółową mapę. Niektóre z wysp były zamieszkane przez rdzenną ludność, jednak gdy rząd brytyjski zdecydował o wysiedleniu ludności z Czagos, tylko Île Boddam pozostała zamieszkana. 
Mieszkańcy atolu (około 400 osób) zostali siłą zmuszeni do opuszczenia miejsc zamieszkania i przesiedleni na Mauritius przez Brytyjczyków.
Na Île Boddam było molo, sklepy, biura, szkoła, kościół i dom zarządcy plantacji. Obecnie wszystkie te budynki są ukryte w gęstej dżungli. Na Île Boddam i Île Takamaka są studnie, dzięki którym możliwe jest uzupełnianie zapasów wody na jachtach.
Wysepki.
Poszczególne wysepki atolu wymienione począwszy od północy w kierunku zgodnym ze wskazówkami zegara:

</doc>
<doc id="3178508" url="https://pl.wikipedia.org/wiki?curid=3178508" title="Altoona (Wisconsin)">
Altoona (Wisconsin)

Altoona – miasto w Stanach Zjednoczonych, w stanie Wisconsin, w hrabstwie Eau Claire.

</doc>
<doc id="3178509" url="https://pl.wikipedia.org/wiki?curid=3178509" title="Barrett (Minnesota)">
Barrett (Minnesota)

Barrett – miasto w Stanach Zjednoczonych, w stanie Minnesota, w hrabstwie Grant.

</doc>
<doc id="3178513" url="https://pl.wikipedia.org/wiki?curid=3178513" title="Janusz Misterka">
Janusz Misterka

Janusz Misterka (ur. 9 stycznia 1970) – polski hokeista.
Kariera zawodnicza.
Hokej trenował od III klasy szkoły podstawowej. Został wychowankiem Podhala Nowy Targ. W seniorskiej drużynie tego klubu grał od 1990. W 1996 został zawodnikiem STS Sanok. W drużynie grał w sezonach 1996/1997, w sezonie 1997/1998, 1997/1998, 1998/1999.
W barwach reprezentacji Polski do lat 18 brał udział w turnieju mistrzostw Europy juniorów do lat 18 w 1988. W barwach reprezentacji Polski do lat 20 uczestniczył w turnieju mistrzostw świata juniorów do lat 20 w 1989 (Grupa B), 1990 (Grupa A). W 1990 zadebiutował w seniorskiej reprezentacji Polski.
Po zakończeniu czynnej kariery zawodniczej podjął występy w amatorskiej drużynie polonijnej w Stanach Zjednoczonych wspólnie z innymi byłymi polskimi hokeistami. Występował w meczach pokazowych i charytatywnych.

</doc>
<doc id="3178514" url="https://pl.wikipedia.org/wiki?curid=3178514" title="Burr Oak (Kansas)">
Burr Oak (Kansas)

Burr Oak – miasto w Stanach Zjednoczonych, w stanie Kansas, w hrabstwie Jewell.

</doc>
<doc id="3178518" url="https://pl.wikipedia.org/wiki?curid=3178518" title="Deja McClendon Domżalska">
Deja McClendon Domżalska

Deja Monique McClendon Domżalska (ur. 27 czerwca 1992 roku w Cincinnati) − amerykańska siatkarka grająca na pozycji przyjmującej, reprezentantka kraju. 
Od 12. roku życia siatkarka cierpi na łysienie plackowate, chorobę autoimmunologiczną, która powoduje wypadanie włosów. 
3 czerwca 2022 roku wyszła za mąż za polskiego fizjoterapeutę Nikodema Domżalskiego. Ślub odbył się w Louisville w stanie Kentucky. Poznali się w Polsce w 2015 roku.
Sukcesy klubowe.
Liga uniwersytecka NCAA:
Liga azerska:
Puchar Polski:
Puchar CEV:
Liga polska:

</doc>
<doc id="3178522" url="https://pl.wikipedia.org/wiki?curid=3178522" title="Zamek w Dankowie">
Zamek w Dankowie

Zamek w Dankowie – ruiny twierdzy bastionowej z XVII wieku, w obrębie której znajdował się nieistniejący obecnie gotycko-renesansowy zamek rycerski.
Historia.
Przy przeprawie przez rzekę Liswarta na drodze z Wielkopolski do Małopolski, w średniowieczu powstała osada, która była miejscem wielu spotkań i zjazdów monarchów w średniowiecznej Polsce. Pierwsza wzmianka o Dankowie pochodzi z 1217 roku, gdy spotkał się tu Leszek Biały, książę krakowski z Henrykiem Brodatym, księciem śląskim oraz Władysławem Laskonogim, księciem wielkopolskim. Henryk Brodaty zawarł wówczas sojusz z Leszkiem Białym, Władysław Laskonogi układ o przeżycie z Leszkiem Białym. Oba pakty wymierzone były przeciwko Władysławowi Odonicowi, księciu wielkopolskiemu i wspierały pozycję Władysława Laskonogiego. Kolejny raz Henryk Brodaty pojawił się w Dankowie w 1234 r., wówczas już jako książę śląski i krakowski wystawił dokumenty nadania dla wojewody krakowskiego Teodora. Jan Długosz podaje, że w 1236 r. w Dankowie doszło do zaręczyn córek księcia Henryka Brodatego z synami Konrada Mazowieckiego. Miało to mieć miejsce w Dankowie w dniu 29 czerwca 1236 roku, kiedy zawarto ugodę dotyczącą ślubów córek Henryka, Konstancji i Gertrudy z synami Konrada Bolesławem i Kazimierzem. Historycy jednak wskazują, że kronikarz się pomylił, a śluby wymienionych par odbyły się w innych terminach. Analiza zachowanych dokumentów wykazuje, że nie jest do końca pewne miejsce spotkania książąt (może chodzić też o inną miejscowość o podobnej nazwie – Dańków na Mazowszu). Omyłkowo z Dankowem nad Liswartą, zamiast mazowieckim Dańkowem łączone jest wystawienie przez księcia kujawskiego Kazimierza, syna Konrada Mazowieckiego dokumentu z 1238 r., w którym nadano klasztorowi w Strzelnie cztery wioski. W 1262 r. odbyły się kolejne spotkania Piastów w rejonie Dankowa. 29 stycznia w pobliskich Iwanowicach spotkali się książę wielkopolski Bolesław Pobożny z księciem krakowskim Bolesławem Wstydliwym, a na spotkani był także arcybiskup gnieźnieński Janusz oraz liczni dostojnicy z ziemi krakowskiej i Wielkopolski. Negocjowano wówczas wsparcie dla Bolesława Pobożnego przeciwko Kazimierzowi, synowi Konrada Mazowieckiego. W tym samym roku w czerwcu nad brzegiem Liswarty naprzeciw Dankowa spotkali się Bolesław Pobożny, Bolesław Wstydliwy, a także Henryk III Biały, książę wrocławski oraz Władysław, książę opolski. Na zjeździe radzono o polityce europejskiej i współpracy z królem Czech Ottokarem II przeciwko Węgrom. W 1267 r. znowu w Dankowie zatrzymał się książę Bolesław Pobożny, wystawiając dokument zamiany dóbr z biskupem wrocławskim Tomaszem (biskup otrzymał wsie Zdunki i Dziadkowo). 16 października 1267 odbył się w Dankowie synod prowincjonalny, zwołany przez arcybiskupa gnieźnieńskiego Janusza, w którym wzięli udział w którym wzięli udział biskupi: krakowski Paweł, kujawski Wolimir i wrocławski Tomasz. Prawdopodobnie jednak synod odbył się w innej wsi o tej samej nazwie, należącej do arcybiskupa gnieźnieńskiego.
Z roku 1283 pochodzi dokument wystawiony przez księcia wielkopolskiego Przemysła II, wymieniający Danków w rzędzie miast, obok Wielunia i Bolesławca. Do rozwinięcia się ośrodka miejskiego jednak nie doszło. Nie wykluczone, że rozwój miejscowości zahamowały wojny. Jan Długosz zapisał, że w 1436 r. „miasto Kłobuck i sąsiednie wsie naokoło” zostały spustoszone przez najazd rycerzy śląskich. Kolejne najazdy ze Śląska na ziemię wieluńską miały miejsce w 1452 i 1457 r. Podczas wojny z królem węgierskim Maciejem Korwinem w 1474 pod Dankowem obozował przez 6 tygodni król Kazimierz Jagiellończyk.
Z 1419 pochodzi wzmianka o proboszczu dankowskim, jest to pierwsza informacja związana z istnieniem parafii w Dankowie, choć kościół z parafią istniał tam zapewne znacznie wcześniej.
Przypuszczalnie na początku XIV w. miejscowość przeszła w ręce rycerskie, a siedzibą właściciela była fortalicja – gródek stożkowaty we wsi Zbrojewsko, który funkcjonował w XIV w. Pod rokiem 1342 zapisano pierwszą wzmiankę o prywatnym właścicielu wsi, Marcinie z Dankowa. Dokument z 1462 r. jako właściciela Dankowa wymienia Jana Hińczę z Rogowa herbu Działosza, zaufanego rycerza króla Jagiełły. Prawdopodobnie Danków posiadał też jego ojciec Hinczka z Rogowa. Po wymarciu rodu Hinczów, drogą koligacji rodzinnych od 1478 roku właścicielem Dankowa stał się ród Kobylańskich herbu Grzymała. W latach 1540–1565 właścicielem zamku był poeta renesansowy Krzysztof Kobylański związany z dworem hetmana Jana Tarnowskiego.
Dotychczas sądzono, że w Dankowie istniał w XIII w. gród obronny, będący obiektem nadania na rzecz biskupa wrocławskiego Tomasza. Nowsze badania wskazują, że takie zdarzenie nie miało miejsca, a w zapiskach historycznych brak jest jakiejkolwiek wzmianki o istnieniu grodu. Encyklopedie i pamiętniki XIX-wieczne podają, że zamek w Dankowie istniał już od średniowiecza. Brak na to dowodów. Przypuszcza się, że w XV-XVI w. mogła na terenie zamku znajdować się niewielka rycerska siedziba obronna w typie murowanej wieży lub tzw. renesansowej kamienicy.
W 1581 r. Danków przeszedł na własność rodu Warszyckich. Według tradycji w 1609 roku podczas Rokoszu Zebrzydowskiego podskarbi koronny Stanisław Warszycki przez trzy miesiące gościł w Dankowie króla Zygmunta III Wazę wraz z dworem. Nie są to informacje potwierdzone i nie wykluczone, że wieś należała wówczas do brata podskarbiego Andrzeja Warszyckiego. Kolejny z rodu Stanisław (III) Warszycki (syn wspomnianego Andrzeja) według niepotwierdzonych informacji XIX-wiecznych, miał w 1632 roku zakończyć budowę nowożytnych fortyfikacji zamku. Wzniósł nowożytną twierdzę otoczoną bastionami wg założeń szkoły staroholenderskiej i francuskiej. Obwarowania te są odosobnionym przykładem w Polsce zastosowania zasad fortyfikacji miast, które sformułował francuski fortyfikator Jean Errard de Bar le Duc. Od wschodu zamek był zupełnie niedostępny, gdyż osłaniało go duże sztuczne jezioro. Na zamku nie było murowanej rezydencji, a główny budynek mieszkalny właścicieli wzniesiono z drewna. Prawdopodobnie drewniany pałac/dwór powstał przed wzniesieniem fortyfikacji bastionowych i był dziełem ojca, bądź stryja kasztelana krakowskiego. Wiadomo, że na zamku znajdował się ponadto murowany lamus, który być może wykorzystywał mury starszej budowli oraz kuchnia. W zabudowie wyróżniał się znaczną wielkością murowany kościół św. Stanisława, który powstał z fundacji kasztelana krakowskiego. Sądzić można, że Stanisław (III) Warszycki nie dokończył budowy zamku i dlatego nie powstał murowany pałac właściciela.
W 1655 r. zamek prawdopodobnie nie był atakowany przez Szwedów i był jednym z nielicznych miejsc w Polsce, które nie zostały zajęte przez nich podczas "Potopu" (obok Łańcuta, Gdańska, Jasnej Góry, Zamościa). Przyczyną tego stanu rzeczy mogły być ewentualne rokowania kasztelana krakowskiego Stanisława (III) Warszyckiego z okupantem, jednak na uwagę zasługuje fakt, że twierdza była wówczas silnie umocniona, niezwykle nowoczesna i bardzo dobrze zaopatrzona, a więc zupełnie nieosiągalna dla zbyt nielicznych na tym terenie oddziałów wojsk szwedzkich. W 1657 roku Warszycki na zamku w Dankowie gościł powracającego do kraju króla Jana Kazimierza, królową Marię Ludwikę, Stefana Czarnieckiego i senatorów. Na zamku przez kilka miesięcy znajdował się cały dwór i centrum polityczno-administracyjne Rzeczypospolitej Obojga Narodów. Tu toczyły się negocjacje polityczne z udziałem przedstawicieli cesarza, tu znajdowała się generalicja, tu przyjmowano poselstwa zagraniczne, stąd wydawano rozkazy i wysyłano listy królewskie. Według tradycji jasnogórskiej, przed sławetnym oblężeniem klasztoru, kasztelan krakowski wsparł zakonników 12 ciężkimi działami, które przesłał z Dankowa oraz stadem wołów. Podobne wsparcie z zamku dankowskiego, uzyskał klasztor na początku XVIII w. podczas III Wojny Północnej (Wielkiej Wojny Północnej).
Następnym właścicielem zamku był miecznik łęczycki Michał Warszycki, a po nim odziedziczył zamek Stanisław (IV) Warszycki, miecznik koronny. Jego córka Emercjanna, wniosła w wianie zamek hetmanowi litewskiemu Ludwikowi Konstantemu Pociejowi (zm. 1730), po śmierci którego sprzedała zamek rodzinie Ponińskich herbu Łodzia. Następnie właścicielami była rodzina Wesslów. W 1768 roku inwentarz opisał zamek jako zrujnowany, czy raczej porzucony i nieużytkowany. Wewnątrz fortyfikacji, oprócz okazałego murowanego kościoła istniała wówczas kuchnia, zniszczony lamus oraz murowane piwnice. W 1767 r. reszta zabudowań spłonęła od pioruna. W XIX wieku zadłużone dobra przejął Joachim Kempner. W 1823 roku był opisany jako ruina.
Stan obecny.
Do dzisiaj w dość dobrym stanie przetrwały wały fortyfikacji bastionowych, wykonane w formie wałów ziemnych oblicowanych od czoła murem, ruina głównej bramy zamkowej, tzw. Bramy Krzepickiej, brama tylna (północna) w formie tunelu przez wał, zwana poterną, pojedyncza ściana z kamienia, będąca pozostałością prostokątnego budynku dawnego lamusa, a nazywanego „Domem kasztelanowej”, część szerokich fos. Najbardziej okazałą zachowaną budowlą zamkową jest duży kościół św. Stanisława, wzniesiony przez kasztelana krakowskiego Stanisława Warszyckiego prawdopodobnie w drugiej tercji XVII w. Według tradycji w jego murach zachowały się szczątki średniowiecznego zamku. Niestety dotychczasowe badania tego nie potwierdzają. W kościele znajduje się m.in. okazały nagrobek Andrzeja Warszyckiego (zm. 1615), ojca budowniczego zamku nowożytnego, kasztelana krakowskiego Stanisława Warszyckiego.
W latach 70. XX wieku częściowo oblicowano najbardziej zniszczone ceglane elewacje bastionów. Wówczas też zlikwidowano sztuczne jezioro, które istniało w Dankowie od XV wieku. Do tej pory nie wiadomo, gdzie znajdował się wcześniejszy zamek gotycko-renesansowy. Warto zaznaczyć, że brak wiarygodnych źródeł pisanych wskazujących na jego istnienie. Jedynie w literaturze XIX-wiecznej przy opisach Dankowa wskazywano, że zamek istniał tam od średniowiecza. W 2014 r. prowadzone badania archeologiczne na terenie zamku. Podczas wykopalisk odkryto m.in. ślady użytkowania terenu sprzed budowy twierdzy bastionowej.

</doc>
<doc id="3178523" url="https://pl.wikipedia.org/wiki?curid=3178523" title="Love Runs Out">
Love Runs Out

Love Runs Out – piosenka amerykańskiego pop-rockowego zespołu OneRepublic stworzona na ich trzeci album studyjny "Native". Utwór został wydany 14 kwietnia 2014 roku jako piąty singiel z płyty. Piosenka została napisana przez członków zespołu Ryana Teddera, Brenta Kutzle, Drew Browna, Zacha Filkinsa i Eddie Fishera, a wyprodukowana przez Ryana Teddera.
Wydanie singla i promocja.
Utwór „Love Runs Out” miał być pierwszym singlem z płyty "Native", jednak piosenka nie została skończona na czas. Ostatecznie została wydana 14 kwietnia 2014 roku jako 5. singiel na digital download i została zamieszczona na reedycji albumu "Native".
Telewizyjna premiera singla odbyła się 20 maja 2014 roku podczas finału 6. edycji programu "The Voice". Zespół wystąpił także 28 maja 2014 roku w "The Ellen DeGeneres Show" oraz 5 czerwca 2014 w programie "Jimmy Kimmel Live!". 25 lipca 2014 roku grupa wystąpiła podczas "TODAY Toyota Series Concert" emitowanego przez stację NBC oraz 11 sierpnia w programie "The Tonight Show Starinng Jimmy Fallon". Ponadto „Love Runs Out” znalazło się na setliście trasy koncertowej zespołu, "Native Summer Tour".
W Niemczech piosenka „Love Runs Out” została wybrana na oficjalną piosenką promocyjną Mistrzostw Świata w Piłce Nożnej 2014 w Brazylii.
Teledysk.
Oficjalny teledysk do „Love Runs Out” miał swoją premierę 4 czerwca 2014 roku na kanale Vevo i został wyreżyserowany przez Sophie Muller. Klip nakręcono w Malibu. W teledysku widać wiele efektów specjalnych: poruszające się chmury na pustyni oraz morze z tworzywa sztucznego. Wokalista zespołu, Ryan Tedder gra na tamburynie oraz na pianinie wraz ze starszą panią, Brent Kutzle na gitarze, a pozostali członkowie zespołu grają na bębnach. W teledysku widać także grupę plemiennych tancerek.
Nagrywanie i personel.
Nagrywanie
Personel

</doc>
<doc id="3178525" url="https://pl.wikipedia.org/wiki?curid=3178525" title="Wilczomlecz słodki">
Wilczomlecz słodki

Wilczomlecz słodki ("Euphorbia dulcis" L.) – gatunek rośliny należący do rodziny wilczomleczowatych ("Euphorbiaceae"). Występuje w Europie sięgając Ukrainy i Macedonii, a w Polsce w Sudetach, na Pogórzu Sudeckim, w Karpatach Zachodnich i na nielicznych stanowiskach w głębi kraju.
Biologia i ekologia.
Bylina. Kwitnie od kwietnia do maja. Zasiedla gleby świeże, żyzne, o odczynie obojętnym. Występuje w lasach liściastych i mieszanych.

</doc>
<doc id="3178527" url="https://pl.wikipedia.org/wiki?curid=3178527" title="Piotr Arkudiusz">
Piotr Arkudiusz

Piotr Arkudiusz (gr.: "Πέτρος Αρκούδιος", "Petros Arkudios") (ur. 1562 na wyspie Korfu, zm. 1633 w Rzymie) – grecki teolog i działacz unicki. 
Życiorys.
W latach 1578-1591 przebywał w Rzymie, gdzie ukończył greckie kolegium św. Atanazego. W 1591 papież Grzegorz XIII wysłał go do Rzeczypospolitej w celu pozyskania prawosławnych dla katolicyzmu. W latach 1593-1596 przebywał w Rzymie. Powrócił do państwa polsko-litewskiego wraz z pozyskanymi do unii biskupami ruskimi – H. Pociejem i C. Terleckim. Brał udział w synodzie w Brześciu w 1596, gdzie ogłoszono unię brzeską. W nagrodę otrzymał od Zygmunta III szereg beneficjów – wieś Torokanie pod Brześciem i archimandrię w Ławryszewie. W 1609 powrócił do Rzymu i przeszedł na obrządek łaciński. Utrzymywał nadal ścisłe listowne kontakty z polskimi unitami. Jest autorem kilku traktatów teologicznych i historycznych.

</doc>
<doc id="3178537" url="https://pl.wikipedia.org/wiki?curid=3178537" title="Aleksandr Bogomolec">
Aleksandr Bogomolec

Aleksandr Aleksandrowicz Bogomolec (, , "Ołeksandr Ołeksandrowycz Bohomołeć"; ur. 24 maja 1881 w Kijowie, zm. 19 lipca 1946 tamże) – ukraiński radziecki lekarz patofizjolog, gerontolog i endokrynolog, znany jako najbardziej utalentowany uczeń .
Życie i działalność.
W 1911 został profesorem patologii ogólnej uniwersytetu w Saratowie. Był nim do 1925, kiedy objął urząd kierownika katedry patofizjologii II Moskiewskiego Instytutu Medycznego, który sprawował do 1931. Od 1930 do 1946 pełnił funkcję prezesa Akademii Nauk Ukraińskiej SRR. W 1929 został członkiem Akademii Nauk Ukraińskiej SRR, w 1932 – Akademii Nauk ZSRR, w 1939 – Akademii Nauk Białoruskiej SRR, w 1944 – Akademii Nauk Medycznych i Bohaterem Pracy Socjalistycznej. Ponadto w 1941 otrzymał nagrodę stalinowską.
Prowadził badania nad przetaczaniem krwi konserwowanej oraz nad fizjologią i patologią tkanki łącznej. Głosił teorię o możliwości przedłużenia życia ludzkiego do 150 lat jako autor pracy "Prodlenije żyzni" (1938). W myśl tej teorii długość życia ssaków równa jest okresowi wzrostu pomnożonemu przez współczynnik 5-6. Za życia jego poglądy spotykały się z szyderstwami, mimo zainteresowania nimi ze strony Józefa Stalina i finansowania przez niego Bogomolca, jednak w późniejszych latach zostały one potwierdzone badaniami.

</doc>
<doc id="3178540" url="https://pl.wikipedia.org/wiki?curid=3178540" title="Rosyjska wiosna">
Rosyjska wiosna



</doc>
<doc id="3178541" url="https://pl.wikipedia.org/wiki?curid=3178541" title="Muhammad Kurd Ali">
Muhammad Kurd Ali

Muhammad Kurd Ali (ur. 1876, zm. 1953) - syryjski pisarz arabskojęzyczny, historyk, krytyk literacki, uczony, założyciel i prezes Akademii Arabskiej w Damaszku (1919-1953), minister oświaty (1920 i 1928-1932), autor prac z dziejów literatury i kultury arabskiej.

</doc>
<doc id="3178543" url="https://pl.wikipedia.org/wiki?curid=3178543" title="Poddane">
Poddane

Poddane – część wsi Baćkowice w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Poddane administracyjnie należało do województwa tarnobrzeskiego.

</doc>
<doc id="3178547" url="https://pl.wikipedia.org/wiki?curid=3178547" title="Kolonie (Baćkowice)">
Kolonie (Baćkowice)

Kolonie – część wsi Baćkowice w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Kolonie administracyjnie należały do województwa tarnobrzeskiego.

</doc>
<doc id="3178548" url="https://pl.wikipedia.org/wiki?curid=3178548" title="Chosrow Harutiunian">
Chosrow Harutiunian

Chosrow Harutiunian, orm. Խոսրով Հարութիունյան (ur. 30 maja 1948) – ormiański polityk i inżynier, dyrektor zakładów włókienniczych w latach 1983–1987, od 30 lipca 1992 do 2 lutego 1993 premier Armenii, od 1998 do 1999 przewodniczący parlamentu.

</doc>
<doc id="3178549" url="https://pl.wikipedia.org/wiki?curid=3178549" title="Kantórka">
Kantórka

Kantórka – część wsi Baćkowice w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Kantórka administracyjnie należała do województwa tarnobrzeskiego.

</doc>
<doc id="3178550" url="https://pl.wikipedia.org/wiki?curid=3178550" title="Anna Podolec">
Anna Podolec



</doc>
<doc id="3178552" url="https://pl.wikipedia.org/wiki?curid=3178552" title="Korgole">
Korgole

Korgole – część wsi Janczyce w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Korgole administracyjnie należały do województwa tarnobrzeskiego.

</doc>
<doc id="3178555" url="https://pl.wikipedia.org/wiki?curid=3178555" title="Janczyce-Kolonie">
Janczyce-Kolonie

Janczyce-Kolonie – część wsi Janczyce w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Janczyce-Kolonie administracyjnie należały do województwa tarnobrzeskiego.

</doc>
<doc id="3178556" url="https://pl.wikipedia.org/wiki?curid=3178556" title="Ashley Montagu">
Ashley Montagu

Montague Francis AShley Montagu, właśc. (ur. 28 czerwca 1905 jako Israel Ehrenberg, zm. 26 listopada 1999) – brytyjski antropolog i popularyzator nauki.
Życiorys.
W latach 30. XX wieku osiadł w Stanach Zjednoczonych, gdzie został profesorem Uniwersytetu Rutgers w New Brunswick w New Jersey. W 1950 napisał deklarację UNESCO przeciwko rasizmowi. W 1971 rozpoznał chorobę Josepha Merricka jako chorobę genetyczną – Nerwiakowłókniakowatość typu 1. W 1980 nakręcono film biograficzny "Człowiek słoń" na podstawie dwu książek, z których jedną była "The Elephant Man: A Study in Human Dignity" autorstwa Ashleya Montagu.

</doc>
<doc id="3178557" url="https://pl.wikipedia.org/wiki?curid=3178557" title="FourFourTwo (Polska)">
FourFourTwo (Polska)

FourFourTwo (Polska) – miesięcznik sportowy poświęcony piłce nożnej, wydawany na licencji brytyjskiego czasopisma FourFourTwo, początkowo przez spółkę Ginza Media Group, a od września 2012 do grudnia 2018 przez Arskom Group.
W 2010 Ginza Media Group poinformowało o pozyskaniu licencji na publikację brytyjskiego miesięcznika sportowego na terytorium Polski. Spółka poinformowała, że pierwsze pilotażowe wydanie zostanie wydane przy współpracy Haymarket Worldwide – właściciela marki FourFourTwo. Pierwsze wydanie ukazało się w czerwcu 2010 i poświęcone było rywalizacji o Mistrzostwo Świata w piłce nożnej w 2010. Treść pierwszego wydania w większości była przetłumaczeniem brytyjskiego oryginału. Nakład wydania specjalnego wynosił 30 tysięcy egzemplarzy, a redaktorem naczelnym został Wojciech Szaniawski. Regularny miesięcznik pojawił się w sprzedaży detalicznej w pierwszej połowie września 2010, a format czasopisma był zbliżony do brytyjskiego pierwowzoru. W lipcu 2010 Ginza Media Group poinformowało o podjęciu współpracy z dwoma piłkarzami – Jerzym Dudkiem i Tomaszem Kuszczakiem, którzy w miesięczniku mieli pełnić rolę komentatorów.
W 2012 Arskom Group poinformowało o pozyskaniu licencji do wydawania FourFourTwo na terytorium Polski. Wraz ze zmianą wydawcy czasopismo pozyskało współpracę z m.in. Eurosport, a także z Onet.pl. Miesięcznik regularnie zawierał informacje na temat rozgrywek piłkarskich na świecie, opis sylwetek piłkarzy, wywiady, informacjach bieżących, a także pozostał przy publikowaniu oryginalnych treści z brytyjskiego wydania FourFourTwo. Redaktorem naczelnym pozostał Wojciech Szaniawski. Ostatnie wydanie pojawiło się w grudniu 2018.

</doc>
<doc id="3178558" url="https://pl.wikipedia.org/wiki?curid=3178558" title="Jóhann Hafstein">
Jóhann Hafstein

Jóhann Hafstein (ur. 19 września 1915 w Akureyri, zm. 15 maja 1980) – islandzki polityk i bankowiec, deputowany, minister, w latach 1970–1971 premier Islandii.
Życiorys.
Z wykształcenia prawnik, ukończył studia na Uniwersytecie Islandzkim. Kształcił się również na Uniwersytecie Londyńskim. Dołączył do Partii Niepodległości, od 1943 do 1949 przewodniczył jej organizacji młodzieżowej, a w latach 1942–1952 był sekretarzem generalnym partii. Od 1952 do 1963 kierował bankiem Útvegsbanki Íslands, specjalizującym się w finansowaniu przemysłu rybnego. W latach 1946–1978 sprawował mandat posła do Althingu. W latach 1970–1973 stał na czele Partii Niepodległości. Działał także w samorządzie miejskim Reykjavíku.
Sprawował różne funkcje rządowe. Od września do grudnia 1961 był ministrem sprawiedliwości i spraw kościelnych oraz zdrowia i przemysłu u Ólafura Thorsa. Od listopada 1963 do lipca 1970 w rządzie Bjarniego Benediktssona pracował jako minister sprawiedliwości i spraw kościelnych oraz przemysłu, do stycznia 1970 zajmując się również sprawami zdrowia. Od lipca 1970 do lipca 1971 sprawował urząd premiera. W swoim gabinecie był również ministrem przemysłu, a do października 1970 także ministrem sprawiedliwości i spraw kościelnych.

</doc>
<doc id="3178560" url="https://pl.wikipedia.org/wiki?curid=3178560" title="Salvador Cisneros Betancourt">
Salvador Cisneros Betancourt

Salvador Cisneros Betancourt, markiz Santa Lucia (wymawiane [sisnẹros betankụr]; ur. 10 lutego 1828 w Puerto Principe niedaleko Camaguey, zm. 28 lutego 1914 w Hawanie) – kubański działacz narodowy (niepodległościowy) i inżynier, posiadacz ziemski, uczestnik wojny z 1868–1878, prezydent Republiki Kuby od 1873 do 1875, a później – od 1895 do 1897 – przewodniczący powstańczego rządu (rady rządowej) Kuby podczas walk o niepodległość kraju, po uzyskaniu przez Kubę niepodległości senator, przeciwnik ingerowania Stanów Zjednoczonych w sprawy kraju.

</doc>
<doc id="3178561" url="https://pl.wikipedia.org/wiki?curid=3178561" title="Wolha Saule">
Wolha Saule

Wolha Saule (, , "Olga Sawle") – białoruska dziennikarka pracująca w Polsce, autorka i prowadząca programy w nadawanej z Polski białoruskojęzycznej stacji telewizyjnej Biełsat TV.
Życiorys.
Około pięciu lat była wykładowczynią języka angielskiego i niemieckiego na Mohylewskim Uniwersytecie Państwowym im. Arkadzia Kulaszoua, pracowała jako tłumaczka w fundacjach dobroczynnych, jednocześnie pisała dla niezależnych stron internetowych. Pracowała dla nadającej z Polski białoruskojęzycznej stacji telewizyjnej Biełsat TV od początku jej istnienia – najpierw jako regionalna korespondentka programów "Reparter" () i "Abjektyu" () w Mohylewie. W pewnym momencie uznała, że dalsza praca dla telewizji w tym mieście nie jest już możliwa, i pod koniec 2010 roku przeprowadziła się do Warszawy. Tam kontynuowała pracę w Biełsat TV jako prowadząca w programie "Nawiny" (), bloku informacyjnym "Studyja Biełsat" () i autorka magazynu telewizyjnego "PraSwiet".

</doc>
<doc id="3178563" url="https://pl.wikipedia.org/wiki?curid=3178563" title="Coccineorchis">
Coccineorchis

Coccineorchis Schltr. – rodzaj roślin z rodziny storczykowatych ("Orchidaceae" Juss.). Obejmuje 7 gatunków występujące naturalnie w Ameryce Środkowej i Południowej.
Rozmieszczenie geograficzne.
Przedstawiciele rodzaju rosną naturalnie w Nikaragui, Kostaryce, Panamie, Kolumbii, Ekwadorze, Peru i Boliwii.
Biologia i ekologia.
Przedstawiciele rodzaju "Coccineorchis" rosną w naziemnej ściółce lub epifitycznie na pniach drzew lub gałęziach, w miejscach, w których akumuluje się próchnica. Występują w lasach mglistych na wysokości od około 800 do 3200 m n.p.m. Kwitnienie występuje niemal przez cały rok – dostępne zapisy wskazują, że kwitnienie występuje we wszystkich miesiącach od marca do grudnia.
Systematyka.
Jeden z rodzajów plemienia "Cranichidinae" w obrębie podrodziny storczykowych ("Orchideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych. 
Zastosowanie.
Wszystkie gatunki rodzaju "Coccineorchis" wykorzystywane są w produkcji ogrodniczej ze względu na efektowne kwiatostany. Są one jednak rzadko uprawiane poza krajami ich pochodzenia.

</doc>
<doc id="3178567" url="https://pl.wikipedia.org/wiki?curid=3178567" title="Chosrow Arutiunian">
Chosrow Arutiunian



</doc>
<doc id="3178568" url="https://pl.wikipedia.org/wiki?curid=3178568" title="Wspięga">
Wspięga

Wspięga ("Lablab") – rodzaj roślin z rodziny bobowatych. W zależności od ujęcia takson jest traktowany jako monotypowy lub obejmujący dwa gatunki. Gatunek wspięga pospolita pochodzi z Afryki, ale rozprzestrzeniony został na całym świecie. Drugi gatunek – "L. prostrata" – rośnie w zachodniej Australii. 
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Phaseoleae" i podplemienia "Phaseolinae".

</doc>
<doc id="3178570" url="https://pl.wikipedia.org/wiki?curid=3178570" title="Lablab">
Lablab



</doc>
<doc id="3178571" url="https://pl.wikipedia.org/wiki?curid=3178571" title="Bet Guvrin">
Bet Guvrin



</doc>
<doc id="3178572" url="https://pl.wikipedia.org/wiki?curid=3178572" title="Grobowiec królewski w Seddin">
Grobowiec królewski w Seddin

Grobowiec królewski w Seddin – monumentalny kurhan, znajdujący się w miejscowości Seddin na północ od Poczdamu w niemieckiej Brandenburgii. Pochodzi z okresu kultury łużyckiej i datowany jest na IX/VIII wiek p.n.e. Odkryto w nim jeden z najbogatszych pochówków młodszej epoki brązu w Europie Środkowej.
Kurhan mierzy 10 m wysokości i 85 m średnicy, a jego podstawa została oblicowana kamiennym wieńcem. W trakcie przeprowadzonych w 1889 roku prac archeologicznych we wnętrzu kopca odkryto kamienną komorę grobową o wysokości ponad 1,5 metra, zwieńczoną fałszywym sklepieniem, zawierającą tzw. pochówek królewski. Jej wewnętrzne ściany wylepione zostały gliną i pomalowane czerwoną oraz białą farbą. W komorze umieszczone było gliniane naczynie z pokrywką, wewnątrz którego złożono brązową popielnicę o wysokości 44 cm, zawierającą zwęglone kości mężczyzny w wieku około 30-40 lat. Obok złożono dwie mniejsze gliniane popielnice, zawierające szczątki kobiece. Wyposażenie grobowe stanowiły naczynia gliniane, 3 małe naczynie brązowe, naszyjnik, 2 żelazne szpile, brązowe paciorki spiralne, pierścionek, mała siekiera, nóż, pinceta, lancet, brzytwa i grzebień.

</doc>
<doc id="3178574" url="https://pl.wikipedia.org/wiki?curid=3178574" title="Maria Spiraki">
Maria Spiraki

Maria Spiraki, gr. Μαρία Σπυράκη (ur. 11 września 1965 w Larisie) – grecka dziennikarka telewizyjna, publicystka i polityk, posłanka do Parlamentu Europejskiego VIII i IX kadencji.
Życiorys.
Studiowała chemię na Uniwersytecie Arystotelesa w Salonikach, a następnie dziennikarstwo w niezależnej londyńskiej szkole dziennikarstwa LSJ. Od 1992 pracowała jako dziennikarka telewizyjna i reporter polityczny, m.in. w stacjach Star, Alter i MEGA, zajmowała się także publicystyką w greckiej prasie. W latach 2003–2004 była zatrudniona w Parlamencie Europejskim, a następnie do 2009 w administracji greckiego komisarza Stawrosa Dimasa. W 2014 odeszła z greckich mediów, przyjmując propozycję premiera Andonisa Samarasa wystartowania z ramienia Nowej Demokracji w wyborach europejskich. W wyniku głosowania z 25 maja 2014 uzyskała mandat eurodeputowanej VIII kadencji. W 2019 z powodzeniem ubiegała się o reelekcję.

</doc>
<doc id="3178576" url="https://pl.wikipedia.org/wiki?curid=3178576" title="Iván Estrada">
Iván Estrada



</doc>
<doc id="3178581" url="https://pl.wikipedia.org/wiki?curid=3178581" title="Bitwa pod Dubienką (1794)">
Bitwa pod Dubienką (1794)

Bitwa pod Dubienką – bitwa stoczona 3 czerwca 1794 roku pod Dubienką w czasie powstania kościuszkowskiego pomiędzy siłami polskimi gen. Michała Wedelstedta z przeważającymi siłami wojsk rosyjskich gen. Iwana Aleksanrowicza Zagriażskiego.
Celem działań wojsk polskich było odciągnięcie na lewy brzeg Bugu i związanie sił rosyjskich Zagriażskiego oraz uniemożliwienie im połączenia się z głównym korpusem gen. Wilhelma Derfeldena. Siły Wedelstedta liczyły 1200 żołnierzy. Polacy uderzyli na Rosjan w Dubience i zajęli umocnienia polowe Tadeusza Kościuszki z czasów pierwszej bitwy pod Dubienką w 1792 roku. Przeciwko nim Zagriażski wydzielił 4 bataliony grenadierów fanagoryjskich (2208 żołnierzy), około 15 szwadronów kawalerii (ok. 1700 ludzi). W końcu oddziały polskie zmuszone zostały do odwrotu. Zawiodło planowane uderzenie wzmocnionej dywizji powstańczej Filipa Haumana na tyły wojsk rosyjskich, gdyż nie zdążono zbudować mostu na Bugu.

</doc>
<doc id="3178582" url="https://pl.wikipedia.org/wiki?curid=3178582" title="Bitwa pod Dubienką">
Bitwa pod Dubienką



</doc>
<doc id="3178585" url="https://pl.wikipedia.org/wiki?curid=3178585" title="Koszkuh (Fars)">
Koszkuh (Fars)

Koszkuh (perski: كشكوه) – wieś w południowym Iranie, w ostanie Fars. W 2006 roku miejscowość liczyła 124 mieszkańców w 28 rodzinach.

</doc>
<doc id="3178591" url="https://pl.wikipedia.org/wiki?curid=3178591" title="Dehmijan (Larestan)">
Dehmijan (Larestan)

Dehmijan (pers. ده ميان) – wieś w południowym Iranie, w ostanie Fars. W 2006 roku miejscowość liczyła 531 mieszkańców w 102 rodzinach.

</doc>
<doc id="3178596" url="https://pl.wikipedia.org/wiki?curid=3178596" title="Joo Hyong-jun">
Joo Hyong-jun

Joo Hyong-jun (kor. 주 형준, ur. 22 kwietnia 1991 w Seulu) – południowokoreański łyżwiarz szybki, wicemistrz olimpijski i wicemistrz świata.
Kariera.
Pierwsze sukcesy w karierze osiągał w short tracku. W 2010 roku zdobył złoty medal w sztafecie podczas mistrzostw świata juniorów w Tajpej. Od 2012 roku startuje w łyżwiarstwie szybkim. W 2013 roku wziął udział w mistrzostwach świata w Soczi, gdzie wspólnie z Lee Seung-hoonem i Kimem Cheol-minem zdobył srebrny medal w biegu drużynowym. Na tych samych mistrzostwach był dwudziesty w biegu na 5000 m, a na dystansie 5000 m został zdyskwalifikowany. Rok później Koreańczycy w tym samym składzie zajęli też drugie miejsce w biegu drużynowym na igrzyskach olimpijskich w Soczi. W swoim jedynym starcie indywidualnym Joo zajął 29. miejsce w biegu na 1500 m. Dwukrotnie stawał na podium indywidualnych zawodów Pucharu Świata, jednak nie odniósł zwycięstwa. W sezonach 2011/2012 i 2012/2013 był ósmy w klasyfikacji końcowej startu masowego.

</doc>
<doc id="3178599" url="https://pl.wikipedia.org/wiki?curid=3178599" title="Pinar del Río (miasto)">
Pinar del Río (miasto)



</doc>
<doc id="3178604" url="https://pl.wikipedia.org/wiki?curid=3178604" title="Abdul Turay">
Abdul Turay

Abdul Hamid Turay (ur. 18 stycznia 1967 w Chelmsford) – brytyjski i estoński dziennikarz, polityk, w latach 2013–2017 radny Tallinna.
Życiorys.
Ukończył historię na Uniwersytecie Północnego Londynu, następnie uzyskał magisterium na Uniwersytecie w Tampere w Finlandii. Pracował jako reporter w Hongkongu („Hong Kong Standard”), na Tajwanie („China News”) i Anglii, a także urzędnik w rządzie Wielkiej Brytanii – pisał przemówienia dla ministrów. Był członkiem Partii Liberalno-Demokratycznej.
Po przyjeździe do Estonii w 2008 roku pracował m.in. jako redaktor naczelny „The Baltic Times” oraz dziennikarz pisma „Postimees”. W wyborach samorządowych 2013 roku uzyskał mandat radnego Tallinna z listy Partii Socjaldemokratycznej. W wyborach europejskich w 2014 bez powodzenia kandydował z listy SDE. W 2017 przyłączył się do Partii Centrum, z ramienia której bez powodzenia ubiegał się o reelekcję w wyborach w 2017.
Jest autorem książki „Väike valge riik” („Mały biały kraj”). Pracował m.in. jako wykładowca w staromiejskim koledżu Tallinna.

</doc>
<doc id="3178606" url="https://pl.wikipedia.org/wiki?curid=3178606" title="Górka (Janczyce)">
Górka (Janczyce)

Górka – część wsi Janczyce w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Górka administracyjnie należała do województwa tarnobrzeskiego.

</doc>
<doc id="3178607" url="https://pl.wikipedia.org/wiki?curid=3178607" title="Kim Cheol-min">
Kim Cheol-min

Kim Cheol-min (kor. 김 철민, ur. 29 listopada 1992 w Seulu) – południowokoreański łyżwiarz szybki, wicemistrz olimpijski i dwukrotny medalista mistrzostw świata.
Kariera.
Pierwsze sukcesy w karierze osiągał w short tracku. W 2011 roku zdobył złoty medal w sztafecie podczas drużynowych mistrzostw świata w Warszawie. Od 2012 roku startuje w łyżwiarstwie szybkim. Wziął wtedy udział w mistrzostwach świata juniorów w Obihiro, zdobywając srebro w biegu drużynowym i brązowy medal w biegu na 1500 m. Podczas rozgrywanych rok później mistrzostwach świata w Soczi wspólnie z Lee Seung-hoonem i Joo Hyong-junem zdobył srebrny medal w biegu drużynowym. Na tych samych mistrzostwach był osiemnasty na dystansie 5000 m. Rok później Koreańczycy w tym samym składzie zajęli też drugie miejsce w biegu drużynowym na igrzyskach olimpijskich w Soczi. W swoim jedynym starcie indywidualnym Kim zajął 24. miejsce w biegu na 5000 m. Nigdy nie stanął na podium indywidualnych zawodów Pucharu Świata, chociaż w biegu drużynowym dokonał tego kilkakrotnie. Podczas dystansowych mistrzostw świata w Heerenveen w 2015 roku wspólnie z Lee Seung-hoonem i Ko Byung-wookiem zajął trzecie miejsce w sztafecie.

</doc>
<doc id="3178612" url="https://pl.wikipedia.org/wiki?curid=3178612" title="Kolonie Modliborskie">
Kolonie Modliborskie

Kolonie Modliborskie – część wsi Modliborzyce w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Kolonie Modliborskie administracyjnie należały do województwa tarnobrzeskiego.

</doc>
<doc id="3178614" url="https://pl.wikipedia.org/wiki?curid=3178614" title="Kolonia (Modliborzyce)">
Kolonia (Modliborzyce)

Kolonia – część wsi Modliborzyce w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Kolonia administracyjnie należała do województwa tarnobrzeskiego.

</doc>
<doc id="3178615" url="https://pl.wikipedia.org/wiki?curid=3178615" title="Cardiff Sevens 2002">
Cardiff Sevens 2002

Cardiff Sevens 2002 – druga edycja wchodzącego w skład IRB Sevens World Series turnieju Cardiff Sevens przeznaczonego dla męskich reprezentacji narodowych w rugby 7. Odbyła się w dniach 31 maja – 1 czerwca 2002 roku na Millennium Stadium w Cardiff będąc jedenastym, ostatnim turniejem sezonu 2001/2002.
Informacje ogólne.
Rozegrane na Millennium Stadium zawody były jedenastym turniejem sezonu 2001/2002 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl". Składy zespołów.
Niespodzianką pierwszego dnia zawodów była porażka gospodarzy z Rosjanami. Mimo zapewnionego triumfu w całym cyklu w obecności kilku tysięcy widzów Nowozelandczycy nie dali szans rywalom wygrywając siódmy turniej w sezonie. W finale pokonali Anglików, którzy tym samym zapewnili sobie trzecie miejsce w klasyfikacji generalnej cyklu.
Najwięcej przyłożeń w turnieju, dziesięć, zdobył reprezentant RPA, Jean de Villiers, punktów zaś jego rodak Gaffie du Toit.

</doc>
<doc id="3178618" url="https://pl.wikipedia.org/wiki?curid=3178618" title="Ryan McGowan">
Ryan McGowan

Ryan James McGowan (ur. 15 sierpnia 1989 w Adelaide) – australijski piłkarz szkockiego pochodzenia występujący na pozycji obrońcy w angielskim klubie Bradford City oraz w reprezentacji Australii. Znalazł się w kadrze na Mistrzostwa Świata 2014.

</doc>
<doc id="3178627" url="https://pl.wikipedia.org/wiki?curid=3178627" title="Stara Wieś (Modliborzyce)">
Stara Wieś (Modliborzyce)

Stara Wieś – część wsi Modliborzyce w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Stara Wieś administracyjnie należała do województwa tarnobrzeskiego.

</doc>
<doc id="3178630" url="https://pl.wikipedia.org/wiki?curid=3178630" title="Plaża dla psów">
Plaża dla psów

Plaża dla psów – powieść środowiskowa Jacka Kaczmarskiego, która ukazała się w 1998 roku nakładem Wydawnictwa Literackiego. Opisuje życie codzienne mieszkańców Australii widzianych oczami głównego bohatera-narratora Jana Fokusa. Rozczarowany rzeczywistością pragnie napisać za granicą dzieło swojego życia.
Kompozycja powieści jest trójdzielna; każda z części jest zadedykowana innej parze przyjaciół: część "Budowniczowie" – Grażynie i Jackowi Petryckim, część "Łowcy" – Ninie i Eugeniuszowi Smolarom, część "Żałobnicy" – Dagmarze i Mirosławowi Zabiełłom.
Kaczmarski często wykorzystywał w swojej prozie wątki autobiograficzne i tak też jest w wypadku "Plaży dla psów." Czytelnik znajdzie tutaj nawiązania do emigracyjnego życia artysty w Australii, jego doświadczeń i nawiązanych znajomości, aluzje do rzeczywistych postaci ukrytych pod zmienionymi nazwiskami. Z powodu tych biograficznych wątków, umieszczanych bez zgody osób zainteresowanych, autor popadał w liczne konflikty z osobami, które czuły się poszkodowane.

</doc>
<doc id="3178631" url="https://pl.wikipedia.org/wiki?curid=3178631" title="Tenis stołowy na Igrzyskach Panamerykańskich 2011">
Tenis stołowy na Igrzyskach Panamerykańskich 2011

Tenis stołowy na Igrzyskach Panamerykańskich 2011 odbywał się w dniach 15 – 20 października 2011 roku. Osiemdziesięciu zawodników obojga płci rywalizowało w "CODE Dome" łącznie w czterech konkurencjach.

</doc>
<doc id="3178636" url="https://pl.wikipedia.org/wiki?curid=3178636" title="Ivan Franjic">
Ivan Franjic

Ivan Frankie Franjic (ur. 10 września 1987 w Melbourne) – australijski piłkarz chorwackiego pochodzenia występujący na pozycji obrońcy w klubie Perth Glory. Znalazł się w kadrze na Mistrzostwa Świata 2014.

</doc>
<doc id="3178644" url="https://pl.wikipedia.org/wiki?curid=3178644" title="Komorniki (Nieskurzów Stary)">
Komorniki (Nieskurzów Stary)

Komorniki – część wsi Nieskurzów Stary w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Komorniki administracyjnie należały do województwa tarnobrzeskiego.

</doc>
<doc id="3178650" url="https://pl.wikipedia.org/wiki?curid=3178650" title="Dillon Casey">
Dillon Casey

Dillon Casey (ur. 29 października 1983 r. w Dallas w stanie Teksas) – amerykańsko-kanadyjski aktor, scenarzysta i producent filmowy.

</doc>
<doc id="3178655" url="https://pl.wikipedia.org/wiki?curid=3178655" title="Dlatego żyjemy">
Dlatego żyjemy

Dlatego żyjemy – debiutancki tom poetycki Wisławy Szymborskiej wydany w 1952 w Warszawie przez Spółdzielnię Wydawniczą „Czytelnik”.
Na podstawie tego tomiku, wydanym w nakładzie 1140 egzemplarzy i utrzymanym w nurcie socrealizmu, Szymborska została przyjęta do Związku Literatów Polskich. W roku wydania wiersz „Gdy nad kołyską Ludowej Konstytucji do wspomnień sięga stara robotnica” został nagrodzony w konkursie Ministra Kultury i Sztuki, ZLP i SDP. W 1954 również w „Czytelniku” ukazuje się drugie wydanie tomiku, tym razem w zwiększonym nakładzie 2101 egzemplarzy. W tymże roku Szymborska za dwa pierwsze tomiki („Dlatego żyjemy”, „Pytania zadawane sobie”) została wyróżniona Nagrodą Literacką Miasta Krakowa.

</doc>
<doc id="3178657" url="https://pl.wikipedia.org/wiki?curid=3178657" title="Ewa Kaili">
Ewa Kaili

Ewa Kaili, gr. Εύα Καϊλή (ur. 26 października 1978 w Salonikach) – grecka dziennikarka telewizyjna i polityk, była deputowana krajowa, posłanka do Parlamentu Europejskiego VIII i IX kadencji.
Życiorys.
W wieku 14 lat wstąpiła do młodzieżówki Panhelleńskiego Ruchu Socjalistycznego (PASOK). W 2002 została najmłodszym członkiem rady miejskiej Salonik. W 2004 bez powodzenia ubiegała się o mandat poselski w wyborach krajowych. W 2006 ukończyła studia inżynierskie z architektury na Uniwersytecie Arystotelesa w Salonikach, a w 2008 została absolwentką stosunków międzynarodowych na Uniwersytecie w Pireusie. W latach 2004–2007 pracowała jako reporterka w stacji telewizyjnej Mega Channel. Działała w organizacjach studenckich i młodzieżówce socjalistycznej, a także w samorządzie w Salonikach.
W latach 2007–2012 z ramienia partii PASOK przez dwie kadencje zasiadała w Parlamencie Hellenów. W wyborach europejskich w 2014 z ramienia współtworzonego przez PASOK Drzewa Oliwnego uzyskała mandat eurodeputowanej VIII kadencji, dołączając do frakcji Postępowego Sojuszu Socjalistów i Demokratów. W 2019 z powodzeniem ubiegała się o reelekcję. W styczniu 2022 została wiceprzewodniczącą Europarlamentu. W Europarlamencie zajmowała się kwestiami unijnej agendy cyfrowej, zwłaszcza tematyką sztucznej inteligencji i cyberbezpieczeństwa, blisko współpracowała ze swoją siostrą, będącą dyrektorką wykonawczą organizacji pozarządowej zajmującej się wpływem prawa na nowe technologie.
Aresztowanie.
W grudniu 2022 Ewa Kaili została zatrzymana w Brukseli przez funkcjonariuszy belgijskiej policji w ramach prowadzonego przez Europejski Urząd ds. Zwalczania Nadużyć Finansowych śledztwa dotyczącego korumpowania m.in. polityków przez przedstawicieli Kataru. W związku z tą sprawę została w tym samym miesiącu wykluczona z partii PASOK. Przedstawiono jej zarzuty korupcji, udziału w grupie przestępczej i prania brudnych pieniędzy. Przewodnicząca PE Roberta Metsola zawiesiła jej uprawnienia, a sąd zdecydował o tymczasowym aresztowaniu greckiej polityk. Została następnie odwołana z funkcji wiceprzewodniczącej Europarlamentu.
Życie prywatne.
W 2020 jej partnerem życiowym został asystent europosła Francesco Giorgi, z którym ma córkę.

</doc>
<doc id="3178658" url="https://pl.wikipedia.org/wiki?curid=3178658" title="Ludwik Chełchowski">
Ludwik Chełchowski

Ludwik Chełchowski herbu Pobóg – chorąży kowieński w latach 1765-1768, pisarz skarbowy Wielkiego Księstwa Litewskiego w latach 1763-1765, stolnik kowieński w latach 1738-1765.
Poseł powiatu kowieńskiego na sejm 1760 roku. Poseł na sejm 1762 roku. W 1764 roku był elektorem Stanisława Augusta Poniatowskiego z powiatu kowieńskiego.
Bibliografia.
 

</doc>
<doc id="3178661" url="https://pl.wikipedia.org/wiki?curid=3178661" title="Podlesie (Nieskurzów Stary)">
Podlesie (Nieskurzów Stary)

Podlesie – część wsi Nieskurzów Stary w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Podlesie administracyjnie należało do województwa tarnobrzeskiego.

</doc>
<doc id="3178662" url="https://pl.wikipedia.org/wiki?curid=3178662" title="Piņķi">
Piņķi

Piņķi – wieś w centralnej części Łotwy, 15 km od centrum Rygi, przy skrzyżowaniu dróg A5 i A10, na prawym brzegu rzeki Neriņa. Do 1 lipca 2009 r. leżał na terenie okręgu ryskiego.
Historia.
Pierwsza wzmianka o wsi pojawiła się w 1225 roku. 
W 1884 roku, w trakcie rusyfikacji, Piņķi Nikolaj założył tu szkołę o nazwie Pēterskolu, w której uczono w języku rosyjskim. W 1883 roku założono tu kolejne szkoły: szkołę Anny Kalniņas (29 uczniów), prywatną szkołę Mārtiņa Amola (15 uczniów) i niemiecką szkołę parafialną (56 uczniów).
W 1919 roku na terenie wsi odbywały się walki o niepodległość Łotwy. 22 maja 1919 roku rozegrała się bitwa pomiędzy żołnierzami brygady południowołotewskiej a wojskami Łotewskiej Socjalistycznej Republiki Radzieckiej. 4 listopada nad rzeką Lelupą wojska łotewskie stoczyły walkę z Zachodnią Armią Ochotniczą.
Transport.
Przez teren wsi przebiega pięć linii autobusowych:

</doc>
<doc id="3178664" url="https://pl.wikipedia.org/wiki?curid=3178664" title="Kantóra">
Kantóra

Kantóra – część wsi Nieskurzów Stary w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Kantóra administracyjnie należała do województwa tarnobrzeskiego.

</doc>
<doc id="3178666" url="https://pl.wikipedia.org/wiki?curid=3178666" title="Pełnia (ujednoznacznienie)">
Pełnia (ujednoznacznienie)



</doc>
<doc id="3178670" url="https://pl.wikipedia.org/wiki?curid=3178670" title="Secret (album)">
Secret (album)



</doc>
<doc id="3178671" url="https://pl.wikipedia.org/wiki?curid=3178671" title="Trwam">
Trwam



</doc>
<doc id="3178672" url="https://pl.wikipedia.org/wiki?curid=3178672" title="Kolonie (Olszownica)">
Kolonie (Olszownica)

Kolonie – część wsi Olszownica w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Kolonie administracyjnie należały do województwa tarnobrzeskiego.

</doc>
<doc id="3178673" url="https://pl.wikipedia.org/wiki?curid=3178673" title="Norwegian Epic">
Norwegian Epic

Norwegian Epic – jeden z największych statków pasażerskich świata należący do floty Norwegian Cruise Line. Statek został zbudowany w stoczni STX Europe Chantiers de l'Atlantique w Saint-Nazaire we Francji. Epic został przekazany inwestorowi 17 czerwca 2010 roku. W dziewiczy rejs Epic wyruszył 24 czerwca 2010 z Southampton w Anglii, obierając kurs na Nowy Jork. Po dotarciu do portu docelowego, 1 lipca 2010, Epic był największym statkiem pasażerskim w historii, który zacumował przy terminalu pasażerskim w Nowym Jorku.
Trasy rejsów.
Początkowo portem macierzystym dla "Norwegian Epic" było Miami, skąd statek wypływał w siedmiodniowe rejsy w rejon wysp karaibskich. W latach 2013 i 2014 Epic wypływa z Miami na Karaiby jedynie w miesiącach zimowych (październik – kwiecień), natomiast w okresie letnim odbywa rejsy europejskie w basenie morza śródziemnego. Najczęściej odwiedzane porty europejskie to Barcelona, Rzym (port Civitavecchia) i Marsylia.
Od kwietnia 2015 Epic ma na stałe pozostawać w Europie, a portem macierzystym ma być Barcelona. W okresie letnim Epic będzie pływał pomiędzy Rzymem a Barceloną, natomiast w okresie zimowym z Barcelony do Maroka i na Wyspy Kanaryjskie.

</doc>
<doc id="3178674" url="https://pl.wikipedia.org/wiki?curid=3178674" title="Goffredo Bettini">
Goffredo Bettini

Goffredo Maria Bettini (ur. 5 listopada 1952 w Rzymie) – włoski polityk, działacz partyjny, samorządowiec, parlamentarzysta krajowy, deputowany do Parlamentu Europejskiego VIII kadencji.
Życiorys.
Działalność polityczną rozpoczynał w ramach FGCI, młodzieżówki Włoskiej Partii Komunistycznej. Był m.in. sekretarzem stołecznych struktur tej organizacji i członkiem krajowego sekretariatu federacji, zarządzanej wówczas przez Massima D’Alemę. Następnie pracował w strukturach partyjnych, odpowiadając za działa kultury rzymskiego oddziału komunistów. W 1986 został sekretarzem struktur miejskich, a w 1990 struktur regionalnych PCI. W 1991 przystąpił do powołanego na bazie partii komunistycznej nowego ugrupowania – Demokratycznej Partii Lewicy. Od 1989 był radnym miejskim w Rzymie, przewodniczył tam frakcji politycznej PDS.
W latach 1993–1994 sprawował mandat posła do Izby Deputowanych XI kadencji. Po partyjnych przekształceniach działał w Demokratach Lewicy, zasiadając we władzach krajowych tego ugrupowania, z którym z w 2007 dołączył do Partii Demokratycznej. W latach 1997–1999 pełnił funkcję asesora ds. relacji instytucjonalnych w stołecznym magistracie, którym kierował wówczas Francesco Rutelli. Później kierował jedną z instytucji kulturalnych, zaś od 2000 do 2001 był wiceprzewodniczącym rady regionu Lacjum.
W 2001 powrócił do Izby Deputowanych na XIV kadencję, następnie w latach 2006–2008 z ramienia Drzewa Oliwnego był członkiem Senatu XV kadencji. W 2014 z ramienia PD został wybrany na eurodeputowanego.

</doc>
<doc id="3178675" url="https://pl.wikipedia.org/wiki?curid=3178675" title="Medaliści mistrzostw świata w łyżwiarstwie szybkim na dystansach">
Medaliści mistrzostw świata w łyżwiarstwie szybkim na dystansach

Poniższe tabele przedstawiają medalistów mistrzostw świata w łyżwiarstwie szybkim na dystansach w konkurencjach męskich.
Tabela medalowa.
Stan po MŚ 2021.

</doc>
<doc id="3178676" url="https://pl.wikipedia.org/wiki?curid=3178676" title="Stanisławów (Olszownica)">
Stanisławów (Olszownica)

Stanisławów – przysiółek wsi Olszownica w Polsce, położony w województwie świętokrzyskim, w powiecie opatowskim, w gminie Baćkowice.
W latach 1975–1998 przysiółek administracyjnie należał do województwa tarnobrzeskiego.

</doc>
<doc id="3178679" url="https://pl.wikipedia.org/wiki?curid=3178679" title="Bratków (Oziębłów)">
Bratków (Oziębłów)

Bratków – część wsi Oziębłów w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Bratków administracyjnie należał do województwa tarnobrzeskiego.

</doc>
<doc id="3178680" url="https://pl.wikipedia.org/wiki?curid=3178680" title="Justin Hartley">
Justin Hartley

Justin Scott Hartley (ur. 29 stycznia 1977 w Knoxville w stanie Illinois) – amerykański aktor, reżyser i scenarzysta.
Życiorys.
Wczesne lata.
Urodził się w Knoxville w stanie Illinois w rodzinie pochodzenia angielskiego i irlandzkiego. Wychowywał się wraz ze swoim starszym bratem Nathanem oraz młodszymi siostrami - Megan i Gabrielą w Orland Park, na przedmieściach Chicago. Po ukończeniu Carl Sandburg High School, uczęszczał na Uniwersytet Południowego Illinois w Carbondale. W szkole średniej trenował różne sporty, w tym baseball, koszykówkę i piłkę nożną. Ukończył studia na Uniwersytecie Illinois w Chicago na wydziale historii i teatru.
Kariera.
Po raz pierwszy trafił do telewizji w roli Nicholasa Foxwortha „Foxa” Crane w operze mydlanej NBC "Passions" (2002-2006), za którą był dwukrotnie nominowany do Soap Opera Digest Award. Zadebiutował w niewielkiej roli Joe w melodramacie "Race You to the Bottom" (2005) z Amber Benson i Danielle Harris. Zastąpił Willa Toale w roli młodego Aquamana / Arthura „AC” Curry w nieoczekiwanym pilocie serialu The CW "Aquaman" ("Mercy Reef", 2006). W serialu The CW "Tajemnice Smallville" ("Smallville", 2006-2011) wystąpił jako Green Arrow / Oliver Queen. Trafił też do obsady dreszczowca "Red Canyon" (2008) z Normanem Reedusem i Christine Lakin. Rola Nicka Kordy w serii internetowej "Gemini Division" (2008) u boku Rosario Dawson przyniosła mu nominację do YouTube Streamy Awards. 
W listopadzie 2014 Hartley przejął rolę Adama Newmana w operze mydlanej CBS "Żar młodości" ("The Young and the Restless") i grał tę postać do września 2016. Za rolę Kevina Pearsona w serialu "Tacy jesteśmy" otrzymał nagrodę Gildii Aktorów Ekranowych 2018 i 2019 i był nominowany do Teen Choice Awards (2019). 
Życie prywatne.
W 2003 zaczął spotykać się z aktorką Lindsay Korman, z którą grał w serialu "Passions". 13 listopada 2003 para zaręczyła się, a 1 maja 2004 wzięła ślub. Mają córkę Isabellę Justice (ur. 3 lipca 2004). 6 maja 2012 roku ogłosili rozwód. W 2014 zaczął spotykać się z aktorką Chrishell Stause, której oświadczył się w lipcu 2016. 28 października 2017 para wzięła ślub. W 2020 roku Justin złożył wniosek o rozwód.
Kibicuje Chicago Cubs i Los Angeles Dodgers. Lubi ogrodnictwo.

</doc>
<doc id="3178681" url="https://pl.wikipedia.org/wiki?curid=3178681" title="Andrzej (Andreicuț)">
Andrzej (Andreicuț)

Andrzej, imię świeckie Ioan Andreicuț (ur. 24 stycznia 1949 w Oarța de Sus) – rumuński biskup prawosławny.
Życiorys.
Syn Andreia i Eleny Andreicuț. Ukończył studia na wydziale budownictwa kolejowego w Bukareszcie w 1972 i został skierowany do pracy w charakterze inżyniera w przedsiębiorstwie budowy kolei w Klużu-Napoce. Cztery lata później podjął studia teologiczne w Sybinie i w 1978 uzyskał licencjat. W sierpniu 1978 przyjął święcenia kapłańskie z rąk arcybiskupa Klużu Teofila. Przez kolejne siedem lat służył jako kapłan w Turdzie.
W 1985 został skierowany do pracy duszpasterskiej w Alba Iulia. W tym samym roku podjął studia doktoranckie na Wydziale Teologii Uniwersytetu w Bukareszcie, które ukończył w 1998.
W 1990 został nominowany, a następnie wyświęcony na biskupa pomocniczego eparchii Alba Iulii.
W Alba Iulii współtworzył uniwersytet im. 1 grudnia 1918 i był jednym z pierwszych wykładowców jego wydziału teologicznego, którym od 2000 do 2008 kierował jako dziekan. Od 2011 jest również wykładowcą Uniwersytetu Babeș-Bolyai.
W marcu 2011 został wybrany na metropolitę Klużu, Alby, Kriszany i Marmaroszu i w tym samym roku intronizowany. W latach następnych jego tytuł uległ zmianie na "metropolita Klużu, Marmaroszu i Sălaju".
W 2007 Narodowa Rada Badań Archiwów Securitate ogłosiła, że metropolita Andrzej był tajnym współpracownikiem Securitate o pseudonimie Ionica.

</doc>
<doc id="3178682" url="https://pl.wikipedia.org/wiki?curid=3178682" title="Trance Mission">
Trance Mission

Trance Mission – trzeci album studyjny angielskiego DJ-a i producenta muzycznego Paula Oakenfolda. Wydany został 20 czerwca 2014 roku przez wytwórnię płytową Perfecto Records. W Polsce natomiast 24 czerwca tego samego roku nakładem wytwórni ProLogic Music. Wydawnictwo składa się z dwóch płyt kompaktowych, na których zawarto najsłynniejsze utwory elektronicznej muzyki tanecznej, w nowych aranżacjach, przygotowanych przez Paula Oakenfolda.
Lista utworów.
Opracowano na podstawie materiału źródłowego.

</doc>
<doc id="3178685" url="https://pl.wikipedia.org/wiki?curid=3178685" title="Zębiełek tajski">
Zębiełek tajski

Zębiełek tajski ("Crocidura hilliana") – gatunek owadożernego ssaka z rodziny ryjówkowatych (Soricidae). Występuje w północno-wschodniej i środkowej Tajlandii i Laosie. Takson opisany naukowo przez Paulinę Jenkins i Angelę Smith w 1995 roku pod obecną nazwą. Jako lokalizację holotypu (BM(NH)1994.90, czaszka z uszkodzoną puszką mózgową, lewa część żuchwy i szczęki z kompletnym uzębieniem znaleziona w wypluwce sowy) autorki wskazały północno-wschodnią Tajlandię, prowincję Loei, 48 km na południe od Loei, Ban Nong Hin, Wat Tham Maho Lan, 17°06'N, 101° 53'E, na wysokości 575 m n.p.m.. Gatunek ten jest nieco mniejszy od "C. fuliginosa". Kariotyp wynosi 2n = 50, FN = 60 i jest podobny do kariotypu (2n = 50, FN = 66) "C. attenuata" z Tajlandii. Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD (brak danych). Zagrożenia dla populacji tego gatunku nie są znane.

</doc>
<doc id="3178688" url="https://pl.wikipedia.org/wiki?curid=3178688" title="Stanisław Zawisza">
Stanisław Zawisza

Stanisław Zawisza Dowgiałło herbu Płomieńczyk – stolnik kowieński w latach 1775-1778, miecznik kowieński w latach 1754-1765.
W 1764 roku był elektorem Stanisława Augusta Poniatowskiego z powiatu kowieńskiego.

</doc>
<doc id="3178690" url="https://pl.wikipedia.org/wiki?curid=3178690" title="Jaskinie Cougnac">
Jaskinie Cougnac

Jaskinie Cougnac – dwie położone obok siebie jaskinie, znajdujące się w gminie Payrignac (około 4 km od Gourdon) we francuskim departamencie Lot. Od 1957 roku posiada status monument historique, w kategorii "classé" (zabytek o znaczeniu krajowym).
Wejście do pierwszej jaskini odkrył przypadkowo latem 1949 roku poszukujący wody amator radiesteta z Tuluzy, Fernand Lagarde. Powiadomiony o odkryciu prehistoryk Jean Mazet udał się na miejsce i korzystając z pomocy okolicznych mieszkańców, dostał się do wnętrza groty, w której znajdowały się liczne nacieki jaskiniowe. Kontynuując w następnych latach poszukiwania, w których towarzyszyli mu badacze René Borne, Roger Boudet, Lucien Gouloumès i Alfred Sauvant, Mazet odkrył w dniu 23 listopada 1952 roku drugą jaskinię, położoną zaledwie 200 m od poprzedniej, w której znajdowały się malowidła naskalne z okresu paleolitu. Wejście do niej znajdowało się w niewielkim zagłębieniu skalnym, wykorzystywanym do tej pory jako piwnica na wina.
Znajdujące się w drugiej grocie malowidła paleolityczne wykonano głównie czerwoną i brązową farbą, w nielicznych przypadkach także czarną. Tematyka malowideł jest skrajnie odmienna od innych znanych malowideł jaskiniowych z tego okresu: zaledwie raz przedstawiono konia, dominują natomiast wizerunki jeleni olbrzymich, koziorożców i mamutów. Obecne są także wizerunki postaci ludzkich, głównie przeszytych strzałami, a także formy abstrakcyjne w postaci znaków punktowych i kresek. Część malowideł pochodzi z okresu kultury magdaleńskiej, niektóre są jednak wcześniejsze. Przeprowadzone datowanie radiometryczne malowidła jelenia olbrzymiego wykazało czas jego powstania na okres między 25,1 a 19,5 tys. lat BP. Z kolei datowanie radiowęglowe znaków punktowych dało wynik między 14,2 a 13,8 tys. lat BP.

</doc>
<doc id="3178691" url="https://pl.wikipedia.org/wiki?curid=3178691" title="The Very Best of">
The Very Best of



</doc>
<doc id="3178692" url="https://pl.wikipedia.org/wiki?curid=3178692" title="The Very Best Of">
The Very Best Of



</doc>
<doc id="3178693" url="https://pl.wikipedia.org/wiki?curid=3178693" title="Daniele Viotti">
Daniele Viotti

Daniele Viotti (ur. 8 marca 1974 w Alessandrii) – włoski polityk, działacz na rzecz LGBT, samorządowiec, deputowany do Parlamentu Europejskiego VIII kadencji.
Życiorys.
Ukończył nauki polityczne na Uniwersytecie Wschodniego Piemontu „Amedeo Avogadro”. Zaangażował się w działalność społeczną, m.in. współtworzył stowarzyszenie Quore zajmujące się organizowaniem inicjatyw przeciwko homofobii i na rzecz środowisk LGBT. Został członkiem organizacji młodzieżowej Demokratów Lewicy, a w 2007 przystąpił do wówczas powołanej Partii Demokratycznej. Pełnił funkcję radnego swojej rodzinnej miejscowości. W 2014 z ramienia PD został wybrany na eurodeputowanego.

</doc>
<doc id="3178694" url="https://pl.wikipedia.org/wiki?curid=3178694" title="The Very Best Of (album)">
The Very Best Of (album)



</doc>
<doc id="3178696" url="https://pl.wikipedia.org/wiki?curid=3178696" title="Chwile">
Chwile



</doc>
<doc id="3178698" url="https://pl.wikipedia.org/wiki?curid=3178698" title="Ignacy Zawisza (zm. 1798)">
Ignacy Zawisza (zm. 1798)

Ignacy Zawisza Dowgiałło herbu Płomieńczyk (zm. w 1798 roku) – sędzia ziemski kowieński w latach 1765-1782, koniuszy kowieński w latach 1754-1765.
W 1764 roku był elektorem Stanisława Augusta Poniatowskiego z powiatu kowieńskiego.

</doc>
<doc id="3178699" url="https://pl.wikipedia.org/wiki?curid=3178699" title="Chwile (album)">
Chwile (album)



</doc>
<doc id="3178704" url="https://pl.wikipedia.org/wiki?curid=3178704" title="Genesis (album)">
Genesis (album)



</doc>
<doc id="3178705" url="https://pl.wikipedia.org/wiki?curid=3178705" title="Genesis (album Busta Rhymes)">
Genesis (album Busta Rhymes)



</doc>
<doc id="3178706" url="https://pl.wikipedia.org/wiki?curid=3178706" title="Dyskografia Busta Rhymes">
Dyskografia Busta Rhymes



</doc>
<doc id="3178707" url="https://pl.wikipedia.org/wiki?curid=3178707" title="37 Dywizja Piechoty Imperium Rosyjskiego">
37 Dywizja Piechoty Imperium Rosyjskiego

37 Dywizja Piechoty Imperium Rosyjskiego (ros. "37-я пехотная дивизия") – dywizja piechoty Armii Imperium Rosyjskiego, w tym okresu działań zbrojnych I wojny światowej.
W 1914 r. wchodziła w skład 18 Korpusu Armijnego. Sztab dywizji stacjonował w Sankt Petersburgu.

</doc>
<doc id="3178711" url="https://pl.wikipedia.org/wiki?curid=3178711" title="Antoni Onufry Babecki">
Antoni Onufry Babecki

Antoni Onufry Babecki herbu Cholewa – cześnik kowieński w latach 1767-1771, cześnik zakroczymski w latach 1756-1766.
Jako sędzia kapturowy i poseł powiatu kowieńskiego na sejm elekcyjny 1764 roku, był elektorem Stanisława Augusta Poniatowskiego na króla.
Bibliografia.
 

</doc>
<doc id="3178713" url="https://pl.wikipedia.org/wiki?curid=3178713" title="Symfonicznie (album)">
Symfonicznie (album)



</doc>
<doc id="3178717" url="https://pl.wikipedia.org/wiki?curid=3178717" title="Małe rzeczy">
Małe rzeczy



</doc>
<doc id="3178719" url="https://pl.wikipedia.org/wiki?curid=3178719" title="Pływanie synchroniczne na Igrzyskach Panamerykańskich 2011">
Pływanie synchroniczne na Igrzyskach Panamerykańskich 2011

Pływanie synchroniczne na Igrzyskach Panamerykańskich 2011 odbywało się w dniach 18 – 21 października 2011 roku. Rywalizacja rozgrywała się w " Scotiabank Aquatics Center" łącznie w dwóch konkurencjach.

</doc>
<doc id="3178721" url="https://pl.wikipedia.org/wiki?curid=3178721" title="Obrost zmienny">
Obrost zmienny

Obrost zmienny ("Physcia dubia" (Hoffm.) Lettau – gatunek grzybów z rodziny obrostowatych ("Physciaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Physcia, Physciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy gatunek ten opisany został w 1796 przez G. F. Hoffmanna jako "Lobaria duba". Do rodzaju "Physcia" przeniósł go G. Lettau w 1912 r. i nazwa nadana przez tegoż autora jest obecnie według Index Fungorum prawidłowa. 
Niektóre synonimy nazwy naukowej:
Nazwa polska według W. Fałtynowicza. 
Morfologia.
Plecha listkowata, tworząca rozetki o średnicy 2–4 cm. Zawiera glony protokokkoidalne. Zazwyczaj plechy występują licznie obok siebie, tworząc murawkowate skupiska. Górna powierzchnia plechy ma barwę białawą lub szarawą. Plecha do podłoża przylega, lub odstaje na końcach. Jest głęboko wcinana, jej odcinki są płaskie lub nieco wypukłe i mają szerokość do 1,2 mm. Końce odcinków są wachlarzowato poszerzone i nie posiadają rzęsek, występują na nich natomiast soralia, ale bez izydiów. Dolna strona plechy ma barwę białawą lub białocielistą, miejscami (rzadko) występują na niej jasne lub brunatnawe chwytniki. 
Reakcje barwne: kora górna K+ żółty, C–, KC–, P+ żółte; rdzeń K, C, KC–, P–. 
Soralia znajdują się na końcach odcinków plechy, są płaskie, wargowe, często językowato wywinięte i mają barwę od białej do szarawej. Apotecja spotyka się bardzo rzadko. Mają średnicę do 2 mm, czerwonobrunatne i zazwyczaj białawo przyprószone tarczki i gładkie lub nieco karbowane brzeżki. W jednym worku powstaje po 8 dwukomórkowych, brunatnych askospor o zgrubiałych ścianach. Mają rozmiar 16–24(–28) × 6–10 μm. Pyknidia są rzadkie, cylindryczne konidiospory mają rozmiary 4–6 × 1 um.
Występowanie i siedlisko.
Gatunek kosmopolityczny, występujący na wszystkich kontynentach łącznie z Antarktydą, także na wielu wyspach, m.in. na Grenlandii. W Polsce pospolity w całym kraju. Główne siedlisko jego występowania to kora drzew liściastych, szczególnie poza zwartymi kompleksami leśnymi (w miejscach bardziej słonecznych). Rzadko spotykany jest na drewnie i na skalnym podłożu. 
Gatunki podobne.
Podobny morfologicznie jest obrost drobny ("Physcia tenella") i obrost wzniesiony ("Physcia adscendens"), jednak łatwo je odróżnić, gdyż na brzegach plechy posiadają długie rzęski, których brak u obrostu zmiennego.

</doc>
<doc id="3178722" url="https://pl.wikipedia.org/wiki?curid=3178722" title="Studio szum (album)">
Studio szum (album)



</doc>
<doc id="3178724" url="https://pl.wikipedia.org/wiki?curid=3178724" title="JO &amp; CO (album)">
JO &amp; CO (album)



</doc>
<doc id="3178725" url="https://pl.wikipedia.org/wiki?curid=3178725" title="Brando Benifei">
Brando Benifei

Brando Benifei (ur. 1 stycznia 1986 w La Spezia) – włoski polityk, działacz młodzieżowy, deputowany do Parlamentu Europejskiego VIII i IX kadencji.
Życiorys.
Po ukończeniu szkoły średniej podjął studia prawnicze na Uniwersytecie Bolońskim. Od 2002 związany z organizacją młodzieżową Demokratów Lewicy (Sinistra Giovanile), następnie od 2007 z młodzieżówką powołanej wówczas Partii Demokratycznej (Giovani Democratici), pełniąc różne funkcje w strukturach tych federacji. Był również wiceprzewodniczącym ECOSY, organizacji młodzieżowej Partii Europejskich Socjalistów (2009–2013). W 2014 z ramienia PD został wybrany na eurodeputowanego. W 2019 z powodzeniem ubiegał się o reelekcję.

</doc>
<doc id="3178727" url="https://pl.wikipedia.org/wiki?curid=3178727" title="Jeden (album)">
Jeden (album)



</doc>
<doc id="3178730" url="https://pl.wikipedia.org/wiki?curid=3178730" title="Powrót brata (album)">
Powrót brata (album)



</doc>
<doc id="3178732" url="https://pl.wikipedia.org/wiki?curid=3178732" title="Plaga">
Plaga



</doc>
<doc id="3178734" url="https://pl.wikipedia.org/wiki?curid=3178734" title="Medalistki mistrzostw świata w łyżwiarstwie szybkim na dystansach">
Medalistki mistrzostw świata w łyżwiarstwie szybkim na dystansach

Poniższe tabele przedstawiają medalistki mistrzostw świata w łyżwiarstwie szybkim na dystansach w konkurencjach kobiet.
Tabela medalowa.
Stan po MŚ 2021.

</doc>
<doc id="3178737" url="https://pl.wikipedia.org/wiki?curid=3178737" title="Animal Ambition">
Animal Ambition



</doc>
<doc id="3178739" url="https://pl.wikipedia.org/wiki?curid=3178739" title="Physcia dubia">
Physcia dubia



</doc>
<doc id="3178741" url="https://pl.wikipedia.org/wiki?curid=3178741" title="Iljas Churi">
Iljas Churi

Iljas Churi (ar. إلياس خوري Ilyās H̱ūrī, ur. 1948 w Bejrucie) – libański prozaik, krytyk literacki, publicysta i intelektualista libański tworzący w języku arabskim. Autor kilkunastu powieści, z których część została przetłumaczona na języki obce. W latach 2003-2009 był redaktorem „Al-Mulhak as-Sakafi”, tygodniowego dodatku kulturalnego do libańskiego dziennika „An-Nahar”.
Wychował się w rodzinie chrześcijańskiej w bejruckiej dzielnicy Al-Aszrafijja, jednak wcześnie zbuntował się przeciw temu środowisku. W latach 70. pracował dla bejruckich instytucji Organizacji Wyzwolenia Palestyny. Uczestniczył w zakładaniu palestyńskiego pisma „Al-Karmal” (1981) przez Mahmuda Darwisza. Brał czynny udział w libańskiej wojnie domowej (1975-1990), co odzwierciedliło się m.in. w quasiautobiograficznej powieści "Al-Dżabal al-Saghir "['Mała Góra'] z 1977 r. oraz artykułach prasowych. 
Pisarstwo Iljasa Churiego jest ściśle związane z Bejrutem, zwłaszcza w okresie libańskiej wojny domowej. W powieści "Al-Wudżuh al-bajda "['Białe twarze'] symbolizują ją pobladłe cienie ludzi, a w "Rihlat Ghandi as-Saghir "['Podróż Małego Ghandiego'] czarne wojskowe buty wroga. Bohaterem powieści "Jalu "['Jalo'] z 2002 r. jest młody Asyryjczyk wychowany w kulturze przemocy, który mając za sobą bolesne doświadczenia jako bojownik chrześcijańskich Sił Libańskich, nie potrafi się odnaleźć w powojennej rzeczywistości Libanu. Inna ważna powieść Churiego, "Bab asz-Szams "['Brama Słońca'] z 1998, zekranizowana przez egipskiego reżysera Jusriego Nasr Allaha, osnuta jest na kanwie wydarzeń konfliktu palestyńsko-izraelskiego; jej ramą są opowieści snute w szpitalu w Szatili (Bejrut) przez Chalila Junusowi, znajdującemu się w śpiączce przywódcy palestyńskiego ruchu oporu. 

</doc>
<doc id="3178742" url="https://pl.wikipedia.org/wiki?curid=3178742" title="2009 (ujednoznacznienie)">
2009 (ujednoznacznienie)



</doc>
<doc id="3178743" url="https://pl.wikipedia.org/wiki?curid=3178743" title="Cykl Kaliny">
Cykl Kaliny

Cykl Kaliny – opracowany w 1970 roku przez radzieckiego inżyniera Aleksandra Kalinę proces transferu ciepła dla wody amoniakalnej. Dzięki zastosowaniu niskotemperaturowego czynnika roboczego zostaje wytworzona para o niższej temperaturze niż w tradycyjnych systemach parowych. Konwencjonalne turbiny parowe wymagają temperatur pary rzędu kilkuset stopni Celsjusza, aby pracować ekonomicznie w temperaturze relaksacji ponad 100 °C. Maksymalna możliwa sprawność jest określona przez górną i dolną wartość temperatury gazu roboczego.
Zastosowanie.
W elektrowniach geotermicznych z turbin parowych wysokie temperatury pary wykorzystać można tylko przez kosztowne wiercenia. Geotermalny gradient temperatury wynosi około 3 °C na 100 m, co powoduje konieczność wykonania odwiertu na głębokość kilku kilometrów, aby uzyskać wodę o temperaturze zapewniającej wystarczającą efektywność wymiany ciepła.
W celu wykorzystania wód geotermalnych o stosunkowo niskich temperaturach (nawet poniżej 100 °C), inż. Aleksandr Kalina opracował wydajny transfer ciepła z mieszaniną amoniaku i wody. Woda w postaci pary wodnej to przede wszystkim wymiennik ciepła dla gazowego amoniaku w tym cyklu. Otrzymana mieszanina pary w znacznie niższych temperaturach jest następnie używana do napędzania turbiny. Cykl Kaliny może być też elementem zwykłego procesu wytwarzania pary.
W porównaniu do organicznego cyklu Rankine’a (ORC) na bazie substancji organicznych, takich jak izopentany, wydajność powinna być 10-60% wyższa. W ten sposób można dostarczać energii z wnętrza Ziemi już przy niewielkich głębokościach wierceń, co może zwiększyć ekonomiczną opłacalność.
Jednym problemem jest to, że amoniak ma drażniący zapach i jest toksyczny. Podczas eksploatacji i konserwacji nie można dopuścić do ucieczki amoniaku z instalacji.
Obecnie kilka elektrowni geotermalnych na całym świecie stosuje ten cykl. Najbardziej znane wśród elektrowni geotermalnych w Islandii są: Húsavíki Svartsengi.
Cykl Kaliny przeżywa teraz fazę dużego zainteresowania z powodu wysokiej ceny energii, co dało mu drugą pozycję w Europie.
Procedura jest objęta kilkoma patentami, które posiada kalifornijska firma Exergy. Europejskie licencje dla procesu tego typu tj. SG1 Cycle posiada Siemens Industrial Solutions and Services. Obecnie trwają zaawansowane prace nad SG2 Cycle przez spółkę M + W. Różne typy tego procesu różnią się przede wszystkim nakładem finansowym na wyposażenie i skutecznością, którą można dzięki nim osiągnąć.
Opis techniczny.
W wyparce czynnik roboczy (mieszanina amoniaku) zostaje odparowany, co powoduje wzrost jego objętości. W turbinie zachodzi politropowa przemiana, zmniejszająca temperaturę na przykład do 70 °C. Cykl Kaliny wykorzystuje tutaj właściwości wody amoniakalnej. Przez zmniejszenie całkowitego stężenia amoniaku z fazy ciekłej i gazowej (przy stałej temperaturze) ciśnienia wrzenia maleje, przy stałym ciśnieniu dla parowania temperatura wrzenia jest wyższa. Zmiana stężenia występuje w rekuperatorze przez zmieszanie roztworu amoniaku z desorbera do pary turbiny. Poprzez zmniejszenie się koncentracji zwiększa się gradient ciśnienia dla turbiny. W przypadku wielokrotnego przepływu masowego przez turbinę mieszanina musi być rozprowadzane w części absorpcyjnej. Ciepło absorpcji i skraplania może być odprowadzane do wody chłodzącej.
Powstały roztwór podstawowy doprowadza się za pomocą pompy do wymaganego ciśnienia skraplania roztworu roboczego i żądanej większej części prądu w prasie ślimakowej. Tam zostaje za pomocą ciepła odpadowego wydalony prawie czysty amoniak ze spalin turbiny. Pozostały słaby roztwór przepływa z powrotem przez zawór dławiący do skraplacza. Po wzroście ciśnienia roztwór roboczy przenosi się z powrotem do generatora pary wodnej z odzyskiem ciepła.
Zalety.
Szczególną zaletą procesu Kaliny jest przede wszystkim korzystny współczynnik wymiany ciepła dla wytwornicy pary i skraplacza. Właściwość mieszaniny jest wykorzystywana do spowodowania zmiany stężenia w zależności od zmian temperatury. Tutaj jest to dokonywane przez zmianę stężenia poszczególnych faz par i cieczy przy stałym całkowitym stężeniu i pod stałym ciśnieniem. Mieszaninę odparowuje się przy stale rosnącymi temperaturami i skrapla przy temperaturach systematycznie malejących. Przy nieizotermicznym odparowaniu mieszaniny temperatura odparowania leży bliżej linii idealnej źródła ciepła jakim jest woda, która odparuje w stałej temperaturze. Do innych efektów należy możliwość otrzymania większego ciepła właściwego cieczy i ciepła odparowania.
Straty przenoszenia ciepła zostają zniesione przez niskie średnie temperatury dostarczania ciepła, co prowadzi do poprawy sprawności procesu w porównaniu z prostym cyklem Carnota. Z drugiej strony, średnia temperatura obniża się przez rozpraszanie ciepła, nawet w przypadku przenoszenia ciepła w podobny sposób, przez zmniejszenie temperatury wrzenia mieszaniny podczas kondensacji, tym samym korzystnie wpływa na wydajność.
Termodynamiczną zaletę niewielkich różnic temperaturowych w przekazywaniu ciepła osiąga się kosztem dużych powierzchniach grzewczych wymienników ciepła, które są dodatkowo obciążone przez słabe wymiany ciepła w wyniku zjawiska dyfuzji i absorpcji.
Wady.
Największa wada to utrzymywanie aparatury potrzebnej do procesu Kaliny, które jest skomplikowane, gdyż amoniak rozpuszczony w wodzie jest zasadowy, korozyjny, drażniący drogi oddechowe, drażniący skórę i jest trucizną metaboliczną. Ma silny zapach i jest łatwopalny oraz może być wybuchowy. Poza tym by zwiększyć efektywność potrzebne są duże powierzchnie wymiany ciepła, a to niesie ze sobą wzrost nakładów finansowych o 40% w porównaniu z prostym obiegiem Rankine’a.

</doc>
<doc id="3178747" url="https://pl.wikipedia.org/wiki?curid=3178747" title="MaxxPro">
MaxxPro



</doc>
<doc id="3178749" url="https://pl.wikipedia.org/wiki?curid=3178749" title="Puchar Czech w piłce nożnej kobiet">
Puchar Czech w piłce nożnej kobiet

Puchar Czech w piłce nożnej kobiet (cz.: "Pohár Komise fotbalu žen" lub w skrócie "Pohár KFŽ") – cykliczne rozgrywki piłkarskie, organizowane co roku przez Fotbalová asociace České republiky dla czeskich kobiecych drużyn klubowych. Pierwszy raz rozgrywki odbyły się w sezonie 2007/2008, a finałowe spotkanie odbyło się w miejscowości Humpolec. Dotychczas zwycięzcami rozgrywek zostały dwa praskie zespoły: Sparta oraz Slavia.

</doc>
<doc id="3178758" url="https://pl.wikipedia.org/wiki?curid=3178758" title="Czesław Świałkowski">
Czesław Świałkowski

Czesław Świałkowski (ur. 1883 w Gołańczy, zm. 1959) – polski architekt działający w Wolnym Mieście Gdańsku.
Życiorys.
W latach 20. był kierownikiem grupy w dyrekcji gdańskiej Kolei Państwowych.
2 maja 1923 został odznaczony Krzyżem Kawalerskim Orderu Odrodzenia Polski.
W drugiej połowie lat 30. prezes Gdańskiej Macierzy Szkolnej.

</doc>
<doc id="3178759" url="https://pl.wikipedia.org/wiki?curid=3178759" title="Tawuła wierzbolistna">
Tawuła wierzbolistna

Tawuła wierzbolistna, tawuła bawolina ("Spiraea salicifolia" L.) – gatunek rośliny wieloletniej należący do rodziny różowatych. 
Rozmieszczenie geograficzne.
Występuje w środkowej i zachodniej Europie oraz na zachodniej Syberii i Dalekim Wschodzie. W Polsce w stanie dzikim (lub zdziczałym) występuje w Sandomierskiem i Lubelskiem oraz na jednym stanowisku w Beskidzie Niskim.
Biologia i ekologia.
Nanofanerofit. Kwitnie od czerwca do sierpnia. Zasiedla gleby wilgotne, żyzne, o odczynie obojętnym, piaszczyste i pylaste, mineralno-próchniczne. Spotykany na wilgotnych łąkach, brzegach zbiorników wodnych, w olszynach. Czasami tworzy duże zarośla.

</doc>
<doc id="3178762" url="https://pl.wikipedia.org/wiki?curid=3178762" title="Salvatore Cicu">
Salvatore Cicu

Salvatore Cicu (ur. 3 września 1957 w Palermo) – włoski polityk i prawnik, długoletni deputowany, podsekretarz stanu, poseł do Parlamentu Europejskiego VIII kadencji.
Życiorys.
Ukończył liceum klasyczne w Villacidro, następnie studia prawnicze, po czym rozpoczął praktykę zawodową w Cagliari. Dołączył do partii Forza Italia, przekształconej następnie w Lud Wolności. W 1994 został wybrany do Izby Deputowanych, w niższej izbie włoskiego parlamentu zasiadał do 2014 w okresie XII, XIII, XIX, XV, XVI i XVII kadencji.
W rządach Silvia Berlusconiego pełnił funkcję podsekretarza stanu w ministerstwie skarbu (1994–1995) oraz podsekretarza stanu w ministerstwie obrony (2001–2006).
W 2013 zaangażował się w działalność reaktywowanej partii Forza Italia. W 2014 z ramienia FI został wybrany na eurodeputowanego.

</doc>
<doc id="3178763" url="https://pl.wikipedia.org/wiki?curid=3178763" title="Jason Davidson">
Jason Davidson

Jason Alan Davidson (ur. 29 czerwca 1991 w Melbourne) – australijski piłkarz występujący na pozycji obrońcy w klubie Perth Glory oraz w reprezentacji Australii. Znalazł się w kadrze na Mistrzostwa Świata 2014. Syn innego piłkarza, Alana Davidsona.
W dniu 13 lipca 2018 przedstawiciele Perth Glory ogłosili oficjalnie podpisanie rocznej umowy z zawodnikiem. To pierwszy australijski klub w karierze Davidsona.

</doc>
<doc id="3178764" url="https://pl.wikipedia.org/wiki?curid=3178764" title="Zbrodnia w Zamliczach">
Zbrodnia w Zamliczach

Zbrodnia w Zamliczach – zbrodnia dokonana 11 lipca 1943 na ludności polskiej przez oddział UPA podczas rzezi wołyńskiej. Miejscem zbrodni była wieś Zamlicze położona w powiecie horochowskim województwa wołyńskiego. W jej wyniku zginęło 118 Polaków.
Przebieg zbrodni.
11 lipca 1943 r. („krwawa niedziela”) około godziny 5 nad ranem oddział UPA, który wcześniej dokonał masakry Polaków w Janinie, wkroczył do Zamlicz, wsi z 25-procentową mniejszością polską. Napastnicy podzielili się na grupy, które rozeszły się po wsi. Niektórzy z intruzów identyfikowali polskie zagrody posługując się posiadaną mapą; co oznaczało, że pochodzili spoza Zamlicz; jednak świadkowie rozpoznali wśród nich także miejscowych Ukraińców. Upowcy pod pretekstem rewizji zapędzali Polaków do izb i tam zabijali ich za pomocą posiadanej broni (widły, siekiery, kosy, pałki, broń palna). Po zakończeniu rzezi we wsi napastnicy około południa skierowali się do majątku ziemskiego. Tam także dokonano masakry tych Polaków, którzy nie uciekli na bagna znajdujące się za majątkiem. Wieczorem zabitych i rannych wrzucono do obory, którą następnie spalono.
Po tej zbrodni uzbrojone bojówki przeczesywały okolicę w poszukiwaniu Polaków, którzy ukrywali się na bagnach, w zbożu i u znajomych Ukraińców. Rozstrzelano grupę chłopców znalezionych w zbożu oraz (w sierpniu 1943) zabito czworo Polaków znalezionych w stodole Ukraińca Zinobija Kucia.
W efekcie zbrodni w Zamliczach zginęło 118 Polaków.

</doc>
<doc id="3178768" url="https://pl.wikipedia.org/wiki?curid=3178768" title="Norwegian">
Norwegian



</doc>
<doc id="3178771" url="https://pl.wikipedia.org/wiki?curid=3178771" title="Kazimierz Bolesz">
Kazimierz Bolesz

Kazimierz Tomasz Bolesz herbu Jastrzębiec (ur. w 1736 w Łężcach, zm. 14 września 1794 w Błażejewie) – polski szlachcic, podczaszy gnieźnieński, stolnik gnieźnieński, rotmistrz Kawalerii Narodowej, stolnik kaliski, starosta stawiski, poseł na sejmy, deputat Trybunału Głównego Koronnego w województwie poznańskim, kawaler Orderu Świętego Stanisława, wolnomularz.
Życiorys.
Kazimierz Bolesz pochodził z rodziny osiadłej na Mazowszu, był synem Antoniego, burgrabiego poznańskiego i Zofii z Kowalskich h. Wieruszowa. Miał starszą siostrę Urszulę Eleonorę (1723–1803), późniejszą podwojewodzinę Borzęcką.
W 1775 roku został podczaszym gnieźnieńskim, a w 1777 roku stolnikiem gnieźnieńskim. W 1792 roku był natomiast stolnikiem kaliskim.
W 1785 roku otrzymał stopień rotmistrza Kawalerii Narodowej, w 1791 został odznaczony Orderem Św. Stanisława. Był posłem na sejmy z województwa poznańskiego i kaliskiego, w latach: 1778, 1780 (z województwa poznańskiego), 1782, 1784 i 1790 (z województwa poznańskiego). 
Był członkiem loży wolnomularskiej „Izys” i „Towarzystwa Przyjaciół Konstytucji 3 maja”. Po śmierci został pochowany w bazylice na Świętej Górze koło Gostynia.

</doc>
<doc id="3178772" url="https://pl.wikipedia.org/wiki?curid=3178772" title="Proces Kalina">
Proces Kalina



</doc>
<doc id="3178776" url="https://pl.wikipedia.org/wiki?curid=3178776" title="Alex Wilkinson">
Alex Wilkinson

Alexander William Wilkinson (ur. 13 sierpnia 1984 w Sydney) – australijski piłkarz występujący na pozycji obrońcy w koreańskim klubie Jeonbuk Hyundai Motors oraz w reprezentacji Australii. Znalazł się w kadrze na Mistrzostwa Świata 2014.

</doc>
<doc id="3178777" url="https://pl.wikipedia.org/wiki?curid=3178777" title="Piotr Szczepański (ujednoznacznienie)">
Piotr Szczepański (ujednoznacznienie)



</doc>
<doc id="3178778" url="https://pl.wikipedia.org/wiki?curid=3178778" title="Enrico Gasbarra">
Enrico Gasbarra

Enrico Gasbarra (ur. 12 sierpnia 1962 w Rzymie) – włoski polityk i samorządowiec, prezydent prowincji Rzym, deputowany, poseł do Parlamentu Europejskiego VIII kadencji.
Życiorys.
Ukończył studia z zakresu prawa pracy na Uniwersytecie Rzymskim. Od końca lat 70. zaangażowany w działalność polityczną w ramach młodzieżówki Chrześcijańskiej Demokracji, był m.in. członkiem władz krajowych tej organizacji i jej przewodniczącym w regionie. W 1985 został radnym jednej z rzymskich dzielnic, w 1989 objął stanowisko jej przewodniczącego, wszedł również w skład władz samorządowych Cittareale. W 1993 został członkiem rady miejskiej Rzymu, pełnił w niej funkcję przewodniczącego. Po rozwiązaniu chadecji działał kolejno we Włoskiej Partii Ludowej i następnie w partii Margherita. W międzyczasie obejmował urzędy asesora w administracji miejskiej Rzymu (1997), radnego regionu Lacjum (2000) i wiceburmistrza włoskiej stolicy (2001), zarządzanej wówczas przez Waltera Veltroniego.
W 2003 Enrico Gasbarra odszedł z magistratu w związku wyborem na stanowisko prezydenta prowincji Rzym, pracował na nim do 2008. Rok wcześniej przystąpił do nowo powołanej Partii Demokratycznej. W 2008 i w 2013 z ramienia tego ugrupowania uzyskiwał mandat posła do Izby Deputowanych XVI i XVII kadencji. Od 2012 do 2014 był sekretarzem regionu PD w Lacjum. W 2014 z ramienia demokratów został wybrany na eurodeputowanego VIII kadencji.

</doc>
<doc id="3178780" url="https://pl.wikipedia.org/wiki?curid=3178780" title="Bailey Wright">
Bailey Wright

Bailey Colin Wright (ur. 28 lipca 1992 w Melbourne) – australijski piłkarz występujący na pozycji obrońcy w angielskim klubie Preston North End, były młodzieżowy reprezentant kraju. Znalazł się w kadrze reprezentacji Australii na Mistrzostwa Świata 2014.

</doc>
<doc id="3178781" url="https://pl.wikipedia.org/wiki?curid=3178781" title="Wybory do Parlamentu Europejskiego w Wielkiej Brytanii w 2014 roku">
Wybory do Parlamentu Europejskiego w Wielkiej Brytanii w 2014 roku

Wybory do Parlamentu Europejskiego w VIII kadencji w Wielkiej Brytanii zostały przeprowadzone 22 maja 2014. W ich wyniku wybrano 73 europarlamentarzystów. Frekwencja wyniosła 34,17%.
W tym samym dniu w Wielkiej Brytanii przeprowadzono wybory samorządowe.
Wyniki wyborów.
Opracowano na podstawie oficjalnych wyników. Podano partie, które zdobyły około 0,5% głosów lub więcej.

</doc>
<doc id="3178785" url="https://pl.wikipedia.org/wiki?curid=3178785" title="Oliver Bozanic">
Oliver Bozanic

Oliver John Bozanic (ur. 8 stycznia 1989 w Sydney) – australijski piłkarz występujący na pozycji pomocnika w szkockim klubie Heart of Midlothian oraz w reprezentacji Australii. Znalazł się w kadrze na Mistrzostwa Świata 2014.

</doc>
<doc id="3178786" url="https://pl.wikipedia.org/wiki?curid=3178786" title="Przybysławice (powiat brzeski)">
Przybysławice (powiat brzeski)



</doc>
<doc id="3178787" url="https://pl.wikipedia.org/wiki?curid=3178787" title="Massimo Paolucci">
Massimo Paolucci

Massimo Paolucci (ur. 13 grudnia 1959 w Neapolu) – włoski polityk, działacz partyjny, samorządowiec, parlamentarzysta krajowy, deputowany do Parlamentu Europejskiego VIII kadencji.
Życiorys.
Ukończył szkołę średnią, w 1977 wstąpił do Włoskiej Partii Komunistycznej. Był etatowym pracownikiem tego ugrupowania, zajmując różne stanowiska w jego strukturach. Następnie działał w Demokratycznej Partii Lewicy i Demokratach Lewicy. W 1993 został radnym Neapolu, w zarządzie miejskim Antonia Bassolino od 1995 pełnił funkcję asesora, później był zastępcą komisarza ds. gospodarowania odpadami i wodą, pracował też w administracji regionu Kampania.
W 2013 Massimo Paolucci z ramienia Partii Demokratycznej został wybrany do Izby Deputowanych XVII kadencji. W 2014 z listy PD uzyskał mandat europosła VIII kadencji.
W 2017 opuścił PD, dołączając do nowo powołanego ugrupowania pod nazwą Artykuł 1 – Ruch Demokratyczny i Postępowy.

</doc>
<doc id="3178788" url="https://pl.wikipedia.org/wiki?curid=3178788" title="Ben Halloran">
Ben Halloran

Benjamin Halloran (ur. 14 czerwca 1992 w Cairns) – australijski piłkarz występujący na pozycji pomocnika w niemieckim klubie 1. FC Heidenheim oraz w reprezentacji Australii. Znalazł się w kadrze na Mistrzostwa Świata 2014.

</doc>
<doc id="3178789" url="https://pl.wikipedia.org/wiki?curid=3178789" title="W zamknięciu">
W zamknięciu

W zamknięciu (ang. "On the Inside") – amerykański film dramatyczny z gatunku thriller z 2011 oparty na scenariuszu i reżyserii D.W. Browna. Wyprodukowany przez wytwórnię Mike Wittlin Productions.
Premiera filmu miała miejsce 18 marca 2011 roku w Stanach Zjednoczonych.
Opis fabuły.
Allen (Nick Stahl) po dokonaniu brutalnego morderstwa zostaje skazany na pobyt w zakładzie psychiatrycznym dla przestępców i udział w programie resocjalizacyjnym. W trakcie spotkań poznaje Mię (Olivia Wilde). Chce chronić ją przed złem panującym w zakładzie – to jego sposób na odkupienie zbrodni.
Obsada.
Źródło: Filmweb
i inni

</doc>
<doc id="3178790" url="https://pl.wikipedia.org/wiki?curid=3178790" title="Henry Rollet">
Henry Rollet

Henry Rollet (ur. 1910, zm. 11 listopada 1991 w La Celle-Saint-Cloud pod Paryżem) – francuski historyk, badacz dziejów Polski. 
Życiorys.
W latach 1930-1934 był słuchaczem Szkoły Języków Wschodnich w Paryżu. W 1933 obronił doktorat z prawa. W 1932 i 1934 przebywał w Polsce, gdzie kształcił się pod kierunkiem Marcelego Handelsmana. W 1940 był oficerem łącznikowym przy armii polskiej we Francji. W okresie II wojny światowej działał w ruchu oporu (odznaczony medalami belgijskimi i francuskimi). Po 1945 pracował w dyplomacji francuskiej min. w ambasadzie francuskiej w Warszawie. Jest autorem pracy "Pologne au XX²e siècle" (1984) za którą odebrał nagrodę kwartalnika "Polska" w 1989. 

</doc>
<doc id="3178791" url="https://pl.wikipedia.org/wiki?curid=3178791" title="Massimo Luongo">
Massimo Luongo

Massimo Luongo (ur. 25 września 1992 w Sydney) – australijski piłkarz włoskiego pochodzenia, występujący na pozycji pomocnika w angielskim klubie Queens Park Rangers F.C. oraz w reprezentacji Australii.
Kariera klubowa.
Luongo jest wychowankiem klubu APIA Leichhardt Tigers FC, a w wieku 19 lat wyjechał do Anglii do klubu Tottenham Hotspur. W pierwszej drużynie popularnych Kogutów wystąpił zaledwie raz w meczu Pucharu Ligi Angielskiej, przegranym po rzutach karnych ze Stoke City. 23 lipca 2012 roku trafił na roczne wypożyczenie do Ipswich Town. Wypożyczenie zostało jednak skrócone po tym jak nowy trener Ipswich - Mick McCarthy stwierdził, że nie widzi miejsca dla zawodnika w swoim zespole. 28 marca 2013 roku został zawodnikiem Swindon Town na zasadzie wypożyczenia krótkoterminowego na 3 miesiące. Po zakończeniu sezonu Swindon zdecydowało się po raz kolejny wypożyczyć Australijczyka tym razem na cały sezon. Jeszcze przed zamknięciem okna transferowego, za kwotę 400 tysięcy funtów, Swindon pozyskało zawodnika z Tottenhamu na stałe. Po dwóch sezonach Luongo trafił do zespołu Queens Park Rangers, gdzie trenerem był Chris Ramsey, jego trener z czasów gry w juniorach Tottenhamu.
Kariera reprezentacyjna.
Luongo znalazł się w kadrze na Mistrzostwa Świata 2014, pomimo że nie miał wówczas żadnego występu w kadrze na koncie. Zadebiutował w niej dopiero 4 września 2014 roku w meczu towarzyskim przeciwko reprezentacji Belgii. Rok później znalazł się również w kadrze na Puchar Azji. Australia wygrała w rozgrywanym w swoim kraju turnieju, a Luongo został bohaterem zdobywając bramkę w meczu finałowym oraz został wybrany najlepszym zawodnikiem całego turnieju. Wywalczył z kadrą również awans do Mistrzostw Świata w Rosji, pojechał na turniej finałowy, ale nie zagrał tam żadnego meczu.

</doc>
<doc id="3178793" url="https://pl.wikipedia.org/wiki?curid=3178793" title="Adam Taggart">
Adam Taggart

Adam Jake Taggart (ur. 2 czerwca 1993 w Perth) – australijski piłkarz występujący na pozycji napastnika w szkockim klubie Dundee United oraz w reprezentacji Australii. Znalazł się w kadrze na Mistrzostwa Świata 2014.

</doc>
<doc id="3178797" url="https://pl.wikipedia.org/wiki?curid=3178797" title="Flawia Domicela">
Flawia Domicela



</doc>
<doc id="3178798" url="https://pl.wikipedia.org/wiki?curid=3178798" title="The Libertarian Forum">
The Libertarian Forum

The Libertarian Forum - amerykańskie czasopismo o profilu libertariańskim, publikowane dwa razy w miesiącu, pomiędzy 1969 a 1984. Jej redaktorem naczelnym był Murray Rothbard oraz Karl Hess, który jednak w 1971 zrezygnował.
Powstało w 1969, po upadku innego libertariańskiego czasopisma . Głównym celem "The Libertarian Forum" było: "publikowanie artykułów teoretycznych, komentowanie aktualnej polityki, prowadzenie dyskusji wśród libertarian a także przewidywanie przyszłości wolności".
W roku 2006, Ludwig von Mises Institute opublikował w dwóch tomach wszystkie artykuły zawarte w magazynie. Książka nosi tytuł "The Complete Libertarian Forum 1969–1984".

</doc>
<doc id="3178807" url="https://pl.wikipedia.org/wiki?curid=3178807" title="Soseki Musō">
Soseki Musō

 – japoński mistrz zen szkoły rinzai, budowniczy klasztorów, opat wielu klasztorów, artysta zen i poeta, znany także jako Kokushi Musō.
Życiorys.
Lata początkowe.
Pochodził z rodziny Gen-ji (Minamoto) z Ise, obecnie jest to część prefektury Mie. Był bratankiem w dziewiątym pokoleniu cesarza Uda (pan. 887–897). Pochodząc z takiej rodziny od dzieciństwa obracał się w kręgach arystokratycznych. Jednak o jego rodzicach nie wiadomo właściwie nic. Gdy miał 4 lata rodzina przeniosła się z Ise do Kai w prefekturze Yamanashi. W nowym domu zmarła jego matka. To prawdopodobnie spowodowało, że zaczął być przyciągany przez życie klasztorne.
Macocha Musō pochodziła zapewne z potężnego klanu z Kai – Nikaidō. Mnich Kūa Daitoku, przyjaciel ojca, należał do rodu Takeda, drugiej potężnej rodziny prowincji. Być może jedną z przyczyn przenosin rodziny do Kai było zapewnienie synowi wykształcenia buddyjskiego przez tego właśnie mnicha, który był cenionym mnichem szkoły shingon z góry Hiei.
Musō spędził prawie 10 lat w klasztorze shingon, co na pewno zostawiło ślady. Kształcił się także w złożonych doktrynach szkoły tendai, w tajemnych rytuałach "mikkyō", a również tradycjach chińskich.
W wieku 17 lat (w 1292 roku) udał się do Nary, gdzie w klasztorze Tōdai został mnichem. Ceremonia wzmocniła go tak, że od tej pory postanowił się zająć wyłącznie studiowaniem buddyzmu. Jako mnich shingon łączył głęboką religijność z artystycznym stosunkiem do natury i kosmosu.
W rok później przeżył traumatyczne wydarzenie – bolesną śmierć swojego nauczyciela w szkole shingon. Wykazała ona wstrząśniętemu uczniowi, że problem życia i śmierci nie jest problemem teoretycznym, i nie da się go rozwiązać przez uczenie się. Przygotował sobie małą pustelnię, w której zamierzał odbyć 100-dniowe milczące odosobnienie przed wyobrażeniem Buddy. W czasie odosobnienia miał niezwykły sen. Przyśnili mu się dwaj słynni mistrzowie chan z okresu Tang Sushan Guangren (837–923) i Shitou Xiqian (700–790), jeden wyglądający na mnicha shingon, a drugi jako reinkarnacja Bodhidharmy. Sen ten spowodował jego nagłe i mocne zainteresowanie się zenem. Sen potraktował bardzo poważnie i swoje imię Soseki utworzył z pierwszych znaków ich imion w wersji japońskiej.
Praktyka zen.
Po opuszczeniu klasztoru shingon Musō udał się bezpośrednio (czyli zapewne za radą Kūa) do Shinchi Kakushina (1207–1298), który chociaż był mnichem shingon udał się do Chin, gdzie praktykował chan pod kierunkiem mistrza Wumena Huikaia i osiągnął pierwsze oświecenie. Jednak Musō nigdy nie dotarł do klasztoru Shinchiego (wtedy był to Kōkoku-ji w Yurze), tylko zatrzymał się w Kioto, gdzie zebrał wiele użytecznych informacji o zenie. Rozpoczął praktykować zen w klasztorze Kennin pod kierunkiem Muina Embana (1230–1307), ucznia Lanxi Daolonga (1213–1278). Następnie opuścił Kioto i udał się do Kamakury, gdzie praktykował zen pod kierunkiem uczniów mistrza Lanxi m.in. Mukyū Tokusena, Chidona Kūshō i Tōkeia Tokugo. Po pewnym czasie wrócił do Kennin-ji w Kioto, ale gdy usłyszał o chińskim mistrzu chan Yishanie Yiningu (1247–1317) nauczającym w Kamakurze – w 1299 roku udał się tam.
Po zdaniu egzaminów Musō został zaakceptowany jako uczeń Yishana. Styl Yishana polegał głównie na wykładach, w których przedstawiał chan i jego historię. Musō czuł się rozczarowany, bowiem takie nauki nie zaspokajały jego wewnętrznego dążenia. Dlatego też po pewnym czasie opuścił Yishana i udał się na północ, gdzie zamieszkał w namiocie w słynnej z piękna okolicy Matsushimy. Rozpoczął tam samodzielna praktykę zen. Pewnej nocy przeżył doświadczenie wglądu w różnice w naukach buddyjskich. Jeszcze podczas pobytu w Matsushimie doszły do niego wieści o mistrzu zen Kōhō Kennichim (1241–1316), uczniu chińskiego mistrza chan Wuxue Zuyuana, opata Engaku-ji. Wyruszył do Nasu, gdzie miał przebywać Kōhō, jednak okazało się, że mistrz udał się do Kamakury, więc Musō powędrował do Kamakury, do której dotarł w 1303 roku. Odwiedził mistrza Yishana, który zaprosił go do swojego prywatnego pokoju, jednak nie osiągnęli głębszego zrozumienia.
Musō został uczniem Kōhō, który był wówczas opatem Manju-ji. Po jakimś czasie Kōhō potwierdził jego doświadczenie oświecenia. Jednak Musō w dalszym ciągu głębszego oświecenia poszukiwał samodzielnie. Wkrótce wyruszył w swoją drugą podróż na północ, gdyż zdecydowanie wolał wiejską atmosferę i prostych ludzi od tłocznych i ruchliwych miast. Dotarł do Shiratori (w rejonie Iwate), gdzie spotkał się z przyjaznym przyjęciem, głównie dlatego, że był uczniem Yishana. Miejscowi ludzie postanowili wybudować mu świątynię, jednak gdy nadeszła wiosna Musō wyruszył na południe do Hitachi (w prefekturze Ibaraki), gdzie zatrzymał się prawie na rok. Stamtąd udał się do Usumy.
Oświecenie.
Do Usumy przybył w 1305 roku, gdzie został ciepło powitany przez jego świeckiego dobroczyńcę, który zaoferował mu mieszkanie w pustelni. Po początkowej odmowie (Musō chciał się zobaczyć z Kōhō), ostatecznie spędził w niej jakiś czas na medytacyjnym odosobnieniu. Pewnej majowej nocy osiągnął oświecenie. Napisał wtedy wiersz:
Musō pozostał w Usubie jeszcze przez kilka miesięcy i w październiku powrócił do Kamakury, gdzie zaprezentował mistrzowi Kōhō swoje oświecenie. Otrzymał wtedy potwierdzenie oświecenia.
Okres podróży i odosobnień.
Wkrótce wyruszył w następna podróż, W jego życiu nastąpił okres, gdy zamieniał pobyt w pustelniach na przebywanie w klasztorach i życie klasztorne znów na odosobnienia w pustelniach. Zaczął od powrotu do rodzinnego Kai, gdzie został ciepło powitany przez krewnych i przyjaciół. Dzięki jego dobroczyńcy wszedł w posiadanie świątyni Jōko, pierwszej z wielu, które założy. Jednak w niej nie mógł się uwolnić od praktyk związanych ze szkołą shingon, gdyż tego wszyscy oczekiwali. W okolicy wybudował sobie Ryūzan-an - "Pustelnię Smoczej Góry" (zwanej także "Pustelnią Ukrytej Góry"), w której spędził wiele lat na medytacji.
Jednak porzucił to wszystko i udał się w podróż do Mino (w dystrykcie Gifu), gdzie w pobliżu Góry Tygrysiej wybudował w 1313 roku pustelnię Kokei ("Tygrysią"). Pomimo odległego położenia pustelni zaczął mieć coraz więcej gości i w 1317 roku porzucił ją dla nowego miejsca na północnej górze graniczącej z Kioto.
W tym czasie Kakukai, wdowa po siogunie Hōjō Sadatokim pragnęła, aby Musō zrealizował życzenie mistrza Kōhō i został jego następcą w Kamakurze. Gdy ta informacja dotarła do niego, Musō natychmiast udał się do Tosa na wyspie Sikoku, gdzie zamieszkał w małej pustelni nazwanej Kyūkō-an. Wdowa wysłała emisariuszy, którzy poszukiwali go w całej Japonii, z ostrzeżeniem kary za pomaganie mu w ukrywaniu się. To spowodowało, że Musō w końcu ustąpił, powrócił do Kamakury, jednak udało mu się uniknąć stanowiska opata i zamieszkał w pustelni Hakusen w Tōtōmi w prefekturze Shizuoka, którą wkrótce zamienił na Taikō-in w Shimōsie w prefekturze Chiba.
Opat Nanzen-ji i Engaku-ji.
1325 rok jest rokiem zmiany w życiu Musō. Cesarz Go-Daigo (後醍醐, pan. 1318-1339) wezwał go do objęcia stanowiska opata w klasztorze Nanzen w Kioto. Musō chciał znowu tego uniknąć, jednak Hōjō Takatoki (1303–1333) doradził mu zgodzić się z żądaniem cesarza. Musō stał się opatem najsłynniejszego klasztoru zen w Japonii. Mimo iż zjednał sobie wszystkich, zrezygnował ze stanowisko po roku. Niepewna sytuacja polityczna spowodowała, że opuścił Kioto jesienią 1326 roku i w Ise wybudował świątynię Zennō. Na prośbę sioguna mieszkał jednak w Jōchi-ji w Kamakurze i nadzorował szybką budowę klasztoru Zuisen.
W 1329 po nieudanym oporze musiał zostać opatem klasztoru Engaku. Stanowisko to zajmował także przez rok, chociaż zreformował ten całkowicie skorumpowany klasztor. Następnie miał zostać opatem Kenchō-ji, ale opuścił Kamakurę i powrócił do rodzinnego Kai, gdzie w 1330 roku przy pomocy rodziny Nikaidō wybudował klasztor Erin. Zamieszkał obok niego w pustelni.
Po upadku rodu Hōjō w konflikcie z cesarzem Go-Daigo w 1333 roku, cesarz wezwał Musō do stolicy, na co mistrz się zgodził. Jako wyraz wdzięczności cesarz pozwolił mu wybudować nowy klasztor Rinsen, w którym Musō miał zamieszkać. Wkrótce potem po raz drugi został wybrany opatem Nanzen-ji. Ponieważ sytuacja polityczna była bardzo niestabilna, Musō zaczął faworyzować ród Ashikagów, a przed wybuchem konfliktu tego rodu z cesarzem, opuścił Nanzen-ji i przeniósł się do Rinsen-ji.
Budowa Tenryū-ji.
Rok 1339 wyznacza nowy okres w życiu mistrza. Latem został wyznaczony do zreformowania dość krnąbrnego klasztoru Saihō, który był wtedy związany ze szkołą Jōdo. Musō zamienił go w miejsce praktyki zen oraz wybudował Ogród Mchu, który dał temu klasztorowi jego popularną nazwę Koke-dera (Świątynia Mchu). Jeszcze przed opuszczeniem Rinsen-ji Musō napisał dwa teksty o dyscyplinie klasztornej "Rinsen kakun" (dla Rinsen-ji) i "San’e-in yuikai" (dla San’e-in). W 1345 roku napisał "Saihō yuikai" zawierające dyrektywy dla ciągle rozrastającej się społeczności jego uczniów.
W sierpniu 1339 roku zmarł cesarz Go-Daigo i Musō poprowadził ceremonię pogrzebową w październiku. Przekonał także sioguna Takaujiego, aby przeznaczył letni pałac cesarski Kameyama Rikyū na klasztor zen. Tego samego roku rozpoczęto budowę słynnego później klasztoru Tenryū. W 1342 roku Musō zakończył organizowanie Ankoku-ji i Rishō-tō. W tym też roku dwaj cesarze z północnej dynastii – abdykowany Kōgon (光厳, pan. 1331–1333) i panujący Kōmyō (光明, pan. 1336–1348) - przyjęli buddyjskie wskazania od Musō.
Ostatnie lata życia.
W roku 1345 ukończono budynek Dharmy w Tenryū-ji i tym samym można było uważać, że kompleks klasztorny został ukończony. Musō natychmiast zrezygnował ze stanowiska opata i przekazał tę funkcję swojemu uczniowi Mukyoku Shigenowi (1282–1359), a sam udał się do Ungo-an. Towarzyszył mu jego uczeń Zekkai Chūshin (1336–1405), a mistrz oddawał się medytacji i sztuce.
Pomimo tego, że w 1351 roku w Kioto rozgorzały walki pomiędzy różnymi frakcjami, Musō w kwietniu rozpoczął budować budynek mnichów w Tenryū-ji i już 20 lipca został on poświęcony. 16 sierpnia obchodzono trzynastą rocznicę śmierci cesarza Go-Daigo. Następnego dnia Musō wyczerpany ceremoniami udał się San’e-in, gdzie we wrześniu odwiedzili go po raz ostatni cesarze Kōgon i Kōmyō.
Przed swoją śmiercią napisał wiersze pożegnalne:
oraz
Musō Soseki zmarł 20 października 1351 roku.
Uwagi.
Styl zenu mistrza może być scharakteryzowany jako napięcie pomiędzy "richi" i "kikan". Pierwszy z tych terminów odnosi się do uczenia akademickiego, szczególnie ukierunkowanego na buddyjskie sutry. Natomiast drugie określenie dotyczy kōanowej metody bezpośredniego doświadczenia. W swoich tekstach wyjaśniał, jak można te dwa elementy połączyć. Nie wykazywał żadnej preferencji do jednego z nich, oba traktował jako równie ważne. Ponieważ obecność chińskich mistrzów chan w Japonii dzięki stylowi ich nauczania wywyższyła metodę kōanową, odstawał od innych mistrzów zen szkoły rinzai, co było wówczas zauważalne. Uważał, że "objaśnianie sutr jest mową zen".
"Shōgyoku" jest tłumaczeniem chińskiego terminu "xiaoyu" (klejnocik). Jest on wzięty z chińskiej piosenki i był używany przez uczniów Wuzu Fayana - Dahui Zonggao i Yuanwu Keqina. Również Musō uważał go za użyteczny i w powyższym cytacie występuje w jako "zręczny środek" (skt "upāya", chiń. "fangbian", jap. "hōben"), a w zenie wszystko oprócz "jednej wielkiej rzeczy" (jap. "ichidaiji") - czyli oświecenia - jest "zręcznym środkiem".
Musō nie czynił także rozróżnienia pomiędzy codziennym życiem a praktyką w budynku medytacji. Inaczej mówiąc - wszystko jest praktyką. "Zgodnie z prawdziwą zasadą mahajany, nie ma rozdziału pomiędzy prawem Buddy a prawem świata". Również swoje poglądy uważał za zręczne środki.
Jako mistrz zen miał bardzo szerokie horyzonty i był pozytywnie nastawiony do wszystkich innych form buddyzmu. Był w dobrych stosunkach z wyznawcami Amidyzmu i nawet czasem wykonywał rytuały shingon dla siebie. "Budda nauczał wszystkich doktryn w celu zbawienia wszystkich odczuwających istot".
Musō był także wyjątkowo uzdolniony artystycznie, co spowodowało, że był pionierem w wielu dziedzinach sztuki japońskiego zenu.
Otrzymał siedem honorowych tytułów (m.in. Musō Kokushi (夢窓国師), Shōkaku Kokushi (正覚国師), Shinshū Kokushi (心宗国師). Jest także znany jako "nauczyciel siedmiu cesarzy" (七朝帝師|Nanachō Teishi).
Był nauczycielem zen dla 13145 uczniów, z których 52 zostało jego spadkobiercami.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3178812" url="https://pl.wikipedia.org/wiki?curid=3178812" title="Jacek Hennel">
Jacek Hennel

Jacek Witold Hennel (ur. 20 grudnia 1925 w Chorzowie, zm. 2 czerwca 2014 w Krakowie) – polski fizyk, prof. dr hab., specjalista w zakresie rezonansu magnetycznego, członek krajowy korespondent Polskiej Akademii Umiejętności
Życiorys.
Syn Witolda i Ireny, był mężem Józefy Hennelowej.
Tytuł profesora otrzymał w 1974 roku.
Należał do partii Ruch Obywatelski Akcja Demokratyczna.
W 2005 został odznaczony Krzyżem Oficerskim Orderu Odrodzenia Polski.
9 czerwca 2014 roku został pochowany w Krakowie na cmentarzu Rakowickim (pas 46-2-4).

</doc>
<doc id="3178815" url="https://pl.wikipedia.org/wiki?curid=3178815" title="Jerzy Michajłowicz Romanow (1863-1919)">
Jerzy Michajłowicz Romanow (1863-1919)



</doc>
<doc id="3178818" url="https://pl.wikipedia.org/wiki?curid=3178818" title="Człowiek Roku Gazety Wyborczej">
Człowiek Roku Gazety Wyborczej



</doc>
<doc id="3178821" url="https://pl.wikipedia.org/wiki?curid=3178821" title="Człowiek Roku tygodnika Time">
Człowiek Roku tygodnika Time



</doc>
<doc id="3178823" url="https://pl.wikipedia.org/wiki?curid=3178823" title="Rohrbach Ro XII">
Rohrbach Ro XII

Rohrbach Ro XII Roska – projekt ciężkiego bombowca niemieckiego z końca lat 20. XX wieku. Samolot został zaprojektowany w zakładach Rohrbach Metall-Flugzeugbau, ale nie spełniał założeń Heereswaffenamt (Departament Armii ds. Uzbrojenia) i nie wszedł do produkcji seryjnej.
Historia.
W 1926 sekcja lotnicza Heereswaffenamt sformułowana założenia techniczne na czterosilnikowy, nocny bombowiec. Zamówienie zatytułowane „Wa 6, Nr. 772/3/27 Gekadoz-Z” nazywane było popularnie jako „Gronabo” ("Großer Nachtbomber" - duży nocny bombowiec). Według założeń Heereswaffenamt miał być to duży, czterosilnikowy samolot ze skrzydłami wolnonośnymi o prędkości maksymalnej wynoszącej przynajmniej 320 km/h na wysokości 5000 metrów.
Do konkursu na nowy samolot zostały zaproszone trzy firmy - Dornier, Junkers i Rohrbach. W zakładach Rohrbacha powstał projekt Ro XII Roska, a w późniejszym czasie w zakładach Dorniera powstał Projekt P 33 wyprodukowany jako Dornier Do 19, w Junkersie zaprojektowano bombowiec Ju 89, a w .
Ro XII miał konstrukcję konwencjonalną, całkowicie metalową, ze skrzydłami w układzie średniopłata i podwoziem stałym.
W zależności od źródeł rozmiary samolotu określane są następująco - rozpiętość skrzydeł 38,30/43,05 m i długość 20,50/21,60 m. Samolot miał być napędzany czterema silnikami rzędowymi o mocy 600 KM. Z powodu zbyt niskiej mocy silników prędkość maksymalna samolotu była szacowana na 260 km/h i nie spełniał on założeń konkursu. W zakładach Rohrbacha powstał tylko jeden model samolotu i w maju 1927 Heereswaffenamt anulował dalszy kontrakt rozwojowy na konstrukcję ten maszyny.

</doc>
<doc id="3178824" url="https://pl.wikipedia.org/wiki?curid=3178824" title="Bogusław Kochaniewicz">
Bogusław Kochaniewicz

Bogusław Kochaniewicz (ur. 27 marca 1960 w Słupsku) – polski duchowny katolicki, dominikanin, teolog, prof. dr. hab.
Życiorys.
W 1983 ukończył studia muzykologiczne na Uniwersytecie im. Adama Mickiewicza w Poznaniu. W 1984 wstąpił do zakonu dominikanów. W 1991 ukończył studia teologiczne w Papieskiej Akademii Teologicznej w Krakowie i otrzymał święcenia kapłańskie. Stopień licencjata otrzymał w 1994. Doktorat obronił w 1998, a habilitację w 2005. W 2014 uzyskał tytuł naukowy profesora nauk teologicznych.
Specjalizuje się w mariologii i teologii dogmatycznej. Pełnił funkcje: Prodziekana ds. nauki i współpracy międzynarodowej Wydziału Teologicznego UAM w Poznaniu (2012–2016), kierownika zakładu Teologii Fundamentalnej i Ekumenizmu na tym wydziale (2009–2017) oraz redaktora naczelnego Poznańskich Studiów Teologicznych (2013–2017).
Od 2017 pełnił funkcję redaktora naczelnego Przeglądu Tomistycznego.
W 2022 roku otrzymał tytuł Mistrza Świętej Teologii, najwyższy honorowy tytuł naukowy przyznawany w Zakonie Dominikańskim.

</doc>
<doc id="3178826" url="https://pl.wikipedia.org/wiki?curid=3178826" title="Nagroda Solidarności im. Lecha Wałęsy">
Nagroda Solidarności im. Lecha Wałęsy



</doc>
<doc id="3178827" url="https://pl.wikipedia.org/wiki?curid=3178827" title="Kolonia (Oziębłów)">
Kolonia (Oziębłów)

Kolonia – część wsi Oziębłów w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Kolonia administracyjnie należała do województwa tarnobrzeskiego.

</doc>
<doc id="3178828" url="https://pl.wikipedia.org/wiki?curid=3178828" title="Górny Piórków">
Górny Piórków

Górny Piórków – część wsi Piórków w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Górny Piórków administracyjnie należał do województwa tarnobrzeskiego.

</doc>
<doc id="3178829" url="https://pl.wikipedia.org/wiki?curid=3178829" title="Załącze (Piórków)">
Załącze (Piórków)

Załącze – część wsi Piórków w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Załącze administracyjnie należało do województwa tarnobrzeskiego.

</doc>
<doc id="3178830" url="https://pl.wikipedia.org/wiki?curid=3178830" title="Dolny Piórków">
Dolny Piórków

Dolny Piórków – część wsi Piórków w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Dolny Piórków administracyjnie należał do województwa tarnobrzeskiego.

</doc>
<doc id="3178831" url="https://pl.wikipedia.org/wiki?curid=3178831" title="Podlesie (Piórków)">
Podlesie (Piórków)

Podlesie – część wsi Piórków w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="3178834" url="https://pl.wikipedia.org/wiki?curid=3178834" title="Górki (Piórków)">
Górki (Piórków)

Górki – część wsi Piórków w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Górki administracyjnie należały do województwa tarnobrzeskiego.

</doc>
<doc id="3178835" url="https://pl.wikipedia.org/wiki?curid=3178835" title="Szczytniak (Piórków-Kolonia)">
Szczytniak (Piórków-Kolonia)

Szczytniak – część wsi Piórków-Kolonia w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Szczytniak administracyjnie należał do województwa tarnobrzeskiego.

</doc>
<doc id="3178836" url="https://pl.wikipedia.org/wiki?curid=3178836" title="Zajasienie">
Zajasienie

Zajasienie – część wsi Piórków-Kolonia w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Zajasienie administracyjnie należało do województwa tarnobrzeskiego.

</doc>
<doc id="3178837" url="https://pl.wikipedia.org/wiki?curid=3178837" title="Nowe Kolonie (Piskrzyn)">
Nowe Kolonie (Piskrzyn)

Nowe Kolonie – część wsi Piskrzyn w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Nowe Kolonie administracyjnie należały do województwa tarnobrzeskiego.

</doc>
<doc id="3178839" url="https://pl.wikipedia.org/wiki?curid=3178839" title="Aleksandr Kornieluk">
Aleksandr Kornieluk

Aleksandr Olegowicz Kornieluk (ros. Александр Олегович Корнелюк; ur. 28 czerwca 1950 w Baku) – azerski lekkoatleta (sprinter) startujący w barwach ZSRR, wicemistrz olimpijski z 1972.
Urodził się i wychował w Baku. Startował w klubie "Dinamo Baku", a od 1973 w "Dynamie Moskwa".
Zwyciężył w sztafecie 4 × 100 metrów (w składzie: Korneliuk, Michaił Lebiediew, Wałerij Borzow i Siergiej Korowin) oraz zdobył brązowy medal w biegu na 100 metrów na europejskich igrzyskach juniorów w 1968 w Lipsku.
Odpadł w półfinale biegu na 60 metrów na pierwszych halowych mistrzostwach Europy w 1970 w Wiedniu. Zdobył brązowy medal w sztafecie 4 × 100 metrów na uniwersjadzie w Turynie. Na kolejnych halowych mistrzostwach Europy w 1971 w Sofii zajął 6. miejsce w finale biegu na 60 metrów. Zajął 6. miejsce w finale biegu na 100 metrów podczas mistrzostw Europy w 1971 w Helsinkach, a radziecka sztafeta 4 × 100 metrów w składzie: Kornieluk, Aleksandr Żydkich, Aleksandr Lebiediew i Aleksiej Czebykin zajęła 5. miejsce.
Zdobył srebrny medal w biegu na 50 metrów, za swym kolegą z reprezentacji Wałerijem Borzowem na halowych mistrzostwach Europy w 1972 w Grenoble.
Na igrzyskach olimpijskich w 1972 w Monachium zdobył srebrny medal w sztafecie 4 × 100 metrów (w składzie: Kornieluk, Uładzimir Ławiecki, Juris Silovs i Borzow). Na tych samych igrzyskach zajął 4. miejsce w finale biegu na 100 metrów.
Zdobył brązowy medal w biegu na 60 metrów na halowych mistrzostwach Europy w 1974 w Göteborgu, za Borzowem i Manfredem Kokotem z NRD. Na mistrzostwach Europy w 1974 w Rzymie zajął 8. miejsce w biegu na 100 metrów oraz 4. miejsce w sztafecie 4 × 100 metrów (w składzie: Kornieluk, Aleksandr Aksinin, Silovs i Borzow).
Na halowych mistrzostwach Europy w 1975 w Katowicac] zajął 6. miejsce w biegu na 60 metrów, a na halowych mistrzostwach Europy w 1976 w Monachium był w tej konkurenci piąty.
Był mistrzem ZSRR w biegu na 100 metrów w 1970 i 1973, a także halowym mistrzem ZSRR w biegu na 60 metrów w 1972 i 1973.
Był rekordzistą ZSRR w sztafecie 4 × 100 metrów z wynikiem 38,50 s (10 września 1972 w Monachium). Wyrównał również rekord ZSRR w biegu na 100 metrów czasem 10,0 s (10 lipca 1973 w Moskwie). Ustanowił także halowy rekord ZSRR w biegu na 60 m czasem 6,61 s (9 marca 1974 w Göteborgu.
Później mieszkał w Mińsku, gdzie był przewodniczącym Białoruskiej Federacji Lekkiej Atletyki.

</doc>
<doc id="3178847" url="https://pl.wikipedia.org/wiki?curid=3178847" title="Jadwiga Jabłońska">
Jadwiga Jabłońska

Jadwiga Jabłońska z domu Wierzbicka (ur. 13 stycznia 1919 w Boguszycach, zm. 8 lutego 1999 w Warszawie) – żona Henryka Jabłońskiego.
W latach 1972-1985 jej mąż sprawował funkcję przewodniczącego Rady Państwa, formalnej głowy państwa. Zmarła w 1999 i została pochowana w grobowcu rodzinnym na cmentarzu Powązkowskim w Warszawie (kwatera 104-5-9/10).

</doc>
<doc id="3178857" url="https://pl.wikipedia.org/wiki?curid=3178857" title="Muzeum w Brodnicy">
Muzeum w Brodnicy

Muzeum w Brodnicy – muzeum z siedzibą w Brodnicy. Placówka jest miejską jednostką organizacyjną.
Muzeum powstało w 1973 roku jako Muzeum Regionalne w Brodnicy. Od 1989 roku placówka używa nazwy Muzeum w Brodnicy. Jej główna siedziba mieści się w barokowym spichlerzu z XVII wieku. Ponadto ekspozycje znajdują się w następujących obiektach:
W muzeum prezentowane są następujące wystawy stałe:
Muzeum jest obiektem całorocznym, czynnym z wyjątkiem poniedziałków (poza sezonem). Wstęp jest płatny.

</doc>
<doc id="3178861" url="https://pl.wikipedia.org/wiki?curid=3178861" title="Rozalia Ochab">
Rozalia Ochab

Rozalia Ochab, z domu Rachela Silbiger (ur. 12 września 1907, zm. 31 stycznia 1996 w Warszawie) – żona Edwarda Ochaba. 
W latach 1964–1968 jej mąż sprawował funkcję przewodniczącego Rady Państwa – formalnej głowy państwa. Jest pochowana obok męża w Alei Zasłużonych na Cmentarzu Wojskowym na Powązkach (kwatera A4-tuje-1).
We wrześniu 1966, podczas oficjalnej wizyty szacha Iranu w Polsce została odznaczona Orderem Haft Peykar I klasy z szarfą.

</doc>
<doc id="3178864" url="https://pl.wikipedia.org/wiki?curid=3178864" title="Tomasz Radziszewski (gitarzysta)">
Tomasz Radziszewski (gitarzysta)

Tomasz Radziszewski (ur. 1968) – gitarzysta, wokalista grup Pio Szorstkien, Świetliki oraz Trupa Wertera Utrata. Żonaty, ojciec trójki dzieci. Ukończył II Liceum Ogólnokształcące im. Króla Jana III Sobieskiego w Krakowie oraz filmoznawstwo na Uniwersytecie Jagiellońskim. Mieszka w Krakowie.

</doc>
<doc id="3178868" url="https://pl.wikipedia.org/wiki?curid=3178868" title="Ludmiła Murawska">
Ludmiła Murawska

Ludmiła Murawska (ur. 20 grudnia 1935 w Warszawie, zm. 22 grudnia 2022 w Warszawie) – polska malarka, aktorka.
Córka Juliana Murawskiego, inżyniera, urzędnika bankowego (zm. 1941) i Ludwiki z Heryngów, siostrzenica i wychowanka Ludwika Heringa.
W latach 1941-1944 uczyła się w prywatnej szkole Szachtmajerowej w Warszawie. Na początku powstania wypędzona z rodziną do obozu na Zieleniaku, potem w Pruszkowie, znalazła się następnie we wsi Mały Chrzanów pod Milanówkiem, a wreszcie w Radomiu. W latach 1945-1950 mieszkała z matką Ludwiką, babką, wujem Ludwikiem i ciotką Lucyną Heryng w Łodzi i tam uczęszczała do szkoły podstawowej. Od dzieciństwa obcując, dzięki wujowi, ze sztuką, wcześnie objawiła talent malarski. W 1946 w konkursie „Przekroju” na rysunki dziecięce zasłynęła dojrzałością swych prac. Zaczęła malować pod opieką artystyczną Ludwika Heringa. Kształtował ją też wpływ sztuki i postaci Józefa Czapskiego, przyjaciela wuja.
Od 1948 r. otrzymywała stypendium artystyczne Ministerstwa Kultury i Sztuki, a następnie przydzielono jej mieszkanie w Warszawie, dokąd przeniosła się z rodziną we wrześniu 1950 r. Po uzyskaniu w 1952 r. matury w Liceum Ogólnokształcącym im. J. Sowińskiego studiowała na Akademii Sztuk Pięknych (dyplom 1958 r.) u Artura Nacht-Samborskiego. Uprawiała malarstwo i rysunek. Trzykrotnie usuwana z ASP z powodów ideologicznych, przywracana po interwencji ministra Sokorskiego, ale karana odbieraniem stypendium. W 1955 r. wraz z Ludwikiem Heringiem z inicjatywy Mirona Białoszewskiego weszła do zespołu Teatru na Tarczyńskiej jako aktorka i malarka scenografii, współtworząc z kolei Teatr Osobny (Białoszewski, Hering, Murawska) w mieszkaniu poety na pl. Dąbrowskiego w Warszawie.
W 1959 r. poznała Marcela Péju, dziennikarza i wydawcę, sekretarza generalnego pisma Sartre’a „Les Temps modernes”. Po latach związku uczuciowego poślubiła go w 1980 r. i zamieszkała z mężem w Paryżu, zachowując pracownię w Warszawie. 
Odbyła podróże artystyczne do Francji (1966) i do Włoch (1974). Malowała portrety, martwe natury, pejzaże.

</doc>
<doc id="3178870" url="https://pl.wikipedia.org/wiki?curid=3178870" title="Oda do wolności">
Oda do wolności

Oda do wolności – wiersz Juliusza Słowackiego napisany w 1830 roku, nawiązujący do powstania listopadowego.
Utwór nawiązuje do gatunkowych tradycji klasycyzmu, patetyczna forma służy gloryfikacji powstania.
"Hymn", "Oda do wolności" oraz "Kulik" przyniosły Słowackiemu sławę oraz sympatię patriotycznej publiczności. Uczyniły z niego poetę politycznego o ambicjach ingerowania w rzeczywistość historyczną i brania za nią odpowiedzialności, choć dbał, by pozostać bezstronnym.
Tytuł nawiązuje do wiersza Mickiewicza ("Oda do młodości").
Oda stanowi pochwałę wolności, Słowackiemu zależało również na propagowaniu idei republikańskich. Wśród przywołanych wydarzeń historycznych znalazły się reformacja zapoczątkowana przez Marcina Lutra, rewolucja angielska pod wodzą Olivera Cromwella, wspomina również prezydenturę George’a Washingtona.

</doc>
<doc id="3178874" url="https://pl.wikipedia.org/wiki?curid=3178874" title="Adam Józef Kozakowski">
Adam Józef Kozakowski

Adam Józef Kozakowski herbu Gozdawa (zm. po 1808) – sędzia ziemski i ziemiański kowieński w latach 1792-1794, sędzia ziemski kowieński w latach 1768-1792, prezes Komisji Porządkowej Cywilno-Wojskowej województwa trockiego powiatu kowieńskiego w 1790 roku.
W 1764 roku był elektorem Stanisława Augusta Poniatowskiego z powiatu kowieńskiego.
Poseł na sejm 1778 roku z powiatu kowieńskiego.
Członek Komisji Policji Wielkiego Księstwa Litewskiego w 1793 roku.
Poseł na sejm grodzieński 1793 roku z powiatu kowieńskiego. Sędzia sądu sejmowego sejmu grodzieńskiego 1793 roku ze stanu rycerskiego.

</doc>
<doc id="3178877" url="https://pl.wikipedia.org/wiki?curid=3178877" title="Pacowie">
Pacowie



</doc>
<doc id="3178882" url="https://pl.wikipedia.org/wiki?curid=3178882" title="Edward Garczyński">
Edward Garczyński

Edward Garczyński herbu własnego – kasztelan rozprzański w latach 1755-1793.
W 1764 roku był elektorem Stanisława Augusta Poniatowskiego z województwa sieradzkiego.
Bibliografia.
 

</doc>
<doc id="3178889" url="https://pl.wikipedia.org/wiki?curid=3178889" title="Antoni Józef Gliński">
Antoni Józef Gliński

Antoni Józef Gliński (ur. 1817 w Szczorsach, zm. 30 czerwca 1866 w Wilnie) – polski bajkopisarz.
Urodził się w Szczorsach pod Nowogródkiem. Pochodził z chłopskiej rodziny i był samoukiem. Od 1844 mieszkał w Wilnie. Jego najważniejszym dziełem był czterotomowy zbiór baśni, podań i gawęd ludowych pt. "Bajarz polski", opublikowany po raz pierwszy w 1853. Zbiór był wielokrotnie wznawiany, ciesząc się dużą popularnoścą. Baśnie oparte były na podaniach z zaścianków szlacheckich i wsi białoruskich, niektóre zaś były przetworzonymi utworami literackimi, m.in. Wasilija Żukowskiego i Aleksandra Puszkina.

</doc>
<doc id="3178897" url="https://pl.wikipedia.org/wiki?curid=3178897" title="Szymon Marcin Zaremba">
Szymon Marcin Zaremba

Szymon Marcin Zaremba herbu Zaremba (ur. 1724 - zm. 16 maja 1768) – kasztelan konarski sieradzki w latach 1766-1768, sędzia ziemski sieradzki w latach 1745-1766, łowczy piotrkowski w latach 1729-1746, sędzia kapturowy i pisarz sądów kapturowych piotrkowskich województwa sieradzkiego.
Jako deputat z województwa sieradzkiego podpisał "pacta conventa" Stanisława Leszczyńskiego w 1733 roku. Poseł na sejm 1746 roku z województwa sieradzkiego. W 1764 roku był elektorem Stanisława Augusta Poniatowskiego z województwa sieradzkiego. Był fundatorem kościoła i klasztoru reformatów w Zarębach Kościelnych w podziemiach którego spoczywa.

</doc>
<doc id="3178898" url="https://pl.wikipedia.org/wiki?curid=3178898" title="Walewscy">
Walewscy



</doc>
<doc id="3178900" url="https://pl.wikipedia.org/wiki?curid=3178900" title="Clifton (Idaho)">
Clifton (Idaho)

Clifton – miasto w Stanach Zjednoczonych, w stanie Idaho, w hrabstwie Franklin.

</doc>
<doc id="3178901" url="https://pl.wikipedia.org/wiki?curid=3178901" title="Chłop polski w Europie i Ameryce">
Chłop polski w Europie i Ameryce

Chłop polski w Europie i Ameryce () – socjologiczna analiza wiejskich emigrantów polskich w Ameryce autorstwa Floriana Znanieckiego i Williama Thomasa. Wydana w języku angielskim w 1920-22 r., a w języku polskim w 1976 r. Uznawana za jeden z klasyków socjologii empirycznej.

</doc>
<doc id="3178902" url="https://pl.wikipedia.org/wiki?curid=3178902" title="Stanisław Walewski (zm. 1770)">
Stanisław Walewski (zm. 1770)

Stanisław Walewski herbu Kolumna (zm. 13 czerwca 1770 roku) – kasztelan spycimierski w latach 1768-1770, chorąży radomszczański w latach 1764-1768, stolnik sieradzki w latach 1760-1764.
W 1764 roku był elektorem Stanisława Augusta Poniatowskiego z województwa sieradzkiego.

</doc>
<doc id="3178906" url="https://pl.wikipedia.org/wiki?curid=3178906" title="Clifton (New Jersey)">
Clifton (New Jersey)

Clifton – miasto w Stanach Zjednoczonych, w stanie New Jersey, w hrabstwie Passaic.
W mieście rozwinął się przemysł metalurgiczny, bawełniany, chemikaliów, elektryczny oraz papierniczy.

</doc>
<doc id="3178908" url="https://pl.wikipedia.org/wiki?curid=3178908" title="Clifton (Maine)">
Clifton (Maine)

Clifton – miasto w Stanach Zjednoczonych, w stanie Maine, w hrabstwie Penobscot.

</doc>
<doc id="3178909" url="https://pl.wikipedia.org/wiki?curid=3178909" title="Starostwo Powiatowe w Grodzisku Wielkopolskim">
Starostwo Powiatowe w Grodzisku Wielkopolskim

Starostwo Powiatowe w Grodzisku Wielkopolskim – eklektyczny budynek starostwa zlokalizowany jest przy ul. Żwirki i Wigury 1 (do roku 1932 ul. Rządowa).
Budynek wzniesiono w 1905 roku, w modnym wówczas stylu neogotyckim, na gruntach poklasztornych, za sumę 113 000 marek. Pierwotnie skierowany frontem ku wschodowi w kierunku ówczesnego pl. Dąbrowskiego (dziś część ul. 3 Maja i Żwirki i Wigury). Przed wejściem głównym urządzono skwer i wzniesiono okazały pomnik cesarza Fryderyka III (rozebrany po powstaniu wielkopolskim). Funkcje administracyjne pełniono w budynku starostwa do 1932 r., kiedy to zlikwidowano powiat grodziski. Administracja wróciła tu w latach 1940-1945, kiedy budynek stał się siedzibą landrata niemieckiego.
Po wojnie budynek przeznaczono na mieszkania komunalne, dokonując licznych przeróbek zewnętrznych, jak i wewnętrznych. Zamurowano główne wejście od wschodu, a skwer (park) przed budynkiem włączono do terenu Liceum Ogólnokształcącego.
Dziś wejście do budynku jest od ul. Żwirki i Wigury.
W 1990 r., do budynku powróciła administracja państwowa, kiedy to utworzono Rejonowy Urząd Administracji Państwowej, a w 1999 starostwo powiatowe.

</doc>
<doc id="3178910" url="https://pl.wikipedia.org/wiki?curid=3178910" title="Clifton (Tennessee)">
Clifton (Tennessee)

Clifton – miasto w Stanach Zjednoczonych, w stanie Tennessee, w hrabstwie Wayne.

</doc>
<doc id="3178911" url="https://pl.wikipedia.org/wiki?curid=3178911" title="Clifton (Teksas)">
Clifton (Teksas)

Clifton – miasto w Stanach Zjednoczonych, w stanie Teksas, w hrabstwie Bosque.

</doc>
<doc id="3178912" url="https://pl.wikipedia.org/wiki?curid=3178912" title="Ignacy Suchecki">
Ignacy Suchecki

Ignacy Suchecki herbu Poraj (zm. w 1803 roku) – stolnik czernihowski w 1754 roku, pułkownik powiatu piotrkowskiego w 1764 roku.
W 1764 roku był elektorem Stanisława Augusta Poniatowskiego z województwa sieradzkiego.

</doc>
<doc id="3178915" url="https://pl.wikipedia.org/wiki?curid=3178915" title="Sandżak Smedereva">
Sandżak Smedereva

Sandżak Smedereva (serb. "Смедеревски санџак", "Smederevski sandžak"; tur. "Semendire Sancağı"), zwany też Paszałyk belgradzki (tur. "Belgrad Paşalığı") – osmańska jednostka administracyjna (sandżak), która istniała od XV wieku do połowy wieku XIX na ziemiach serbskich. 
Jednostka ta była ulokowana na terytorium obecnej Serbii Centralnej (Serbia). Okręg ten był częścią Ejaletu Rumelii w latach 1459-1541, ponownie 1716 -1717 oraz 1739-1817 (oficjalnie do 1830 roku). Jako część Ejaletu Budiny występował w latach 1541-1686, a jako część Ejaletu Temeșvary - w latach 1686-1688 i ponownie w latach 1690-1716.
Rewolucja serbska.
W latach 1804-1815 doszło do dwóch serbskich powstań narodowych. W ich wyniku władze tureckie zgodziły się na secesję Serbów, którzy w 1815 roku utworzyli Księstwo Serbii z Milošem I Obrenoviciem posiadającym dziedziczny tytuł księcia. W 1830 Serbia uzyskała autonomię w ramach Imperium Osmańskiego.

</doc>
<doc id="3178916" url="https://pl.wikipedia.org/wiki?curid=3178916" title="Paszałyk belgradzki">
Paszałyk belgradzki



</doc>
<doc id="3178917" url="https://pl.wikipedia.org/wiki?curid=3178917" title="Clifton (Wirginia)">
Clifton (Wirginia)

Clifton – miasto w Stanach Zjednoczonych, w stanie Wirginia, w hrabstwie Fairfax.

</doc>
<doc id="3178918" url="https://pl.wikipedia.org/wiki?curid=3178918" title="Rishon Letzion">
Rishon Letzion



</doc>
<doc id="3178919" url="https://pl.wikipedia.org/wiki?curid=3178919" title="Józef Sławęta Stawski">
Józef Sławęta Stawski

Józef Sławęta Stawski herbu Leszczyc – podczaszy wieluński w latach 1744-1766.
Był deputatem ziemi wieluńskiej na Trybunał Główny Koronny w 1753 roku. Poseł na sejm nadzwyczajny 1750 roku z ziemi wieluńskiej. Jako poseł ziemi wieluńskiej na sejm elekcyjny 1764 roku podpisał z ziemią wieluńską elekcję Stanisława Augusta Poniatowskiego.
Przypisy.
 

</doc>
<doc id="3178921" url="https://pl.wikipedia.org/wiki?curid=3178921" title="Clifton (hrabstwo Grant)">
Clifton (hrabstwo Grant)

Clifton – miasto w Stanach Zjednoczonych, w stanie Wisconsin, w hrabstwie Grant.

</doc>
<doc id="3178922" url="https://pl.wikipedia.org/wiki?curid=3178922" title="Clifton (hrabstwo Monroe)">
Clifton (hrabstwo Monroe)

Clifton – miasto w Stanach Zjednoczonych, w stanie Wisconsin, w hrabstwie Monroe.

</doc>
<doc id="3178925" url="https://pl.wikipedia.org/wiki?curid=3178925" title="Clyde (Karolina Północna)">
Clyde (Karolina Północna)

Clyde – miasto w Stanach Zjednoczonych, w stanie Karolina Północna, w hrabstwie Haywood.

</doc>
<doc id="3178926" url="https://pl.wikipedia.org/wiki?curid=3178926" title="Clyde (Teksas)">
Clyde (Teksas)

Clyde – miasto w Stanach Zjednoczonych, w stanie Teksas, w hrabstwie Callahan.

</doc>
<doc id="3178928" url="https://pl.wikipedia.org/wiki?curid=3178928" title="Lojack">
Lojack

Lojack S.A. – pierwsza w Polsce firma zajmująca się odzyskiwaniem skradzionych pojazdów. Systemy Lojack oprócz Polski znajdują się w ponad 40 krajach.
Działanie.
System Lojack działa na zasadzie tzw. "radiówki". W pojeździe montowany jest moduł. Dla bezpieczeństwa klienta miejsce instalacji jest nieznane nawet jemu. W przypadku zgłoszenia kradzieży Lojack wysyła załogi poszukiwawcze, które namierzają moduł za pomocą infrastruktury radiowej na terytorium całej Polski (oraz Europy). Zespoły operacyjne Lojack działają w ścisłej współpracy z policją.
W 2000 system Lojack został odznaczony Złotym Medalem Międzynarodowych Targów Poznańskich.
Charakterystyka systemu.
Siła sygnału nadawanego przez moduł jest wielokrotnie wyższa od siły sygnału GPS i nawet w przypadku zakłócania szerokiego pasma częstotliwości trudno jest go całkowicie zagłuszyć.

</doc>
<doc id="3178929" url="https://pl.wikipedia.org/wiki?curid=3178929" title="Dearborn (Missouri)">
Dearborn (Missouri)

Dearborn – miasto w Stanach Zjednoczonych, w stanie Missouri, w hrabstwie Platte.

</doc>
<doc id="3178932" url="https://pl.wikipedia.org/wiki?curid=3178932" title="Grant (Alabama)">
Grant (Alabama)

Grant – miasto w Stanach Zjednoczonych, w stanie Alabama, w hrabstwie Marshall.

</doc>
<doc id="3178936" url="https://pl.wikipedia.org/wiki?curid=3178936" title="Ksenia Aleksandrowna Romanowa">
Ksenia Aleksandrowna Romanowa



</doc>
<doc id="3178940" url="https://pl.wikipedia.org/wiki?curid=3178940" title="Grant (Michigan)">
Grant (Michigan)

Grant – miasto w Stanach Zjednoczonych, w stanie Michigan, w hrabstwie Newaygo.

</doc>
<doc id="3178942" url="https://pl.wikipedia.org/wiki?curid=3178942" title="Nunzio Gallo">
Nunzio Gallo

Nunzio Gallo (ur. 28 marca 1928 w Neapolu, zm. 22 lutego 2008 w Telese Terme) – włoski piosenkarz i aktor, jeden z czołowych wykonawców pieśni neapolitańskich. Zwycięzca inauguracyjnego konkursu piosenkarskiego Canzonissima w sezonie 1956/1957 z piosenką „Mamma”, zwycięzca Festiwalu Piosenki Włoskiej w San Remo w 1957 roku z piosenką „Corde della mia chitarra” (śpiewaną w parze z Claudio Villą), reprezentant Włoch (z tą samą piosenką) podczas Konkursu Piosenki Eurowizji (w 1957 roku. Zwycięzca Festiwalu Piosenki Neapolitańskiej w 1958 roku z piosenką „Vurria” (śpiewaną w parze z Aurelio Fierro). Aktor filmowy.
Biografia i kariera artystyczna.
Lata 40. i 50..
Nunzio Gallo rozpoczął karierę jako śpiewak operowy podczas studiów w Conservatorio di San Pietro a Majella di Napoli pod kierunkiem tenora Nunzio Bari i Mario Campanino. W 1945 roku zadebiutował w Teatro delle Palme w Neapolu. w 1948 roku zdobył drugie miejsce w konkursie muzyki popularnej i rozpoczął współpracę z RAI. W 1952 roku wziął udział w realizacji "Traviaty" Giuseppe Verdiego pod dyrekcją Carla Marii Giuliniego. W sezonie 1956/1957 wygrał pierwszą edycję konkursu Canzonissima z piosenką „Mamma”. W 1957 roku wziął udział w Festiwalu Piosenki Włoskiej w San Remo, który wygrał z piosenką „Corde della mia chitarra”, śpiewaną w parze z Claudio Villą); z tą samą piosenką wziął udział w Konkursu Piosenki Eurowizji w 1957 roku, zajmując szóste miejsce. W 1958 roku wygrał Festiwal Piosenki Neapolitańskiej z piosenką „Vurria”, śpiewaną w parze z Aurelio Fierro.
Lata 60. i późniejsze.
W 1961 roku sprzedał milion płyt z piosenką „Sedici anni”. W 1962 roku ponownie wystąpił na Festiwalu w San Remo śpiewając parze z Rocco Montaną piosenkę „Inventiamo la vita”. W 1964 wystąpił na Festiwalu Piosenki Neapolitańskiej prezentując piosenkę „Ammore mio”; uczestniczył w kolejnych edycjach tego festiwalu aż do ostatniej w 1970 roku ustanawiając rekord ilości występów – 15 razy na 18 edycji.
Do największych sukcesów Nunzio Gallo należą takie piosenki jak: „Anima nera”, „Inno del Napoli”, „Paisà”, „Rose e tu”, „L’ultimo pezzo di terra”, „Damme a mano”, „Solitudine”, „Serenatella e’ maggio”, „Annamaria”, „Oilì Oilà”, „Taranteulluccia”, „A vucchella”. W połowie lat 70. artysta występował w Telediffusione Italia i innych lokalnych stacjach telewizyjnych Neapolu. W 1979 roku wystąpił w filmie Il mammasantissima w reżyserii Alfonso Brescii. W latach 90. uczestniczył w realizacji programów telewizyjnych (między innymi Viva Napoli). 23 września 2007 roku wkrótce po ostatnim swoim występie publicznym doznał ciężkiego krwotoku mózgowego, w następstwie którego znalazł się na oddziale intensywnej terapii w szpitalu San Giovanni Bosco w Neapolu. Zmarł w trakcie rehabilitacji 22 lutego 2008 roku w Telese Terme.

</doc>
<doc id="3178947" url="https://pl.wikipedia.org/wiki?curid=3178947" title="Kazimierz Olearski">
Kazimierz Olearski

 
Kazimierz Olearski herbu Gozdawa (ur. 12 lutego 1855 w Wielkich Drogach k. Wadowic, zm. 15 lutego 1936 w Krakowie) – polski fizyk, profesor Politechniki Lwowskiej.
Życiorys.
Urodził się w rodzinie posiadacza ziemskiego Władysława Olearskiego i Melanii ze Strzyżowskich. Po ukończeniu krakowskiego gimnazjum św. Anny w 1872 rozpoczął czteroletnie studia na Wydziale Matematycznym Uniwersytetu Jagiellońskiego. Od 1878 pracował w charakterze asystenta w działającym na terenie uczelni obserwatorium astronomicznym, równocześnie kontynuował naukę w Lipsku i Berlinie. W 1880 obronił na Uniwersytecie Berlińskim pracę doktorską, w 1882 na Uniwersytecie Jagiellońskim uzyskał tytuł doktora habilitowanego w dziedzinie fizyki teoretycznej. W 1885 zakończył pracę w obserwatorium i jako stypendysta Akademii Umiejętności wyjechał na roczne studia specjalizacyjne w Paryżu i Oksfordzie. Po powrocie w 1886 został docentem fizyki doświadczalnej i meteorologii w Wyższej Szkole Rolniczej w Dublanach, od 1889 związał się z Wydziałem Chemicznym Politechniki Lwowskiej, początkowo przez rok wykładał równocześnie na obu uczelniach. W 1890 zakończył pracę w Dublanach, w 1893 uzyskał tytuł profesora zwyczajnego. Od 1896 przez dwa lata pełnił funkcję dziekana Wydziału Chemicznego. 30 czerwca 1913 został rektorem Politechniki Lwowskiej i piastował to stanowisko do 1915. Równocześnie zasiadał w Sejmie Krajowym Galicji, podczas dziesiątej kadencji. W 1918 opuścił Wydział Chemiczny na rzecz Wydziału Lądowo-wodnego, gdzie wykładał do 1922, gdy przeszedł w stan spoczynku. Na swojego następcę i kontynuatora prac wyznaczył Tadeusza Godlewskiego. Zmarł w wieku 81 lat, spoczywa na Cmentarzu Rakowickim (pas 19, płd.).
Dorobek naukowy.
Znaczącą część prac Kazimierza Olearskiego opublikowano na łamach wydawnictw Akademii Umiejętności, dotyczyły one elektrotechniki doświadczalnej, optyki, teorii sprężystości i matematyki. Był poliglotą, biegle władał językiem angielskim, niemieckim, rosyjskim oraz językami romańskimi. Reprezentował polską naukę na licznych zgromadzeniach, zjazdach i kongresach organizowanych w Wielkiej Brytanii, Francji, Szwajcarii, Austrii, Niemczech, Szwajcarii, Czechach i in.

</doc>
<doc id="3178949" url="https://pl.wikipedia.org/wiki?curid=3178949" title="Grant (Minnesota)">
Grant (Minnesota)

Grant – miasto w Stanach Zjednoczonych, w stanie Minnesota, w hrabstwie Washington.

</doc>
<doc id="3178951" url="https://pl.wikipedia.org/wiki?curid=3178951" title="Michelle Dockery">
Michelle Dockery

Michelle Suzanne Dockery (ur. 15 grudnia 1981 w Romford) – brytyjska aktorka i piosenkarka.
Występowała m.in. w roli lady , w serialu brytyjskiej stacji telewizyjnej ITV "Downton Abbey", za którą zdobyła nominacje do Złotego Globu i Primetime Emmy. Za rolę w sztuce "Burnt by the Sun" zdobyła także nominację do nagrody Laurence'a Oliviera dla najlepszej aktorki drugoplanowej. Poza tym zagrała także w spektaklach "Pygmalion", "The Pillars of Society" i "Hamlet".

</doc>
<doc id="3178952" url="https://pl.wikipedia.org/wiki?curid=3178952" title="Pałac Potockich w Liwadii">
Pałac Potockich w Liwadii



</doc>
<doc id="3178958" url="https://pl.wikipedia.org/wiki?curid=3178958" title="Muzeum Dobrzyńskie w Dobrzyniu nad Wisłą">
Muzeum Dobrzyńskie w Dobrzyniu nad Wisłą

Muzeum Dobrzyńskie w Dobrzyniu nad Wisłą – muzeum z siedzibą w Dobrzyniu nad Wisłą. Placówka jest miejską jednostką organizacyjną i działa w ramach Dobrzyńskiego Domu Kultury „Żak”. 
Muzeum powstało w 1994 z inicjatywy Klubu Miłośników Ziemi Dobrzyńskiej PTTK. Jego pierwszą siedzibą było poddasze gminnego przedszkola przy ul. Lipnowskiej 6. Z uwagi na warunki techniczne brak było możliwości udostępniania ekspozycji zwiedzającym. W związku z powyższym, przy wsparciu władz miejskich Dobrzynia wykonano remont Sali Historii, działającej w Dobrzyńskim Domu Kultury i w 2005 roku otwarto placówkę, działająca pod nazwą Muzeum Dobrzyńskie.
W ramach ekspozycji prezentowana jest wystawa związana z historią miasta i ziemi dobrzyńskiej. Wśród eksponatów znajdują się m.in. znaleziska archeologiczne, pochodzące z wykopalisk prowadzonych w 1996 roku na tutejszej Górze Zamkowej oraz monety odnalezione przy ul. Zjazd. Ponadto prezentowane są dawne narzędzia, sprzęty domowego użytku, zabytki techniki, książki, wydawnictwa, dokumenty oraz fotografie. Część zbiorów poświęconych jest historii tutejszego szkolnictwa oraz ochotniczej straży pożarnej.
Muzeum jest obiektem całorocznym, czynnym w dni robocze.

</doc>
<doc id="3178960" url="https://pl.wikipedia.org/wiki?curid=3178960" title="Grant (Nebraska)">
Grant (Nebraska)

Grant – miasto w Stanach Zjednoczonych, w stanie Nebraska, w hrabstwie Perkins.

</doc>
<doc id="3178964" url="https://pl.wikipedia.org/wiki?curid=3178964" title="Hartland (hrabstwo Shawano)">
Hartland (hrabstwo Shawano)

Hartland – miasto w Stanach Zjednoczonych, w stanie Wisconsin, w hrabstwie Shawano.

</doc>
<doc id="3178965" url="https://pl.wikipedia.org/wiki?curid=3178965" title="Hartland (hrabstwo Pierce)">
Hartland (hrabstwo Pierce)

Hartland – miasto w Stanach Zjednoczonych, w stanie Wisconsin, w hrabstwie Pierce.

</doc>
<doc id="3178969" url="https://pl.wikipedia.org/wiki?curid=3178969" title="Aeroklub Nowy Targ">
Aeroklub Nowy Targ

Aeroklub Nowy Targ – stowarzyszenie działające na lotnisku w Nowym Targu od 2001. Spadkobierca tradycji lotniczej Podhala zapoczątkowanej przez Aeroklub Tatrzański w 1957.
Historia samego lotniska sięga roku 1930, kiedy to Komitet Powiatowy Ligi Obrony Przeciwlotniczej i Przeciwgazowej, przy pomocy finansowej Komitetu Wojewódzkiego, zdecydował o budowie pierwszego w Polsce lotniska turystycznego.
W ramach Aeroklubu Nowy Targ funkcjonują 4 sekcje:
Aeroklub Nowy Targ jest organizatorem Nowotarskiego Pikniku Lotniczego.
Jako pierwszy Aeroklub w Polsce posiadał komplet certyfikatów AOC w zakresie wykonywania lotów widokowych samolotem, szybowcem, a także balonem na ogrzane powietrze. Posiada również certyfikat usługowy AWC.

</doc>
<doc id="3178970" url="https://pl.wikipedia.org/wiki?curid=3178970" title="Hartland (Minnesota)">
Hartland (Minnesota)

Hartland – miasto w Stanach Zjednoczonych, w stanie Minnesota, w hrabstwie Freeborn.

</doc>
<doc id="3178971" url="https://pl.wikipedia.org/wiki?curid=3178971" title="Hartland (Connecticut)">
Hartland (Connecticut)

Hartland – miasto w Stanach Zjednoczonych, w stanie Connecticut, w hrabstwie Hartford.

</doc>
<doc id="3178975" url="https://pl.wikipedia.org/wiki?curid=3178975" title="Hartland (Maine)">
Hartland (Maine)

Hartland – miasto w Stanach Zjednoczonych, w stanie Maine, w hrabstwie Somerset.

</doc>
<doc id="3178977" url="https://pl.wikipedia.org/wiki?curid=3178977" title="Hartland (Nowy Jork)">
Hartland (Nowy Jork)

Hartland – miasto w Stanach Zjednoczonych, w stanie Nowy Jork, w hrabstwie Niagara.

</doc>
<doc id="3178979" url="https://pl.wikipedia.org/wiki?curid=3178979" title="Błogosławieni, którzy pragną...">
Błogosławieni, którzy pragną...

Błogosławieni, którzy pragną... (norw. "Salige er de som tørster") – powieść kryminalna z 1994, autorstwa norweskiej pisarki Anne Holt. Jej polskie wydanie ukazało się w roku 2011 nakładem wydawnictwa Prószyński i S-ka w tłumaczeniu Iwony Zimnickiej.
Fabuła.
Powieść jest drugą częścią cyklu z detektyw Hanne Wilhelmsen. Tym razem akcja rozgrywa się na przełomie niezwykle upalnego maja i czerwca, kiedy to w Oslo wystąpiła wyjątkowo intensywna fala przestępczości - zabójstw, gwałtów i aktów agresji, z którą nie potrafi sobie poradzić stołeczna policja (cięcia etatowe). Obraz tej wiosny dopełniają niewytłumaczalne sobotnie masakry, po których w różnych miejscach miasta i okolic pozostają znaczące ilości krwi, ale nie ma ciał. Na ścianach morderca wypisuje krwią tajemnicze numery. Dodatkowo Hanne Wilhelmsen otrzymuje do rozwiązania sprawę brutalnego gwałtu dokonanego na Kristine Håverstad. Z tym przypadkiem musi się wyjątkowo pospieszyć, bo ojciec Kristine (Finn Håverstad) także poszukuje gwałciciela z zamiarem zamordowania go. Z czasem obie sprawy łączą się ze sobą w jeden nurt.
Oprócz wątku kryminalnego poruszane są wątki osobiste bohaterów. Hanne rozważa możliwość ujawnienia przed współpracownikami swojej partnerki życiowej - Cecilie Vibe (są lesbijkami). Umiera też schorowany przełożony Hanne - Hans Olav Kaldbakken. 
W powieści poruszana jest tematyka imigrancka. Autorka w głęboki sposób przedstawia też uczucia i emocje towarzyszące kobiecie w trakcie oraz po ataku gwałciciela.
Powieść została zadedykowana przez autorkę bratu - Evenowi.

</doc>
<doc id="3178982" url="https://pl.wikipedia.org/wiki?curid=3178982" title="Hartland (Vermont)">
Hartland (Vermont)

Hartland – miasto w Stanach Zjednoczonych, w stanie Vermont, w hrabstwie Windsor.

</doc>
<doc id="3178985" url="https://pl.wikipedia.org/wiki?curid=3178985" title="Opowieści cyfrowe">
Opowieści cyfrowe

Cyfrowe opowieści lub cyfrowe opowiadania – sposób tworzenia spójnej cyfrowej opowieści z wykorzystaniem narzędzi, które oferuje internet i media cyfrowe. Odbywa się to za pomocą nowoczesnych technologii pozwalających na swobodne manipulowanie zarówno obrazem, jak i dźwiękiem. W uproszczeniu termin ten można opisać, jako złączone w jedną całość fotografie, wideo, animacje, dźwięk, muzyka, tekst, głos narracji, którą po ukończeniu można określić mianem filmu multimedialnego.
Rozwój.
Pojęcie cyfrowych opowieści jest bardzo szerokie i używane przez wielu artystów i producentów. W ten sposób chcą oni połączyć to czym się zajmują z tradycją opowieści ustnych, skupiając uwagę na emocjonalnej lub prowokacyjnej wręcz treści. Jeden z pierwszych modeli cyfrowych opowieści wykorzystany został w The Civil War Kena Burnsa. Autor na podstawie zdjęć i bardzo emocjonalnych wspomnień z wojny secesyjnej stworzył w 1990 roku film dokumentalny. W kolejnych opowieściach wkraczał w inne dziedziny życia kulturalnego. Cyfrowe opowiadania zostały włączone do publicznego nadawania przez BBC, w projekcie „Wales”, który polegał na tym, że opowieści tworzone były na podstawie relacji zwykłych ludzi. Projekt ten przyczynił się do popularyzacji tej formy przekazu i powstania podobnych projektów w innych krajach.
Korzyści.
Przygotowywanie multimedialnej formy opowiadania pozwala na stworzenie ciekawej przestrzeni edukacyjnej. Jej zastosowanie pozwala na wzrost medialnych kompetencji, np. tworzenie narracji z wykorzystaniem różnych mediów, łączenie elementów medialnych w spójną całość, obróbka zdjęć, wideo, nagrań dźwiękowych, dodawanie napisów. Twórcy cyfrowych opowieści doskonalą się w zakresie obsługi oprogramowania do tworzenia medialnych produkcji i przygotowania merytorycznej zawartości.
Poza umiejętnościami technicznymi i poszerzaniem wiadomości o własnym otoczeniu, twórcy cyfrowych opowieści mogą rozwijać wiedzę z dziedziny, w ramach której tworzą swoją opowieść. W zależności od tematu przygotowywanej narracji, może to być np. historia danego okresu, metody nauki, znajomość języka bądź literatury. Tworzenie cyfrowych opowieści rozwija umiejętności korzystania z mediów, uczy krytycznego myślenia, pokazuje jak pochwycić uwagę odbiorcy, co stanowi ważną umiejętność np. w branży reklamowej.
Zdecydowana większość tego typu opowiadań ma charakter indywidualny. Zdarzają się jednak produkcje grupowe. Dodatkową zaletą opowiadań zbiorowych jest rozwój umiejętności pracy w grupie. Opowiadania wielu twórców mogą być również bardziej skomplikowane i wielowątkowe, co dodatkowo wymaga od autorów określenia zasad współpracy i stworzenia odpowiedniego planu planu działania.
Wraz z pojawieniem się nowych urządzeń multimedialnych (takich jak np. komputery, aparaty cyfrowe, nagrywarki) i oprogramowania, nastąpił przełom w tworzeniu cyfrowych opowieści. Ich upowszechnienie spowodowało, że liczba ludzi mogących dzielić się swoimi opowieściami w internecie znacznie wzrosła. dużą rolę odgrywają w tym ogólnodostępne programy do ich tworzenia np. iMove, Movie Maker i różnego rodzaju darmowe aplikacje w sieci, które wpływają na prostotę tworzenia digital storytelling.

</doc>
<doc id="3178986" url="https://pl.wikipedia.org/wiki?curid=3178986" title="Kellogg (Idaho)">
Kellogg (Idaho)

Kellogg – miasto w Stanach Zjednoczonych, w stanie Idaho, w hrabstwie Shoshone.

</doc>
<doc id="3178987" url="https://pl.wikipedia.org/wiki?curid=3178987" title="Rasa ekologiczna">
Rasa ekologiczna



</doc>
<doc id="3178989" url="https://pl.wikipedia.org/wiki?curid=3178989" title="A New Day Yesterday">
A New Day Yesterday

A New Day Yesterday – pierwszy album studyjny amerykańskiego gitarzysty bules-rockowego Joego Bonamassy. Wydawnictwo ukazało się 24 października 2000 roku nakładem wytwórni muzycznej Medalist.
Lista utworów.
Opracowano na podstawie materiału źródłowego.

</doc>
<doc id="3178990" url="https://pl.wikipedia.org/wiki?curid=3178990" title="So, It’s Like That">
So, It’s Like That

So, It's Like That – drugi album studyjny amerykańskiego gitarzysty blues-rockowego Joego Bonamassy. Wydawnictwo ukazało się 13 sierpnia 2002 roku nakładem wytwórni muzycznej Medalist.
Lista utworów.
Opracowano na podstawie materiału źródłowego.

</doc>
<doc id="3178991" url="https://pl.wikipedia.org/wiki?curid=3178991" title="Blues Deluxe">
Blues Deluxe

Blues Deluxe – trzeci album studyjny amerykańskiego gitarzysty bules-rockowego Joego Bonamassy. Wydawnictwo ukazało się 26 sierpnia 2003 roku nakładem wytwórni muzycznej Provogue.
Lista utworów.
Opracowano na podstawie materiału źródłowego.

</doc>
<doc id="3178992" url="https://pl.wikipedia.org/wiki?curid=3178992" title="Had to Cry Today">
Had to Cry Today

Had to Cry Today – czwarty album studyjny amerykańskiego gitarzysty bules-rockowego Joego Bonamassy. Wydawnictwo ukazało się 24 sierpnia 2004 roku nakładem wytwórni muzycznej Provogue.
Lista utworów.
Opracowano na podstawie materiału źródłowego.

</doc>
<doc id="3178993" url="https://pl.wikipedia.org/wiki?curid=3178993" title="Kellogg (Minnesota)">
Kellogg (Minnesota)

Kellogg – miasto w Stanach Zjednoczonych, w stanie Minnesota, w hrabstwie Wabasha.

</doc>
<doc id="3178996" url="https://pl.wikipedia.org/wiki?curid=3178996" title="Sloe Gin">
Sloe Gin

Sloe Gin – szósty album studyjny amerykańskiego gitarzysty blues-rockowego Joego Bonamassy. Wydawnictwo ukazało się 21 sierpnia 2007 roku nakładem wytwórni muzycznej Provogue.
Lista utworów.
Opracowano na podstawie materiału źródłowego.

</doc>
<doc id="3178997" url="https://pl.wikipedia.org/wiki?curid=3178997" title="The Ballad of John Henry">
The Ballad of John Henry

The Ballad of John Henry – siódmy album studyjny amerykańskiego gitarzysty bules-rockowego Joego Bonamassy. Wydawnictwo ukazało się 24 lutego 2009 roku nakładem wytwórni muzycznej J&amp;R Adventures. Płyta dotarła do 103. miejsca zestawienia Billboard 200 w Stanach Zjednoczonych.
Lista utworów.
Opracowano na podstawie materiału źródłowego.

</doc>
<doc id="3178998" url="https://pl.wikipedia.org/wiki?curid=3178998" title="Black Rock (album)">
Black Rock (album)

Black Rock – ósmy album studyjny amerykańskiego gitarzysty bules-rockowego Joego Bonamassy. Wydawnictwo ukazało się 23 marca 2010 roku nakładem wytwórni muzycznej J&amp;R Adventures. Płyta dotarła do 39. miejsca zestawienia Billboard 200 w Stanach Zjednoczonych.
Lista utworów.
Opracowano na podstawie materiału źródłowego.

</doc>
<doc id="3178999" url="https://pl.wikipedia.org/wiki?curid=3178999" title="Dust Bowl (album)">
Dust Bowl (album)

Dust Bowl – dziewiąty album studyjny amerykańskiego gitarzysty blues-rockowego Joego Bonamassy. Wydawnictwo ukazało się 22 marca 2011 roku nakładem wytwórni muzycznej J&amp;R Adventures. Nagrania dotarły do 37. miejsca zestawienia Billboard 200 w Stanach Zjednoczonych sprzedając się w nakładzie, ponad 14 tys. egzemplarzy.
Lista utworów.
Opracowano na podstawie materiału źródłowego.

</doc>
<doc id="3179000" url="https://pl.wikipedia.org/wiki?curid=3179000" title="Driving Towards the Daylight">
Driving Towards the Daylight

Driving Towards the Daylight – dziesiąty album studyjny amerykańskiego gitarzysty bules-rockowego Joego Bonamassy. Wydawnictwo ukazało się 22 maja 2012 roku nakładem wytwórni muzycznej J&amp;R Adventures. Płyta dotarła do 23. miejsca zestawienia Billboard 200 w Stanach Zjednoczonych.
Lista utworów.
Opracowano na podstawie materiału źródłowego.

</doc>
<doc id="3179001" url="https://pl.wikipedia.org/wiki?curid=3179001" title="You &amp; Me (album)">
You &amp; Me (album)

You &amp; Me – piąty album studyjny amerykańskiego gitarzysty bules-rockowego Joego Bonamassy. Wydawnictwo ukazało się 6 czerwca 2006 roku nakładem wytwórni muzycznej Provogue.
Lista utworów.
Opracowano na podstawie materiału źródłowego.

</doc>
<doc id="3179002" url="https://pl.wikipedia.org/wiki?curid=3179002" title="Inskrypcja daiva">
Inskrypcja daiva

Inskrypcja daiva ("XPh") – zapisana na kamiennych tablicach inskrypcja w trzech językach (staroperskim, babilońskim i elamickim), której kopie odnaleziono w Persepolis i Pasargadach. Napisana w hołdzie bogu Ahuramaździe wylicza ona kraje nad którymi kontrolę sprawował perski król Kserkses I (486-465 p.n.e.). Nazwa, pod którą inskrypcja ta jest obecnie znana, pochodzi od znajdującego się w niej odniesienia do „demonów” ("daivas"), których świątynię miał Kserkses zburzyć, by na jej gruzach wznieść świątynię Ahuramazdy.

</doc>
<doc id="3179003" url="https://pl.wikipedia.org/wiki?curid=3179003" title="Wojciech Niemojowski">
Wojciech Niemojowski

Wojciech Niemojowski (Niemojewski) herbu Wieruszowa – stolnik wieluński w latach 1777-1780, podczaszy wieluński w latach 1766-1777, cześnik wieluński w latach 1755-1766, skarbnik wieluński w latach 1744-1755.
W 1764 roku jako poseł ziemi wieluńskiej na sejm elekcyjny był elektorem Stanisława Augusta Poniatowskiego z ziemi wieluńskiej.

</doc>
<doc id="3179004" url="https://pl.wikipedia.org/wiki?curid=3179004" title="Wojciech Niemojewski">
Wojciech Niemojewski



</doc>
<doc id="3179008" url="https://pl.wikipedia.org/wiki?curid=3179008" title="Joanne Froggatt">
Joanne Froggatt

Joanne Froggatt (ur. 21 sierpnia 1980) – angielska aktorka teatralna, telewizyjna i filmowa, najbardziej znana z roli , służącej Lady w serialu "Downton Abbey".

</doc>
<doc id="3179009" url="https://pl.wikipedia.org/wiki?curid=3179009" title="Arūnas Savickas">
Arūnas Savickas

Arūnas Savickas (ur. 24 marca 1975 w Poniewieżu) — litewski pływak.
Arūnas Savickas uczestniczył dwukrotnie na letnich igrzyskach olimpijskich (1996 i 2000). Podczas swoich pierwszych igrzysk brał udział w jednej konkurencji pływania: 200 m stylem grzbietowym, gdzie zajął 22. miejsce. Podczas kolejnych igrzysk wystąpił w trzech konkurencjach pływania: 200 m stylem dowolnym (22. miejsce), 200 m stylem grzbietowym (32. miejsce) i 4×100 m stylem dowolnym (wraz z Sauliusem Binevičiusem, Rolandasem Gimbutisem i Minvydasem Packevičiusem; 16. miejsce).

</doc>
<doc id="3179011" url="https://pl.wikipedia.org/wiki?curid=3179011" title="Aleja kasztanowców Piotrowo – Koninko">
Aleja kasztanowców Piotrowo – Koninko

Aleja kasztanowców Piotrowo – Koninko – pomnik przyrody, zabytkowa aleja kasztanowców, rosnąca wzdłuż bezimiennej ulicy na Sypniewie w Poznaniu w bezpośrednim sąsiedztwie pętli autobusowej "Sypniewo" (linia 158).
Aleja zlokalizowana jest w skrajnie południowo-wschodniej części miasta, wzdłuż bezimiennej ulicy łączącej Sypniewo z Koninkiem. Przy trakcie rosną 192 drzewa – kasztanowce zwyczajne. Blisko kilometrową aleję (dwustronną) posadził przyrodnik Felicjan Sypniewski około połowy XIX wieku. Korony w wielu miejscach stykają się, tworząc tunel. Pnie są bardzo zróżnicowane – od prostych, poprzez Y-kształtne, do nietypowo powyginanych. Część z nich nie jest w dobrym stanie (dziuple, próchno, ślady uderzeń samochodów). Były też atakowane przez szrotówka kasztanowcowiaczka. Wysokość drzew waha się między 9 a 24 metry, a obwody dochodzą do 350 cm. Droga jest niebezpieczna, pozbawiona poboczy, a drzewa, jak i piesi narażeni na uderzenia samochodów.
W pobliżu znajduje się dwór na Piotrowie, Baza Lotnicza Krzesiny oraz przepływają Pietrzynka i Kopel.

</doc>
<doc id="3179012" url="https://pl.wikipedia.org/wiki?curid=3179012" title="Antoni Olszowski">
Antoni Olszowski

Antoni Olszowski herbu Prus II – stolnik ostrzeszowski w 1765 roku, stolnik piotrkowski w latach 1757-1765.
W 1764 roku jako poseł ziemi wieluńskiej na sejm elekcyjny był elektorem Stanisława Augusta Poniatowskiego z ziemi wieluńskiej.

</doc>
<doc id="3179018" url="https://pl.wikipedia.org/wiki?curid=3179018" title="Tadeusz Płużański (ur. 1971)">
Tadeusz Płużański (ur. 1971)



</doc>
<doc id="3179021" url="https://pl.wikipedia.org/wiki?curid=3179021" title="Bój o Bełżec">
Bój o Bełżec

Bój o Bełżec – walki stoczone 19 września 1939 r. przez polskie oddziały Grupy Fortecznej Obszaru Warownego „Katowice” 73 pułku piechoty Armii Kraków pod dowództwem płk. Wacława Klaczyńskiego z niemieckim najeźdźcą w czasie kampanii wrześniowej.
Przebieg walk.
Zgodnie z rozkazem Naczelnego Wodza połączone armie: Armia Lublin i Armia Kraków pod dowództwem gen. Tadeusza Piskora miały przebijać się w kierunku na Lwów aby połączyć się z wojskami gen. Kazimierza Sosnkowskiego. Gen. Piskor zdecydował się nacierać w kierunku Tomaszów Lubelski – Bełżec.
Gen. Piskor wydał rozkaz operacyjny: „[...] uderzyć na Tomaszów Lubelski dnia 18 IX 1939, godz. 5.00, po liniach: 1) Krasnobród – Tomaszów Lubelski i 2) Ciotusza – Tomaszów Lubelski, z zadaniem opanowania i utrzymania Tomaszowa Lubelskiego. Rozpoznać na Bełżec; kompanią zaporową zamknąć przejście przez Wieprz z kierunku Zamościa.
Grupa „Boruta” ubezpieczy działanie na Tomaszów Lubelski, utrzymując do świtu rejon Józefów, Hamernia, Nowiny. W miarę posuwania się gen. Jana Jagmin-Sadowskiego przejdzie do rejonu Bełżca, który utrzyma [...]”.
Dowódca Grupy „Boruta” gen. Mieczysław Boruta-Spiechowicz skierował 6 Dywizję Piechoty i Grupę Forteczną Obszaru Warownego „Katowice” płk. Wacława Klaczyńskiego do natarcia na Narol i Bełżec. 6 Dywizja opanowała Narol. Grupa Forteczna parła na Bełżec poprzez Maziły, gdzie poległ jej dowódca płk. Wacław Klaczyński. W Bełżcu rozpoczęła się walka IV batalionu Grupy Fortecznej z oddziałami niemieckimi.
IV batalion Grupy Fortecznej Obszaru Warownego „Katowice” 73 pułku piechoty przebił się obok Maził, lecz nad ranem 19 września 1939 w Bełżcu wpadł w zasadzkę niemieckiej placówki z ukrytymi czołgami. Poległo 40 szeregowych i 5 oficerów, w tym dowódca batalionu mjr Jan Stefan Witkowski, dowódca 5 kompanii karabinów maszynowych kpt. St. J. Siemiatycki, oficer łączności por. A. Mendelik, i dwóch oficerów rezerwy. Ranni zostali: dowódca 5 kompanii karabinów maszynowych kpt. L. S. Lebiedziewicz, dowódca 10 kompanii strzeleckiej por. M. Raszewski i por. J. Obierek (18 września pod Maziłami). Resztki batalionu w sile około 200 ludzi, pod dowództwem kpt. Kurdziela wycofały się do lasu Brzeziny, a następnie ukrywając się za dnia i maszerując w nocy w kierunku Hrubieszowa, doszły 21 września 1939 do Wereszczycy.
19 września 1939 nad ranem w rejon Bełżca przebił się też oddział 2 pułku strzelców podhalańskich w sile około 150 ludzi, w tym 17 oficerów.

</doc>
<doc id="3179024" url="https://pl.wikipedia.org/wiki?curid=3179024" title="Maka">
Maka

Maka – starożytna kraina występująca w źródłach perskich z I tys. p.n.e., lokalizowana najczęściej na terenach współczesnego Omanu i południowego Iranu; we wcześniejszych źródłach sumeryjskich, asyryjskich i babilońskich występująca pod nazwą Magan.
W inskrypcjach Dariusza I (522-486 p.n.e.), m.in. w jego inskrypcji z Behistun, oraz w inskrypcjach jego syna i następcy Kserksesa I (486-465 p.n.e.), m.in. w tzw. "inskrypcji daiva", Maka wymieniana jest wśród krain leżących we wschodniej części imperium perskiego. Kraina ta wzmiankowana jest również w inskrypcjach na tabliczkach z Persepolis, gdzie jej nazwa, zapisana w języku elamickim, brzmi Makkasz. Na jednym z reliefów z Persepolis przedstawiony został wysłannik z krainy Maka ubrany w rodzaj spódnicy przypominającej kilt.
Maka identyfikowana jest często ze znanym ze źródeł klasycznych krajem ludu "Mykoi", lokalizowanym w Omanie. Według Herodota ("Dzieje" 3.93) "Mykoi" zamieszkiwali czternastą prowincję imperium perskiego i dostarczyli kontyngent wojsk do armii perskiej zebranej przez Kserksesa I do inwazji na Grecję w 481 r. p.n.e.

</doc>
<doc id="3179026" url="https://pl.wikipedia.org/wiki?curid=3179026" title="11 (album)">
11 (album)



</doc>
<doc id="3179027" url="https://pl.wikipedia.org/wiki?curid=3179027" title="Aleksander Dzierzbicki">
Aleksander Dzierzbicki

Aleksander Dzierzbicki herbu Topór – kasztelan brzeziński w latach 1763-1767, chorąży większy łęczycki w latach 1759-1763, chorąży mniejszy łęczycki w 1759 roku, chorąży inowłodzki w latach 1752-1759, marszałek sądów kapturowych województwa łęczyckiego w 1764 roku.
Był najstarszym synem Marcina, podczaszego łęczyckiego i Katarzyny z Branickich, bratem Teodora i Szymona. W 1759 pełnił funkcję deputata w Trybunale Koronnym, 20 kwietnia 1763 mianował król August III kasztelanem brzezińskim. 7 września 1764 roku był elektorem Stanisława Augusta Poniatowskiego z województwa łęczyckiego, kasztelan dostał za to order św. Stanisława.

</doc>
<doc id="3179030" url="https://pl.wikipedia.org/wiki?curid=3179030" title="Linia kolejowa Hidżaz">
Linia kolejowa Hidżaz



</doc>
<doc id="3179033" url="https://pl.wikipedia.org/wiki?curid=3179033" title="Kopylnik">
Kopylnik

Kopylnik – część Poznania (dwa gospodarstwa) obejmująca obszar miasta najbardziej wysunięty na południowy wschód, w osiedlu samorządowym Głuszyna. 
Położenie.
Wyizolowana część miasta leży przy gruntowej drodze (ulicy Kopylnik) z Sypniewa do Daszewic. Na granicy Poznania i gminy Mosina droga ta przekracza Kopel brodem (obok ruiny przyczółków mostowych). Na północ od Kopylnika przepływa ponadto Pietrzynka. 
Przyroda.
Obszar Kopylnika objęty jest projektem miejscowego planu zagospodarowania przestrzennego "Dolina Głuszynki – część C" w Poznaniu i wchodzi w skład południowo-wschodniego klina zieleni. Wysokości maksymalne w granicach 66-73 m n.p.m. występują w obrębie stosunkowo niewielkiego wzniesienia, położonego po wschodniej stronie ul. Kopylnik. W zakresie geologicznym utwory czwartorzędowe na tym terenie reprezentowane są przez wypełniające dno doliny Kopla holoceńskie torfy. W obrębie doliny miąższość tych utworów wynosi od 4 do 6 metrów. Osady holocenu reprezentowane są także przez występujące w obrębie dna doliny piaski i namuły piaszczyste, zazwyczaj o szarej barwie. Miąższość tych utworów waha się w granicach 2-5 m (miejscami może osiągać nawet 10 m). Na terenie Kopylnika stwierdzono pojedyncze bardzo stare zgryzy olszy i zapadnięte nory bobrowe. 
Komunikacja.
Do Kopylnika nie docierają żadne linie publicznej komunikacji regularnej (najbliżej znajduje się pętla "Sypniewo" linii autobusowej 158). Ulicą Kopylnik przebiega żółty szlak pieszy nr 3573 z Marlewa do Sypniewa. Kopel stanowi mało uczęszczany szlak kajakowy.

</doc>
<doc id="3179034" url="https://pl.wikipedia.org/wiki?curid=3179034" title="1349 (ujednoznacznienie)">
1349 (ujednoznacznienie)



</doc>
<doc id="3179036" url="https://pl.wikipedia.org/wiki?curid=3179036" title="Czternaście">
Czternaście



</doc>
<doc id="3179037" url="https://pl.wikipedia.org/wiki?curid=3179037" title="Czternastka">
Czternastka



</doc>
<doc id="3179038" url="https://pl.wikipedia.org/wiki?curid=3179038" title="14 (album)">
14 (album)



</doc>
<doc id="3179039" url="https://pl.wikipedia.org/wiki?curid=3179039" title="Welcome to Sweden">
Welcome to Sweden

Welcome to Sweden – szwedzki, komediowy serial telewizyjny wyprodukowany przez Entertainment One, FLX, Syskon oraz Marobru Productions Inc. Serial jest emitowany od 21 marca 2014 roku przez TV4.
Twórcą serialu jest Greg Poehler. NBC nabyła prawa do serialu, który jest emitowany od 10 lipca 2014 roku
 5 sierpnia 2014 roku, stacja NBC zamówiła 2 sezon serialu 
29 lipca 2015 roku, stacja NBC anulowała serial po dwóch sezonach
Fabuła.
Serial opowiada historię Bruce, nowojorski księgowy, który z miłości do Szwedki o imieniu Emmy przeprowadza się do Sztokholmu.

</doc>
<doc id="3179040" url="https://pl.wikipedia.org/wiki?curid=3179040" title="12 (album)">
12 (album)



</doc>
<doc id="3179041" url="https://pl.wikipedia.org/wiki?curid=3179041" title="Jan Kanty Galasiewicz">
Jan Kanty Galasiewicz

Jan Kanty Galasiewicz (ur. 1 września 1849 w Przeginia Duchowna – zm. 16 marca 1911 w Warszawie) – polski aktor i dramatopisarz.
Jego prawdziwe nazwisko brzmiało Galos, spotykana była również forma Galosiewicz. Pochodził z rodziny chłopskiej. Uczył się w gimnazjum, którego jednak nie ukończył. Następnie podjął pracę w drukarni. Od 1869 występował w wędrownym zespole aktorskim W. Sztengla, od 1870 w teatrze poznańskim, zaś od 1874 w teatrze krakowskim. W kolejnych latach przeniósł się do Warszawy, gdzie do 1890 grał w Teatrach Rządowych. W 1890 zakończył karierę aktorską z powodu amputacji nogi i został kasjerem w warszawskim Teatrze Małym. 
Literacko debiutował w 1880 melodramatem "Czartowska ława". W dramacie "Wspólne winy" (1882) opisał konflikt wzbogaconego chłopa z ziemianinem, zakończony pojednaniem i wybaczeniem. Za sztukę "Ciarachy" otrzymał w 1890 nagrodę w konkursie „Echa Muzycznego, Teatralnego i Artystycznego”. Dramat ten przedstawiał walkę młodej wiejskiej inteligencji zarówno z konserwatywnym środowiskiem, jak i demoralizującym wpływem miasta. Wspólnie z Zofią Mellerową tworzył sceniczne przeróbki dzieł Józefa Ignacego Kraszewskiego ("Chata za wsią") i Henryka Sienkiewicza ("Szkice węglem").
Pochowany na cmentarzu Powązkowskim w Warszawie (kwatera 71-3-27). W 1913 roku staraniem Wojdałowicza na jego grobie postawiono pomnik. Autorem projektu był Stanisław Lewandowski.

</doc>
<doc id="3179043" url="https://pl.wikipedia.org/wiki?curid=3179043" title="SCWR">
SCWR



</doc>
<doc id="3179044" url="https://pl.wikipedia.org/wiki?curid=3179044" title="Marjorie Lawrence">
Marjorie Lawrence

Marjorie Florence „Margie” Lawrence (ur. 17 lutego 1907, zm. 13 stycznia 1979 w Little Rock) – australijska śpiewaczka sopranowa.
Debiutowała w 1932 w Monte Carlo. Od 1935 do 1941 była solistką Metropolitan Opera w Nowym Jorku. Mimo że od 1948 była częściowo sparaliżowana wskutek choroby Heinego-Medina, kontynuowała swoje występy estradowe do 1948. Współtworzyła scenariusz do swej filmowej autobiografii pt. "Przerwana melodia" z 1955, w którym ją samą zagrała Eleanor Parker. Komandor Orderu Imperium Brytyjskiego (CBE).

</doc>
<doc id="3179046" url="https://pl.wikipedia.org/wiki?curid=3179046" title="Jōsei Toda">
Jōsei Toda

 – japoński przywódca religijny i pedagog, od 1930 działacz buddyjskiej sekty Sōka Gakkai, od 1943 do 1945 więziony z powodu pacyfistycznych wystąpień przeciwko państwowemu shintō, od 1945 do śmierci przywódca Soka Gakkai.

</doc>
<doc id="3179047" url="https://pl.wikipedia.org/wiki?curid=3179047" title="In Fear">
In Fear

In Fear to brytyjski film fabularny z 2013 roku, napisany i wyreżyserowany przez Jeremy'ego Loveringa. Obraz stanowi połączenie thrillera i horroru psychologicznego. Fabuła skupia się na losach pary, która, podróżując samochodem, gubi się na leśnej drodze i jest zastraszana przez nieznanych prześladowców. Premiera projektu nastąpiła w styczniu 2013 podczas Sundance Film Festival. 15 listopada tego roku film trafił do dystrybucji kinowej w Wielkiej Brytanii i Irlandii, a w marcu 2014 został wydany w Stanach Zjednoczonych. Thriller został pozytywnie oceniony przez krytyków, którzy okrzyknęli go dziełem „efektownym, niepokojącym, karmiącym wymagania fanów inteligentnego horroru”. Chwalono także pracę autora zdjęć, Davida Katznelsona.
Opinie.
Zdaniem redaktora witryny hisnameisdeath.com, "In Fear" to trzeci w kolejności najlepszy horror 2014 roku.

</doc>
<doc id="3179048" url="https://pl.wikipedia.org/wiki?curid=3179048" title="Motocyklowe Grand Prix Włoch">
Motocyklowe Grand Prix Włoch

Motocyklowe Grand Prix Włoch – eliminacja Mistrzostw Świata Motocyklowych Mistrzostw Świata rozgrywana od 1949. Od 1994 roku wyścig nie przerwanie jest rozgrywany na torze Mugello Circuit.
Liczba zwycięstw zawodników.
13 - Giacomo Agostini
9 - Carlo Ubbiali, Ángel Nieto, Valentino Rossi, 
7 - Jorge Lorenzo,
6 - Geoff Duke, Mike Hailwood, Michael Doohan, 
5 - John Surtees, Jim Redman, Phil Read, Pier Paolo Bianchi, Eugenio Lazzarini, Jorge Martínez, 
4 - Enrico Lorenzetti, Jan de Vries, Kenny Roberts, Anton Mang, Freddie Spencer, 
3 - Tarquinio Provini, Luigi Taveri, Walter Villa, Johnny Cecotto, Kork Ballington, Fausto Gresini, Luca Cadalora, Max Biaggi, Roberto Locatelli, Mattia Pasini, Marc Márquez, 
2 - Gianni Leoni, Dario Ambrosini, Emilio Mendogni, Libero Liberati, Ernst Degner, Hans-Georg Anscheidt, Gary Hocking, Bill Ivy, Alberto Pagani, Barry Sheene, Franco Uncini, Ricardo Tormo, Stefan Dorlinger, Eddie Lawson, Ezio Gianola, Noboru Ueda, Manuel Poggiali, Dani Pedrosa, Andrea Iannone, Esteve Rabat, Miguel Oliveira, 
1 - Nello Pagani, Alfredo Milani, Ray Amm, Leslie Graham, Werner Haas, Guido Sala, Arthur Wheeler, Fergus Anderson, Dickie Dale, Umberto Masetti, Bob McIntyre, Bruno Spaggiari, Teisuke Tanaka, Hugh Anderson, Ralph Bryans, Paul Lodewijkx, Dave Simmonds, Rodney Gould, Gilberto Parlotti, Gyula Marsovsky, Jarno Sarinen, Renzo Pasolini, Kent Andersson, Henk van Kessel, Giacomo Bonera, Paolo Pileri, Alan North, Gregg Hansford, Guy Bertin, Eric Saul, Jon Ekerold, Didier de Radiguès, Carlos Lavado, Fausto Ricci, Wayne Gardner, Dominique Sarron, Sito Pons, Pierfrancesco Chili, John Kocinski, Wayne Rainey, Kevin Schwantz, Dirk Raudies, Jean-Philippe Ruggia, Ralf Waldmann, Haruchika Aoki, Peter Ottl, Tomomi Manako, Marcellino Lucchi, Àlex Crivillé, Shin’ya Nakano, Loris Capirossi, Tetsuya Harada, Alex Barros, Marco Melandri, Lucio Cecchinello, Sebastian Porto, Gábor Talmácsi, Héctor Faubel, Simone Corsi, Álvaro Bautista, Marco Simoncelli, Bradley Smith, Casey Stoner, Nicolás Terol, Maverick Viñales, Luis Salom, Scott Redding, Romano Fenati, Brad Binder, Johann Zarco, Andrea Migno, Andrea Dovizioso, Jorge Martín, 

</doc>
<doc id="3179051" url="https://pl.wikipedia.org/wiki?curid=3179051" title="Cai Tingkai">
Cai Tingkai

Cai Tingkai (; ur. 15 kwietnia 1892, zm. 24 kwietnia 1968) – chiński wojskowy, generał.
Pochodził z Luoding w prowincji Guangdong, ukończył studia na Akademii Wojskowej Baoding. Brał udział w ekspedycji północnej po stronie Kuomintangu. W 1927 roku początkowo poparł komunistów i walczył w trakcie powstania w Nanchangu, szybko jednak przeszedł na stronę sił rządowych. W 1932 roku dowodził obroną Szanghaju przed Japończykami podczas tzw. incydentu szanghajskiego.
W listopadzie 1933 roku po tym, jak został skierowany do walki z komunistami, zbuntował się wraz z Li Jishenem i Jiang Guangnaiem przeciw władzy Czang Kaj-szeka, ogłaszając powstanie rządu rewolucyjnego w prowincji Fujian. Pokonany w starciu z wojskami rządowymi na początku 1934 roku, musiał uciekać do Hongkongu. Po wybuchu w 1937 roku wojny chińsko-japońskiej wrócił do kraju i walczył na terenie południowego Guangxi.
Po wznowieniu chińskiej wojny domowej, przeszedł w 1947 roku wraz ze swoimi oddziałami na stronę Chińskiej Armii Ludowo-Wyzwoleńczej. W 1949 roku wszedł w skład Ludowej Politycznej Konferencji Konsultatywnej Chin i podpisał proklamację o utworzeniu Chińskiej Republiki Ludowej. W ChRL był członkiem Stałego Komitetu Ogólnochińskiego Zgromadzenia Przedstawicieli Ludowych oraz wiceprzewodniczącym Rewolucyjnego Komitetu Chińskiego Kuomintangu. Zasiadał także w Narodowej Komisji Obrony.

</doc>
<doc id="3179054" url="https://pl.wikipedia.org/wiki?curid=3179054" title="Atef Obeid">
Atef Obeid



</doc>
<doc id="3179057" url="https://pl.wikipedia.org/wiki?curid=3179057" title="Bernt Engelmann">
Bernt Engelmann

Bernt Engelmann (ur. 20 stycznia 1921 w Berlinie, zm. 14 kwietnia 1994 w Monachium) – niemiecki pisarz, od 1977 do 1983 przewodniczący Związku Pisarzy Niemieckich w RFN, autor publicystyki społecznej zawierającej krytykę współczesnego społeczeństwa zachodnioniemieckiego i niemieckiej tradycji narodowej, czego dał wyraz m.in. w książce "My poddani" z 1974. Inne jego dzieło to "Wielki Federalny Krzyż Zasługi: powieść faktu".
Bernt Engelmann, pochodzenia żydowsko-hugenocko-germańsko-słowiańskiego, uważał się za Prusaka ("Preußen: Land der unbegrenzten Möglichkeiten", Goldmann, München 1979, pol. "Prusy. Kraj nieograniczonych możliwości", Wydawnictwo Poznańskie, Poznań 1984).

</doc>
<doc id="3179058" url="https://pl.wikipedia.org/wiki?curid=3179058" title="Lizzie Borden chwyta za siekierę">
Lizzie Borden chwyta za siekierę

Lizzie Borden chwyta za siekierę – to amerykański telewizyjny film kryminalny, oparty na historii morderstw z końca XIX wieku przypisywanych Lizzie Borden. Obraz wyreżyserował Nick Gomez, w roli tytułowej wystąpiła Christina Ricci. Premiera filmu nastąpiła 25 stycznia 2014 na antenie stacji Lifetime Television.

</doc>
<doc id="3179063" url="https://pl.wikipedia.org/wiki?curid=3179063" title="Working with Engels">
Working with Engels

Working with Engels – kanadyjsko-amerykański sitcom serial telewizyjny wyprodukowany przez Halfire-CORE Entertainment. Premierowy odcinek serialu został wyemitowany 12 marca 2014 roku przez Global. Twórcami serialu są Katie Ford i Jane Ford, które napisały scenariusz. 
W USA premierowy odcinek serialu został wyemitowany 10 lipca 2014 roku przez NBC
20 sierpnia 2014 roku, stacje:Global i NBC ogłosiły anulowanie serialu po jednym sezonie] 
Fabuła.
Serial skupia się na rodzinie Engel, których ojciec umiera pozostawiając ich z ogromnym długiem. Postanawiają założyć kancelarie prawniczą, ale tylko jeden posiada kwalifikacje prawnicze.

</doc>
<doc id="3179064" url="https://pl.wikipedia.org/wiki?curid=3179064" title="Jürgen Damm">
Jürgen Damm

Jürgen Damm Rascón (ur. 7 listopada 1992 w Tuxpan) – meksykański piłkarz pochodzenia niemieckiego występujący na pozycji prawego skrzydłowego, reprezentant Meksyku, od 2022 roku zawodnik Amériki.
Kariera klubowa.
Damm pochodzi z miasta Tuxpan w stanie Veracruz z rodziny o niemieckich korzeniach (jego dziadek ze strony ojca był Niemcem). Karierę piłkarską rozpoczynał w Guadalajarze, w wieku juniorskim występując w tamtejszych trzech profesjonalnych drużynach – najpierw w Chivas de Guadalajara, następnie w Club Atlas, zaś później przeniósł się do najniżej notowanego z nich wszystkich Estudiantes Tecos. Tam, mając dziewiętnaście lat, został włączony do pierwszej ekipy przez szkoleniowca Héctora Hugo Euguiego i w meksykańskiej Primera División zadebiutował 24 marca 2012 w przegranym 0:4 spotkaniu z Monterrey. Na koniec rozgrywek 2011/2012 spadł z Tecos do drugiej ligi meksykańskiej, gdzie spędził kolejny rok, mimo regularnych występów pełniąc jednak przeważnie rolę rezerwowego. Jego talent został dostrzeżony przez wysłanników angielskiego Manchesteru United, dokąd zawodnik w lutym 2013 udał się na testy, jednak pomimo pozytywnej oceny sztabu trenerskiego do transferu nie doszło z przyczyn formalnych.
Latem 2013 Damm powrócił do najwyższej klasy rozgrywkowej, przenosząc się do drużyny CF Pachuca w ramach współpracy pomiędzy obydwoma zespołami (posiadającymi wspólnego właściciela – Grupo Pachuca). Tam mimo młodego wieku szybko wywalczył sobie miejsce w wyjściowej jedenastce, wygrywając rywalizację o miejsce w składzie z bardziej doświadczonym Alexem Colónem i premierowego gola w pierwszej lidze strzelił 20 października 2013 w wygranej 3:1 konfrontacji z Guadalajarą. W wiosennym sezonie Clausura 2014, będąc kluczowym piłkarzem swojej ekipy, zdobył z Pachucą tytuł wicemistrza Meksyku, a sam został wybrany w plebiscycie magazynu "Récord" rewelacją rozgrywek. Ogółem w barwach Pachuki spędził dwa lata jako czołowy zawodnik ligi meksykańskiej.
W lipcu 2015 Damm za sumę dziesięciu milionów dolarów przeszedł do klubu Tigres UANL z miasta Monterrey, gdzie z miejsca został podstawowym zawodnikiem ofensywnego kwartetu, współtworząc go z André-Pierre Gignakiem, Rafaelem Sóbisem i Javierem Aquino. Jeszcze w tym samym roku dotarł z Tigres do finału najbardziej prestiżowych rozgrywek południowoamerykańskiego kontynentu – Copa Libertadores, a w jesiennym sezonie Apertura 2015 wywalczył z ekipą Ricardo Ferrettiego swoje pierwsze mistrzostwo Meksyku. W 2016 roku doszedł natomiast do finału Ligi Mistrzów CONCACAF.
Kariera reprezentacyjna.
W seniorskiej reprezentacji Meksyku Damm zadebiutował za kadencji selekcjonera Miguela Herrery, 28 marca 2015 w wygranym 1:0 meczu towarzyskim z Ekwadorem. Premierowego gola w kadrze narodowej strzelił natomiast już w kolejnym występie, 17 listopada tego samego roku w wygranej 2:0 konfrontacji z Hondurasem w ramach eliminacji do Mistrzostw Świata 2018.

</doc>
<doc id="3179065" url="https://pl.wikipedia.org/wiki?curid=3179065" title="Reed Timmer">
Reed Timmer

Reed Timmer (ur. 17 marca 1980 w Grand Rapids, w stanie Michigan) – amerykański meteorolog i łowca burz. Razem ze swoją ekipą wystąpił w wielosezonowym reality show na Discovery Channel „Dogonić Tornado” (ang. „Storm Chasers”).
Jest założycielem portalu TornadoVideoes.net, na którym publikuje swoje efekty pracy jako łowca burz w postaci filmów. Wcześniej wystąpił w filmie dokumentalnym Tornado Glory w którym szczególnie zyskał popularność. Po zakończeniu „Storm Chasers” wystąpił w internetowym serialu „Tornado Chasers”.
Życiorys.
Timmer zainteresował się pogodą w młodym wieku, kiedy nad jego domem przeszła gwałtowna burza, z której rzekomo spadł grad wielkości piłeczek golfowych. W październiku 1997, nakręcił swój pierwszy film z tornadem. W tym samym roku rozpoczął studia na Uniwersytecie w Oklahomie, na których dostał tytuł licencjata oraz doktora naukowego. W kwietniu 2013 roku, Reed dołączył do amerykańskiej telewizji KFOR-TV w której pełni rolę łowcy burz.

</doc>
<doc id="3179067" url="https://pl.wikipedia.org/wiki?curid=3179067" title="B.A.P">
B.A.P

B.A.P (; wym. []; "Best Absolute Perfect") – południowokoreański zespół stworzony przez TS Entertainment. Członkowie zespołu to Bang Yong-guk Kim Him-chan, Jung Dae-hyun, Yoo Young-jae, Moon Jon-gup, Zelo. Zadebiutowali w 2012 roku wydając singel "Warrior".
Historia.
Przed debiutem.
Lider zespołu, Yongguk, był pierwszym członkiem, który został przedstawiony w 2011 roku, wystąpił w piosence „Going Crazy” Song Ji-eun z tej samej agencji. Zadebiutował solowo 11 sierpnia z singlem „I Remember”, z gościnnym udziałem Yang Yo-seoba z Beast. Drugim przedstawionym członkiem grupy był Himchan, który został prowadzącym program muzyczny "The Show". 23 listopada Zelo został przedstawiony jako trzeci członek grupy poprzez kolaborację z Yonggukiem w duecie Bang &amp; Zelo; wydali singel "BANG &amp; ZELO" z główną piosenką „Never Give Up”.
2012: Debiut z "Warrior", "Power", "No Mercy", "Crash" i "Stop It".
W styczniu 2012 roku grupa zagrała w reality show "Ta-Dah, It's B.A.P", który został wyemitował na kanale SBS MTV.
26 stycznia 2012 roku ukazał się cyfrowo debiutancki CD singel "Warrior", wraz z promującym go utworem o tym samym tytule. Teledysk do singla został opisany przez MTV Korea jako „oszałamiająco potężny”. Drugim utworem promującym płytę był „Secret Love” (kor. 비밀연애). 3 lutego "Warrior" zajął 10. miejsce na liście World Albums Chart "Billboardu".
Drugi CD singel, zatytułowany "Power", ukazał się 27 kwietnia. Płytę promował utwór o tym samym tytule. W 2012 roku sprzedało się ponad 30 tys. kopii płyty i zajął 10. miejsce na liście World Albums Chart "Billboardu".
Pierwszy minialbum "No Mercy" ukazał się cyfrowo 19 lipca i fizycznie 24 lipca. Wydawnictwo promował singel o tym samym tytule. 29 sierpnia ukazała się wersja poszerzona, pod nowym tytułem "Crash" (kor. 대박사건). Minialbum zawierał dodatkowo dwa utwory, w tym główny singel „Crash” (kor. 대박사건).
Trzeci singel, zatytułowany "Stop It" (kor. 하지마), ukazał się 27 kwietnia. Płytę promował utwór o tym samym tytule.
2013: "One Shot" i "Badman".
15 stycznia 2013 roku ukazał się cyfrowy singel "Rain Sound" (kor. 빗소리). Drugi minialbum "One Shot" ukazał się 12 lutego. Zawierał pięć utworów, w tym wcześniej wydany "Rain Sound" i tytułowy singel „One Shot”. 21 lutego minialbum zajął 1. miejsce na liście Billboard World Albums.
W maju zespół podpisał kontrakt z japońską wytwórnią King Records. 28 lipca TS Entertainment zapowiedziało, że grupa wyda trzeci minialbum "Badman" 6 sierpnia. Na płycie znalazło się sześć piosenek, w tym główny singel „Badman”, a także „Coffee Shop” i „Hurricane”.
Teledysk do japońskiej wersji piosenki „WARRIOR” ukazał się w serwisie YouTube 13 września, a pierwszy japoński singel – 9 października. Drugi japoński singel, „ONE SHOT”, ukazał się 13 listopada.
2014: "First Sensibility", światowa trasa i proces sądowy.
3 lutego 2014 roku B.A.P wydali swój pierwszy album studyjny "First Sensibility", na którym znalazło się trzynaście utworów, w tym główny singel „1004 (Angel)”. Album zajął 1. miejsce listy Billboard World Albums. W Korei "First Sensibility" znalazł się na szczycie miesięcznego rankingu Hanteo i Gaon Chart w lutym. 12 lutego zespół zdobył pierwszą nagrodę w programie muzycznym "Show Champion" dzięki „1004 (Angel)”, który wygrał też w programach "Music Bank" i "Inkigayo".
Trzeci japoński singel, „NO MERCY”, ukazał się 2 kwietnia i uplasował się na 2. miejscu listy Oricon Weekly Singles Chart.
Solowa trasa koncertowa "B.A.P Live On Earth 2014 Continent Tour" rozpoczęła się dwoma koncertami 8 i 9 marca w Seulu, z publicznością liczącą ok. 20 tys. uczestników. Grupa ta odbyła łącznie 23 koncerty w Stanach Zjednoczonych, Azji, Australii i Europie. 3 czerwca ukazał się czwarty koreański singel "Where Are You?" (kor. 어디니? 뭐하니?).
3 września ukazał się czwarty japoński singel „EXCUSE ME”, uplasował się na 2. miejscu listy Oricon Weekly Singles Chart. 27 października TS Entertainment ogłosiło, że odwołało południowoamerykańską część trasy koncertowej, aby dać członkom grupy czas na odpoczynek.
26 listopada 2014 roku członkowie zespołu wspólnie złożyli pozew sądowy o unieważnienie kontraktu z wytwórnią jako powód podając złe traktowanie i niesprawiedliwa dystrybucja zysków (przytaczając zarobek o wysokości 18 mln wonów na członka od debiutu mimo 10 mld wonów zysku wytwórni). TS Entertainment w odpowiedzi opublikowało komunikat prasowy obalający zgłoszone roszczenia, stwierdzając, że nie było „ani złego traktowania wobec artystów, ani nieuczciwych klauzul w umowie”.
2015: Ugoda z TS i "Matrix".
1 sierpnia 2015 roku B.A.P oficjalnie wrócili do TS Entertainment po tym, jak obie strony osiągnęły porozumienie. Wytwórnia ogłosiła, że odzyskała wzajemne zaufanie z członkami zespołu i przeprosiła za zaistniałą sytuację, obiecując poprawę warunków pracy i środowiska, w którym pracują artyści.
15 listopada odbył się bezpłatny showcase „BAP 151115” w Dongdaemun Design Plaza, podczas którego zespół zaprezentował kolejne wydawnictwo. Czwarty minialbum "Matrix" razem z głównym singlem „Young, Wild &amp; Free” ukazał się 16 listopada 2015 roku. Teledysk do piosenki ukazał się tego samego dnia. 27 listopada, rok po złożeniu pozwu, zespół zdobył wygraną w programie "Music Bank".
2016: "Carnival", "Best.Absolute.Perfect" i "Noir".
22 lutego 2016 roku ukazał się piąty minialbum "Carnival", razem z głównym singlem „Feel So Good”. 30 marca 2016 roku ukazał się pierwszy japoński album studyjny "Best.Absolute.Perfect", zajął 4. miejsce na liście Oricon Weekly Album Chart. Na płycie znalazło się trzynaście utworów, z których „New World”, „Kingdom” i „Back in Time” to nowe japońskie piosenki. Od 14 kwietnia do 13 lipca trwała światowa trasa zespołu – "Live On Earth 2016 World Tour". Zespół wystąpił w Stanach Zjednoczonych, Kanadzie, Meksyku, Włoszech, Finlandii, Niemczech, Polsce, Australii, Nowej Zelandii, Wielkiej Brytanii i Rosji.
Piąty japoński singel "FEEL SO GOOD" ukazał się 13 czerwca. 8 sierpnia ukazał się piąty koreański CD singel "Put’Em Up", zawierał trzy piosenki, w tym główną „That's My Jam”.
25 października 2016 roku TS Entertainment ujawniło, że Yongguk nie będzie uczestniczył w promocjach nadchodzącego albumu studyjnego, "Noir", z powodu problemów zdrowotnych. 7 listopada odbył się comeback zespołu z albumem "Noir", tego samego dnia ukazał się teledysk do głównego singla „SKYDIVE”. Album uplasował się na 1. miejscu listy Billboard World Albums.
Szósty japoński singel "FLY HIGH" ukazał się 7 grudnia.
2017–2019: "UNLIMITED", "MASSIVE" i odejście z TS Entertainment.
7 marca 2017 roku ukazał się szósty koreański CD singel "Rose", zawierał trzy piosenki, w tym główną „WAKE ME UP”. Wraz z tym comebackiem lider Bang Yong-guk powrócił z czteromiesięcznej przerwy. „WAKE ME UP” został uznany przez Jeffa Benjamina z "Billboardu" za „najbardziej osobisty K-popowy występ i najlepiej zrealizowany singel do tej pory” wkrótce po jego premierze.
Siódmy japoński singel "WAKE ME UP" ukazał się 26 kwietnia, zajął 4. miejsce na liście Oricon Weekly Single Chart. Drugi japoński album studyjny "UNLIMITED" miał swoją premierę 28 czerwca.
Siódmy CD singel, zatytułowany "Blue", ukazał się 5 września. Na płycie znalazły się trzy utwory, w tym główny „HONEYMOON”. Kolejny singel został zapowiedziany w listopadzie. "Ego" ukazał się 13 grudnia 2017 roku, razem z główną piosenką „Hands Up”. Japońska wersja piosenki została wydana jako singel 3 stycznia 2018 roku.
27 stycznia 2018 roku B.A.P zapowiedzieli trzeci japoński album studyjny "MASSIVE", a także japońską trasę B.A.P 2018 JAPAN TOUR. Album ukazał się 28 marca, a trasa trwała od 11 do 15 kwietnia.
23 sierpnia TS Entertainment ogłosiło odejście Yongguka z wytwórni i zespołu wraz z końcem jego kontraktu. 2 grudnia agencja ogłosiła odejście Zelo z wytwórni i zespołu wraz z wygaśnięciem jego kontraktu.
18 lutego ogłoszono, że pozostali członkowie grupy opuścili TS Entertainment.

</doc>
<doc id="3179069" url="https://pl.wikipedia.org/wiki?curid=3179069" title="Monocytopoeza">
Monocytopoeza

Monocytopoeza – do makrofagów zaliczane są duże komórki żerne występujące w tkankach, w tym również w szpiku kostnym czerwonym. Komórki te powstają z monocytów krążących we krwi – będących końcową fazą procesu monocytopoezy. Monocyty wywodzą się ze wspólnej dla granulocytów i monocytów macierzystej komórki – CFU-GM, a ta różnicuje się w ukierunkowaną dla monocytów – CFU-M. W czasie proliferacji, różnicowania i dojrzewania makrofagów/monocytów dochodzi do ekspresji cząsteczki różnicującej CD14. Dzięki tej cząsteczce różnicującej w błonie komórkowej można dokładnie odróżnić monocyty od innych komórek znajdujących się we krwi obwodowej, szczególnie od dużych limfocytów, które pod względem morfologicznym mogą się nie różnić od monocytów.
Komórki CFU-M proliferują, różnicują się i dojrzewają, przechodząc kolejno etapy: monoblastów, promonocytów i monocytów. Procesy te trwają łącznie od 1 do 3 dni i kończą się przejściem monocytów ze szpiku do krwi krążącej. Monocyty nie tworzą puli rezerwy szpikowej, lecz po zakończeniu dojrzewania przechodzą do krwi krążącej. Czynnikiem pobudzającym komórki macierzyste CFU-M jest czynnik wzrostowy granulocytów i makrofagów (CSF-GM) działający wspólnie z czynnikiem wzrostowym makrofagów (CSF-M), lub też interleukina 6 (IL-6) wraz z CSF-M.

</doc>
<doc id="3179078" url="https://pl.wikipedia.org/wiki?curid=3179078" title="Andrei Churyla">
Andrei Churyla



</doc>
<doc id="3179095" url="https://pl.wikipedia.org/wiki?curid=3179095" title="Pałac w Kłobucku-Zagórzu">
Pałac w Kłobucku-Zagórzu



</doc>
<doc id="3179102" url="https://pl.wikipedia.org/wiki?curid=3179102" title="Carlos Mérida">
Carlos Mérida

Carlos Mérida (ur. 2 grudnia 1891, zm. 21 grudnia 1984) – gwatemalski malarz.
W 1910 wyjechał do Europy, którą opuścił w 1914 po wybuchu I wojny światowej. w 1914. Od 1920 przebywał w Meksyku. Był autorem malowideł ściennych i mozaik, a w swej twórczości ulegał wpływom nie tylko kubizmu, ale i nawiązywał wielokrotnie do sztuki prekolumbijskiej.

</doc>
<doc id="3179105" url="https://pl.wikipedia.org/wiki?curid=3179105" title="Bitwa pod Machiasem">
Bitwa pod Machiasem

Bitwa pod Machiasem – pierwsza morska potyczka amerykańskiej wojny o niepodległość stoczona w pobliżu Machiasu pomiędzy kontyngentem Royal Navy na szkunerze HMS „Margaretta”, a rebeliantami na zdobycznych slupach handlowych „Unity” i „Polly”. Bitwa zakończyła się zdobyciem szkunera przez rebeliantów.
Tło.
Leżąca w dzisiejszym stanie Maine osada Machias była jednym z głównym dostawców drewna dla Bostonu, okupowanego przez Brytyjczyków, a oblężonego przez siły rebeliantów. Tym pierwszym drewno konieczne było do budowy stanowisk obronnych oraz zakwaterowań dla żołnierzy. W związku z powyższym dowodzący brytyjskimi siłami admirał Samuel Graves i generał Thomas Gage wysłali do Machiasu dwa prywatne slupy kupieckie „Unity” i „Polly” w towarzystwie uzbrojonego szkunera „Margaretta”. Zadania nabycia potrzebnych towarów podjął się lojalista Ichabod Jones, właściciel jednego z pierwszych tartaków w Machiasie. Jones zbił fortunę wymieniając przywiezione z Bostonu dobra luksusowe na drewno.
2 czerwca 1775 roku Jones na pokładzie „Margaretty” ruszył ku Machiasowi z ładowniami pełnymi towarów na wymianę. Po dotarciu na miejsce slupy zacumowały w porcie, zaś szkuner rzucił kotwicę na redzie. Na ląd popłynęli Jones oraz dowódca szkunera midszypmen James Moore w obstawie oficerów. Ten pierwszy oznajmił, iż posiada towary na wymianę za drewno. Drugi zażądał ścięcia tzw. "liberty pole", masztu z zatkniętą nań czapką frygyjską, symbolizującego wsparcie dla sprawy rewolucji. W razie odmowy zagroził ostrzałem artyleryjskim.
Lokalny przywódca rebeliantów Jeremiah O'Brien stwierdził, że tylko rada mieszkańców może przegłosować ścięcie masztu, jako że i ona przegłosowała jego postawienie. O'Brien wiedział, że miejscowi lojaliści popierają stanowisko Moore'a, starał się zatem zwlekać, aż do zgromadzenia większych sił rebeliantów. Rada zebrała się 10 czerwca i uchwaliła pozostawienie masztu. W odpowiedzi Jones dokonał wymiany towarów, ale tylko z tymi którzy głosowali przeciwko. O'Brien przekonał Moore'a, aby poczekał na drugie głosowanie, które miało odbyć się w poniedziałek 12 czerwca.
Następnego dnia Moore i Jones zostali zaproszeni na mszę prowadzoną przez prezbiteriańskiego pastora Jamesa Lyona. W trakcie kazania Moore spostrzegł, iż do kościoła zbliża się duża grupa uzbrojonych mężczyzn. Dawszy towarzyszom sygnał do ucieczki wyskoczył przez okno – cała grupa pobiegła w kierunku nabrzeża. Jones, znający okolicę skrył się w lasach, gdzie ukrywał się przez następne dni. 
Na pokładzie szkunera jeden z matów zaalarmowany poruszeniem nakazał wysłanie łodzi ku brzegowi, a następnie strzelił z folgierza mierząc w napastników. Strzał był chybiony, jednak pomieszał szyki ścigających, co dało Moore'owi i oficerom czas na dobiegnięcie do łodzi i powrót na pokład szkunera.
Starcie.
Następnego dnia Jeremiah O'Brien, jego pięciu braci oraz czarnoskóry służący w towarzystwie 20 ludzi wdarli się na pokład zacumowanej w porcie „Unity”, zaś inna grupa rebeliantów zdobyła „Polly”. Napastnicy byli wyposażeni w muszkiety i pałki; na „Unity” wtaszczono wielkokalibrowe działo. Tak uzbrojone jednostki ruszyły ku „Margarecie”.
Załoga brytyjczyka odcięła cumę i postawiwszy żagle ruszyła ku w dół rzeki ku zatoce. W trakcie pościgu „Polly” wpadła na mieliznę. Dotarłszy do zatoki „Margaretta” ostrzelała szybko zbliżający się „Unity” zabijając człowieka obsługującego duże działo. Na jego miejscu znalazł się następny, który rewanżując się ostrzałem zabił sternika „Margaretty”. Następnie doszło do wymiany ognia z muszkietów. Jednostki znalazły się tak blisko siebie, iż Moore był w stanie ciskać granaty na pokład napastnika, zabijając kolejnego rebelianta i raniąc kilku. Ostatecznie O'Brien staranował szkuner i ruszył do abordażu. Podczas walki od kuli z muszkietu zginął Moore – jego załoga poddała się. O'Brien wspiął się na fał i ściągnął brytyjską banderę kończąc starcie. Zginęło w nim 4 „patriotów”, 10 zostało ranionych; po drugiej stronie straty wynosiły 10 zabitych i 10 rannych.
Konsekwencje.
O'Brien i dwóch jego braci zostało korsarzami w służbie US Navy. Ichabod Jones został schwytany, osądzony jako „znany wróg” i przetransportowany do miasta w Massachusetts, gdzie zwolniono go za wysoką kaucją. Jego majątek został zajęty.

</doc>
<doc id="3179109" url="https://pl.wikipedia.org/wiki?curid=3179109" title="José Toribio Merino">
José Toribio Merino

José Toribio Merino Castro (ur. 14 grudnia 1915 w La Serena, zm. 30 sierpnia 1996 w Viña del Mar) – chilijski admirał.
Należał do grona organizatorów przewrotu wojskowego dnia 13 września 1973, który odsunął prezydenta Salvadora Allende od władzy - już 9 września razem z Augusto Pinochetem i szefem lotnictwa - Gustavo Leighem - podjął decyzję o dokonaniu zamachu stanu. Następnie od 1973 do 1990 głównodowodzący Marynarki Wojennej i członek junty rządzącej w Chile pod wodzą generała Augusto Pinocheta, któremu razem z Leighem i innym członkiem junty - Cesarem Mendozą - zdecydował się przekazać pełnię władzy.

</doc>
<doc id="3179111" url="https://pl.wikipedia.org/wiki?curid=3179111" title="Jackson Mullane">
Jackson Mullane

Jackson Mullane (ur. 30 stycznia 1987 w Sydney) – australijski rugbysta, mistrz świata U-19 z 2006 roku, aktor telewizyjny.
W 2005 roku reprezentował stan w zespole U-19, a rok później znalazł się w australijskiej reprezentacji U-19, która zwyciężyła w rozegranych w Dubaju mistrzostwach świata w tej kategorii wiekowej. Na tym turnieju zagrał w jednym z pięciu spotkań zdobywając pięć punktów z przyłożenia.
Związany był z klubem Southern Districts. Był członkiem Akademii Waratahs i w 2006 roku uczestniczył w posezonowej wyprawie zespołu na Wyspy Brytyjskie, gdzie wystąpił w meczach z Saracens i Ulster. Początkowo nie został wybrany do udziału w jedynym rozegranym sezonie Australian Rugby Championship, jednak kontuzje spowodowały, iż zagrał zarówno dla zarówno dla Sydney Fleet, jak i Perth Spirit.
W 2007 roku został zaproszony na zgrupowanie kadry rugby siedmioosobowego.
Występował jako "Outlaw" w telewizyjnym show "Gladiatorzy".
Ukończył St. Joseph's College oraz International Film School Sydney.
Jego ojciec, Greg, był graczem rugby league, zaś brat, Jye, występował w obu odmianach tego sportu.

</doc>
<doc id="3179113" url="https://pl.wikipedia.org/wiki?curid=3179113" title="Liem Sioe Long">
Liem Sioe Long

Liem Sioe Liong, znany także jako Sudono Salim (; ur. 16 lipca 1916, zm. 10 czerwca 2012) – indonezyjski przedsiębiorca pochodzenia chińskiego.
Od 1938 mieszkał i działał na terenie Indii Holenderskich (późniejszej niepodległej Indonezji). Stworzył koncern Salim Group, którego rozwój zapewnił mu tak wielkie dochody, że uważano go za najbogatszego człowieka w Indonezji. Ten wysoki status materialny sprawił również, że Liem Sioe Long cieszył się pozycją zaufanego współpracownika prezydenta Suharto.

</doc>
<doc id="3179116" url="https://pl.wikipedia.org/wiki?curid=3179116" title="Claudia Schmidt">
Claudia Schmidt

Claudia Schmidt (ur. 26 kwietnia 1963 w Salzburgu) – austriacka polityk, pedagog i działaczka samorządowa, posłanka do Parlamentu Europejskiego VIII kadencji.
Życiorys.
Ukończyła średnią szkołę muzyczną, w 1981 zdała egzamin maturalny. Studiowała medycynę na Uniwersytecie w Innsbrucku, a następnie pedagogikę na Uniwersytecie w Salzburgu. Kształciła się także w zakresie pedagogiki specjalnej na Uniwersytecie Wiedeńskim, uzyskując w 1989 magisterium. W latach 1989–2009 była zawodowo związana z Lebenshilfe Österreich, stowarzyszeniem działającym na rzecz osób upośledzonych lub opóźnionych umysłowo, pełniąc m.in. funkcję dyrektora działu organizacji i zarządzania w Salzburgu. Zaangażowała się również w działalność polityczną w ramach Austriackiej Partii Ludowej. Od 1999 wybierana do rady miejskiej w Salzburgu, w latach 2004–2009 była przewodniczącą klubu radnych swojego ugrupowania, a w 2009 objęła stanowisko w zarządzie miasta.
W 2014 z ramienia ludowców uzyskała mandat deputowanej do PE VIII kadencji.

</doc>
<doc id="3179117" url="https://pl.wikipedia.org/wiki?curid=3179117" title="Gustavo Leigh">
Gustavo Leigh

Gustavo Leigh Guzmán (ur. 19 września 1920 w Santiago, zm. 29 września 1999 tamże) – generał armii chilijskiej.
Od 1971 do 1978 pełnił urząd szefa sztabu lotnictwa. 9 września 1973 razem z Augusto Pinochetem i Jose Toribio Merino podjął decyzję o dokonaniu w Chile zamachu stanu, stając się w ten sposób jednym z organizatorów puczu. Przewrót wojskowy został przez nich dokonany 13 września tego roku. Wówczas po obaleniu prokomunistycznego prezydenta Salvadora Allende Leigh wszedł w skład junty rządzącej Chile, lecz po kilku miesiącach wspólnie z Merino i innym członkiem junty – Cesarem Mendozą – zdecydował się oddać pełnię władzy Augusto Pinochetowi.

</doc>
<doc id="3179118" url="https://pl.wikipedia.org/wiki?curid=3179118" title="Aleksandra Wejman-Sowińska">
Aleksandra Wejman-Sowińska

Aleksandra Józefa Wejman-Sowińska (ur. 19 marca 1941 w Zgierzu, zm. 1 stycznia 2014 tamże) – polska bibliotekarka, bibliotekoznawca, wykładowca Uniwersytetu Łódzkiego, sekretarz resortowej komisji egzaminacyjnej dla bibliotekarzy dyplomowanych.
Życiorys.
Jej ojciec, z zawodu instruktor rolniczy, zginął w 1942 w obozie koncentracyjnym, wcześnie straciła także matkę (1953) i pozostawała pod opieką dalszej rodziny. W 1958 uzyskała maturę w liceum w Zgierzu i podjęła dalszą naukę w łódzkim Studium Nauczycielskim, by w 1959 przejść na Uniwersytet Warszawski i po pięciu latach ukończyć tę uczelnię jako magister filologii. Przez kilka miesięcy pracowała w jednej z warszawskich spółdzielni pracy. 1 listopada 1964 została zatrudniona w Bibliotece Głównej Polskiej Akademii Nauk, gdzie pracowała w oddziałach katalogowania i gromadzenia. W 1965 przeniosła się do Zgierza, a pracę podjęła w Łodzi jako bibliotekarz w Branżowym Ośrodku Informacji Naukowo-Technicznej i Ekonomicznej Centralnego Laboratorium Chłodnictwa. Przygotowanie zawodowe uzupełniała na kursach i szkoleniach w Warszawie, w 1971 ukończyła studia podyplomowe bibliotekoznawcze na Uniwersytecie Adama Mickiewicza w Poznaniu.
Specjalizując się w informacji naukowo-technicznej, w 1972 awansowana została na stanowisko kustosza. Przez pewien czas pracowała w Bibliotece Instytutu Techniki Cieplnej i Chłodnictwa Politechniki Łódzkiej. W Branżowym Ośrodku Informacji Naukowo-Technicznej i Ekonomicznej kierowała Pracownią Upowszechniania Informacji oraz była zastępcą kierownika ośrodka. W 1977 przeszła do Biblioteki Uniwersyteckiej w Łodzi, gdzie kierowała m.in. sekcją katalogowania przedmiotowego. Podnosiła też nadal swoje umiejętności fachowe, kończąc kurs w Instytucie Podwyższania Kwalifikacji Pracowników Informacji w Moskwie (1979) oraz z powodzeniem składając egzamin na bibliotekarza dyplomowanego przed komisją ministerialną (1981), co pozwoliło jej na przejście na stanowisko kustosza dyplomowanego. W 1984 została wicedyrektorem Biblioteki Uniwersytetu Łódzkiego, ale już w październiku tegoż roku przeszła na stanowisko starszego wykładowcy w Katedrze Bibliotekoznawstwa i Informacji Naukowej tej samej uczelni. W 2004 została następczynią Bogumiła Karkowskiego na stanowisku kierownika Podyplomowego Studium Bibliotekoznawstwa i Informacji Naukowej. Prowadziła zajęcia z nauki o informacji, języków informacyjno-wyszukiwawczych, bibliografii, źródeł informacji, podstaw heurystyki informacyjnej, a także była opiekunem szeregu prac dyplomowych, w tym około 50 magisterskich i licencjackich. We wrześniu 1992 obroniła rozprawę doktorską "Zakładowe ośrodki informacji naukowej, technicznej i ekonomicznej w Łodzi w latach 1945–1985. Historia, organizacja, działalność", przygotowaną pod kierunkiem Bolesława Świderskiego, a od 1993 była adiunktem. Prowadziła również zajęcia w centrach doskonalenia nauczycieli, była opiekunką praktyk studenckich (na tym polu kontynuowała swoją działalność jeszcze z czasów pracy w Bibliotece Uniwersyteckiej w Łodzi), organizowała w Łodzi seminaria szkoleniowe dla pracowników i studentów jej placówki, prowadzone przez przedstawicieli innych ośrodków w kraju. Na emeryturę przeszła w 2013.
W 1999 znalazła się w składzie Komisji Egzaminacyjnej do przeprowadzenia postępowania kwalifikacyjnego dla kandydatów na bibliotekarza dyplomowanego oraz dyplomowanego pracownika dokumentacji i informacji naukowej przy Ministerstwie Edukacji Narodowej (potem – Ministerstwie Nauki i Szkolnictwa Wyższego) i pełniła funkcję sekretarza Komisji, przygotowując recenzje dorobku kandydatów i opracowując sprawozdania, składane w ministerstwie i publikowane w "Przeglądzie Bibliotecznym".
W pracy naukowej zajmowała się informacją naukową, szczególnie zakładowymi ośrodkami informacji naukowej, technicznej i ekonomicznej oraz bibliotekami tych ośrodków, automatyzacją bibliotek, metodami rozpowszechniania informacji, w późniejszym czasie również zagadnieniem praktyk studenckich. Pierwszą publikację – "Branżowe Ośrodki Informacji Technicznej i Ekonomicznej w Łodzi" – ogłosiła w 1969 w materiałach pokonferencyjnych. W 1975 opracowała "Katalog czasopism zagranicznych znajdujących się w Bibliotece Branżowego Ośrodka Informacji Technicznej i Ekonomicznej za lata 1962–1974" ("Biuletyn Centralnego Laboratorium Chłodnictwa", 1975, nr 3-4). Jej szczególne zainteresowanie stanowiła homeopatia i źródła informacji w tej dziedzinie, czemu poświęciła kilka artykułów w "Archiwum Historii i Filozofii Medycyny" oraz książkę "Wiarygodność źródeł informacji w odniesieniu do homeopatii. Analiza krytyczna" (Łódź 2008). Opracowała około 350 haseł do "Podręcznego słownika bibliotekarza" (Warszawa 2011) oraz przygotowywała artykuły do nowego wydania "Encyklopedii wiedzy o książce". Poza wymienionymi wyżej publikowała m.in. w "Biuletynie Głównej Biblioteki Lekarskiej", "Rocznikach Bibliotecznych", "Acta Universitatis Lodziensis. Folia Librorum". Była członkiem kolegiów redakcyjnych i rad programowych lub redaktorem technicznym "Biuletynu Centralnego Laboratorium Chłodnictwa", "Przeglądu Dokumentacyjnego. Chłodnictwo", "Komunikatów w Postępie Technicznym w Chłodnictwie", "Praktyce i Teorii Informacji Naukowej i Technicznej". Uczestniczyła w szeregu konferencji, w tym wielokrotnie w Krajowych Forach Informacji Naukowej i Technicznej.
Była odznaczona Medalem Komisji Edukacji Narodowej (2007), otrzymała cztery nagrody rektora Uniwersytetu Łódzkiego i cztery nagrody ministerialne.
Jej mężem był plastyk Jerzy Sowiński. Zmarła 1 stycznia 2014 w Zgierzu, pochowana została na miejscowym cmentarzu.

</doc>
<doc id="3179123" url="https://pl.wikipedia.org/wiki?curid=3179123" title="Wergili">
Wergili

Wergili – polski dramat obyczajowy z 1976 w reżyserii Ryszarda Bera zrealizowany na podstawie scenariusza Stanisława Grochowiaka. Jest to filmowa wersja zrealizowanego wcześniej słuchowiska radiowego.
„Ja cię zaś teraz w swoją biorę pieczę / Pójdź za mną! Ja ci będę przewodnikiem! / Tam cię zawiodę, gdzie duchy człowiecze / Wiecznie się skarżą rozpaczliwym krzykiem / Gdy śmierć je wtórna ościeniem przebodzie / Na wieczność całą w tym ostępie dzikim” – motto filmu cytowane na początku filmu pochodzi z poematu "Boska komedia" Dantego Alighieri. Słowa te wypowiada Wergiliusz (Wergili) oprowadzając poetę po Piekle.
Zarys fabuły.
Akcja rozgrywa się na terenie byłego obozu koncentracyjnego Auschwitz-Birkenau w Oświęcimiu. Wiele lat po zakończeniu wojny przybywa tam francuska turystka, której były mąż zginął w obozie. Towarzyszy jej przypadkowo poznany amerykański przedsiębiorca, pan Browning. Ich wizyta w tym miejscu stanowi pretekst do konfrontacji postaw ludzi, którzy przeżyli obóz, z tymi, którzy mają o nim bardzo mgliste pojęcie.

</doc>
<doc id="3179127" url="https://pl.wikipedia.org/wiki?curid=3179127" title="Juan Lechín Oquendo">
Juan Lechín Oquendo

Juan Lechín Oquendo (ur. 18 maja 1914, zm. 27 sierpnia 2001) - boliwijski związkowiec i polityk.
Od 1945 był sekretarzem Federacji Górników (FTM); podczas rewolucji w 1952 dowodził milicją górników; w okresach 1952-1965, 1970 i 1982-1986 pełnił funkcję sekretarza generalnego Boliwijskiej Centrali Robotniczej (COB); od 1952 do 1960 sprawował nadto urząd ministra górnictwa, zaś od 6 sierpnia 1960 do 6 sierpnia 1964 - wiceprezydenta w rządzie Victora Paza Estenssoro. W marcu 1964 założył Rewolucyjną Partię Lewicy Narodowej. Od 1965 do 1970 oraz od 1971 do 1982 przebywał na emigracji.
W latach 30. był zawodnikiem klubu piłkarskiego The Strongest.

</doc>
<doc id="3179129" url="https://pl.wikipedia.org/wiki?curid=3179129" title="Marmaduke Grove Vallejo">
Marmaduke Grove Vallejo

Marmaduke Grove Vallejo (ur. 6 lipca 1878, zm. 15 maja 1954) – chilijski pułkownik i polityk socjalistyczny, organizator lotnictwa chilijskiego.
Współorganizował przewroty wojskowe w latach 1925 i 1932. Od 1927 do 1931 przebywał poza krajem. W 1932 został ministrem wojny. Podejmował działania w celu wprowadzenia ustroju republiki socjalistycznej, jednak utracił władzę na skutek intrygi Carlosa Gregoria Davilli Espinosy. W 1932 i 1938 kandydował na urząd prezydenta, z kolei od 1942 do 1944 był sekretarzem generalnym Socjalistycznej Partii Chile (PSC), a później objął przywództwo Autentycznej Partii Socjalistycznej.

</doc>
<doc id="3179130" url="https://pl.wikipedia.org/wiki?curid=3179130" title="Joseph Danquah">
Joseph Danquah

Joseph Kwame Kyeretwie Boakye Danquah (ur. w grudniu 1895, zm. 4 lutego 1965) – ghański polityk i prawnik.
W 1957 był jednym z założycieli Zjednoczonej Konwencji Złotego Wybrzeża (UGCC) przewodzonej przez późniejszego prezydenta niepodległej Ghany - Kwame Nkrumaha. Danquah domagał się autonomii dla Złotego Wybrzeża, a po uzyskaniu przezeń niepodległości i zmianie nazwy kraju na Ghana stał się przeciwnikiem rządów Nkrumaha. Z tego powodu w 1961 trafił do więzienia, skąd wyszedł w następnym roku. Powtórnie znalazł się w zakładzie karnym w 1964 i pozostał tam aż do śmierci.

</doc>
<doc id="3179131" url="https://pl.wikipedia.org/wiki?curid=3179131" title="Christophe Gbenye">
Christophe Gbenye

Christophe Gbenye (ur. 1927, zm. 3 lutego 2015) – kongijski (zairski) polityk i urzędnik, działacz Kongijskiego Ruchu Narodowego (MNC), minister spraw wewnętrznych w 1960 i 1961–1962, od września do listopada 1964 prezydent powstańczego rządu Konga z siedzibą w Stanleyville, po której zakończeniu przebywał na emigracji w Ugandzie w latach 1965-1971, a następnie wycofał się z życia politycznego.

</doc>
<doc id="3179140" url="https://pl.wikipedia.org/wiki?curid=3179140" title="Milford (Connecticut)">
Milford (Connecticut)

Milford – miasto w Stanach Zjednoczonych, w stanie Connecticut, w hrabstwie New Haven.
Z Milford pochodzi Christy Carlson Romano, amerykańska piosenkarka i aktorka.

</doc>
<doc id="3179143" url="https://pl.wikipedia.org/wiki?curid=3179143" title="Milford (Delaware)">
Milford (Delaware)

Milford – miasto w Stanach Zjednoczonych, w stanie Delaware, w hrabstwie Kent.

</doc>
<doc id="3179144" url="https://pl.wikipedia.org/wiki?curid=3179144" title="Island (wytwórnia płytowa)">
Island (wytwórnia płytowa)



</doc>
<doc id="3179145" url="https://pl.wikipedia.org/wiki?curid=3179145" title="Milford (hrabstwo Kosciusko)">
Milford (hrabstwo Kosciusko)

Milford – miasto w Stanach Zjednoczonych, w stanie Indiana, w hrabstwie Kosciusko.

</doc>
<doc id="3179146" url="https://pl.wikipedia.org/wiki?curid=3179146" title="Milford (Nebraska)">
Milford (Nebraska)

Milford – miasto w Stanach Zjednoczonych, w stanie Nebraska, w hrabstwie Seward.

</doc>
<doc id="3179148" url="https://pl.wikipedia.org/wiki?curid=3179148" title="Milford (Teksas)">
Milford (Teksas)

Milford – miasto w Stanach Zjednoczonych, w stanie Teksas, w hrabstwie Ellis.

</doc>
<doc id="3179149" url="https://pl.wikipedia.org/wiki?curid=3179149" title="Milford (Utah)">
Milford (Utah)

Milford – miasto w Stanach Zjednoczonych, w stanie Utah, w hrabstwie Beaver.

</doc>
<doc id="3179150" url="https://pl.wikipedia.org/wiki?curid=3179150" title="Milford (Wisconsin)">
Milford (Wisconsin)

Milford – miasto w Stanach Zjednoczonych, w stanie Wisconsin, w hrabstwie Jefferson.

</doc>
<doc id="3179152" url="https://pl.wikipedia.org/wiki?curid=3179152" title="Pleasant View (Tennessee)">
Pleasant View (Tennessee)

Pleasant View – miasto w Stanach Zjednoczonych, w stanie Tennessee, w hrabstwie Cheatham.

</doc>
<doc id="3179154" url="https://pl.wikipedia.org/wiki?curid=3179154" title="Pleasant View (Utah)">
Pleasant View (Utah)

Pleasant View – miasto w Stanach Zjednoczonych, w stanie Utah, w hrabstwie Weber.

</doc>
<doc id="3179156" url="https://pl.wikipedia.org/wiki?curid=3179156" title="SS Narwik">
SS Narwik

SS Narwik (eks „Empire Roamer”) – polski drobnicowiec o napędzie parowym zbudowany w 1942 roku na zamówienie rządu brytyjskiego, jako jeden ze statków wojennego typu "Empire B". W tym samym roku sprzedany rządowi RP na uchodźstwie dla Polskiej Marynarki Handlowej, wraz z czterema innymi statkami tego typu. W służbie polskiej nazwa statku została zmieniona na „Narwik” dla upamiętnienia polskiego wkładu w bitwę o Narwik. Przekazane statki stały się własnością GAL-u (Gdynia-Ameryka Linie Żeglugowe SA), ale dysponowała nimi brytyjska administracja transportu wojennego. Podczas wojny „Narwik” odznaczył się akcją ratunkową rozbitków ze statku „Orcades” w 1942 roku. Po wojnie od 1946 roku pływał z Polski, cały czas pod polską banderą, eksploatowany do 1972 roku.
Zamówienie i budowa.
Od 1940 roku Polska Marynarka Handlowa operująca podczas II wojny światowej w Wielkiej Brytanii podejmowała próby pozyskania nowych statków dla zastąpienia utraconych, lecz były one utrudnione i dopiero w 1941 roku rząd na uchodźstwie uzyskał zgodę na budowę jednego statku typu wojennego "Empire B" w stoczni brytyjskiej (późniejszy „Bałtyk”). Na początku 1942 roku sytuacja się poprawiła w związku z przyjęciem programu "Allied Replacement Scheme", ułatwiającego rządom państw sprzymierzonych nabywanie statków. Na tej podstawie zakupiono w 1942 roku dwa nowe statki tego typu „Tobruk” i „Narwik”, a w kolejnym roku jeszcze dwa używane: „Białystok” i „Borysław” (od 1950 roku „Bytom”). Statki nabywane były od rządu brytyjskiego przez rząd polski i przekazywane do eksploatacji armatorowi Gdynia–Ameryka Linie Żeglugowe (GAL). Należały one do standardowego typu wojennego "Empire B", opracowanego pod kątem dużej nośności i dobrej technologiczności budowy, z użyciem elementów prefabrykowanych, budowanego w dużej liczbie w różnych stoczniach brytyjskich. W polskiej służbie powszechnie określano je spolszczoną nazwą typu jako "empajery".
„Narwik” zbudowany został w stoczni Charles Connel &amp; Co. Ltd. w Glasgow pod nazwą „Empire Roamer”. Jego maszyna parowa wyprodukowana została przez Barclay, Curle &amp; Co. Ltd. w Glasgow. Zwodowany został 5 stycznia 1942 roku. 11 marca 1942 roku statek został sprzedany polskiemu rządowi przez brytyjskie Ministerstwo Transportu Wojennego za 164 000 funtów i tego samego dnia został przekazany przez stocznię armatorowi GAL i objęty przez załogę oraz podniósł polską banderę, otrzymując nazwę „Narwik”.
Opis.
Nośność „Narwika” wynosiła 10 420 ton, a początkowa pojemność rejestrowa 7065 BRT i 4977 NRT. Długość wynosiła 136 metrów, szerokość 17,1 metra, a zanurzenie 8,2 metra. Napęd stanowiła trzycylindrowa maszyna parowa potrójnego rozprężania o mocy 2500 KM, zapewniająca prędkość maksymalną 10,5 węzła. Kotły opalane były węglem. Statki tego typu miały pięć odkrytych ładowni. Ich architektura była klasyczna, trójwyspowa, z podwójnymi ładowniami na dziobie i rufie z bomami ładunkowymi oraz „wyspą” nadbudówek z siłownią z pojedynczym kominem na śródokręciu, z tym że główna nadbudówka z mostkiem była oddzielona od siłowni trzecią ładownią. Załoga w okresie powojennym liczyła 41 osób.
Środki ratunkowe stanowiły cztery łodzie i cztery blaszane tratwy. Statek był podczas wojny uzbrojony dla samoobrony w działo uniwersalne kalibru 102 mm, działka 20 mm Oerlikon, karabiny maszynowe i sześć bomb głębinowych.
Służba.
Okres II wojny światowej (1942-1946).
Statek wszedł od razu do eksploatacji w czarterze brytyjskiej Administracji Transportu Wojennego. Pierwszym dowódcą został kapitan ż.w. Tadeusz Niefiedowicz. 17 marca 1942 roku statek wyruszył w swoim pierwszym konwoju atlantyckim z Gourock do Nowego Jorku, pod balastem. Doznał w drodze rozszczelnień nitowanego poszycia na skutek bliskich wybuchów bomb głębinowych oraz sztormu i po przybyciu 1 kwietnia do Nowego Jorku musiał być dokowany w celu napraw. 30 kwietnia wyszedł z ładunkiem wojennym w konwoju z Nowego Jorku do Kapsztadu (31 maja), a dalej do Bombaju, skąd wyszedł 31 sierpnia z ładunkiem rudy manganowej jako balastu do Durbanu. Po drodze do Durbanu załoga walczyła przez wiele dni z pożarem węgla na skutek samozapłonu, ugaszonym ostatecznie w porcie, gdzie statek poddano naprawom.
5 października 1942 roku „Narwik wyszedł samotnie z Durbanu do Stanów Zjednoczonych. Statkiem dowodził wówczas jego dotychczasowy I oficer kapitan ż.w. Czesław Zawada, ponieważ kapitan Niefiedowicz musiał zejść w Durbanie z pokładu z powodu choroby. W czasie rejsu, 10 października po 14:30 „Narwik” napotkał ponad 20 łodzi z rozbitkami ze storpedowanego tego dnia przez okręt podwodny U-172 brytyjskiego transportowca wojska „Orcades”. Pomimo sygnałów z łodzi, żeby statek nie podejmował akcji ratunkowej z uwagi na niebezpieczeństwo obecności okrętu podwodnego, a jedynie powiadomił przez radio bazę, kapitan Zawada zdecydował zabrać rozbitków z uwagi na zimno i burzliwy stan morza. Podczas trwającej do godziny 20:00 akcji, w której pomagali marynarze i żołnierze brytyjscy i lekarz z „Orcadesa”, podjęto z łodzi wszystkich rozbitków, w tym rannych, kobiety i dzieci. Małe dzieci (najmłodsze – siedmiomiesięczne) wciągano w wiklinowych koszach służących do załadunku węgla. Na statku, obliczonym na kilkudziesięcioosobową załogę, zapewniono prowizoryczne pomieszczenia, posiłki i opiekę medyczną dla około tysiąca rozbitków, a kobiety i dzieci ulokowano w kajutach załogi, w tym kapitana. Jedynie przez pewien czas akcja była osłaniana przez wezwany brytyjski samolot patrolowy, ale nie doszło do spotkania z okrętem podwodnym. Przez pewien czas „Narwik” usiłował jeszcze holować łodzie na wypadek zatopienia, lecz zbytnio go spowalniały i zostały odcięte. Około godziny pierwszej w nocy odnaleziono na morzu jeszcze kapitana „Orcadesa” Charlesa Foxa, który z grupą załogi próbował doprowadzić statek do portu, lecz musiał go porzucić po jego dobiciu. Ogółem „Narwik” przejął 1020 (według zapisu w dzienniku okrętowym) lub 1022 rozbitków, a na skutek zatopienia zginęło tylko ok. 40 osób. „Orcades” był przy tym drugim co do wielkości statkiem alianckim zatopionym podczas wojny. 11 października przybyły dla eskorty dwa niszczyciele, „Nizam” i „Foxhound”, a następnego dnia „Narwik” wyokrętował rozbitków w Kapsztadzie. Była to jedna z najskuteczniejszych akcji ratowniczych podczas II wojny światowej, zwłaszcza przeprowadzona przez jeden statek. Kapitan Czesław Zawada i sześciu członków załogi zostali za akcję ratowniczą uhonorowani odznaczeniami polskimi i brytyjskimi, w tym kapitan otrzymał Order Imperium Brytyjskiego IV klasy i prestiżowy medal wojenny Lloyda za bohaterstwo na morzu (Lloyd's War Medal for Bravery at Sea).
„Narwik” następnie z Kapsztadu dopłynął w konwoju przez Port-of-Spain do Filadelfii w USA (5 grudnia 1942 roku), gdzie był dokowany i nastąpiła zmiana kapitana na Edwarda Winklera, a potem pobrał ładunek wojenny z Nowego Jorku, w tym dwie lokomotywy i barki desantowe. Po rejsie przez Atlantyk 8 marca 1943 roku w Kapsztadzie na statek powrócił kapitan Niefiedowicz, po czym statek dostarczył wieziony sprzęt wojenny do Suezu. W związku z planowaną inwazją na Sycylię transportował następnie wojsko i sprzęt między Suezem, Port Saidem i Aleksandrią. Wziął po tym udział w inwazji na Sycylię, płynąc od 6 lipca w konwoju inwazyjnym i wyładowując 14 lipca 1943 roku wojsko na barki, po czym transportując tam dalej zaopatrzenie. We wrześniu transportował sprzęt także z Trypolisu i Bizerty do Salerno. Pod koniec września wyszedł do Manchesteru w Anglii, skąd po remoncie i zmianie kapitana na Józefa Borkowskiego (4 listopada), w drugiej połowie grudnia dostarczył zaopatrzenie do Augusty we Włoszech. W kwietniu 1944 roku wyruszył z Włoch pod kapitanem Niefiedowiczem przez Gibraltar i Casablankę do Australii i Nowej Zelandii z ładunkiem fosfatów, w tym z Kapsztadu do Freemantle samotnie. Stamtąd między styczniem a kwietniem 1945 roku dostarczył amunicję i materiały wybuchowe do Wielkiej Brytanii, a między 2 a 17 maja przepłynął w konwoju do Nowego Jorku. Po zakończeniu wojny w Europie w dalszym ciągu statek pływał przez Atlantyk w czarterze brytyjskim na potrzeby wojenne, zmieniając kapitanów.
Po wojnie (1946-1972).
Po wojnie, w związku z przejęciem armatora GAL przez rząd w kraju, 29 lipca 1946 roku „Narwik” przypłynął do Polski, z kapitanem Franciszkiem Szudzińskim. W dalszym ciągu służył pod tą samą nazwą i wykonywał rejsy transatlantyckie, wyruszając w pierwszy z nich już 28 sierpnia 1946 roku do Santos, inaugurując w ten sposób po wojnie linię południowoamerykańską. Pływał zarówno na różnych liniach, jak i w trampingu oceanicznym. Od początku 1951 roku, po podziale GAL, wszedł w skład Polskich Linii Oceanicznych w Gdyni. Był w tym roku czarterowany ZSRR, transportując drewno z syberyjskiego północnego portu Igarka. W pierwszej połowie lat 50. pływał z Kaliningradu z zaopatrzeniem dla radzieckich dalekomorskich statków rybackich na dalekiej Północy, z kapitanem Robertem Noworytą i częściowo radziecką załogą . Przeżył wówczas ponownie niebezpieczną sytuację dwutygodniowego pożaru węgla, ugaszonego ostatecznie w porcie Thorshavn na Wyspach Owczych.
Od września 1955 roku „Narwik” pływał na linii do Indii. 17 stycznia 1957 roku na Zatoce Biskajskiej „Narwik”, pod kapitanem Rościsławem Choynowskim, napotkał dryfujący opuszczony wrak francuskiego statku-bazy wielorybniczej „Janina” (8268 BRT), na którym dwa dni wcześniej wybuchł pożar. Został on obsadzony przez 11 osób załogi „Narwika”, którzy ugasili resztki pożaru. Zamierzano podjąć próbę holowania dla nagrody, lecz zanim do tego doszło, około godziny 6 następnego dnia statek nagle zatonął rufą w dół, przy czym zginęło pięciu członków załogi.
Od lipca 1961 roku „Narwik” pływał na Kubę. Od lutego 1966 roku przez dwa lata pływał w czarterze w polsko-koreańskiej spółce "Korpol", pływając do Korei Północnej. 23 czerwca 1967 roku został przekazany przez Polskie Linie Oceaniczne do innego państwowego armatora Polskiej Żeglugi Morskiej, zmieniając port macierzysty na Szczecin. W PŻM woził głównie węgiel na eksport. W związku ze zużyciem, w 1972 roku został sprzedany na złom do Hiszpanii. 16 lub 17 lutego 1972 roku opuścił uroczyście polską banderę i pod kapitanem Eugeniuszem Daszkowskim wyruszył z Gdańska z ładunkiem węgla do Leixões w Portugalii. Następnie statek dopłynął 8 marca do stoczni złomowej w Bilbao, gdzie 6 kwietnia 1972 roku rozpoczęto złomowanie.

</doc>
<doc id="3179157" url="https://pl.wikipedia.org/wiki?curid=3179157" title="Anthony Lemke">
Anthony Lemke

Roger Anthony Lemke (ur. w Ottawie, w prowincji Ontario) – kanadyjski aktor, scenarzysta i producent filmowy, najlepiej znany jako Trójka, czyli Marcus Boone z serialu science-fiction "Dark Matter".

</doc>
<doc id="3179159" url="https://pl.wikipedia.org/wiki?curid=3179159" title="Władysław Dunka de Sajo">
Władysław Dunka de Sajo

Władysław Dunka de Sajo (ur. 1875 we Lwowie, zm. 10 stycznia 1933 tamże) – polski inżynier, prezes Związku Przemysłowców Naftowych, wiceprezes Związku Producentów Ropy.
Życiorys.
Ukończył szkołę realną w Stanisławowie, a następnie rozpoczął studia na Wydziale Budowy Maszyn w Szkole Politechnicznej we Lwowie. Po uzyskaniu tytułu inżyniera praktykował w Fabryce Maszyn i Wagonów w Sanoku, a następnie w Warsztatach Kolei Państwowych w Stanisławowie. Po podjęciu decyzji o pracy zawodowej w przemyśle naftowym wyjechał do Borysławia, gdzie przez rok praktykował w tamtejszej kopalni. Następnie objął stanowisko kierownicze, zaangażował się w prace nad zmianami w ustawie o wiertnictwie, które miały zagwarantować racjonalność wydobycia. W 1909 został zatrudniony przez kapitał szwajcarski w prace poszukiwawcze na Węgrzech, w Zborovie. Po zakończeniu ich fiaskiem powrócił do Borysławia, gdzie objął stanowisko dyrektora Towarzystwa Naftowego „Premier”. W 1914 wstąpił ochotniczo do Legionów Polskich, ale ze względu na postępującą chorobę płuc był zmuszony zakończyć służbę wojskową. Został zwolniony z Legionów na podstawie rozporządzenia EG nr 98653 c. i k. Ministerstwa Obrony Krajowej z 25 listopada 1916 roku. Kontynuował pracę zawodową, wyjechał na badania poszukiwawcze do Rumunii, ale już w marcu 1915 powrócił do Borysławia. Jako dyrektor techniczny Towarzystwa Naftowego przeniósł się do Rypnego, gdzie rozpoczęto wówczas wydobycie kolejnego złoża.
Zmarł śmiercią samobójczą, zastrzelił się z rewolweru w swoim lwowskim mieszkaniu. Spoczął na Cmentarzu Łyczakowskim.

</doc>
<doc id="3179160" url="https://pl.wikipedia.org/wiki?curid=3179160" title="Kremucjusz Kordus">
Kremucjusz Kordus

Kremucjusz Kordus ("Aulus Cremutius Cordus"; zm. 25 n.e.) – rzymski historyk okresu wczesnego cesarstwa, piewca ustroju republikańskiego.
Autor dzieła historycznego, zawierającego dzieje rzymskie od okresu wojen domowych do czasów współczesnych autorowi. W swojej pracy zawarł pochwałę Marka Brutusa, zabójcy Juliusza Cezara, co za panowania Tyberiusza ściągnęło na niego gniew władz. Chcąc uniknąć śmierci z rąk wszechwładnego Sejana popełnił samobójstwo, zagładzając się na śmierć. Jego dzieło zostało publicznie spalone przez edylów, zachowały się tylko nieliczne jego fragmenty.

</doc>
<doc id="3179163" url="https://pl.wikipedia.org/wiki?curid=3179163" title="Sand Creek (Wisconsin)">
Sand Creek (Wisconsin)

Sand Creek – miasto w Stanach Zjednoczonych, w stanie Wisconsin, w hrabstwie Dunn.

</doc>
<doc id="3179164" url="https://pl.wikipedia.org/wiki?curid=3179164" title="Property and Environment Research Center">
Property and Environment Research Center

Property and Environment Research Center – amerykański think tank założony w 1980 i mający aktualnie swoją główną siedzibę w Bozeman. Misją instytutu jest udowadnianie, że prawa własności prywatnej, brak ingerencji rządu, a także polityka wolnego rynku są najlepszymi metodami ochrony środowiska przed jej wyniszczeniem. Organizacja promuje wolnorynkowy ekologizm (ang. "free-market environmentalism").
Instytut został założony w roku 1980 przez garstkę ekonomistów. Od tamtego momentu znacznie się rozrósł, stając się jedną z większych organizacji ekologicznych w USA wspierających ekologizm i promujących wolny rynek. W niedalekim czasie jest planowanie zbudowanie własnego uniwersytetu PERC.
Założycielem i byłym prezesem oraz dyrektorem wykonawczym organizacji jest Terry L. Anderson, który aktualnie zasiada w zarządzie jako starszy doradca. Aktualnym dyrektorem wykonawczym jest Reed Watson.
Aktualnie, głównymi tematami badań instytutu są:

</doc>
<doc id="3179166" url="https://pl.wikipedia.org/wiki?curid=3179166" title="Andi-Lucian Cristea">
Andi-Lucian Cristea

Andi-Lucian Cristea (ur. 5 stycznia 1982 w Buzău) – rumuński polityk i urzędnik państwowy, deputowany do Parlamentu Europejskiego VIII kadencji, parlamentarzysta krajowy.
Życiorys.
W 2004 ukończył nauki polityczne w SNSPA w Bukareszcie, kształcił się również podyplomowo na Uniwersytecie Bukareszteńskim. W 2004 wstąpił do Partii Socjaldemokratycznej. Pracował w biurze prasowym tego ugrupowania, a także w administracji obu izb rumuńskiego parlamentu i w Parlamencie Europejskim. W 2012 przez kilka miesięcy był dyrektorem biura ministra sprawiedliwości, a następnie został dyrektorem generalnym Ministerstwa Spraw Zagranicznych. W latach 2010–2013 był sekretarzem młodzieżówki socjaldemokratycznej (TSD) do spraw europejskich. W 2014 z ramienia lewicowej koalicji skupionej wokół PSD uzyskał mandat eurodeputowanego, w którym zasiadał do 2019. W 2020 został wybrany na posła do Izby Deputowanych.

</doc>
<doc id="3179167" url="https://pl.wikipedia.org/wiki?curid=3179167" title="Vernon (Kalifornia)">
Vernon (Kalifornia)

Vernon – miasto w Stanach Zjednoczonych, w stanie Kalifornia, w hrabstwie Los Angeles.

</doc>
<doc id="3179168" url="https://pl.wikipedia.org/wiki?curid=3179168" title="Renault GBC 180">
Renault GBC 180

Renault GBC 180 – francuski sześciokołowy wojskowy samochód ciężarowy o ładowności 5 t opracowany przez przedsiębiorstwo Renault w drugiej połowie lat 90. XX wieku.
Historia.
Pojazdy powstał w wyniku gruntownej modernizacji samochodów Berliet GBC 8KT, wykorzystywanych przez armię francuską od lat 50. Pierwsze zamówienie na przebudowę 2800 ciężarówek złożone zostało w 1997 roku. Łącznie zmodernizowanych w ten sposób zostało ponad 5500 pojazdów. Modernizacja przeprowadzana była w zakładach Renault w Limoges.
W samochodach wymieniono silnik, skrzynię biegów, kabinę, zbiornik paliwa, układy: elektryczny, kierowniczy, hamulcowy i koła. Pozostawiono zregenerowaną ramę, mosty napędowe Berliet HPK7 i skrzynię rozdzielczą HWT 2030. Silnik o mocy 175 KM, w miejsce 125-konnego, jest niestandardowy dla gamy Renault, produkowany w zakładach w Limoges. Kabina jest klasyczna, stalowa, z wyjątkiem maski silnika wykonanej z poliestru wzmocnionego włóknem szklanym, wykonywana najpierw w zakładach w Blainville, a następnie w Turcji. Oprócz kabiny ze stałym dachem istnieje wersja Torpedo ze składanym dachem brezentowym.
Renault GBC 180 przystosowany jest do transportu żołnierzy lub ładunku, a także do pełnienia roli cysterny lub pojazdu naprawczego. Standardowo samochód może przewozić 23 osoby (3 w kabinie, 20 w tylnej części pojazdu). Ciężarówka zdolna jest do holowania 6-tonowej przyczepy.
Opis.
W modernizowanych samochodach zastosowano silnik wysokoprężny 6-cylindrowy rzędowy turbodoładowany z intercoolerem 6,2 l Renault MIDR 06.02.26 o mocy 175 KM (129 kW) przy 2500 obr./min i maksymalnym momencie obrotowym 575 Nm przy 1400 obr./min. Silnik spełnia normę Euro 2. Pojazd ma sześciobiegową skrzynię biegów Eaton 4106 OD (produkowaną w Polsce).

</doc>
<doc id="3179170" url="https://pl.wikipedia.org/wiki?curid=3179170" title="Złotorost postrzępiony">
Złotorost postrzępiony

Złotorost postrzępiony ("Polycauliona candelaria" (L.) Frödén, Arup &amp; Søchting) – gatunek grzybów z rodziny złotorostowatych ("Teloschistaceae"). Ze względu na symbiozę z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Polycauliona, Teloschistaceae, Teloschistales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy gatunek ten zdiagnozowany został w 1753 r. przez Karola Linneusza jako "Lichen candelarius". Potem zaliczany był do różnych rodzajów, m.in. do rodzaju "Xanthoria" (złotorost), i pod taką nazwą opisywany był w polskim piśmiennictwie mykologicznym. Obecną, uznaną przez Index Fungorum nazwę nadali mu w 2012 r. Frödén, Arup &amp; Søchting przenosząc go do rodzaju "Polycauliona" (synonimizowany z "Caloplaca"). Nazwa polska stała się od tego czasu niespójna z nazwą naukową.
Synonimów nazwy naukowej posiada około 40. Jednym z nich jest "Xanthoria candelaria" (L.) Th. Fr. 1861:
Nazwa polska według "Krytycznej listy porostów i grzybów naporostowych Polski". 
Morfologia.
Tworzy listkowatą plechę z glonami protokokkoidalnymi. Plecha jest najczęściej nieregularna, rzadziej rozetkowata lub poduszeczkowata i osiąga szerokość do kilku cm. Jest głęboko wcinana, a jej odcinki mają długość i szerokość 1-2 mm i są płaskie. Nasady odcinków przylegają do podłoża, zewnętrzne części zaś odginają się. Końce odcinków są postrzępione lub wcinane, poszerzone lub równowąskie. Górna powierzchnia plechy jest matowa, koloru od intensywnie żółtego do żółtopomarańczowego, dolna jest biaława lub żółtawa. Chwytników brak, lub są rzadkie, jasne. Reakcje barwne: górna powierzchnia: K + fioletowy, C –, KC –
Górna powierzchnia plechy może być gładka, lub pokryta granulkowatymi, marginalnymi lub półmarginalnymi urwistkami. Owocniki typu apotecjum lekanorowego są niezbyt liczne. Mają średnicę do 2 mm, tarczkę tej samej barwy co plecha, a brzeżek plechowy cienki i gładki, lub pokryty urwistkami. W jednym worku powstaje po 8 bezbarwnych askospor. Są dwukomórkowe, mają przegrodę z kanalikiem i rozmiar 9-15 × 5-9 μm. Pyknidia są zagłębione w plesze i mają taki sam kolor, lub są nieco ciemniejsze od plechy. Pykniospory są elipsoidalne i mają rozmiar 2,3-3 × 1-1,5 μm.
Występowanie i siedlisko.
Gatunek szeroko rozprzestrzeniony; występuje na wszystkich kontynentach, łącznie z Antarktydą. W Polsce pospolity na terenie całego kraju. Rośnie na korze drzew, zarówno liściastych, jak i iglastych (rzadziej), a także na skałach krzemianowych.

</doc>
<doc id="3179171" url="https://pl.wikipedia.org/wiki?curid=3179171" title="Vernon (Floryda)">
Vernon (Floryda)

Vernon – miasto w Stanach Zjednoczonych, w stanie Floryda, w hrabstwie Washington.

</doc>
<doc id="3179173" url="https://pl.wikipedia.org/wiki?curid=3179173" title="Ana-Claudia Țapardel">
Ana-Claudia Țapardel

Ana-Claudia Țapardel (ur. 16 grudnia 1983 w Bukareszcie) – rumuńska polityk, działaczka partyjna i samorządowa, deputowana do Parlamentu Europejskiego VIII kadencji.
Życiorys.
W 2006 została absolwentką wydziału zarządzania Akademii Studiów Ekonomicznych w Bukareszcie. Pracowała m.in. w bankowości i administracji stołecznego Sektora 5. Zasiadała w radzie miejskiej Bukaresztu. W 2002 wstąpiła do Partii Socjaldemokratycznej, pełniła różne funkcje w strukturach organizacji młodzieżowej (TSD), została również wiceprzewodniczącą stołecznych struktur socjaldemokratów. W 2014 z ramienia lewicowej koalicji skupionej wokół PSD uzyskała mandat do PE VIII kadencji.

</doc>
<doc id="3179174" url="https://pl.wikipedia.org/wiki?curid=3179174" title="Vernon (Indiana)">
Vernon (Indiana)

Vernon – miasto w Stanach Zjednoczonych, w stanie Indiana, siedziba administracyjna hrabstwa Jennings.

</doc>
<doc id="3179175" url="https://pl.wikipedia.org/wiki?curid=3179175" title="Questo amore">
Questo amore

Questo amore – utwór włoskiego zespołu Ricchi e Poveri, napisany przez Dario Farina, Mauro Lusiniego i Sergio Bardottiego, nagrany i wydany w 1978 roku na albumie pod tym samym tytułem. Za aranżację singla odpowiedzialny był Toto Torquati. 
W 1978 roku utwór reprezentował Włochy podczas finału 23. Konkursu Piosenki Eurowizji. Podczas koncertu finałowego, który odbył się 22 kwietnia w Palais des Congrès w Paryżu, utwór został zaprezentowany jako trzeci w kolejności i ostatecznie zdobył 53 punkty, plasując się na dwunastym miejscu finałowej klasyfikacji. Dyrygentem orkiestry podczas występu zespołu był Nicola Samale. 
Na stronie B winylowego wydania singla znalazła się piosenka „Anima”. 

</doc>
<doc id="3179176" url="https://pl.wikipedia.org/wiki?curid=3179176" title="Vernon (Utah)">
Vernon (Utah)

Vernon – miasto w Stanach Zjednoczonych, w stanie Utah, w hrabstwie Tooele.

</doc>
<doc id="3179179" url="https://pl.wikipedia.org/wiki?curid=3179179" title="Vernon (Wisconsin)">
Vernon (Wisconsin)

Vernon – miasto w Stanach Zjednoczonych, w stanie Wisconsin, w hrabstwie Waukesha.

</doc>
<doc id="3179180" url="https://pl.wikipedia.org/wiki?curid=3179180" title="Sorin Moisă">
Sorin Moisă

Sorin Moisă (ur. 7 stycznia 1976 w Piatra Neamț) – rumuński polityk i ekonomista, deputowany do Parlamentu Europejskiego VIII kadencji.
Życiorys.
Ukończył studia na wydziale międzynarodowych stosunków gospodarczych Akademii Studiów Ekonomicznych w Bukareszcie, uzyskał następnie magisterium w zakresie stosunków międzynarodowych w SNSPA w Bukareszcie. Podjął później studia doktoranckie na Uniwersytecie Oksfordzkim. Pracował jako doradca polityczny w Przedstawicielstwie Komisji Europejskiej w Rumunii w Bukareszcie oraz jako publicysta ekonomiczny. W 2010 komisarz UE ds. rolnictwa i rozwoju wsi Dacian Cioloș powierzył mu stanowisko zastępcy dyrektora swojego gabinetu.
W 2014 z ramienia lewicowej koalicji skupionej wokół Partii Socjaldemokratycznej uzyskał mandat deputowanego do PE VIII kadencji. W 2017 wystąpił z PSD.

</doc>
<doc id="3179181" url="https://pl.wikipedia.org/wiki?curid=3179181" title="Xanthoria candelaria">
Xanthoria candelaria



</doc>
<doc id="3179182" url="https://pl.wikipedia.org/wiki?curid=3179182" title="Ignacio Serricchio">
Ignacio Serricchio

Ignacio Ariel Serricchio (ur. 19 kwietnia 1982 w Buenos Aires, w Argentynie) – amerykański aktor i producent filmowy i telewizyjny pochodzenia argentyńskiego.

</doc>
<doc id="3179183" url="https://pl.wikipedia.org/wiki?curid=3179183" title="Terry L. Anderson">
Terry L. Anderson

Terry L. Anderson – amerykański ekonomista, prezes Property and Environment Research Center. Pracuje w Instytucie Hoovera jako „"John and Jean De Nault Senior Fellow"”. Jest autorem oraz redaktorem ponad trzydziestu siedmiu książek, przede wszystkim dotykających problematyki środowiska i wolnego rynku. Jego pierwszą publikacją była "Free Market Environmentalism", napisana wspólnie z Donaldem Lealem i wydana w 1991. W następnym roku otrzymał za nią nagrodę Sir Antony Fisher International Memorial Award, wydawaną przez Atlas Economic Research Foundation. Otrzymał także wiele innych nagród za swoje publikacje i działalność, między innymi "The Liberalni Institut Annual Award" od Liberalni Institut w Pradze.
W 1968 otrzymał Bachelor of Science na University of Montana, a następnie obronił doktorat z ekonomii na University of Washington w 1972. Po tym rozpoczął swoją karierę jako wykładowca na Montana State University, by aktualnie zostać emerytowanym profesorem.
Uważa się za zapalonego fana myślistwa, wędkarstwa, jazdy na nartach oraz turystyki pieszej.

</doc>
<doc id="3179185" url="https://pl.wikipedia.org/wiki?curid=3179185" title="Vernon (Vermont)">
Vernon (Vermont)

Vernon – miasto w Stanach Zjednoczonych, w stanie Vermont, w hrabstwie Windham.

</doc>
<doc id="3179187" url="https://pl.wikipedia.org/wiki?curid=3179187" title="Vernon (Connecticut)">
Vernon (Connecticut)

Vernon – miasto w Stanach Zjednoczonych, w stanie Connecticut, w hrabstwie Tolland.

</doc>
<doc id="3179189" url="https://pl.wikipedia.org/wiki?curid=3179189" title="Uniwersytet w Derby">
Uniwersytet w Derby

Uniwersytet w Derby (dawniej Szkoła Wyższa Sztuki i Technologii, "Derby College of Art and Technology") – angielska publiczna uczelnia z siedzibą w Derby. Prowadzi ok. 300 programów absolwenckich. Zajęcia dla absolwentów poszczególnych wydziałów, kierunków i specjalizacji są przeprowadzane w formie kursów. Na zajęcia uczęszcza około 22 000 studentów.
Historia.
Wczesne lata.
Przez lata ok. 20 osób przyczyniło się do założenia uniwersytetu. Pierwszy z nich powstał w 1851 roku jako Diecezjalna Instytucja Szkolenia Nauczycielek w Derby ("Diocesan Institution for the Training of Schoolmistresses"). Instytut rozkwitał jako samodzielna jednostka, choć pod różnymi nazwami, aby po blisko 120 latach połączyć się z inną rozwijającą się tętnicą edukacyjną. W 1977 roku powstała Szkoła Wyższa Derby Lonsdale ("Derby Lonsdale College of Higher Education").
Druga linia tego połączenia rozpoczęła się w 1853 roku wraz z założeniem Akademii Sztuk Pięknych w Derby ("Derby School of Art"), która w 1870 przekształciła się w Centralną Akademię Sztuk Pięknych w Derby i Centralną Szkołę Wyższą w Derby ("Derby Central School of Art and the Derby Central School of Science"). W 1885 roku uczelnie te zostały przemienione w Akademię Sztuk Pięknych i Instytut Techniczny w Derby ("Derby School of Art and Technical Institution"). Jednakże niecałe 10 lat później, w 1892 roku, nastąpiły trzy kolejne połączenia, z czego powstała Miejska Uczelnia Techniczna w Derby ("Derby Municipal Technical College").
Kedleston Road.
W 1928 roku Uczelnia Techniczna podzieliła się na Akademię Sztuk Pięknych w Derby ("Derby School of Art") i Uniwersytet Techniczny w Derby ("Derby Technical College"). Do 1955 roku uczelnie te stały się Okręgową Akademią Sztuk Pięknych w Derby ("Derby and District College of Art") otwartą 22 września 1966 roku przez Paula Reillyego, Dyrektora Rady Wzornictwa Industrialnego oraz Okręgowym Uniwersytetem Technicznym w Derby ("Derby and District College of Technology") otwartym przez Księcia Edynburga 15 maja 1964 roku. Obie uczelnie są umieszczone przy Kedleston Road w Allestree. Teren ten był wcześniej polem golfowym Markeaton i kosztował 2.5 mln funtów. Kamień węgielny został umieszczony 5 lipca 1957 przez Lorda Ernesta Hivesa, byłego dyrektora Rolls-Royce’a. 35 – akrowy Uniwersytet Biskupi("Bishop Lonsdale College") w Mickleover, otwarty dzień wcześniej przez księcia, został utworzony na rzecz kursów nauczycielskich. Podczas ceremonii otwarcia, książę powiedział: „Cechy potrzebne nauczycielowi to oddanie świętego, cierpliwość zegarmistrza, współczucie rodziców i przywództwo generała”.
Operacja podziału uniwersytetów przy Kedleston Road osłabła w 1972 roku poprzez wspólną inicjatywę na rzecz stworzenia Akademii Sztuki i Techniki w Derby ("Derby College of Art and Technology"). Pięć lat później dzięki tradycji diecezji w Derby, powstał Biskupi Uniwersytet Pedagogiczny (" Bishop Lonsdale College of Education") w Mickleover. Tam studiowało około 800 studentów, natomiast przy Kedleston Road około 1200.
Fuzja z Uniwersytetem Pedagogicznym w Mickleover ("Mickleover Education College").
Po utworzeniu unii w 1977 roku oraz późniejszym uformowaniu Szkoły Wyższej Derby Lonsdale ("Derby Lonsdale College of Higher Education"), kolejne cztery instytucje edukacyjne pragnęły dodać swoje szanowane wydziały. W marcu 1981 uczelnia przeprowadziła pierwszą ceremonię rozdania dyplomów z zaledwie 6 kierunków (spośród 156) zatwierdzonych przez CNAA. Przed tym, wszystkie stopnie uniwersyteckie zostały wręczone podczas ceremonii na Uniwersytecie w Nottingham.
Szkoła Pedagogiczna w Matlock ("Matlock College of Education"), tradycyjna szkoła pedagogiczna Kościoła Anglii założona w 1946 roku, połączyła się z Lonsdale w 1983 roku i utworzyła Szkołę Wyższą Derbyshire ("Derbyshire College of Higher Education"). Była to deska ratunkowa dla Szkoły w Matlock borykającego się z problemami finansowymi wynikającymi z obniżeniem dofinansowania szkoleń dla nauczycieli. W 1985 roku, Szkoła w Matlock został znacznie ograniczony co doprowadziło do zamknięcia w 1986 roku. Pięć lat później Szkoła Terapii Zajęciowej Południowego Derbyshire ("Southern Derbyshire School of Occupational Therapy") połączyła się ze Szkołą Wyższą Derby Lonsdale. W 1992 roku tego samego dokonała Szkoła Radiografii Południowego Derbyshire ("Southern Derbyshire School of Radiography").
Przemiana w uniwersytet.
W 1992 roku brytyjska Ustawa o Edukacji Wyższej pozwoliła Szkole Wyższej w Derbyshire stała się jedyną uczelnią w kraju, która mogła bezpośrednio przekształcić się w uniwersytet. 31 października 1992 roku został otwarty blok T, w skład którego wchodziły obiekty naukowe leżące na północ od Wieży Północnej. Blok został otwarty przez Księżniczkę Alicję, ówczesnego rektora uniwersytetu.
W styczniu 1994 roku został otwarty Młyn Britannia, odnowiony za 10 mln funtów. 4 marca 1994 roku, został otwarty blok B leżący na północ od Wieży Wschodniej, na który składały się przedmioty biznesowe. Jesienią tego samego roku powstało Atrium. W listopadzie 1997 oficjalnie otwarto Centrum Nauki zbudowane na byłym parkingu. Uniwersytet w Derby został w pełni doinwestowany i w 1998 roku połączył działania ze Szkołą Policealną High Peak (" High Peak College of Further Education"), miastem Buxton i Harpur Hill. Współpraca ta zakończyła się połączeniem w Kampus Devonshire Uniwersytetu w Derby z siedzibą w Buxton.
W październiku 2008 roku, Peregrine Cavendish, XII Książę Devonshire, został mianowany trzecim honorowym rektorem uniwersytetu.
Lokalizacja i obiekty.
Ulica, przy której znajduje się Uniwersytet w Derby to Kedleston Road w Allestree na północny zachód od Derby, tuż przy drodze A38, naprzeciw Parku Markeaton. Uniwersytet ma też swój kampus w Buxton w hrabstwie Derbyshire, znany jako Kampus Devonshire. Budynek ten zdominował okolicę poprzez kopułę o średnicy 44 metrów (większa niż w Katedrze św. Pawła w Londynie ("St Paul’s Cathedral")). Został on otwarty przez Księcia Karola w lutym 2006 roku. Siedziba wydziału sztuki, designu i technologii, która jest utrzymana w nowoczesnym stylu, oficjalnie została oddana do użytku wczesnym listopadem 2007 roku przez Richarda Bransona. Zajęcia są również prowadzone w Młynie Britannia w Derby oraz w Centrum Kształcenia Medycznego w Chesterfield.
Uniwersytet oferuje szereg źródeł i udogodnień dla swoich studentów. Są wśród nich laboratoria komputerowe, spa (w Buxton), dwa biura dla deweloperów gier komputerowych, zaadaptowane otoczenie szpitala z robo-pacjentami, doskonale wyposażone Centrum Zasobów Nauki ("Learning Resource Centre") otwarte w 1997 roku. Do tego dochodzi jeszcze restauracja prowadzona przez studentów gastronomii, uniwersytecki system autobusów, wielofunkcyjne aule wykładowcze, miejsca dla kultury i sztuki, studia nagraniowe, centrum sportu (hale sportowe, kluby fitness, boiska zewnętrzne), bary i kawiarenki studenckie, pokoje modlitw, parki oraz częste wystawy organizacji, firm i producentów z okolic, kraju oraz świata.
Uniwersytet w Derby oddział w Buxton.
Kampus ten jest zlokalizowany na terenie XVIII – wiecznej byłej stajni Devonshire Dome. W 1854 roku, VI Książę Devonshire ofiarował ziemię, część stajni oraz część majątku na przekształcenie w szpital i ogrody dla pacjentów szukających leczenia w łaźniach w Buxton. Ich architekt, Henry Currey, nadzorował prace. Żelazna kopuła (jedna z największych na świecie ze średnicą 44.2 metra), wieża zegarowa i oddział chirurgiczny zostały dobudowane do szpitala, który po 1948 roku był prowadzony przez Narodowe Służby Zdrowia. Uniwersytet w Derby zakupił opuszczony już szpital od NSZ w 2001 roku i przeniósł swoje działania z kampusa w Harpur Hill w 2005 roku.
Wydziały.
Wydział Biznesowy, Informatyki i Prawa.
Kierunek informatyczno-matematyczny.
Szkoła nadzoruje studentów w trakcie studiów doktoranckich na obszarach, które obejmują stopień inżynierski z informatyki kryminalnej, gier komputerowych, sieci, Internetu, technologii informacyjnych, rozwoju oprogramowania, programowanie oraz matematyka. Stopień magisterski można osiągnąć w zaawansowanych systemach komputerowych, przedsięwzięciach informatycznych, informatyki kryminalnej. Dostępne są również kursy z różnorodnych, praktycznych dziedzin informatyki. Derby współpracuje z firmą Cisco, która prowadzi kursy na poziomie podstawowym (CCNA) stanowiące niewielką część kursu licencjackiego Sieci i Zabezpieczenia Komputerowe. Szkoła posiada laboratoria przemysłu gier komputerowych i obecnie ma trzy drużyny w finałowej ósemce Imagine Cup w Wielkiej Brytanii. Szkoła specjalizuje się w badaniach na polach Sztucznej Inteligencji, Bezpieczeństwa Sieci, Inżynierii Oprogramowania i Strategicznych Systemów Informatycznych.
Kierunek Prawa i Kryminalistyki.
Kierunek Prawa i Kryminalistyki zapewnia możliwość studiowania kryminalistyki, prawa ogólnego, biznesowego, międzynarodowego, społecznego i publicznego, handlowego oraz medialnego, a także studia prawnicze. Istnieje także możliwość zdobycia tytułu z filozofii.
Na podstawie Narodowej Ankiety Studenckiej, kierunek prawniczy w Derby zajął pierwsze miejsce w czterech kategoriach.
Szkoła Biznesowa w Derby ("The Derby Business School").
Szkoła Biznesowa w Derby oferuje studia zarówno pierwszego stopnia, jak i podyplomowe. W programie uwzględnione są przedmioty takie jak: przywództwo, badania organizacyjne, zarządzanie zmianami, łańcuch logistyczny, logistyka, biznes międzynarodowy, marketing, księgowość i finanse. W tym przedmioty specjalistyczne nauczane są na poziomach od podstawowego do doktorskiego. Szkoła oferuje również kursy profesjonalne w zakresie od kształcenia kierowniczego do rozwoju przywództwa i wiele innych.
Szkoła współpracuje z The Association of Business Schools, The European Foundation for Management Development, The Chartered Institute of Marketing, Association of Chartered Certified Accountants, Chartered Institute of Management Accountants, Chartered Institute of Personnel and Development, Chartered Institute of Purchasing &amp; Supply, Institute of Leadership and Management i z Institute of Mathematics and its Applications.
W styczniu 2014 w Szkole Biznesowej w Derby został otwarty pierwszy profesjonalny doktorat z praktyk zawodowych. Są to studia doktoranckie w niepełnym wymiarze godzin dla pracujących profesjonalistów, których absolwenci otrzymają tytuł doktora. W 2014 ma również zostać otwarty doktorat z zarządzania biznesem.
Szkoła Biznesowa w Derby posiada trzy centra doskonalenia, w tym centra dla: łańcuchów logistycznych i ulepszeń, przedsiębiorstw oraz rozwoju przywództwa.
Wydział Sztuki, Wzornictwa i Technologii.
Kierunek humanistyczny.
Kierunek humanistyczny wprowadza poprzez kursy studentów w zagadnienia dotyczące języka angielskiego, zarówno brytyjskiego, jak i amerykańskiego oraz nauki humanistyczne, do których zaliczamy: historię filmu i telewizji, historię powszechną, teatr, zajęcia z pisania kreatywnego i produkcję medialną. Pełna gama przedmiotów pomaga studentom uzyskać tytuł magistra i doktora. Szkoła utrzymuje dobre kontakty z amerykańskimi uczelniami, wydawnictwami, autorami, placówkami oświaty tj. Muzeum i Galeria Sztuki w Derby oraz mediami, BBC Radio Derby i Derby Evening Telegraph. Uczelnia wspiera Kedleston Hall, Haddon Hall, Chatsworth i spóściznę Derwent Valley, a także stronę UNESCO. W 2009 roku uniwersytet wykupił prawa do Derby Playhouse i zmienił nazwę na Teatr Derby, w którym odbywają się zajęcia aktorskie.
Szkoła Sztuki i Wzornictwa.
Wcześniej zajęcia z filmu, sztuki nowoczesnej, fotografii, wzornictwa i projektowania odbywały się w Młynie Britannica, jednak aktualnie wydział zmienił swoją siedzibę na Markeaton. Nowa okolica pozwoliła na wprowadzeniu we wrześniu 2007 roku nowych obiektów i metod do programu nauczania. Studenci mają do swojej dyspozycji dwa audytoria, w pełni wyposażone studio telewizyjne oraz centrum szkoleniowe firmy Apple Mac. Absolwenci otrzymują tytuł magistra lub doktora. Studenci mają szansę zaistnieć w Banks Mill Studios, który składa się z 38 wyspecjalizowanych podjednostek zaopatrzonych w mentorów, którzy krok po kroku wprowadzają artystów i projektantów w szeregi firmy.
Szkoła Technologii.
Konserwacja architektury, kierownictwo budowy, inżynieria lądowa i wodna, inżynieria mechaniczna, inżynieria produkcji, elektrotechnika, elektronika, technologia sportów motorowych, technologia muzyki, muzyka popularna, technologia imprez na żywo i projektowanie produktów to kursy, które oferuje Szkoła Technologii w Derby. Dawniej usytuowana przy Kedleston Road została ona przeniesiona, wraz ze szkołą nauk humanistycznych i szkołą sztuki i wzornictwa, do wartego £21 milionów, przyjaznego dla środowiska i ekologicznie zrównoważonego ośrodka Markeaton. Znajdują się tam pracownie, audytoria, sklep dla studentów, kawiarnia, centrum Apple’a i punkt ksero.
Wydział Edukacji, Zdrowia i Nauki.
Szkoła Edukacji.
Szkoła Edukacji oferuje kierunki na wielu poziomach.
Nauczany tam licencjat w dziedzinie pedagogiki to 3-4 letnie studia składające się z praktyk w szkołach ogólnokształcących i szkołach specjalnych oraz wykładów i warsztatów na kampusie głównym. Dodatkowo szkoła oferuje parę innych kierunkach na różnych poziomach.
Szkoła Zdrowia.
Szkoła Zdrowia Uniwersytetu w Derby umożliwia studiowanie na różnych poziomach na takich kierunkach jak: farmacja, pielęgniarstwo, umiejętności kliniczne czy radiografia. Szkoła prowadzi oddział kliniczny, w którym znajdują się urządzenia do obrazowania radiologicznego, urządzenia do pomiaru gęstości kości, oddział szkoleniowy z sześcioma łóżkami, poradnie, pomieszczenia do leczenia klinicznego, laboratorium do modelowania struktur anatomicznych, skomputeryzowany symulator pacjenta i oddział opieki podstawowej oferujący możliwość konsultacji z internistą. W kwietniu 2008 szkoła wygrała nagrodę Partnerstwa z NHS.
Szkoła Nauk Ścisłych.
Kierunki realizowane w szkole nauk obejmują: biologię, chemię, ekologię, medycynę sądową, psychologię, geologię i geografię. Przedmioty te są dostępne jako krótkie kursy lub prace doktorskie.
Prace badawcze w terenie, które stanowią integralną część kursów, mogą być prowadzone lokalnie w Peak District, Derby, Nottingham i pobliskich wiejskich okolicach lub zagranicą w Europie Zachodniej, Afryce czy Azji.
Szkoła Opieki Społecznej i Terapeutyki.
Ta filia Wydziału Edukacji, Zdrowia i Nauk ma studentom do zaoferowania takie przedmioty jak: stosowane nauki społeczne i wspólnotowe, stosowane nauki zdrowia psychicznego, terapia zajęciowa, sztuki terapeutyczne i medycyna niekonwencjonalna. Kursy są nauczane na poziomach od podstawowego do doktorskiego.
Szkoła aktywnie prowadzi badania na szczeblach lokalnych, regionalnych i państwowych w dziedzinach wymiaru sprawiedliwości wśród młodzieży, azylu i imigracji, rozwoju społeczności, integracji społecznej, ochrony dzieci, przestępczości i policji, zażywania alkoholu i narkotyków, zastraszania i żałoby. Dodatkowo w ramach kierunku prowadzona jest klinika terapii oferująca: siatsu, refleksologię, masaż aromaterapeutyczny i masaż Szwedzki.
Szkoła Kultur i Stylu Życia.
W szkole kulturoznawstwa prowadzone są kursy z zarządzania zajęciami na świeżym powietrzu, zarządzania krajobrazem, sztuk kulinarnych, turystyki, zarządzania w sektorze usług, zarządzania spa, zarządzania eventami, zarządzania salonem fryzjerskim, hotelarstwa, kierowania hotelem, rekreacji, coachingu sportowego, psychologii sportu, terapii sportem i sztuk walki.
Szkoła prowadzi wyśmienitą restaurację „Dome”, w której znajduje się kuchnia do praktyk i konkursów, a na ścianach wiszą telewizory plazmowe na których podczas warsztatów mogą być wyświetlane techniki kulinarne.
Szkoła oferuje nie tylko honorowany w całej Wielkiej Brytanii kurs z międzynarodowego zarządzania spa, ale również swój otwarty ostatnio nowo odrestaurowany kompleks spa na terenie kampusu Devonshire. Jako część programu studenci mają możliwość odwiedzać spa w Europie Wschodniej i na Malcie. Wybrane kursy prowadzone są do poziomu doktorskiego.
Obiekty studenckie.
Atrium, zbudowane w 1994 roku, jest dużą halą przy Kedleston Road, która posiada oddział księgarni Blackwell, sklep stowarzyszenia studenckiego (Keddies), prywatne biura, Biuro Karier, salony fryzjerskie, bankomaty Natwest i Lloyds TSB.
Atrium jest użytkowane regularnie przez uniwersytet, stowarzyszenie studenckie i do celów prywatnych. W ich skład wchodzą doroczne spotkania opłatkowe, targi świeżości, studenckie audycje radiowe oraz wydarzenia sportowe. Poprzednio, atrium było głównym miejscem, w którym odbywały się bale studenckie oraz goszczono znane osobistości takie jak Pendulum, Goldie Lookin Chain, Zane Lowe czy The Sugababes. Wiele razy atrium pojawiało się w programie transmitowanym przez BBC „Bargain Hunt”. Było to przy okazji Targów Antyków Jaguar.
Atrium posiada również szereg obiektów gastronomicznych zaopatrywanych przez Chartwells. Pięć minut drogi od tego miejsca jest eko-targ z dużo korzystniejszymi cenami. Miejsce te jest połączone z uniwersytetem poprzez linię autobusową (UniBus), która obsługuje pasażerów w ciągu dnia i wieczora. Linia ta ma swój początek na dworcu Derby Midland.
Stowarzyszenie Sudentów Uniwersytetu w Derby zapewnia również zaplecze socjalne i obiekty gastronomiczne dla studentów w „Kwadracie studenckim” ("student quarter"). Znajdują się tam licencjonowane bary i miejsca z rozrywką na żywo, coffee house, kolejne bankomaty oraz toalety.
Akademiki.
Akademiki Uniwersytetu w Derby usytuowane są w tzw. ‘kwadracie studenckim’, który rozciąga się pomiędzy ulicami Kedleston, Markeaton, Britannia Mill, a centrum miasta.
Lista Domów Studenta w Derby:
Stowarzyszenie Studentów.
Reprezentatywną częścią przedstawicieli uczelni jest Zrzeszenie Studentów Uniwersytetu w Derby ("The University of Derby Students’ Union, UDSD") o którym więcej można przeczytać na stronie dotyczącej Ulicy Kedleston.

</doc>
<doc id="3179190" url="https://pl.wikipedia.org/wiki?curid=3179190" title="Laurențiu Rebega">
Laurențiu Rebega

Constantin Laurențiu Rebega (ur. 20 lutego 1976 w Vălenii de Munte) – rumuński polityk, samorządowiec i zootechnik, deputowany do Parlamentu Europejskiego VIII kadencji.
Życiorys.
Ukończył studia na wydziale zootechnicznym uniwersytetu rolniczego USAMV w Bukareszcie. Był przewodniczącym uczelnianej ligi studenckiej i redaktorem czasopisma akademickiego. Zaangażował się w działalność Partii Konserwatywnej, w 2010 został przewodniczącym partyjnych struktur w okręgu Prahova. Objął również funkcję radnego i wiceprzewodniczącego rady tego okręgu. W 2014 z ramienia lewicowej koalicji skupionej wokół Partii Socjaldemokratycznej i współtworzonej przez konserwatystów uzyskał mandat deputowanego do PE VIII kadencji. W kwietniu 2016 stanął na czele nowej eurosceptycznej partii Forţa Naţională. W 2018 dołączył natomiast do ugrupowania PRO Rumunia.

</doc>
<doc id="3179191" url="https://pl.wikipedia.org/wiki?curid=3179191" title="Raúl Leoni">
Raúl Leoni

Raúl Leoni Otero (ur. 26 kwietnia 1905, zm. 5 lipca 1972) – wenezuelski polityk.
W 1928 został przewodniczącym Federacji Studentów Wenezueli. Od 1928 do 1936 przebywał na emigracji. Po powrocie do kraju założył w 1937 Narodową Partię Demokratyczną, zaś w 1945 znalazł się w gronie założycieli partii Akcja Demokratyczna przewodzonej przez Rómulo Betancourt. Kiedy Betancourt sprawował urząd prezydenta Wenezueli, Leoni został w 1945 ministrem pracy w jego rządzie. Był nim do 1948, kiedy ów rząd został obalony przez ministra wojny Carlosa Delgado Chalbauda. Po tym wydarzeniu Leoni udał się po raz kolejny na emigrację, lecz w 1958 powrócił do ojczyzny i kontynuował karierę polityczną. Pełnił funkcję przewodniczącego parlamentu (1959-1962), a następnie prezydenta państwa od 13 marca 1964 do 11 marca 1968. Okres jego rządów stanowił okres walk partyzanckich. Po incydencie w Machurucuto z maja 1967 roku, gdzie wenezuelska Gwardia Narodowa i wojsko starły się z 12-osobowym oddziałem Kubańczyków i przeszkolonymi przez nich rebeliantami doszło do gwałtownego pogorszenia stosunków z rewolucyjnym rządem Kuby.

</doc>
<doc id="3179192" url="https://pl.wikipedia.org/wiki?curid=3179192" title="Broadland (Dakota Południowa)">
Broadland (Dakota Południowa)

Broadland – miasto w Stanach Zjednoczonych, w stanie Dakota Południowa, w hrabstwie Beadle.

</doc>
<doc id="3179195" url="https://pl.wikipedia.org/wiki?curid=3179195" title="Marian Jarosz (podpułkownik)">
Marian Jarosz (podpułkownik)

Marian Stanisław Jarosz (ur. 12 października 1921, zm. 29 sierpnia 2008) – podpułkownik Wojska Polskiego, uczestnik II wojny światowej, walk z UPA, działacz kombatancki, autor publikacji.
Życiorys.
Urodził się 12 października 1921 w Oknach-Grzymałowie. Jego rodzina wywodziła się ze wschodu. Był synem Stanisława (wojskowy, uczestnik polskiej wojny obronnej w 1939) i Katarzyny z domu Bednarz. W latach 30. zamieszkiwał z rodziną we Lwowie (w tym mieście jego wuj Piotr Hadam był działaczem lewicowym). Tam zdał maturę. Uzyskał wykształcenie średnie kolejowe. 
Podczas II wojny światowej po nadejściu frontu wschodniego został wcielony do ludowego Wojska Polskiego i od 28 sierpnia do 4 grudnia 1944 służył w 16 Kołobrzeskim pułku piechoty. W jednostce objął funkcję zastępcy dowódcy zwiadu artyleryjskiego. Następnie, 4 grudnia 1944 został skierowany do Oficerskiej Szkoły Piechoty Nr 1 w Krakowie (według własnej relacji w Riazaniu))). Według informacji przekazanej w 2006 przez Centralne Archiwum Wojskowe z tej szkoły został zdemobilizowany 1 września 1945 w stopniu chorążego. W różnych publikacjach podawano, że był też żołnierzem 6 Pomorskiej Dywizji Piechoty w strukturze 1 Armii Wojska Polskiego, w 18 pułku piechoty w składzie 6PDP w stopniu podporucznika. W marcu 1945 miał uczestniczyć w bitwie o Kołobrzeg.
Po wojnie, z uwagi na jego wyuczony zawód, został przydzielony do wojsk kolejowych. W stopniu podporucznika był w składzie, po czym został zastępcą dowódcy, a później dowódcą pociągu pancernego nr 2 (model Panzertriebwagen 16, funkcjonującego pod nazwą „Grom”), sformowanego w październiku 1945 w Warszawie, po czym skierowanego do Sanoka pod komendę 8 Drezdeńskiej Dywizji Piechoty i następnie uczestniczącego w walkach z Ukraińską Powstańczą Armią (UPA) na liniach Sanok – Łupków (linia kolejowa nr 107) i wzgl. Sanok –Olszanica wzgl. Sanok – Ustjanowa(linia kolejowa nr 108). W stopniu kapitana został dowódcą utworzonego na początku 1947 dywizjonu pociągów pancernych Służby Ochrony Kolei (SOK), który stacjonował w Zagórzu na tamtejszej stacji kolejowej i także brał udział w walkach z UPA (działania zabezpieczające, wsparcie działań operacyjnych, obrona stacji kolejowych, rozminowywanie mostów). Jako komendant pociągu SOK działał przy ochronie linii kolejowej. W tym czasie miał dokonać zatrzymania na stacji kolejowej w Sanoku łącznika oddziałów podziemia antykomunistycznego, którego Józef Kuraś ps. „Ogień” rzekomo wysłał do Antoniego Żubryda ps. „Zuch”. 27 marca 1947 uczestniczył w odprawie oficerów dokonanej przez gen. Karola Świerczewskiego, który tego samego dnia poniósł śmierć w Bieszczadach. Funkcję dowódcy dywizjonu sprawował do 1948, pod jego komendą było ok. 3000 żołnierzy. W 1950 odszedł ze służby wojskowej w stopniu kapitana.c
Po odejściu z wojska przez około trzy lata był zatrudniony w kopalnictwie naftowym z siedzibą w Sanoku. W tym okresie pracował w Grabownicy, Krośnie, Krakowie i finalnie w Sanoku, gdzie pełnił stanowisko zastępcy dyrektora ds. wierceń poszukiwawczych. Później był pracownikiem Sanockiej Fabryki Wagonów „Sanowag” (późniejsza Sanocka Fabryka Autobusów „Autosan”), gdzie przez ok. 30 lat pracował jako kierownik służby transportu i spedycji wzgl. główny specjalista ds. transportu i spedycji, pełniąc także funkcję pełnomocnika dyrektora ds. transportu. W okresie tego zatrudnienia ukończył studium w zakresie ekonomiki i transportu.
Od 1952 był członkiem Związku Bojowników o Wolność i Demokrację, w 1957 został działaczem kombatanckim w sanockiej organizacji, był współzałożycielem i przewodniczącym koła zakładowego przy SFA „Autosan” (1962, 1963), pełnił funkcję prezesa zarządu miejsko-gminnego Koła ZBoWiD w Sanoku od 1984, ponownie wybrany 26 października 1988 oraz zasiadał w radzie naczelnej ZBoWiD. Wraz ze swoim bratem Bronisławem w latach 60. był inicjatorem i organizatorem prelekcji w Sanoku znanych osobistości (wśród nim byli Józef Sobiesiak, Jan Gerhard, Jerzy Łyżwa, Włodzimierz Sokorski). W październiku 1989 został członkiem Zarządu Wojewódzkiego ZBoWiD w Krośnie, zasiadł w prezydium ZW oraz został delegatem na Krajowy Zjazd ZBoWiD. Został członkiem powołanego 31 stycznia 1968 społecznego komitetu ORMO w Sanoku. W 1976 otrzymał zaświadczenie kombatanta. Pełnił funkcję przewodniczącego Klubu Oficerów Rezerwy w SFA „Autosan”, ponownie wybrany w 1985. Po przekształceniu ZBoWiD w 1990 pełnił funkcję prezesa Koła Miejsko-Gminnego Związku Kombatantów RP i Byłych Więźniów Politycznych Ziemi Sanockiej w Sanoku, które przyjęło do nazwy imię 2 Pułku Strzelców Podhalańskich, jednostki z okresu II Rzeczypospolitej (ponownie wybierany prezesem zarządu tego koła w październiku 2001 na czwartą z kolei kadencję, następnie w 2005) oraz był wiceprezesem Okręgu ZKRP i BWP. Był także działaczem Ligi Obrony Kraju. W lipcu 1975 zasiadł we władzach wojewódzkich Towarzystwa Przyjaźni Polsko-Radzieckiej w Krośnie.
Na emeryturze zajął się pracą kronikarską i upamiętniającą. Działał społecznie, w tym na rzecz upamiętnienia walk o niepodległość i uczestników wojen. Był inicjatorem powstania pomnika ofiar Zwangsarbeitslager Zaslaw w Zasławiu, pomnika upamiętniającego żołnierzy 6 Pomorskiej Dywizji Piechoty obok Szkoły Podstawowej nr 7, Pomnika Synom Ziemi Sanockiej Poległym i Pomordowanym za Polskę w Sanoku. Opublikował pięć wydawnictw książkowych w zakresie udziału przedstawicieli Sanoka i ziemi sanockiej w wojnach. Współpracował z miesięcznikiem „Polsce wierni” ZKRP i BWP. Udzielał się także na rzecz szkoły Gimnazjum nr 4 im. 6 Pomorskiej Dywizji Piechoty w Sanoku, noszącej patronat jednostki, w której służył. W tej działalności wygłaszał wykłady wspomnieniowe i na tematy żołnierskie. Był kolekcjonerem pamiątek historycznych. Publikował na łamach „Gazety Sanockiej – Autosan”. Był autorem publikacji o charakterze kombatanckim oraz podsumowań tematyki II wojny światowej. W latach 90. angażował się w polemikę na łamach prasy. W lutym 1999 brał udział w zjeździe powiatowym Socjaldemokracji Rzeczypospolitej Polskiej w Sanoku.
Pozostawał kapitanem rezerwy w stanie spoczynku w latach 80. i 90. W 2000 otrzymał nominację na stopień majora, przyznaną postanowieniem ministra obrony narodowej i pozostawał w tej randze w 2002. Później był przedstawiany w stopniu podpułkownika. Został członkiem zwyczajnym Stowarzyszenia Klub Kawalerów Orderu Wojennego Virtuti Militari. Od października 2005 grupa kombatantów zrzeszonych w Sanoku dążyła do wyjaśnienia sprawy kariery wojskowej Mariana Jarosza, przeprowadzenia jego lustracji i odebrania mu odznaczenia Krzyża Srebrnego Orderu Virtuti Militari (ich zdaniem awanse i order miałby otrzymać dzięki osobistym koneksjom). Powoływali się oni zarówno na dokumenty, jak też na relację płk. Antoniego Mroza, zarzucającego Jaroszowi kłamstwa i konfabulacje odnośnie do swego życiorysu. W obronie M. Jarosza stanął płk Adam Sikorski (członek zarządu koła ZKRP i BWP w Sanoku), przywołujący, że Order VM nadano Jaroszowi za „"skuteczne i umiejętne wykonywanie zadań bojowych przez pociąg pancerny"” dowodzony przez niego w okresie walk z UPA. Sam Jarosz w odpowiedzi prasowej przedstawił swój szlak bojowy i wskazał, że otrzymał order VM w 1970. W związku z powyższym wicedyrektor Departamentu Wojskowego Urzędu do Spraw Kombatantów i Osób Represjonowanych oświadczył, że Marian Jarosz był funkcjonariuszem UB, zaś Order Virtuti Militari, którym został odznaczony w 1970, miał być przyznany w wyniku złożenia wniosku, który w swojej treści obejmował nieprawdziwe dane i jednocześnie zadeklarował wystąpienie o cofnięcie awansu do stopnia podpułkownika i pozbawienie M. Jarosza Orderu Virtuti Militari. W Inwentarzu IPN podano, że w aktach Wojewódzkiego Urzędu Spraw Wewnętrznych w Rzeszowie za lata 1949-1958 Marian Jarosz figuruje jako rezydent wywiadu służb PRL, zarejestrowany pod pseudonimem „101”.
Marian Jarosz zmarł 29 sierpnia 2008, a jego pogrzeb odbył się 2 września 2008 w Sanoku. Jego żoną była Cecylia z domu Bryndza, podczas II wojny światowej żołnierz Armii Krajowej, ps. „Irena” (zm. 1993). Oboje zostali pochowani w grobowcu na Cmentarzu Centralnym w Sanoku. Mieli dwie córki: Danutę i Urszulę. Jego brat Bronisław (1924–1977) także był żołnierzem LWP w stopniu majora oraz lekarzem.
Publikacje.
W 2002 przygotowywał też publikację pt. "Brzozowie w II wojnie światowej".

</doc>
<doc id="3179196" url="https://pl.wikipedia.org/wiki?curid=3179196" title="Virgil (Dakota Południowa)">
Virgil (Dakota Południowa)

Virgil – miasto w Stanach Zjednoczonych, w stanie Dakota Południowa, w hrabstwie Beadle.

</doc>
<doc id="3179232" url="https://pl.wikipedia.org/wiki?curid=3179232" title="Kościół Świętego Wincentego à Paulo (Milwaukee)">
Kościół Świętego Wincentego à Paulo (Milwaukee)



</doc>
<doc id="3179235" url="https://pl.wikipedia.org/wiki?curid=3179235" title="Oriol Rosell">
Oriol Rosell

Oriol Rosell Argerich (ur. 7 czerwca 1992 w Puig-reig) – hiszpański piłkarz grający na pozycji defensywnego pomocnika w CF Os Belenenses, do którego jest wypożyczony ze Sportingu.
Kariera klubowa.
Barcelona.
Rosell dołączył do młodzieżowego zespołu Barcelony w wieku 14 lat w 2006 roku. W dorosłym futbolu zadebiutował 14 stycznia 2012 roku w spotkaniu Barcelony B, grając siedem minut w przegranym 1-3 meczu z UD Las Palmas w ramach rozgrywek Segunda División B. W tym samym sezonie wystąpił jeszcze w pięciu innych spotkaniach drużyny.
Sporting KC.
W sierpniu 2012 Rossel podpisał kontrakt z występującym w Major League Soccer Sportingiem Kansas City. W amerykańskim zespole otrzymał numer 20. i grał z "Uri" na koszulce.
Już w swoim drugim spotkaniu 1 września 2012 strzelił pierwszego gola dla swojej nowej drużyny, trafiając do siatki Toronto FC w 87. minucie.
Sporting CP.
3 czerwca 2014 roku Kansas City i Sporting CP doszły do porozumienia w sprawie transferu Rossela. W myśl zasad MLS, szczegóły transferu nie zostały zdradzone do wiadomości publicznej. Wiadome jest jednak, że Rosell z portugalską drużyną podpisał pięcioletni kontrakt, a klauzula odstępnego wpisana w umowę wynosi 45 milionów euro.
Kariera reprezentacyjna.
W grudniu 2013 roku Rosell powołany został do Reprezentacji Katalonii na mecz z reprezentacją Republiki Zielonego Przylądka. Na boisku pojawił się w 68. minucie, zmieniając Marca Valiente. Jego drużyna wygrała 4:1.
Poglądy polityczne.
Rosell publicznie przyznał, że jest za niepodległością Katalonii. Powiedział też, że gdyby został powołany do reprezentacji Hiszpanii, to by jej odmówił.

</doc>
<doc id="3179236" url="https://pl.wikipedia.org/wiki?curid=3179236" title="Pleasant Lake (Minnesota)">
Pleasant Lake (Minnesota)

Pleasant Lake – miasto w Stanach Zjednoczonych, w stanie Minnesota, w hrabstwie Stearns.

</doc>
<doc id="3179238" url="https://pl.wikipedia.org/wiki?curid=3179238" title="Latarnia morska Vilsandi">
Latarnia morska Vilsandi

Latarnia morska Vilsandi – zbudowana w roku 1809 roku położona zachodnich wybrzeżach wyspy Vilsandi około 10 kilometrów na zachód od Saremy. Obiekt 20 lipca 2004 roku został wpisany na listę narodowych zabytków Estonii pod numerem 27241. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 925.
Latarnia została zbudowana w 1809 roku i jest najstarszą latarnią morską w prowincji Sarema. Wieża ma wysokość 37 metrów, wysokość światła to 40 m. Od 1827 roku latarnia została zelektryfikowana. W 1907 roku latarnikiem został Artur Toom, który w 1910 roku spowodował założenie pierwszego obszaru ochrony przyrody w niewielkiej wysepce Vaika. Uważa się to za początek ochrony przyrody w Estonii. Toom pracował jako latarnik do 1941 roku.
W 1957 roku latarnia przeszła gruntowny remont.

</doc>
<doc id="3179241" url="https://pl.wikipedia.org/wiki?curid=3179241" title="Peter Rytter Munk">
Peter Rytter Munk

Peter Rytter Munk (ur. 27 lutego 1995 w Hadsund) – duński wioślarz.

</doc>
<doc id="3179242" url="https://pl.wikipedia.org/wiki?curid=3179242" title="Arcade (Georgia)">
Arcade (Georgia)

Arcade – miasto w Stanach Zjednoczonych, w stanie Georgia, w hrabstwie Jackson.

</doc>
<doc id="3179243" url="https://pl.wikipedia.org/wiki?curid=3179243" title="Ellisville (Missisipi)">
Ellisville (Missisipi)

Ellisville – miasto w Stanach Zjednoczonych, w stanie Missisipi, w hrabstwie Jones.

</doc>
<doc id="3179244" url="https://pl.wikipedia.org/wiki?curid=3179244" title="Marian Jarosz">
Marian Jarosz



</doc>
<doc id="3179245" url="https://pl.wikipedia.org/wiki?curid=3179245" title="Ellisville (Missouri)">
Ellisville (Missouri)

Ellisville – miasto w Stanach Zjednoczonych, w stanie Missouri, w hrabstwie St. Louis.

</doc>
<doc id="3179248" url="https://pl.wikipedia.org/wiki?curid=3179248" title="Leon Korwin-Mikucki">
Leon Korwin-Mikucki

Leon Korwin-Mikucki (ur. 22 stycznia 1867 w Stanisławowie, zm. 8 października 1920 w Krakowie) – polski inżynier mechanik, współtwórca przemysłu naftowego, autor wielu konstrukcji maszynowych, wiertnik.
Po ukończeniu gimnazjum św. Anny w Krakowie wyjechał do Wiednia, gdzie studiował na tamtejszej politechnice. Następnie przeniósł się do Lwowa, gdzie kontynuował naukę na Politechnice Lwowskiej pod kierunkiem prof. Leona Syroczyńskiego. Po obronie dyplomu pozostał na uczelni jako asystent prof. Bogdana Maryniaka w Katedrze Budowy Maszyn. W 1891 wyjechał do Bóbrki, gdzie odbył praktykę wiertniczą. Pracę kierownika prac wiertniczych rozpoczął w Turaszówce, a następnie kontynuował dla firm "Franto" i "Naphta" w Gorlicach, Krygu, Jaszczwi i Ropicy. W 1900 przeniósł się do Borysławia, gdzie zawiązał spółkę "Mikucki Perutz" i prowadził prace wiertnicze w kopalni "Feiler". W późniejszym czasie był organizatorem Towarzystwa Akcyjnego "Montan", w 1910 przeszedł do Galicyjskiego Karpackiego Naftowego Towarzystwa Akcyjnego. Opracował korbę wiertniczą o zmiennym tłoku, popuszczadło wiertnicze w ryglu. 

</doc>
<doc id="3179249" url="https://pl.wikipedia.org/wiki?curid=3179249" title="Sojuz TMA-18M">
Sojuz TMA-18M

Sojuz TMA-18M – misja statku Sojuz do Międzynarodowej Stacji Kosmicznej między wrześniem 2015 a marcem 2016 r. obsługująca wymianę załogi stacji. Była to 127. misja kapsuły z rodziny Sojuz.
Przebieg misji.
Start Sojuza TMA-18M odbył się 2 września 2015 r. Podstawowym celem misji było dostarczenie kapsuły powrotnej dla załogi biorącej udział w prawie 12-miesięcznym pobycie na Stacji. Pojazd dostarczył również jednego członka Ekspedycji 45 i 46 (Siergieja Wołkowa). W misji tej również wziął udział z ramienia Europejskiej Agencji Kosmicznej pierwszy duński astronauta Andreas Mogensen. Drugim członkiem załogi początkowo miała być jako kosmiczna turystka brytyjska śpiewaczka operowa Sarah Brightman, jednak w maju 2015 r. wycofała się z lotu. W jej miejsce został włączony do załogi pierwszy kazachski kosmonauta Ajdyn Aimbetow.
Po 10 dniach pobytu na stacji Mogensen i Aimbetow powrócili na Ziemię na pokładzie Sojuza TMA-16M. Natomiast po upływie około pół roku na pokładzie Sojuza TMA-18M na Ziemię powrócili z Wołkowem po rocznym pobycie na stacji Scott J. Kelly i Michaił Kornijenko. Lądowanie miało miejsce 2 marca 2016 r., 157 km na południowy wschód od Żezkazganu.

</doc>
<doc id="3179603" url="https://pl.wikipedia.org/wiki?curid=3179603" title="Karl Eduard Aeschlimann">
Karl Eduard Aeschlimann

Karl Eduard Aeschlimann (ur. 17 lutego 1808 w Burgdorf, zm. 4 kwietnia 1893 w Jałcie) – szwajcarski architekt, przedstawiciel historyzmu, od 1828 w Imperium Rosyjskim. 
Karl Eduard Aeschlimann zaprojektował m.in. pierwszy pałac w Liwadii.

</doc>
<doc id="3179604" url="https://pl.wikipedia.org/wiki?curid=3179604" title="Dom Heigelmannów w Czapurach">
Dom Heigelmannów w Czapurach

Dom Heigelmannów – okazały dom wiejski, zlokalizowany w Czapurach przy ul. Poznańskiej, bezpośrednio przy drodze z Poznania do Rogalinka.
Dom Heigelmannów, stojący bokiem do drogi, jest przykładem wybujałej architektury realizowanej przez bardzo zamożnych rolników, zamieszkujących wsie podpoznańskie, z których duża część miała korzenie bamberskie. Architektura obiektu nawiązuje do dworów wielkopolskiego ziemiaństwa. Cztery kolumny wspierają okazały portyk od północy, kryjący wejście paradne (drugie, gospodarcze znajduje się od strony podwórza i także ma zadaszenie, oparte na dwóch kolumnach). Domowi towarzyszą okazałe zabudowania gospodarcze - stajnia, stodoła, narzędziownia i inne. Przy ul. Poznańskiej 71 stoi inny dom bamberski, znacznie skromniejszy, także należący do członka rodziny i stanowiący ongiś całość z "dużym" gospodarstwem. Nieopodal stoi także wystawiona przez Heigelmannów kapliczka maryjna z 1871. Została zniszczona przez nazistów w 1941 i odbudowana w 1947 w nowej formie. Heigelmannowie byli rodziną wyjątkowo zamożną, posiadającą rozległe dobra ziemskie (głównie pola uprawne i pastwiska nadwarciańskie).

</doc>
<doc id="3179644" url="https://pl.wikipedia.org/wiki?curid=3179644" title="Raggio di luna">
Raggio di luna

Raggio di luna – utwór włoskiego zespołu Matia Bazar, napisany przez Carlo Marrale'a, Piero Cassano, Antonielli Ruggiero, Giancarlo Golziego i Salvatora Stellity, nagrany i wydany w 1979 roku.
W 1979 roku utwór reprezentował Włochy podczas finału 24. Konkursu Piosenki Eurowizji. Podczas koncertu finałowego, który odbył się 31 marca w Binyanei Ha'ouama Centre w Jerozolimie, utwór został zaprezentowany jako drugi w kolejności i ostatecznie zdobył 27 punktów, plasując się na piętnastym miejscu finałowej klasyfikacji.
W zależności od wydania, na stronie B winylowej wersji singla znalazła się piosenka „Però che bello” lub „Esta tarde... que tarde”. Oprócz włoskojęzycznej wersji singla, zespół nagrał także singiel w języku angielskim („Moonshine”) i hiszpańskim („Rayo de luna”).

</doc>
<doc id="3179645" url="https://pl.wikipedia.org/wiki?curid=3179645" title="Kazimierz Bogatko (senator)">
Kazimierz Bogatko (senator)

Kazimierz Bogatko herbu Pomian – dziedzic dóbr Piotrkowa, komornik rawski (1764), regent ziemski rawski (1764), pisarz ziemski rawski (1767), cześnik radziejowski (1765), subdelegat grodzki radomski (1775), członek konfederacji Sejmu Czteroletniego w 1788 roku.
Był senatorem (w tym w okresie Sejmu Czteroletniego), piastując stanowiska kasztelana konarskiego kujawskiego (1783), kasztelana kowalskiego (1783–1787) i kasztelana kruszwickiego (1788).
Kawaler Orderu Świętego Stanisława (1785) i Orderu Orła Białego (11 lutego 1791).

</doc>
<doc id="3179732" url="https://pl.wikipedia.org/wiki?curid=3179732" title="Stare Miasto (Chojnów)">
Stare Miasto (Chojnów)



</doc>
<doc id="3179840" url="https://pl.wikipedia.org/wiki?curid=3179840" title="Starynka">
Starynka

Starynka – potok w południowej części Poznania, przepływający w całości w Poznaniu przez Marlewo, Minikowo i Starołękę. 
Przebieg.
Ciek stanowi prawobrzeżny dopływ Warty. Do Starynki uchodzi Rów Minikowski jako prawobrzeżny dopływ. Starynka poddana została regulacji, zwłaszcza w XIX wieku. Pierwotnie prawdopodobnie stanowiła jedno z ramion Warty.
Przyroda.
W dolinie cieku, wzdłuż jego brzegów licznie rośnie orzech włoski. 

</doc>
<doc id="3179841" url="https://pl.wikipedia.org/wiki?curid=3179841" title="Angélique Delahaye">
Angélique Delahaye

Angélique Delahaye z domu Prudhon (ur. 22 lutego 1963 w Lyonie) – francuska polityk, przedsiębiorca rolny, działaczka organizacji zawodowych i samorządowiec, posłanka do Parlamentu Europejskiego VIII kadencji.
Życiorys.
Ukończyła studia z zakresu języków obcych na Université de Tours. Do 1989 pracowała w firmie produkującej komponenty elektroniczne, następnie dołączyła do przedsiębiorstwa rolnego męża, specjalizującego się w warzywnictwie na obszarze około 30 hektarów w Saint-Martin-le-Beau. W 2000 zaczęła kierować własnym gospodarstwem ogrodniczym. W latach 2001–2012 kierowała krajową federacją producentów warzyw, następnie została przewodniczącą organizacji SOLAAL skupiającej producentów rolnych.
Zaangażowała się w działalność polityczną w ramach Unii na rzecz Ruchu Ludowego (przekształconej w 2015 w partię Republikanie). Była radną Saint-Martin-le-Beau, a w 2014 została merem tej miejscowości (funkcję tę pełniła do 2020). W 2010 została wybrana do rady Regionu Centralnego. W 2014 z listy UMP uzyskała mandat eurodeputowanej VIII kadencji, który wykonywała do 2019.
Odznaczona m.in. Legią Honorową V klasy (2009).

</doc>
<doc id="3179842" url="https://pl.wikipedia.org/wiki?curid=3179842" title="Tytuły i zwroty honorowe">
Tytuły i zwroty honorowe

Tytuł – godność nadawana określonej osobie/grupie osób, podkreślająca jej: pozycję w hierarchii, pełnioną funkcję, czy też urząd, określony zawód, zdobyte wykształcenie itd. Określony tytuł może być także nadany jako godność honorowa, nadawana w celu podkreślenia zasług, czynów danej osoby, lub też z innych pobudek. Tytuły mogą być kadencyjne, dożywotnie, lub też dziedziczne. Pełny zakres tytułów (tytulatura) podawane są w zależności od stosowanej praktyki względem danego tytułu. Od poprzedniego wieku zaczęto stopniowo upraszczać dane tytulatury oraz zmniejszać zakres ich stosowania, zgodnie z duchem egalitaryzmu.
Wielu tytułom w danej kulturze, na przestrzeni wieków przyporządkowano określone formalne i nieformalne zwroty honorowe, inaczej grzecznościowe. Dawniej system zwrotów odpowiednich dla danych tytułów, funkcji czy też pozycji społecznych, był mocno rozbudowany. Przetrwały jedynie te zwroty, które mają znaczenie w kurtuazji stosunków dyplomatycznych, lub te podkreślające znaczenie danej osoby w innych relacjach oficjalnych. Stosuje się je w urzędowej dokumentacji, w listach, wnioskach, czy też podczas uroczystych ceremonii.
Precedencja tytułów.
Najważniejsze są tytuły odnoszące się do osób obdarzonych funkcjami publicznymi. Kolejna zasadą jest też, że ważniejsze są tytuły, których nie można stracić, a więc ważniejsze od republikańskich są monarsze, od tytułów wojskowych naukowe. Te ostatnie uważa się również za ważniejsze od dziedzicznych tytułów arystokratycznych.
Zasady ogólne.
Niektóre tradycyjne zasady savoir-vivre tytułowania to przykładowo:
Tytuły i zwroty honorowe.
Poniżej podano przykłady historycznych i współczesnych tytułów oraz zwrotów stosowanych w jęz. polskim.
Tytuły głów państw.
Monarchie.
Monarchowie posiadają zazwyczaj dwie formy swojej tytulatury:
Zasady tytułowania i zwracania się do monarchów w państwach muzułmańskich:
Republiki.
We współczesnych krajach o ustroju republikańskim głową państwa jest co do zasady:
Tytuły małżonków głów państw.
Małżonki panujących władców noszą żeńską formę tytułów monarszych (istnieją jednak wyjątki od tej zasady, współcześnie zwłaszcza w państwach islamskich). Małżonkowie panujących kobiet, jeśli nie otrzymali tytułu monarszego, noszą tytuł – książę małżonek. W ustroju republikańskim nieformalnym tytułem przysługującym żonie głowy państwa jest "pierwsza dama". Gdy urząd pełni kobieta jej małżonek jest określany natomiast jako "pierwszy dżentelmen".
Tytuły funkcjonariuszy publicznych.
Przy tytułowaniu funkcjonariuszy publicznych używa się nazwy ich urzędu, zwroty bezpośrednie wynikają z kurtuazji, w Polsce:
Tytuły członków rodzin monarszych i arystokratów.
Podstawowym tytułem przysługującym członkom rodziny monarchy jest książę/księżna (w formie z łac. "Princeps").
Bliżsi i dalsi krewni monarchy, będący zgodnie z prawem dynastycznym członkami Rodziny Królewskiej (określenia nie należy mylić z „dynastią”) przysługuje tytuł książęcy odnoszący się do danego państwa, np. członkom Brytyjskiej rodziny królewskiej przysługuje tytuł: książę/księżna Zjednoczonego Królestwa ("Prince/Princess of the United Kingdom")
Do najbliższych członków rodziny monarszych i arystokratycznych (tylko tych wywodzących się od samodzielnych władców, lub feudałów), stosuje się następujące zwroty:
Do dalszych członków rodziny monarszej, jeśli nie posiadają ona innych specjalnych tytułów, stosuje się zwrot – "Jego/Jej Wysokość..."
Podstawowym tytułem przysługującym członkom rodziny monarchy jest książę/księżna (w formie z łac. "Princeps"). Do wyjątków należała dynastia Habsburgów, gdzie od XVI wieku członkom rodu przysługiwały tytuły: arcyksiążę/arcyksiężna. Rozróżnić należy jednak najbliższą rodzinę monarchy (jego dzieci, czasem też wnucząt), od dalszych krewnych. Najbliżsi krewni monarchy posiadali osobliwe, wyższe w hierarchii tytuły, np.:
Zwroty stosowane wobec dawnych członków rodzin monarszych (także po zdetronizowaniu):
Do dalszych członków rodziny monarszej, jeśli nie posiada ona innych specjalnych tytułów, najczęściej stosuje się zwrot – "Jego/Jej Wysokość..."
Wobec niedynastycznych arystokratów nie ma zwykle jednoznacznie ustalonych zasad zwracania, niektóre praktyki:
Tytuły osób duchownych i zakonnych.
Kościół prawosławny
Uwagi
Łaciński zwrot "Reverendus" tłumaczony jest na język polski jako "wielebny", ale także "czcigodny". Tak więc
Zarówno arystokracja, jak i wyższego duchowieństwo posiada prostą i uroczystą formę swojego nazwiska. Forma uroczysta zbudowana jest na zasadzie: zwrot grzecznościowy + imię + tytuł + nazwisko + ewentualnie reszta tytułu, np. "Jego Eminencja, Najprzewielebniejszy Karol, Kardynał Świętego Kościoła Rzymskiego Wojtyła, Arcybiskup i Metropolita Krakowski"
Tytuły dyplomatów.
Uwagi
Tytuły naukowe, stopnie naukowe, tytuły zawodowe.
Poniższa tabela przedstawia rozróżnienie pomiędzy tytułami, stopniami naukowymi i tytułami zawodowymi.
Zwroty przysługujące wymienionym osobom (gdzie X.Y. to imię i nazwisko):
Osoby obdarzone tytułem honorowym: doktor honoris causa przysługuje skrót: "dr h.c.", w przypadku kilku tytułów: "dr h. c. mult."
Uwagi
Należy łączyć tytuły:
W przypadku niektórych zawodów, zwroty grzecznościowe nie odpowiadają zdobytemu przez daną osobę tytułowi/stopniowi – i tak zwracać należy się:
Tytuły zawodowe i stopnie naukowe można podawać również w wersji dłuższej, tj. z określeniem naukowej specjalności. np.
Niekiedy tytuły pracowników naukowych mogą przybrać długą formę, jak np.: "ks. bp gen. dyw. prof. zw. dr hab. n. mat. inż. dr h.c. X.Y" – ksiądz biskup, generał dywizji, profesor zwyczajny, doktor habilitowany nauk matematycznych, inżynier, doktor honoris causa X.Y.
Tytuły pracowników szkół wyższych.
Stanowiska kierownicze.
Na czele uczelni stoją rektor, oraz jego zastępca (zastępcy) prorektor. Przysługuje im zwrot honorowy:
Na czele określonej jednostki administracyjnej uczelni stoją:
Uwagi
Nie łączy się tytułów służbowych z naukowymi, np. „Panie Profesorze Rektorze”, czy „Panie Dyrektorze Profesorze”. Z dwóch tytułów wybiera się wyższy.
Pracownicy uczelni.
W ramach uczelni zatrudnieni (od najwyższego stanowiska)
W uczelniach zawodowych pracownicy dydaktyczni mogą być także zatrudniani na stanowiskach:
Dawniej powszechnym stanowiskiem naukowym był docent.
Osobom piastującym stanowisko profesora zwyczajnego, a także nadzwyczajnego (choćby nawet nieposiadającym tytułu naukowego "profesora"), przysługuje zwrot – "Panie Profesorze/Pani Profesor".
Osobom na stanowisku docenta (niezależnie od stopnia naukowego) – "Panie Docencie/Pani Docent".
Pozostałych pracowników uczelni tytułuje się wedle posiadanego tytułu zawodowego/stopnia naukowego.
Obowiązujące zasady nakazują w sytuacjach oficjalnych i w podpisach tytuły zawodowe, tytuły i stopnie naukowe podawać przed imieniem i nazwiskiem, za nimi natomiast należy podawać stanowiska uczelniane. Przykłady:

</doc>
<doc id="3179844" url="https://pl.wikipedia.org/wiki?curid=3179844" title="7 dni w Hawanie">
7 dni w Hawanie

7 dni w Hawanie (hiszp. "7 días en La Habana") – francusko-hiszpański film dramatyczny z 2012 roku w reżyserii Benicio Del Toro, Pablo Trapero, Julio Médema, Elia Suleimana, Gaspara Noé, Juana Carlosa Tabío i Laurenta Canteta. Wyprodukowany przez Morena Films i Full House.
Zdjęcia do filmu kręcono w Hawanie na Kubie, a okres zdjęciowy trwał przez 7 tygodni (po tygodniu dla każdego reżysera) w marcu i kwietniu 2011 roku. Film składa się z siedmiu części, a są to: „El Yuma”, „Jam Session”, „La tentación de Cecilia”, „Diary of a Beginner”, „Ritual”, „Dulce amargo” i „La fuente”.
Premiera filmu miała miejsce 23 maja 2012 roku podczas 65. Międzynarodowego Festiwalu Filmowego w Cannes oraz tydzień później 30 maja we Francji. W Polsce premiera filmu odbyła się 19 kwietnia 2013 roku.
Fabuła.
Mozaika historii rozgrywających się w kubańskiej stolicy. Leonardo (Daniel Brühl) chce wynająć Cecilię (Melvis Santa Estevez) jako śpiewaczkę i zabrać ją ze sobą do Hiszpanii. Dziewczyna waha się, czy opuścić męża. Znany reżyser (Emir Kusturica) ma odebrać na Kubie nagrodę za całokształt twórczości.
Obsada.
Źródło: Filmweb
i inni

</doc>
<doc id="3179845" url="https://pl.wikipedia.org/wiki?curid=3179845" title="Kinderszenen">
Kinderszenen

Kinderszenen – esej historyczny autorstwa Jarosława Marka Rymkiewicza, zawierający liczne wątki autobiograficzne, wydany w 2008 roku. Utwór poświęcony jest w pierwszym rzędzie powstaniu warszawskiemu. Jego kluczowym wątkiem jest masakra z 13 sierpnia 1944 roku, kiedy to na ulicy Kilińskiego eksplodował tzw. czołg pułapka, zabijając kilkuset zgromadzonych wokół niego mieszkańców warszawskiej Starówki.
Tytuł.
Tytuł eseju – co autor wyjaśnia już na wstępie – nawiązuje do wydanego pod tym samym tytułem cyklu fortepianowych miniatur Roberta Schumanna. W ten sposób Rymkiewicz odwołuje się do romantycznego mitu dzieciństwa, ukazując jednak w konsekwencji jego kruchość w zetknięciu z koszmarem wojny i okupacji.
Treść.
Dwoma przeplatającymi się motywami utworu są wątki autobiograficzne oraz przywoływane przez autora sceny z powstania warszawskiego. Ów pierwszy motyw koncentruje się przede wszystkim wokół dzieciństwa Rymkiewicza – bezpowrotnie zniszczonego przez wojnę, która pozostawiła po sobie „wielką dziurę wypełnioną czarną krwią”. Obejmuje on jednak również kameralne wspomnienia dziecięcych przygód i pierwszych doświadczeń miłosnych, wspomnienia ulubionych żółwi, a także wątek dotkniętych zarazą kotów – doświadczenia, które po raz pierwszy nauczyło chłopca obcowania ze śmiercią.
Osią "Kinderszenen" są jednak wybrane sceny z powstania warszawskiego – m.in. zagłada przytułków nowomiejskich, a w szczególności kluczowy dla utworu wątek eksplozji „czołgu-pułapki” przy ul. Kilińskiego – służące Rymkiewiczowi jako punkt wyjścia do refleksji nad sensem i znaczeniem powstania warszawskiego oraz charakterem narodowym Polaków. W wizji Rymkiewicza powstanie warszawskie stanowi mit założycielski oraz swoisty fundament tożsamości narodowej Polaków. Polityczna i militarna klęska sierpniowego zrywu, okupiona niewyobrażalnymi ofiarami i cierpieniami, stanowi bowiem w ocenie autora duchowe zwycięstwo, które nie pozwala Polakom zapomnieć o swojej polskości.
Istotną rolę odgrywa również w "Kinderszenen" motyw ślepego losu, a także wątki odnoszące się do problemu prawdy historycznej oraz kwestii odpowiedzialności niemieckiego narodu za zbrodnie III Rzeszy.
Debata wokół "Kinderszenen".
Publikacja "Kinderszenen" wywołała ożywioną i momentami burzliwą debatę. O ile bowiem większość recenzentów zgodnie podkreślała wysokie walory literackie utworu, o tyle szereg kontrowersji wzbudziły śmiałe tezy historiozoficzne stawiane przez Rymkiewicza.
Krzysztof Masłoń uznał "Kinderszenen" za utwór „olśniewający swoim wizjonerstwem” i umieścił go w gronie dziesięciu najważniejszych utworów polskiej literatury poświęconych powstaniu warszawskiemu (na 8. miejscu). Sympatycy Rymkiewicza podkreślali, iż "Kinderszenen" stanowi niezwykle ważny głos w trwającym od 1944 roku sporze o powstanie warszawskie, a zarazem „oryginalny w formie powrót do refleksji na temat wojennych losów Polski i prób odczytania ich głębszego znaczenia”. Recenzenci z szeroko rozumianych kręgów polskiej prawicy pozytywnie ocenili również bezkompromisowe podejście Rymkiewicza do kwestii odpowiedzialności niemieckiego narodu za zbrodnie nazizmu.
Krytycy oskarżali natomiast autora "Kinderszenen" o niezdrową fascynację śmiercią i okrucieństwem, powielanie szkodliwych mitów na temat powstania warszawskiego, propagowanie infantylnej i martyrologicznej wizji polskości, a także ksenofobię i nienawiść do Niemców.

</doc>
<doc id="3179847" url="https://pl.wikipedia.org/wiki?curid=3179847" title="West Highland White Terrier">
West Highland White Terrier



</doc>
<doc id="3179849" url="https://pl.wikipedia.org/wiki?curid=3179849" title="Wybory uzupełniające do Izby Reprezentantów w 1. okręgu wyborczym w Alabamie w 2013 roku">
Wybory uzupełniające do Izby Reprezentantów w 1. okręgu wyborczym w Alabamie w 2013 roku

Wybory uzupełniające w 1. okręgu wyborczym w stanie Alabama odbyły się 17 grudnia 2013 r. wskutek rezygnacji kongresmena Jo Bonnera (objął stanowisko wicekanclerza uniwersytetu). 

</doc>
<doc id="3179850" url="https://pl.wikipedia.org/wiki?curid=3179850" title="Igor Šoltes">
Igor Šoltes

Igor Šoltes (ur. 22 sierpnia 1964 w Lublanie) – słoweński polityk, prawnik i urzędnik państwowy, poseł do Parlamentu Europejskiego VIII kadencji.
Życiorys.
Wnuk jugosłowiańskiego komunisty Edvarda Kardelja. Ukończył studia prawnicze na Uniwersytecie Lublańskim, w 2008 uzyskał stopień naukowy doktora na wydziale nauk społecznych. Był związany z Liberalną Demokracją Słowenii, kandydował z jej list w wyborach samorządowych. Zdał prawniczy egzamin zawodowy, pracował w administracji stołecznej dzielnicy Šiška, następnie był członkiem krajowej komisji rewizyjnej i prezesem urzędu zamówień publicznych. W latach 2004–2013 stał na czele słoweńskiego Sądu Obrachunkowego, konstytucyjnego organu kontrolującego finansowanie działalności publicznej.
Był później kandydatem na urząd ministra zdrowia w gabinecie Alenki Bratušek, ostatecznie jednak nie objął tego urzędu. Przed wyborami europejskimi w 2014 założył nowe ugrupowanie pod nazwą Verjamem, które w głosowaniu z 25 maja 2014 uzyskało ponad 10% głosów, co pozwoliło Igorowi Šoltesowi uzyskać mandat eurodeputowanego VIII kadencji. Partia nie przekroczyła natomiast progu w wyborach krajowych w tym samym roku, Igor Šoltes ustąpił następnie z funkcji jej przewodniczącego.
Związał się później z Demokratyczną Partią Emerytów Słowenii, a w 2022 został przewodniczącym rady eksperckiej ds. sprawiedliwości przy partii Socjaldemokraci. W tym samym roku powołany na stanowisko sekretarza stanu w ministerstwie sprawiedliwości.

</doc>
<doc id="3179856" url="https://pl.wikipedia.org/wiki?curid=3179856" title="Kaplica św. Pawły w Sokółce">
Kaplica św. Pawły w Sokółce

Kaplica pod wezwaniem św. Męczennicy Pawły – prawosławna kaplica cmentarna w Sokółce. Należy do parafii św. Aleksandra Newskiego w Sokółce, w dekanacie Sokółka diecezji białostocko-gdańskiej Polskiego Autokefalicznego Kościoła Prawosławnego.
Kaplica znajduje się na cmentarzu prawosławnym. Została wzniesiona dzięki staraniom Michała i Zofii Koncewiczów, z przeznaczeniem na grobowiec ich zmarłej matki, Pawły (wdowy po księdzu). Obiekt zbudowano w latach 1900–1901, konsekrowano 13 sierpnia 1901 pod wezwaniem patronki zmarłej, św. Męczennicy Pawły, której święto obchodzone jest w 1 sobotę po 16 czerwca.
Budowla murowana, posiada jedną wieżę i dwie kopuły, uwieczniona w malarstwie Witalisa Sarosieka (którego grób znajduje się na cmentarzu prawosławnym w Sokółce) - obraz olej na płycie/палатно бортa z  1994 r. "Cerkiew na cmentarzu prawosławnym/ Цэрквa на праваслаўныx могілкax."

</doc>
<doc id="3179858" url="https://pl.wikipedia.org/wiki?curid=3179858" title="Cerkiew Ikony Bogurodzicy &quot;Wszystkich Strapionych Radości&quot; w Kę">
Cerkiew Ikony Bogurodzicy &quot;Wszystkich Strapionych Radości&quot; w Kę



</doc>
<doc id="3179861" url="https://pl.wikipedia.org/wiki?curid=3179861" title="Cerkiew Ikony Bogurodzicy &quot;Wszystkich Strapionych Radości&quot; w Kędzierzynie-Koźlu">
Cerkiew Ikony Bogurodzicy &quot;Wszystkich Strapionych Radości&quot; w Kędzierzynie-Koźlu



</doc>
<doc id="3179862" url="https://pl.wikipedia.org/wiki?curid=3179862" title="Zwrot grzecznościowy">
Zwrot grzecznościowy



</doc>
<doc id="3179863" url="https://pl.wikipedia.org/wiki?curid=3179863" title="Zwrot honorowy">
Zwrot honorowy



</doc>
<doc id="3179864" url="https://pl.wikipedia.org/wiki?curid=3179864" title="Tytuł">
Tytuł

Nazewnictwo
Literaturoznawstwo
Inne znaczenia
Sport
Prawo

</doc>
<doc id="3179871" url="https://pl.wikipedia.org/wiki?curid=3179871" title="Focke-Wulf Fw 42">
Focke-Wulf Fw 42

Focke-Wulf Fw 42 – dwusilnikowy samolot bombowy ze skrzydłami w układzie kaczki zaprojektowany w zakładach Focke-Wulf w 1929. Zbudowano tylko pełnowymiarową makietę samolotu i pomimo dobrych, teoretycznie wyliczonych osiągów samolot nie wszedł do produkcji seryjnej.
Historia.
Fw 42 został zaprojektowany w 1932 na zamówienie Departamentu Lotnictwa Reichswehry z 1929, był to jeden z najbardziej oryginalnych projektów z ówczesnego okresu. Samolot miał rzadko spotykany układ kaczki i miał być napędzany dwoma silnikami widlastymi BMW o mocy 600/750 KM każdy. Pomimo dobrych, teoretycznie wyliczonych osiągów Reichswehra nie zamówiła produkcji żadnego prototypu, niemniej z zakładach Focke-Wufla postanowiono wybudować pełnowymiarową makietę samolotu czym kierował inżynier dyplomowany Roluf Lucht. Model został poddany testom aerodynamicznym, które także zakończyły się bardzo pozytywnie, ale Focke-Wulf nie otrzymał od Reichswehry kontraktu na dalsze pracy i projekt został zarzucony.
Rozpiętość skrzydeł samolotu miała wynosić 25 metrów, a jego długość 17,7/19,8 metrów, wysokość (mierzona do osłony kokpitu) 2,35 metrów, wysokość całkowita 4,30 metrów. Masa własna maszyny miała wynosić 5600 kilogramów. Załogę miało stanowić sześć osób, planowane uzbrojenie obronne składało się z czterech karabinów maszynowych, po dwa w wieżyczce dziobowej i ogonowej, udźwig bomb miał wynosić do 1000 kilogramów. Wyliczona prędkość maksymalna wynosiła 310 km/m, zasięg 1200 kilometrów, a pułap operacyjny 6000 metrów.

</doc>
<doc id="3179872" url="https://pl.wikipedia.org/wiki?curid=3179872" title="Melbourne Heart FC">
Melbourne Heart FC



</doc>
<doc id="3179874" url="https://pl.wikipedia.org/wiki?curid=3179874" title="Uładzimir Ławiecki">
Uładzimir Ławiecki

Uładzimir Mikałajewicz Ławiecki (białorus. Уладзімір Мікалаевіч Лавецкі; ros. Владимир Николаевич Ловецкий, "Władimir Nikołajewicz Łowiecki" (ur. 25 października 1951 w Żłobinie) – białoruski lekkoatleta (sprinter) startujący w barwach Związku Radzieckiego, wicemistrz olimpijski z 1972.
Zwyciężył w sztafecie 4 × 100 metrów (w składzie: Wałerij Pidłużny, Aleksandr Żydkich, Ławiecki i Siergiej Korowin) oraz zajął 4. miejsce w biegu na 100 metrów na mistrzostwach Europy juniorów w 1970 w Paryżu.
Na igrzyskach olimpijskich w 1972 w Monachium zdobył srebrny medal w sztafecie 4 × 100 metrów (w składzie: Aleksandr Kornieluk, Ławiecki, Juris Silovs i Wałerij Borzow). Na tych samych igrzyskach odpadł w ćwierćfinale biegu na 200 metrów.
Był halowym mistrzem ZSRR w biegu na 100 metrów w 1972.
Był rekordzistą ZSRR w sztafecie 4 × 100 metrów z wynikiem 38,50 s (10 września 1972 w Monachium).

</doc>
<doc id="3179880" url="https://pl.wikipedia.org/wiki?curid=3179880" title="Orphan Black">
Orphan Black

Orphan Black – kanadyjski serial science-fiction, stworzony przez scenarzystę Graeme Mansona i reżysera Johna Fawcetta. Główną rolę odgrywa Tatiana Maslany, wcielając się w kilka identycznych kobiet, będących klonami. Fabuła skupia się na postaci Sarah Manning, która poznaje tożsamość jednego ze swoich klonów – Elizabeth Childs, będąc świadkiem jej samobójstwa. Serial porusza kwestie moralne i etyczne związane z klonowaniem człowieka i jego wpływu na osobowość ludzką. Pierwszy odcinek miał premierę 29 marca 2013 roku na Wonder Con w Anaheim w Kalifornii.
Pierwszy sezon składający się z 10 odcinków zadebiutował 30 marca 2013 na kanale Space w Kanadzie i na BBC America w USA. 2 maja 2013 został zaplanowany drugi sezon, który wyemitowano 19 kwietnia 2014. W dniu 17 czerwca 2016 BBC America poinformowała o zamówieniu piątego i ostatniego jednocześnie sezonu.
Scenariusz do odcinka "By Means Which Have Never Yet Been Tried" otrzymał nagrodę Hugo w kategorii "najlepsza prezentacja dramatyczna (krótka forma)" w 2015 roku. W 2016 roku Tatiana Maslany zdobyła nagrodę Emmy za rolę w tym serialu w kategorii "najlepsza aktorka pierwszoplanowa w serialu dramatycznym".
W Polsce serial był dostępny za pośrednictwem platformy Netflix do sierpnia 2022 roku.
Opis fabuły.
Sarah Manning jest świadkiem samobójstwa łudząco do niej podobnej Beth Childs. Sara, znajdująca się w ciężkiej sytuacji życiowej, postanawia przejąć jej tożsamość i zawód samobójczyni (detektyw policyjny). Wkrótce odkrywa, że jest jednym z klonów, którym grozi wielkie niebezpieczeństwo. Razem z przybranym bratem Felixem Dawkinsem oraz klonami Alison Hendrix i Cosimą Niehaus odkrywa swoje pochodzenie i naukowy ruch zwany "Neolution". Członkowie tego ruchu wierzą, że byty ludzkie mogą używać wiedzy naukowej, by ukierunkować swoją ewolucję jako gatunku. Monitorują klony w celach naukowych. Baza instytucjonalna Neolucjonistów jest częścią dużej, wpływowej i bogatej korporacji "The Dyad Institute", z którym współpracuje klon Rachel Duncan. W międzyczasie Sarah dowiaduje się, że jest poszukiwana przez policję i sekretną grupę religijną "Proletarian". Oni z kolei pragną zabić wszystkie klony, ponieważ uważają je za wynaturzenia. Do tego celu wykorzystują Helenę – siostrę bliźniaczkę Sarah. Sytuacja jeszcze bardziej się komplikuje, gdy zewnętrzny świat dowiaduje się o istnieniu Kiry, córki głównej bohaterki.
Wątki fabularne skupiają się na ciągłej walce Sarah i jej córki z przeciwnościami losu, ale również dotyczą wysiłków każdego z klonów, by nadać sens swojemu pochodzeniu i życiu. Próba kontroli kreacji bytu ludzkiego staje się kluczem i dominującym tematem serialu.
Bohaterowie.
Znane klony.
W ciągu pierwszego sezonu serialu wyjawiona zostaje tożsamość dziesięciu klonów różnych narodowości. Głównymi bohaterkami, wokół których kręci się akcja serialu to kolejno Sarah Manning – przejmuje początkowo tożsamość Beth Childs, by ukraść jej oszczędności i rozwiązać własne problemy, jednak nieoczekiwanie odkrywa swoje pochodzenie. Ma siedmioletnią, biologiczną córkę Kirę, przybranego brata Felixa, siostrę bliźniaczkę Helenę i przybraną matkę Siobhan Sadler. Kolejny klon, Alison Hendrix, ma męża, dwójkę adoptowanych dzieci i pozornie idealne życie. Konserwatywna, poukładana, stawiająca rodzinę na pierwszym miejscu jest skłonna do emocjonalnej niestabilności, gdy tylko wychodzi ze swojej strefy komfortu. Cosima Niehaus jest doktorantką mikrobiologii, zaangażowaną w badania nad sobą oraz swoimi sklonowanymi siostrami. Cierpi na chorobę dróg oddechowych. Helena – siostra bliźniaczka Sarah, wychowywana w klasztorze na Ukrainie. Zupełnie zagubiona w kwestii wiary i moralności. Początkowo żyje w przekonaniu, że jej siostry to jedynie szatańskie sobowtóry i jej obowiązkiem jest pozbycie się ich. Jest lustrzanym odbiciem Sarah, jej organy zostały stworzone po przeciwnej stronie ciała, w tym serce, jest to rzadki ale niekiedy występujący przypadek u bliźniąt. Rachel Duncan – wychowana przez Neolutionistów po rzekomej śmierci jej adopcyjnych rodziców Ethana i Susan Duncan. Pracuje na wysokim stanowisku w "Dyad Institute". Jako jedyna od początku zdawała sobie sprawę ze swojego pochodzenia. Pojawia się także postać Elizabeth „Beth” Childs, detektyw policyjnej, która popełnia samobójstwo, oraz cierpiąca na chorobę układu oddechowego Katja Obinger, która ginie z rąk Heleny. Wspomniane zostają także klony o imionach Janika Zingler, Aryanna Giordano i Danielle Fournier. Wszystkie trzy zostały zamordowane przez Helenę.
W finale sezonu pierwszego Cosima odkrywa, że każdy z klonów posiada indywidualny, syntetyczny odcinek DNA, zawierający indywidualny numer identyfikacyjny. Oprócz kodu w DNA zawarty jest napis "Ten organizm oraz pochodny materiał genetyczny jest zastrzeżoną własnością intelektualną" ("THIS ORGANISM AND DERIVATIVE GENETIC MATERIAL IS RESTRICTED INTELLECTUAL PROPERTY") oraz numer seryjny patentu. Sarah otrzymuje zdjęcie, którego opis sugeruje, że projekt naukowy odpowiedzialny za stworzenie klonów nazywał się Projekt LEDA.
W sezonie drugim eksplorowane są losy kolejnych klonów. Pojawia się Jennifer, która umiera na tę samą chorobę okładu oddechowego, na którą cierpią Katja i Cosima. W odcinku ósmym pojawia się Tony, klon-transseksualista. W finale sezonu po raz pierwszy pojawia się Charlotte, ośmioletni klon z wadą kończyny dolnej. Pojawia się ponadto informacja, że istniał także bliźniaczy projekt odpowiedzialny był za stworzenie męskich klonów, prowadzony przez wojsko, nazwany Projekt CASTOR. Pojawiają się takie klony jak Mark, Rudy, Miller czy Seth. Wszystkie klony z tego projektu są świadome swego pochodzenia i były wychowywane razem w wojskowym otoczeniu. 
W trzecim sezonie pojawiają się kolejne klony z projektu CASTOR – klon o imieniu Parsons, który jest ofiarą nieludzkiego eksperymentu na mózgu. Sarah odkrywa także nieudaną próbę klonowania ze skradzionych próbek – klon o imieniu Abel zmarł w niemowlęctwie. W pierwszym odcinku sezonu trzeciego zostało wyjawione, że w 2006 roku sześć świadomych swego istnienia klonów z projektu LEDA zostało zlikwidowanych w rejonie Helsinek. Pojawia się także nieświadomy niczego klon o imieniu Krystal Goderitch, która pracuje jako manikiurzystka. W ósmym odcinku zostaje wspomniany klon z Polski, który również umarł na chorobę układu oddechowego. W trzecim odcinku trzeciego sezonu pojawia się informacja, że oryginalne próbki do obu projektów pochodzą od genetycznego rodzeństwa. Co więcej, w dziewiątym odcinku trzeciego sezonu okazuje się, że dawcą materiału genetycznego była Kendall Malone, która jest ludzką chimerą i matką Siobhan Sadler.
W sierpniu 2015 roku, w zakończeniu serii komiksowej związanej z serialem, zostaje przedstawiony kolejny świadomy klon: Veera Suominen, niedoszła ofiara z akcji Helsinki. W czwartym sezonie serialu pojawia się tajemniczy klon o pseudonimie "M.K.", który nosi maskę owcy. Wkrótce zostaje potwierdzone, że klonem tym jest Veera Suominen, która szuka zemsty na Ferdinandzie Chevalier, za zamordowanie Niki Lintuli, jej klona i przyjaciółki. W czwartym sezonie pojawia się także kolejny klon z projektu CASTOR, Ira, który w przeciwieństwie do swych braci został wychowany w innym środowisku.

</doc>
<doc id="3179881" url="https://pl.wikipedia.org/wiki?curid=3179881" title="Stare Kolonie">
Stare Kolonie

Stare Kolonie – część wsi Piskrzyn położona w województwie świętokrzyskim w powiecie opatowskim w gminie Baćkowice.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="3179883" url="https://pl.wikipedia.org/wiki?curid=3179883" title="Stara Wieś (Piskrzyn)">
Stara Wieś (Piskrzyn)

Stara Wieś – część wsi Piskrzyn położona w województwie świętokrzyskim w powiecie opatowskim w gminie Baćkowice.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="3179885" url="https://pl.wikipedia.org/wiki?curid=3179885" title="Bratkowszczyzna">
Bratkowszczyzna

Bratkowszczyzna – część wsi Rudniki w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Bratkowszczyzna administracyjnie należała do województwa tarnobrzeskiego.

</doc>
<doc id="3179886" url="https://pl.wikipedia.org/wiki?curid=3179886" title="Podlesie Rudnickie">
Podlesie Rudnickie

Podlesie Rudnickie – część wsi Rudniki w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Podlesie Rudnickie administracyjnie należało do województwa tarnobrzeskiego.

</doc>
<doc id="3179889" url="https://pl.wikipedia.org/wiki?curid=3179889" title="Stara Wieś (Wszachów)">
Stara Wieś (Wszachów)

Stara Wieś – część wsi Wszachów w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Stara Wieś administracyjnie należała do województwa tarnobrzeskiego.

</doc>
<doc id="3179890" url="https://pl.wikipedia.org/wiki?curid=3179890" title="Komorniki (Wszachów)">
Komorniki (Wszachów)

Komorniki – część wsi Wszachów w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Komorniki administracyjnie należały do województwa tarnobrzeskiego.

</doc>
<doc id="3179891" url="https://pl.wikipedia.org/wiki?curid=3179891" title="Jaś i łodyga fasoli">
Jaś i łodyga fasoli

Jaś i łodyga fasoli (ang. "Jack and the Beanstalk") – amerykański film familijny, zrealizowany na motywach baśni "Jaś i magiczna fasola". W rolach głównych wystąpił znany duet komediowy Abbott i Costello.
Film był emitowany na kanale TCM pod alternatywnym tytułem Jack i czarodziejska fasola.

</doc>
<doc id="3179892" url="https://pl.wikipedia.org/wiki?curid=3179892" title="Wojciechów (Wszachów)">
Wojciechów (Wszachów)

Wojciechów – część wsi Wszachów w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Wojciechów administracyjnie należał do województwa tarnobrzeskiego.
Obecną nazwę wieś otrzymała 7 lipca 1919 roku. Zgodnie z życzeniem mieszkańców nazwa Carski-Dar została zmieniona na Wojciechów. 
7 maja 1943 żandarmi niemieccy z 62 zmotoryzowanego plutonu żandarmerii stacjonującego w Nowej Słupi spacyfikowali wieś. Zamordowali Wojciecha Dodziaka wraz z trójką małych dzieci. Wielu mieszkańców zostało dotkliwie pobitych. Niemcy spalili kilka gospodarstw.

</doc>
<doc id="3179895" url="https://pl.wikipedia.org/wiki?curid=3179895" title="Masiówki (Wszachów)">
Masiówki (Wszachów)

Masiówki – część wsi Wszachów w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Masiówki administracyjnie należały do województwa tarnobrzeskiego.

</doc>
<doc id="3179897" url="https://pl.wikipedia.org/wiki?curid=3179897" title="Krowiniec (Wszachów)">
Krowiniec (Wszachów)

Krowiniec – część wsi Wszachów w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Krowiniec administracyjnie należał do województwa tarnobrzeskiego.

</doc>
<doc id="3179898" url="https://pl.wikipedia.org/wiki?curid=3179898" title="Chai Ling">
Chai Ling

Chai Ling (ur. 15 kwietnia 1966 roku w Ruzhao w prow. Shandong) – chińska dysydentka, jedna z czołowych postaci protestów na placu Tian’anmen w 1989 roku.
Życiorys.
W 1987 roku ukończyła studia z zakresu psychologii na Uniwersytecie Pekińskim. Na początku kwietnia 1989 roku przyłączyła się do protestujących na placu Niebiańskiego Spokoju, szybko wyrastając na przywódczynię najbardziej radykalnej grupy studentów. Przekonała demonstrantów do rozpoczęcia strajku głodowego. Zdaniem krytyków postawa Chai, do samego końca odmawiającej opuszczenia placu i dążącej do konfrontacji z władzami, bezpośrednio przyczyniła się do krwawego stłumienia protestu 4 czerwca 1989 roku.
Po pacyfikacji placu Tian’anmen nazwisko Chai znalazło się na liście najbardziej poszukiwanych przez władze osób. Wraz z mężem Feng Congde, który również brał udział w protestach, uciekła przez Hongkong do Francji, a następnie wyjechała do Stanów Zjednoczonych. W 1990 roku była nominowana do Pokojowej Nagrody Nobla. W USA ukończyła studia na kierunku stosunki międzynarodowe na Harvard Business School i rozpoczęła pracę w branży komputerowej. Rozwiodła się także z mężem i poślubiła Amerykanina. Wspiera działalność prodemokratyczną w Chinach, założyła fundację walczącą przeciw polityce jednego dziecka. Wielu dawnych uczestników protestów na placu Tian’anmen zarzuca jej wykorzystywanie tych wydarzeń dla promocji własnego wizerunku.

</doc>
<doc id="3179900" url="https://pl.wikipedia.org/wiki?curid=3179900" title="Kolonie (Żerniki)">
Kolonie (Żerniki)

Kolonie – część wsi Żerniki w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Kolonie administracyjnie należały do województwa tarnobrzeskiego.

</doc>
<doc id="3179901" url="https://pl.wikipedia.org/wiki?curid=3179901" title="Pięciaki">
Pięciaki

Pięciaki – część wsi Żerniki w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 Pięciaki administracyjnie należały do województwa tarnobrzeskiego.

</doc>
<doc id="3179903" url="https://pl.wikipedia.org/wiki?curid=3179903" title="Muzeum Regionalne w Świebodzinie">
Muzeum Regionalne w Świebodzinie

Muzeum Regionalne w Świebodzinie – muzeum z siedzibą w Świebodzinie. Placówka jest miejską jednostką organizacyjną, a jej siedzibą są pomieszczenia świebodzińskiego ratusza. 
Muzeum powstało w 1971 z inicjatywy Towarzystwa Przyjaciół Ziemi Świebodzińskiej. Nie była to pierwsza tego typu placówka w mieście - w latach 1903-1945 istniały zbiory miejskie, przekształcone w latach 30. XX wieku w Muzeum Lokalne. Kolekcja uległa rozproszeniu podczas II wojny światowej.
Placówka zajmuje sześć sal budynku, w których zorganizowano dwie wystawy stałe:
Od 1986 roku istnieje możliwość podziwiania panoramy miasta z ratuszowej wieży.
Muzeum jest obiektem całorocznym, czynnym codziennie. Wstęp jest płatny.

</doc>
<doc id="3179904" url="https://pl.wikipedia.org/wiki?curid=3179904" title="Wang Dan">
Wang Dan



</doc>
<doc id="3179905" url="https://pl.wikipedia.org/wiki?curid=3179905" title="Emerson (Georgia)">
Emerson (Georgia)

Emerson – miasto w Stanach Zjednoczonych, w stanie Georgia, w hrabstwie Bartow.

</doc>
<doc id="3179906" url="https://pl.wikipedia.org/wiki?curid=3179906" title="Enterprise (Wisconsin)">
Enterprise (Wisconsin)

Enterprise – miasto w Stanach Zjednoczonych, w stanie Wisconsin, w hrabstwie Oneida.

</doc>
<doc id="3179907" url="https://pl.wikipedia.org/wiki?curid=3179907" title="I liga słowacka w piłce nożnej (2013/2014)">
I liga słowacka w piłce nożnej (2013/2014)

1. slovenská futbalová liga (2013/2014) (znana jako Corgoň Liga ze względów sponsorskich)
była 21. edycją najwyższej klasy rozgrywkowej piłki nożnej na Słowacji.
Brało w niej udział 12 drużyn, które w okresie od 12 lipca 2013 do 31 maja 2014 rozegrały 33 kolejki meczów.
Slovan Bratislava zdobył drugi tytuł z rzędu, a ósmy w swojej historii.

</doc>
<doc id="3179908" url="https://pl.wikipedia.org/wiki?curid=3179908" title="Wang Dan (dysydent)">
Wang Dan (dysydent)

Wang Dan (ur. 26 lutego 1969) – chiński dysydent, jedna z czołowych postaci protestów na placu Tian’anmen w 1989 roku.
Na początku kwietnia 1989 roku Wang, wówczas student 1 roku historii na Uniwersytecie Pekińskim, przyłączył się wraz z kolegami do protestujących na placu Tian’anmen, szybko wyrastając na jednego z przywódców. Wchodził w skład oficjalnych delegacji studenckich prowadzących rozmowy z władzami, m.in. podczas spotkania z premierem Li Pengiem. Postrzegany był jako lider umiarkowanej części demonstrantów, opowiadającej się za pokojowym rozwiązaniem konfliktu. Po wprowadzeniu w Pekinie stanu wyjątkowego opuścił plac i namawiał do tego pozostałych protestujących. W trakcie tłumienia protestów w dniu 4 czerwca przebywał poza Pekinem. Choć jego nazwisko umieszczono na liście najbardziej poszukiwanych przez władze osób, nie uciekł za granicę, lecz powrócił 2 lipca do stolicy. Aresztowany, został w 1991 roku skazany na 4 lata więzienia za działalność kontrrewolucyjną.
Zwolniony przedterminowo w lutym 1993 roku, zaangażował się w działalność prodemokratyczną, publikując skierowane do władz manifesty z postulatami rozszerzenia swobód politycznych. Aresztowany w 1995 roku, został oskarżony o próbę obalenia istniejącego ustroju i skazany w 1996 roku na 11 lat więzienia. Amnestionowany w marcu 1998 roku ze względu na problemy medyczne, został zmuszony do emigracji do USA. W 2001 roku ukończył studia historyczne na Harvard University. Na emigracji prowadzi dalej działalność na rzecz reform politycznych w ChRL. W 2012 roku został wykładowcą Narodowego Uniwersytetu Tsinghua na Tajwanie.

</doc>
<doc id="3179909" url="https://pl.wikipedia.org/wiki?curid=3179909" title="Enterprise (Utah)">
Enterprise (Utah)

Enterprise – miasto w Stanach Zjednoczonych, w stanie Utah, w hrabstwie Washington.

</doc>
<doc id="3179912" url="https://pl.wikipedia.org/wiki?curid=3179912" title="Christopher Charles Prowse">
Christopher Charles Prowse



</doc>
<doc id="3179913" url="https://pl.wikipedia.org/wiki?curid=3179913" title="Enterprise (Oregon)">
Enterprise (Oregon)

Enterprise – miasto w Stanach Zjednoczonych, w stanie Oregon, w hrabstwie Wallowa.

</doc>
<doc id="3179914" url="https://pl.wikipedia.org/wiki?curid=3179914" title="Mark Benedict Coleridge">
Mark Benedict Coleridge



</doc>
<doc id="3179915" url="https://pl.wikipedia.org/wiki?curid=3179915" title="Enterprise (Missisipi)">
Enterprise (Missisipi)

Enterprise – miasto w Stanach Zjednoczonych, w stanie Missisipi, w hrabstwie Clarke.

</doc>
<doc id="3179919" url="https://pl.wikipedia.org/wiki?curid=3179919" title="Ptaki (opowiadanie)">
Ptaki (opowiadanie)

Ptaki – opowiadanie Brunona Schulza ze zbioru opowiadań "Sklepy cynamonowe". W 1933 roku ukazało się na łamach "Wiadomości literackich", jako debiut autora. Podobnie jak cały zbiór, utrzymane jest w estetyce snu. Tytułowe ptaki są hodowane przez ojca głównego bohatera "Sklepów cynamonowych", z którego perspektywy opisywane są wydarzenia. Ojciec jest zafascynowany ornitologią, sam tworzy nowe gatunki egzotycznych ptaków. Jest kreatorem, artystą. Niestety, nowa pasja wymyka się spod kontroli, ptaki mnożą się, zajmują coraz więcej miejsca, utrudniając życie domownikom, a ojca doprowadzając do szaleństwa. Ojciec upodabnia się do ptaków, żyje z nimi, a kiedy pewnego dnia Adela zaprowadza porządek likwidując hodowlę, ojciec próbuje z nimi odlecieć. Ptaki są tu symbolem wzniosłości, pierwiastkiem niezwykłości przebijającym się przez nudę zimowych dni.

</doc>
<doc id="3179921" url="https://pl.wikipedia.org/wiki?curid=3179921" title="Peter Andrew Comensoli">
Peter Andrew Comensoli



</doc>
<doc id="3179922" url="https://pl.wikipedia.org/wiki?curid=3179922" title="Tomasz Wójcik (partyzant)">
Tomasz Wójcik (partyzant)

Tomasz Wójcik ps. „Tarzan”, „Tomek” (ur. 1908 w Zawichoście, zm. 8 lipca 1951 w Chicago) – żołnierz Wojska Polskiego, dowódca oddziału kawalerii w szeregach Narodowych Sił Zbrojnych i Armii Krajowej.
Życiorys.
Przed rozpoczęciem II wojny światowej był objeżdżaczem koni w kadrze olimpijskiej startującej w zawodach hippicznych w Belgii. W polskim wojsku miał stopień wachmistrza 2 pułku Ułanów Grochowskich w Suwałkach, który w czasie kampanii wrześniowej 1939 był częścią Samodzielnej Grupy Operacyjnej „Polesie” pod dowództwem gen. Kleeberga. Po zakończeniu działań bojowych powrócił do rodzinnej miejscowości i zaangażował się w ponowne tworzenie konspiracyjnego 1 pułku szwoleżerów Józefa Piłsudskiego jako dowódca jednego z oddziałów. Wiosną 1943 włączył się do tzw. batalionu śmierci pod dowództwem chorążego „Kruka” z AK, a następnie dołączył na krótko do oddziału „Toma”. Później utworzył własny oddział NSZ liczący około 30 kawalerzystów zwany "kawalerią zawichojską" (od miejsca stacjonowania), a w maju dowodził nim jako plutonowy NSZ. Według pracownika bezpieki Stefana Skwarka, w składzie tej grupy znalazło się kilku członków Gwardii Ludowej wraz z Władysławem Mazurem „Skargą”.
W drugiej połowie czerwca wspólnie z oddziałem Henryka Figuro-Podhorskiego ps. „Step” rozbił oddział Selbstschutzu (zabijając 6 Niemców) i rozbroili konwój niemieckich żandarmów. Według jednej relacji mógł być odpowiedzialny za zabójstwo na tle rabunkowym kilku Żydów w Trójcy. Leszek Żebrowski, historyk i znawca Narodowych Sił Zbrojnych twierdzi, że jeśli „Tarzan” likwidował Żydów, to mogli to być kolaboranci celowo wypuszczeni z getta, by naprowadzali Niemców na kryjówki i meliny.
W sierpniu usiłował włączyć się do oddziału Leonarda Zub-Zdanowicza, lecz ten, powołując się na swoją wcześniejszą umowę z Jan Piwnikiem „Ponurym”, rozkazał mu dołączyć do tego oddziału AK. 26 sierpnia urządził zasadzkę na dowódcę 174 Dywizji Rezerwowej generała porucznika Kurta Rennera, w której ten zginął wraz z eskortą składającą się z dwóch oficerów i pięciu żołnierzy Waffen-SS. Był to najwyższy rangą generał niemiecki zastrzelony przez polskie podziemie. Do dzisiaj na miejscu akcji jest pomnik upamiętniający ten czyn zbrojny, przypisujący atak oddziałowi NOW-AK pod dowództwem „Tarzana”, lecz w rzeczywistości, do momentu zameldowania się Piwnikowi przez jego dowódcę, był to oddział Akcji Specjalnej Narodowych Sił Zbrojnych. Zdaniem Leszka Żebrowskiego odpowiedzialność za tę akcję próbowali sobie przypisać w czasach PRL zarówno komuniści, jak i historycy innych organizacji podziemnych, tłumacząc, że nie chcieli, aby tak ważna akcja została zapomniana.
Wójcik 8 września 1943 włączył się do oddziału „Ponurego”, na spotkanie z którym założył zdobyczny generalski mundur. Oddział „Tarzana” otrzymał funkcję zwiadu Świętokrzyskiego Zgrupowania AK. 7 lipca 1944 stoczyli przegraną potyczkę ze 120 żołnierzami niemieckimi koło Woli Grójeckiej, zginęło 37 partyzantów. W czasie akcji "Burza" na Kielecczyźnie walczył w składzie 2 pułku piechoty Legionów AK. Po zakończeniu wojny w ucieczce przed agentami UB został przemycony przez Kłodzko do amerykańskiej strefy okupacyjnej w Niemczech. Następnie udał się do swojej ciotki w USA. Zginął w tajemniczych okolicznościach (zastrzelony lub zasztyletowany nożem) w zamachu skrytobójczym 8 lipca 1951 w Chicago. Według niepotwierdzonych informacji, zabójcą mogła być osoba spokrewniona z Żydami zabitymi w 1943.

</doc>
<doc id="3179924" url="https://pl.wikipedia.org/wiki?curid=3179924" title="Eris Norman Michael O'Brien">
Eris Norman Michael O'Brien



</doc>
<doc id="3179925" url="https://pl.wikipedia.org/wiki?curid=3179925" title="Wu’er Kaixi">
Wu’er Kaixi

Wu’er Kaixi (; ujg. ئۆركەش دۆلەت "Örkesh Dölet"; ur. 17 lutego 1968) – chiński dysydent, z pochodzenia Ujgur, jedna z czołowych postaci protestów na placu Tian’anmen w 1989 roku.
W kwietniu 1989 roku Wu’er, wówczas student drugiego roku na Beijing Normal University, przyłączył się do protestujących na placu Niebiańskiego Spokoju, szybko wyrastając na jednego z czołowych przywódców ruchu. W 80. rocznicę Ruchu 4 Maja ogłosił "Manifest Nowego Ruchu 4 Maja". Przyłączył się do strajku głodowego, w trakcie którego został z powodu komplikacji zdrowotnych odwieziony do szpitala. Po jego opuszczeniu wziął 18 maja udział w spotkaniu z premierem Li Pengiem. Ubrany w szpitalną piżamę, zarzucał Li iż poucza protestujących studentów, zamiast prowadzić z nimi dialog. Po wprowadzeniu w Pekinie stanu wyjątkowego opowiedział się za zakończeniem protestu, za co został 22 maja usunięty z placu przez najbardziej radykalną grupę demonstrantów.
Po stłumieniu przez wojsko protestów na placu Tian’anmen nazwisko Wu’era znalazło się na liście najbardziej poszukiwanych przez władze osób, a on sam uciekł przez Hongkong do Francji. Stamtąd wyjechał do USA, gdzie studiował na Harvard University. W 1994 roku osiadł w Taizhong na Tajwanie, gdzie pracuje jako komentator polityczny w prasie i radiu. Wstąpił także do Kuomintangu. Opowiada się za pełną demokratyzacją systemu politycznego w ChRL oraz zjednoczeniem Chin kontynentalnych i Tajwanu.

</doc>
<doc id="3179927" url="https://pl.wikipedia.org/wiki?curid=3179927" title="Barry James Hickey">
Barry James Hickey



</doc>
<doc id="3179929" url="https://pl.wikipedia.org/wiki?curid=3179929" title="Donald George Sproxton">
Donald George Sproxton



</doc>
<doc id="3179930" url="https://pl.wikipedia.org/wiki?curid=3179930" title="Freedom (Oklahoma)">
Freedom (Oklahoma)

Freedom – miasto w Stanach Zjednoczonych, w stanie Oklahoma, w hrabstwie Woods.

</doc>
<doc id="3179931" url="https://pl.wikipedia.org/wiki?curid=3179931" title="Christopher Henry Toohey">
Christopher Henry Toohey



</doc>
<doc id="3179933" url="https://pl.wikipedia.org/wiki?curid=3179933" title="Douglas Joseph Warren">
Douglas Joseph Warren



</doc>
<doc id="3179934" url="https://pl.wikipedia.org/wiki?curid=3179934" title="Instytut (powieść Jakuba Żulczyka)">
Instytut (powieść Jakuba Żulczyka)

Instytut – powieść Jakuba Żulczyka, wydana przez wydawnictwo Znak 4 października 2010 roku.
Czas i miejsce akcji.
Akcja toczy się w bliżej nieokreślonym czasie, w ciągu kilku dni. Bohaterowie znajdują się w zamkniętym mieszkaniu w Krakowie, należącym do głównej bohaterki – Agnieszki.
Bohaterowie.
Agnieszka – 35 lat, właścicielka mieszkania zwanego Instytutem; otrzymała je w spadku po babci; po rozwodzie przeprowadziła się z Warszawy do Krakowa, zostawiając córkę z byłym mężem; pracuje jako barmanka w „Brzydkim Kocie”. Jest narratorem powieści.
Iga – współlokatorka Agnieszki, razem z nią pracuje w „Brzydkim Kocie”, jest punkówą, kłóci się z Sebastianem.
Sebastian – współlokator Agnieszki, dresiarz, pracuje jako ochroniarz w „Brzydkim Kocie”.
Jacek – współlokator Agnieszki, zwany przez pozostałych Rumunem ze względu na swój tryb życia – skończył SGH, pracuje w korporacji, nadal jednak wynajmuje mieszkanie z obcymi ludźmi.
Weronika – współlokatorka Agnieszki, mieszka w jednym pokoju z Igą, bardzo mało jest o niej wiadome, zarabia wróżeniem ludziom z kart.
Robert i Anka – znajomi Weroniki, zostali wraz z resztą uwięzieni w Instytucie.
Wydanie z 2016.
W 2016 roku ukazało się II-gie wydanie książki, znacznie zmienione i poprawione przez autora.

</doc>
<doc id="3179935" url="https://pl.wikipedia.org/wiki?curid=3179935" title="Freedom (Nowy Jork)">
Freedom (Nowy Jork)

Freedom – miasto w Stanach Zjednoczonych, w stanie Nowy Jork, w hrabstwie Cattaraugus.

</doc>
<doc id="3179937" url="https://pl.wikipedia.org/wiki?curid=3179937" title="Justin Daniel Simonds">
Justin Daniel Simonds



</doc>
<doc id="3179939" url="https://pl.wikipedia.org/wiki?curid=3179939" title="Freedom (New Hampshire)">
Freedom (New Hampshire)

Freedom – miasto w Stanach Zjednoczonych, w stanie New Hampshire, w hrabstwie Carroll.

</doc>
<doc id="3179941" url="https://pl.wikipedia.org/wiki?curid=3179941" title="Christopher Alan Saunders">
Christopher Alan Saunders



</doc>
<doc id="3179943" url="https://pl.wikipedia.org/wiki?curid=3179943" title="Edmund John Patrick Collins">
Edmund John Patrick Collins



</doc>
<doc id="3179944" url="https://pl.wikipedia.org/wiki?curid=3179944" title="Włodzimierz Wojciechowski">
Włodzimierz Wojciechowski



</doc>
<doc id="3179945" url="https://pl.wikipedia.org/wiki?curid=3179945" title="Agonizm">
Agonizm



</doc>
<doc id="3179946" url="https://pl.wikipedia.org/wiki?curid=3179946" title="Freedom (Maine)">
Freedom (Maine)

Freedom – miasto w Stanach Zjednoczonych, w stanie Maine, w hrabstwie Waldo.

</doc>
<doc id="3179947" url="https://pl.wikipedia.org/wiki?curid=3179947" title="Zygmunt Zapolski">
Zygmunt Zapolski

Zygmunt Zapolski herbu Pobóg (ur. przed 1600 r., zm. 30 lipca, zm. w 1655/1656 roku) – kasztelan wieluński w latach 1641-1655, stolnik sieradzki w latach 1618-1644. Był synem Stanisława i Anny z Rajskich Zapolskich, podsędków ziemskich sieradzkich. Po ojcu odziedziczył dobra Chojne w pow. sieradzkim, które przeszły następnie na jego syna Kazimierza Aleksandra Zapolskiego.
Poseł na sejm 1625 i 1627 roku. Jako senator brał udział w sejmie elekcyjnym 1648 roku.
Był elektorem Władysława IV Wazy z województwa sieradzkiego w 1632 roku, podpisał jego "pacta conventa".

</doc>
<doc id="3179948" url="https://pl.wikipedia.org/wiki?curid=3179948" title="Daniel Eugene Hurley">
Daniel Eugene Hurley



</doc>
<doc id="3179949" url="https://pl.wikipedia.org/wiki?curid=3179949" title="Gerald Joseph Holohan">
Gerald Joseph Holohan



</doc>
<doc id="3179951" url="https://pl.wikipedia.org/wiki?curid=3179951" title="Luc Julian Matthys">
Luc Julian Matthys



</doc>
<doc id="3179953" url="https://pl.wikipedia.org/wiki?curid=3179953" title="Patrick Francis Lyons">
Patrick Francis Lyons



</doc>
<doc id="3179954" url="https://pl.wikipedia.org/wiki?curid=3179954" title="Wystawa Pamiątek Regionalnych w Słońsku">
Wystawa Pamiątek Regionalnych w Słońsku

Wystawa Pamiątek Regionalnych w Słońsku – sezonowa wystawa muzealna z siedzibą we wsi Słońsk (powiat sulęciński). Ekspozycja jest prowadzona przez Towarzystwo Przyjaciół Słońska „Unitis Viribus”. 
Aktualnie prezentowana ekspozycja funkcjonuje od 2001 roku. Powstała ona w oparciu o zorganizowaną w 1995 roku wystawę pt. „Słońsk jakiego nie znamy”, wzbogaconą następnie o eksponaty przekazane przez mieszkańców regionu. Siedzibą placówki jest szachulcowy budynek dawnej plebanii protestanckiej, pełniący także rolę szkoły, położony w sąsiedztwie dawnego kościoła joannitów.
W ramach wystawy prezentowane są pamiątki, związane z historią Słońska i okolic, m.in. dawne dokumenty i fotografie, przedmioty codziennego użytku, narzędzia rolnicze, a nawet wykopaliska archeologiczne. 
Wystawa jest czynna codziennie w miesiącach wakacyjnych (lipiec-sierpień), w pozostałych terminach - po telefonicznym uzgodnieniu.

</doc>
<doc id="3179955" url="https://pl.wikipedia.org/wiki?curid=3179955" title="Michael Joseph McKenna">
Michael Joseph McKenna



</doc>
<doc id="3179956" url="https://pl.wikipedia.org/wiki?curid=3179956" title="Jeremiah Joseph Coffey">
Jeremiah Joseph Coffey



</doc>
<doc id="3179958" url="https://pl.wikipedia.org/wiki?curid=3179958" title="Racuszki">
Racuszki



</doc>
<doc id="3179960" url="https://pl.wikipedia.org/wiki?curid=3179960" title="Nigel West">
Nigel West

Nigel West, właśc. Rupert William Simon Allason (ur. 8 listopada 1951 w Londynie) – brytyjski pisarz, specjalista w zakresie historii służb specjalnych, poseł do brytyjskiego parlamentu.

</doc>
<doc id="3179961" url="https://pl.wikipedia.org/wiki?curid=3179961" title="Gerard Joseph Hanna">
Gerard Joseph Hanna



</doc>
<doc id="3179966" url="https://pl.wikipedia.org/wiki?curid=3179966" title="Ainbíth mac Áeda">
Ainbíth mac Áeda

 
Ainbíth mac Áeda lub Ainfíth mac Áeda (zm. 882 r.) – król Ulaidu (Ulsteru) z dynastii Dál Fiatach od 873 r. do swej śmierci, syn Áeda (zm. 839 r.), syna Eochaida VI mac Fíachnai (zm. 810 r.), króla Ulaidu.
W 839 r. ojciec Áed mac Eochada brał udział ze swymi krewnymi w mordzie na bracie i królu Ulaidu, Muiredachu III mac Eochada. Syn tegoż, Matudán mac Muiredaig, mszcząc się za śmierć ojca, zabił swego stryja. Po tym wydarzeniu stał się królem Ulaidu. Potomkowie Áeda musieli długo czekać na objęcie władzy w Ulaidzie. Ainbíth mógł być uznany za spadkobiercę, ponieważ znajdujemy go po stronie wojsk Ulaidu w 864 r. Wówczas arcykról Áed VII Findliath z Północnego Uí Néill i jego sprzymierzeniec Flann mac Conaing z Bregi zadali ciężką porażkę Ainbíthowi i wojsku Ulaidu na ziemi Conailli Cerd.
Ainbíth objął tron Ulaidu w 873 r. po śmierci sędziwego Lethlobara mac Loingsig z Dál nAraidi. W 878 r. mieszkańcy Ulaidu zabili Cumuscacha mac Muiredaig, króla Uí Cremthainn (plemię Airgíalla leżące na terenie obecnego wschodniego hrabstwa Fermanagh i północnego hr. Monaghan). W 882 r. doszło do potyczki między Conailli Muirthemne (położony na obszarze Dundalk w hr. Louth) a Ulaidem, w której polegli król Anbíth, Conallán mac Máele Dúin, król Cuib (Uí Echach Cobo) oraz inni panowie z wielkich rodów. Od Anbítha wywodzi się rodzina z Lis Aeda. Pozostawił po sobie synów, w tym Fiachnę mac Ainbítha (zm. 886 r.), przyszłego króla Ulaidu. Zaś tron Ulaidu przeszedł na dwóch braci, Eochocána i Airemóna, którzy odtąd wspólnie rządzili.

</doc>
<doc id="3179967" url="https://pl.wikipedia.org/wiki?curid=3179967" title="Jula (sieć sklepów)">
Jula (sieć sklepów)

Jula – szwedzka sieć sklepów o formule multimarketu oferująca asortyment produktów kierowanych do majsterkowiczów, fachowców oraz do wszystkich osób lubiących aktywnie spędzać czas. Została założona w 1979 roku w Szwecji przez Larsa-Görana Blanka.
Jest to firma rodzinna, która w 2014 roku zatrudniała około 2200 pracowników. Główna siedziba Jula znajduje się w miejscowości Skara, w Szwecji.
W maju 2022 r. w Szwecji działało 58 sklepów Jula, w Norwegii 37, a w Polsce 15. Firma weszła również na rynek fiński.
Koncepcja biznesowa.
Asortyment podzielony jest na osiem głównych kategorii:
Historia.
Jula rozpoczęła działalność w 1979 roku w Szwecji, w miejscowości Jultorp, od której pochodzi nazwa firmy. Lars-Göran i Irene Blank założyli przedsiębiorstwo Jula Industri AB i rozpoczęli produkcję łuparek do drewna Julakapen. Po kilku latach asortyment poszerzono o maszyny do spawania, tokarki, sprężarki i inne urządzenia przeznaczone do użytku w leśnictwie i rolnictwie, zaczęto też prowadzić sprzedaż wysyłkową. Założono nową spółkę zajmującą się sprzedażą wysyłkową – Jula Postorder AB, produkcja pozostała w spółce Jula Industri AB.
W 1995 roku liczba zatrudnionych pracowników przekroczyła 100 osób – Jula miała wówczas trzy sklepy, a jej obrót wynosił 200 milionów koron szwedzkich. Lars-Göran i wraz z synem Karlem-Johanem założyli firmę zajmującą się nieruchomościami – G&amp;K Blanks Fastigheter AB, która miała na celu budowanie lub zakup nieruchomości.
W 2009 roku Karl-Johan Blank został szefem koncernu, a w 2010 roku spółka Jula Postorder AB zmieniła nazwę na Jula AB, podjęto też decyzję o zlikwidowaniu działu sprzedaży wysyłkowej. Kontynuowano działania ekspansyjne w innych krajach.
W Polsce.
W Polsce sieć rozpoczęła działalność w 2011 roku wykupując dwa obiekty handlowe w Janachach i przy centrum handlowym M1 w Markach. Pod koniec 2021 roku sieć obecna była w Bielsku-Białej, Bydgoszczy, Gdańsku, Gliwicach, Kielcach, Krakowie, Lubinie, Lublinie, Łodzi, Nowym Sączu, Poznaniu, w Słupsku, Szczecinie (dwie placówki), Warszawie (dwie placówki) i we Wrocławiu.

</doc>
<doc id="3179969" url="https://pl.wikipedia.org/wiki?curid=3179969" title="Eochocán mac Áeda">
Eochocán mac Áeda

 
Eochocán mac Áeda (zm. 883 r.) – król Ulaidu (Ulsteru) razem z bratem Airemónem z dynastii Dál Fiatach od 882 r. do swej śmierci, syn Áeda (zm. 839 r.), syna Eochaida VI mac Fíachnai (zm. 810 r.), króla Ulaidu.
W 839 r. ojciec Áed mac Eochada brał udział ze swymi krewnymi w mordzie na swym bracie i królu Ulaidu, Muiredachu III mac Eochada. Został pomszczony przez bratanka a syna zamordowanego, Matudána mac Muiredaig. Tenże po tym wydarzeniu stał się królem Ulaidu. Potomkowie Áeda musieli długo czekać na objęcie władzy w Ulaidzie. W 873 r. Ainbíth, brat Eochocána, objął tron po sędziwym Lethlobarze mac Loingsig z Dál nAraidi. 
W 882 r. doszło do potyczki między Ulaidem a Conailli Muirthemne, w której polegli król Anbíth, Conallán mac Máele Dúin, król Cuib (Uí Echach Cobo) oraz inni panowie z wielkich rodów. Po śmierci Anbítha tron Ulaidu przeszedł na dwóch braci, Eochocána i Airemóna, którzy odtąd wspólnie rządzili. Jednak Eochocán niezby dlugo się cieszył władzą. Bowiem w 883 r. został zamordowany przez swych bratanków, synów Ainbítha. Od tego czasu brat Airemón posiadł całą władzę nad Ulaidem.
Jego żoną była Inderb ingen Máel Dúin z Cenél nEógain, córka Máel Dúina III mac Áeda (zm. ok. 855 r.), króla Ailechu. Miał pięciu synów: Muiredacha III mac Eochocáin i Áeda III mac Eochocáin, Amalgaida, Gairbitha oraz Loingsecha. Dwaj pierwsi byli królami Ulaidu.

</doc>
<doc id="3179970" url="https://pl.wikipedia.org/wiki?curid=3179970" title="Airemón mac Áeda">
Airemón mac Áeda

 
Airemón mac Áeda lub Éiremón mac Áeda (zm. 886 r.) – król Ulaidu (Ulsteru) razem z bratem Eochocánem z dynastii Dál Fiatach od 882 r. do swej śmierci, syn Áeda (zm. 839 r.), syna Eochaida VI mac Fíachnai (zm. 810 r.), króla Ulaidu.
W 839 r. ojciec Áed mac Eochada wraz ze swymi krewnymi dokonał zabójstwa na swym bracie i królu Ulaidu, Muiredachu III mac Eochada. Matudán mac Muiredaig mszcząc się za śmierć ojca, zabił swego stryja. Tenże po tym wydarzeniu stał się królem Ulaidu. Potomkowie Áeda czekali na objęcie władzy w Ulaidzie do r. 873. Wówczas Ainbíth, brat Airemóna, objął tron po sędziwym Lethlobarze mac Loingsig z Dál nAraidi. 
W 882 r. Anbíth brał udział w potyczce z Conailli Muirthemne, w której poległ wraz z Conallánem mac Máele Dúin, królem Cuib (Uí Echach Cobo) oraz innymi panami z wielkich rodów. Po śmierci Anbítha tron Ulaidu przeszedł na dwóch braci, Airemóna i Eochocána, którzy odtąd wspólnie rządzili. Jednak brat niebawem został zamordowany przez swych bratanków, synów Ainbítha, w 883 r. Od tego czasu Airemón rządził Ulaidem samodzielnie. Po trzech latach rządów zginął z ręki wikinga, Eloira, syna Iergne’a (inne wersje imienia: Eoloir m. Ergní lub Eloir m. Iargni). Po jego śmierci władzę nad Ulaidem objął bratanek, Fiachna V mac Ainbítha. 
Miał trzech synów: Bécca II mac Airemóin, przyszłego króla Ulaidu, oraz Riagana i Muiredacha. Od niego wywodzi się ród Uí Airemóin w Inismore (zapewne miejscowość Islandmore w Killinchy).

</doc>
<doc id="3179971" url="https://pl.wikipedia.org/wiki?curid=3179971" title="Fiachna V mac Ainbítha">
Fiachna V mac Ainbítha

 
Fiachna V mac Ainbítha (zm. 886 r.) – król Ulaidu (Ulsteru) z dynastii Dál Fiatach w 886 r. Syn Ainbítha mac Áeda (zm. 882 r.), króla Ulaidu.
Źródła pod rokiem 883 podały, że synowie Ainbítha dokonali zabójstwa na Eochocánie mac Áeda, "lethrí" (koregent lub współwładca) Ulaidu wspólnie z Airemónem mac Áeda. Prawdopodobnie dokonali oni zamachu, by zdobyć tron Ulaidu. Nie wiadomo czy Fiachna brał w tym udział. Dopiero po trzech latach udało się Fiachnie objąć tron po śmierci stryja Airemóna, w 886 r. Niezbyt długo cieszył się władzą, bowiem niebawem zginął z ręki własnych współpracowników. Zapewne zmarł bezpotomnie. Wówczas tron przeszedł na Bécca II mac Airemóin, brata stryjecznego.

</doc>
<doc id="3179973" url="https://pl.wikipedia.org/wiki?curid=3179973" title="Sowina (gromada)">
Sowina (gromada)

Sowina – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sowina z siedzibą GRN w Sowinie utworzono – jako jedną z 8759 gromad na obszarze Polski – w powiecie jasielskim w woj. rzeszowskim na mocy uchwały nr 22/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Sowina oraz przysiółki Rzeki i Szubienice z dotychczasowej gromady Bieździedza ze zniesionej gminy Kołaczyce w tymże powiecie. Dla gromady ustalono 14 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Kołaczyce w tymże powiecie.
Treść ślubowania.
"„Ślubuję uroczyście, jako radny Gromadzkiej Rady Narodowej, pracować dla dobra Polskiej Rzeczypospolitej Ludowej, troszczyć się o sprawy ludu pracującego wsi, umacniać jego więź z władzą państwową, nie szczędzić swych sił dla wykonania zadań gminnej rady narodowej”".
Terytorium.
Gromada swoim zasięgiem obejmowała jedynie terytorium wsi Sowina z siedzibą w Domu Ludowym (część pomieszczeń). Jako jedyna wówczas instytucja we wsi posiadała łączność z centralą UPT w Kołaczycach.
Zakres działania.
Zasadnicze zadania polegały na organizacji systemu "„samoopodatkowania”" mieszkańców zgodnie z ustalonymi celami, jakie określił ustawodawca w celu pozyskania środków na funkcjonowanie wybranych dziedzin i utrzymanie obiektów użyteczności publicznej gromady (w przypadku Sowiny były to: świetlica z biblioteką wiejską, szkoła, Dom Ludowy, drogi gromadzkie, mosty, urządzenia ppoż., jak remiza ze sprzętem). Radni pracowali w komisjach stałych lub doraźnie powołanych. Elementem decyzyjnym było zebranie wiejskie zwoływane przez członków prezydium, na którym omawiano problemy: "„warunków gospodarczych, bytowych i kulturalnych (...) rozwoju produkcji rolniczej, upowszechniania wiedzy rolniczej (...) warunków sanitarnych i porządkowych oraz postulatów mieszkańców”" Z przebiegu obrad sporządzano protokół do wglądu przez Radę Narodową w Jaśle. W czasie funkcjonowania GRN, nie wybierano sołtysa wsi. Mankamenty w funkcjonowaniu GRN były ujawniane na łamach regionalnej prasy. Dziennik „Nowiny rzeszowskie” pisze: "„(...) Największe zaległości posiadają chłopi z tych wsi w których gromady, jako jednostki administracyjne mają ulec likwidacji (...) Są to Lipnica, Sieklówka, Sowina, Zagórze, Żmigród Stary oraz Kamienica Górna”". 1 stycznia 1960 roku Gromada Sowina została rozwiązana m.in. ze względu na niskie wpływy z samo opodatkowania i trudności z utrzymaniem instytucji określonych w zasadniczych zadaniach GRN (większość GRN w Polsce m.in. z tego powodu została rozwiązana) i weszła w skład Gminnej Rady Narodowej w Kołaczycach.

</doc>
<doc id="3179975" url="https://pl.wikipedia.org/wiki?curid=3179975" title="Marry Me (serial telewizyjny)">
Marry Me (serial telewizyjny)

Marry Me – komediowy, amerykański serial telewizyjny wyprodukowany przez Fan Fare Productions, Shark vs. Bear Productions oraz Sony Pictures Television. Pomysłodawcami serialu jest David Caspe. Serial jest emitowany od 14 października 2014 roku przez NBC. 
6 listopada 2014 roku NBC zamówiła pięć dodatkowych odcinków pierwszego sezonu "Marry Me". Sprawia to że łączna liczba odcinków pierwszego sezonu będzie wynosiła 18.
9 maja 2015 roku stacja NBC ogłosiła zakończenie produkcji serialu po jednym sezonie.
Fabuła.
Serial opowiada o Annie i Jake'u, którzy po długiej znajomości zaręczają się. Oboje szybko uświadamiają sobie, że życie w narzeczeństwie jest trudniejsze niż myśleli.
Produkcja.
7 maja 2014 roku NBC zamówiła serial na sezon telewizyjny 2014/15.

</doc>
<doc id="3179976" url="https://pl.wikipedia.org/wiki?curid=3179976" title="Journal of Chemical Education">
Journal of Chemical Education

Journal of Chemical Education (JCE) – oficjalne czasopismo American Chemical Society (ACS), miesięcznik ukazujący się od roku 1924, wydawany przez "Division of Chemical Education", Inc., poświęcony zagadnieniom edukacji w dziedzinie chemii na różnych poziomach kształcenia (IF 2014: 1,106, liczba cytowań w roku 2015: 7338).
Redakcja.
Od roku 2009 redaktorem naczelnym czasopisma jest Norbert J. Pienta (University of Georgia. W skład kolegium redakcyjnego wchodzą:
Tematyka artykułów.
W „Journal of Chemical Education” są publikowane recenzowane artykuły ekspertów i inne materiały, które mogą być wykorzystane w dziedzinie edukacji chemicznej. Artykuły dotyczą m.in. zagadnień składu i chemicznych właściwości chemicznych substancji, przebiegu eksperymentów laboratoryjnych z instrukcjami, oraz ogólnie rozumianej pedagogiki w zakresie chemii. Prezentowane są również raporty technologiczne z zastosowania konkretnych technologii (z oprogramowaniem ułatwiającym nauczanie). JCE jest adresowany zarówno do czytelników zainteresowanych metodami nauczania chemii, jak i do uczących się (na poziomie gimnazjalnym i wyższym) lub korzystających z wiedzy chemicznej w handlu, przemyśle i administracji. Jest również platformą międzynarodowych kontaktów osób zainteresowanych tworzeniem długofalowych programów rozwoju edukacji chemicznej i problemami skutecznej realizacji tych programów; ilustrują to m.in. artykuły zamieszczone w dostępnym online archiwum czasopisma, w tym np. pozycje otwierające wydanie 1 z roku 2014 (vol. 91):
Chemical Education Xchange.
"Division of Chemical Education" ACS redaguje dodatkowo "Chemical Education Xchange" ("Chemed X"). Jest to projekt uzupełniający JCE, zmierzający do udostępnienia zainteresowanym cyfrowych materiałów edukacyjnych, np. wyróżniane pliki wideo i odsyłacze do interesujących materiałów w Internecie. Chemed X umożliwia też wymianę pomysłów, treści i komentarzy dotyczących tego obszaru edukacji

</doc>
<doc id="3179978" url="https://pl.wikipedia.org/wiki?curid=3179978" title="Geoffrey Hilton Jarrett">
Geoffrey Hilton Jarrett



</doc>
<doc id="3179981" url="https://pl.wikipedia.org/wiki?curid=3179981" title="María Józefa Alhama Valera">
María Józefa Alhama Valera

Maria Józefa Alhama Valera, w zakonie Nadzieja od Jezusa, Matka Speranza, wł. "Speranza di Gesù Alhama Valera" (ur. 29 września 1893 w Santomera w Murcji, zm. 8 lutego 1983 w Collevalenza w Umbrii) – hiszpańska zakonnica, założycielka zgromadzenia Służebniczek (EAM) i Synów Miłości Miłosiernej (FAM) i ich przełożona generalna, mistyczka, apostołka Bożej Miłości Miłosiernej, błogosławiona Kościoła katolickiego.
Była najstarszą z dziewięciorga dzieci swoich rodziców. Mając 21 lat wstąpiła do półkontemplacyjnego Instytutu Córek Kalwarii, założonego w 1863, gdzie 15 sierpnia 1916 roku złożyła śluby zakonne, przyjmując imię "Nadzieja od Jezusa Konającego" (hiszp. "Esperanza", wł. "Speranza"). W 1921 Instytut połączył się z misjonarkami klaretynkami, założonymi w 1855 przez św. Antoniego Marię Clareta, zajmującymi się też wychowaniem chrześcijańskim. Maria Józefa przystąpiła do niego składając kolejne śluby (19 listopada 1921) i przyjmując imię "Nadzieja z Santiago".
W latach 30. XX w. przeniosła się do Włoch. 15 sierpnia 1951 założyła własne zgromadzenia zakonne Służebniczek i Synów Miłości Miłosiernej a w Collevalenza, niedaleko Asyżu zbudowała sanktuarium pod tym wezwaniem (wł. "Santuario dell'Amore Misericordioso").
W 1981 roku odwiedził ją tam św. Jan Paweł II. W rok później sanktuarium otrzymało tytuł bazyliki mniejszej. Tam też matka Nadzieja zmarła 8 lutego 1983.
Kult.
Maria Józefa Alhama Valera, w imieniu papieża Franciszka, została beatyfikowana 31 maja 2014 roku przez kard. Angelo Amato.
Jej wspomnienie liturgiczne obchodzone jest w dies natalis (8 lutego).

</doc>
<doc id="3179983" url="https://pl.wikipedia.org/wiki?curid=3179983" title="Aleksandria (rejon kamieński)">
Aleksandria (rejon kamieński)

 
Aleksandria (ukr. Олександрія) – wieś na Ukrainie w rejonie kamieńskim obwodu wołyńskiego.

</doc>
<doc id="3179984" url="https://pl.wikipedia.org/wiki?curid=3179984" title="Aleksiejówka (obwód wołyński)">
Aleksiejówka (obwód wołyński)

Aleksiejówka (ukr. Олексіївка, "Ołeksijiwka") – wieś na Ukrainie, w obwodzie wołyńskim, w rejonie kamieńskim, w radzie miejskiej Kamień Koszyrski. W 2001 roku liczyła 562 mieszkańców.
Według danych z 2001 roku 99,5% mieszkańców jako język ojczysty wskazało ukraiński, 0,5% – rosyjski.
W II Rzeczypospolitej wieś Aleksiejówka należała do gminy wiejskiej Kamień Koszyrski w powiecie koszyrskim, w województwie poleskim. W 1921 roku liczyła 259 mieszkańców (137 kobiet i 122 mężczyzn) i znajdowało się w niej 46 budynków mieszkalnych. 235 osób deklarowało narodowość polską, 24 – rusińską. 243 osoby deklarowały przynależność do wyznania prawosławnego, 13 – do rzymskokatolickiego, 2 – do greckokatolickiego, 1 – do mojżeszowego.

</doc>
<doc id="3179986" url="https://pl.wikipedia.org/wiki?curid=3179986" title="Pavel Kadeřábek">
Pavel Kadeřábek

Pavel Kadeřábek (ur. 25 kwietnia 1992 w Pradze) – czeski piłkarz występujący na pozycji prawego obrońcy w niemieckim klubie TSG 1899 Hoffenheim oraz w reprezentacji Czech.
Kariera klubowa.
Swoją karierę piłkarską Kadeřábek rozpoczął w klubie Sparta Praga. W 2009 roku stał się członkiem zespołu rezerw Sparty, występującego w drugiej lidze. Zadebiutował w nim 29 maja 2010 w zwycięskim 2:0 wyjazdowym meczu z FC Vítkovice.
W 2011 roku Kadeřábek został wypożyczony do Viktorii Žižkov. Swój debiut w Viktorii zanotował 21 sierpnia 2011 w przegranym 0:2 wyjazdowym meczu z FK Mladá Boleslav. Z Viktorią spadł do drugiej ligi.
W trakcie sezonu 2011/2012 Kadeřábek wrócił do Sparty Praga. 18 lutego 2012 zadebiutował w pierwszym zespole Sparty w zwycięskim 2:0 domowym spotkaniu z 1. FC Slovácko. W sezonach 2011/2012 i 2012/2013 wywalczył wicemistrzostwo Czech, a w sezonie 2013/2014 został mistrzem kraju. W 2014 roku zdobył też Puchar Czech.
W 2015 Kadeřábek przeszedł do TSG 1899 Hoffenheim.
Kariera reprezentacyjna.
Kadeřábek grał w młodzieżowych reprezentacjach Czech na różnych szczeblach wiekowych. W 2011 roku wystąpił z reprezentacją U-19 na Mistrzostwach Europy U-19, na których wywalczył wicemistrzostwo kontynentu.
W reprezentacji Czech Kadeřábek zadebiutował 21 maja 2014 w zremisowanym 2:2 towarzyskim meczu ze Finlandią, rozegranym w Helsinkach.

</doc>
<doc id="3179991" url="https://pl.wikipedia.org/wiki?curid=3179991" title="Audi allroad quattro">
Audi allroad quattro



</doc>
<doc id="3179992" url="https://pl.wikipedia.org/wiki?curid=3179992" title="Dobre (obwód wołyński)">
Dobre (obwód wołyński)

 
Dobre (ukr. Добре) – wieś na Ukrainie, w obwodzie wołyńskim, w rejonie kamieńskim, siedziba administracyjna rady wiejskiej. W 2001 roku liczyła 1339 mieszkańców.
Historia.
Pierwsze wzmianki o miejscowości pochodzą z końca XVI wieku, kiedy opisywana była jako własność A. Baranowskiego. 
W II Rzczypospolitej wieś należała do gminy wiejskiej Chocieszów w powiecie koszyrskim, w województwie poleskim. W 1921 roku liczyła 1229 mieszkańców (628 kobiet i 601 mężczyzn) i znajdowały się w niej 244 budynki mieszkalne. 673 osoby zadeklarowały narodowość „tutejszą”, 551 – rusińską (ukraińską), 5 – żydowską. 1224 osoby deklarowały przynależność do wyznania prawosławnego, 5 – do mojżeszowego.
Do 1964 roku miejscowość nosiła nazwę Borki (ukr. Бірки, "Birky").

</doc>
<doc id="3179993" url="https://pl.wikipedia.org/wiki?curid=3179993" title="Jakub Mycielski">
Jakub Mycielski

Jakub Mycielski herbu Dołęga – podstoli sieradzki w latach 1630-1633.
Był elektorem Władysława IV Wazy z województwa sieradzkiego w 1632 roku.

</doc>
<doc id="3179998" url="https://pl.wikipedia.org/wiki?curid=3179998" title="Borowno (Ukraina)">
Borowno (Ukraina)

 
Borowno (ukr. Боровне) – wieś na Ukrainie w rejonie kamieńskim obwodu wołyńskiego.
Historia.
Pod koniec XIX w. wieś w gminie Borowno, w powiecie kowelskim.

</doc>
<doc id="3180000" url="https://pl.wikipedia.org/wiki?curid=3180000" title="Lukáš Hejda">
Lukáš Hejda

Lukáš Hejda (ur. 9 marca 1990 w Bílovcu) – piłkarz czeski grający na pozycji środkowego obrońcy. Od 2012 jest zawodnikiem klubu Viktoria Pilzno.
Kariera klubowa.
Swoją karierę piłkarską Hejda rozpoczął w klubie Baník Ostrawa. W 2007 roku podjął treningi w Sparcie Praga. W 2009 roku stał się członkiem zespołu rezerw Sparty, występującego w drugiej lidze. Zadebiutował w nim 1 sierpnia 2009 w przegranym 1:4 wyjazdowym meczu z Baníkiem Sokolov. Z kolei 21 listopada 2009 zaliczył ligowy debiut w pierwszym zespole Sparty, w wygranym 2:0 domowym meczu ze Slovanem Liberec. W sezonie 2009/2010 wywalczył tytuł mistrza Czech, a latem 2010 zdobył Superpuchar Czech.
W 2011 roku Hejda został wypożyczony do FK Jablonec. Swój debiut w Jabloncu zanotował 27 lutego 2011 w wygranym 3:0 wyjazdowym meczu ze Slovanem Liberec. W Jabloncu spędził pół roku.
Latem 2011 Hejdę wypożyczono do 1. FK Příbram. W nim Hejda zadebiutował 30 lipca 2011 w wygranym 3:2 wyjazdowym meczu z 1. FC Slovácko. W Příbram grał przez rok.
Latem 2012 roku Hejda został piłkarzem Viktorii Pilzno. 15 września 2012 zadebiutował w Viktorii w wygranym 1:0 domowym spotkaniu ze Spartą Praga. W sezonie 2012/2013 został mistrzem Czech. Z kolei w sezonie 2013/2014 wywalczył wicemistrzostwo kraju.
Kariera reprezentacyjna.
Hejda grał w młodzieżowych reprezentacjach Czech na różnych szczeblach wiekowych. W reprezentacji Czech zadebiutował 3 czerwca 2014 w przegranym 1:2 towarzyskim meczu z Austrią, rozegranym w Ołomuńcu.

</doc>
<doc id="3180001" url="https://pl.wikipedia.org/wiki?curid=3180001" title="Lukas Hejda">
Lukas Hejda



</doc>
<doc id="3180006" url="https://pl.wikipedia.org/wiki?curid=3180006" title="Bronica (obwód wołyński)">
Bronica (obwód wołyński)

Bronica (ukr. Брониця) – wieś na Ukrainie w rejonie kamieńskim obwodu wołyńskiego.

</doc>
<doc id="3180016" url="https://pl.wikipedia.org/wiki?curid=3180016" title="Peter William Ingham">
Peter William Ingham



</doc>
<doc id="3180018" url="https://pl.wikipedia.org/wiki?curid=3180018" title="Wybory uzupełniające do Izby Reprezentantów w 1. okręgu wyborczym stanu Karolina Południowa w 2013 roku">
Wybory uzupełniające do Izby Reprezentantów w 1. okręgu wyborczym stanu Karolina Południowa w 2013 roku

Wybory uzupełniające do Izby Reprezentantów w 1. okręgu wyborczym w stanie Karolina Południowa odbyły się 7 maja 2013 r. wskutek rezygnacji kongresmena Tima Scotta, który został senatorem. 
Zobacz też.
Wybory uzupełniające do Izby Reprezentantów w 1. okręgu wyborczym w Alabamie w 2013 roku

</doc>
<doc id="3180023" url="https://pl.wikipedia.org/wiki?curid=3180023" title="Buzaki">
Buzaki

 
Buzaki (ukr. Бузаки) – wieś na Ukrainie w rejonie koszyrskim obwodu wołyńskiego.
Historia.
Pod koniec XIX w. wieś w gminie Chocieszów, w powiecie kowelskim.

</doc>
<doc id="3180024" url="https://pl.wikipedia.org/wiki?curid=3180024" title="Chocieszów (Ukraina)">
Chocieszów (Ukraina)

 
Chocieszów (ukr. Хотешів) – wieś na Ukrainie w rejonie kamieńskim obwodu wołyńskiego.
Historia.
Pod koniec XIX w. wieś w gminie Chocieszów, w powiecie kowelskim.

</doc>
<doc id="3180025" url="https://pl.wikipedia.org/wiki?curid=3180025" title="Hilton Forrest Deakin">
Hilton Forrest Deakin



</doc>
<doc id="3180027" url="https://pl.wikipedia.org/wiki?curid=3180027" title="Adrian Leo Doyle">
Adrian Leo Doyle



</doc>
<doc id="3180028" url="https://pl.wikipedia.org/wiki?curid=3180028" title="Max Leroy Davis">
Max Leroy Davis



</doc>
<doc id="3180030" url="https://pl.wikipedia.org/wiki?curid=3180030" title="John Neil Cullinane">
John Neil Cullinane



</doc>
<doc id="3180031" url="https://pl.wikipedia.org/wiki?curid=3180031" title="Electronic Differential Lock">
Electronic Differential Lock



</doc>
<doc id="3180032" url="https://pl.wikipedia.org/wiki?curid=3180032" title="EDL">
EDL



</doc>
<doc id="3180033" url="https://pl.wikipedia.org/wiki?curid=3180033" title="Czorcze">
Czorcze

 
Czorcze (ukr. Черче) – wieś na Ukrainie w rejonie koszyrskim obwodu wołyńskiego.
Historia.
Pod koniec XIX w. wieś w gminie Chocieszów, w powiecie kowelskim.

</doc>
<doc id="3180034" url="https://pl.wikipedia.org/wiki?curid=3180034" title="Katastrofa kolejowa pod Šakvicami">
Katastrofa kolejowa pod Šakvicami

Katastrofa kolejowa pod Šakvicami – katastrofa kolejowa, do której doszło 24 grudnia 1953 w pobliżu stacji Šakvice, położonej na linii kolejowej Brno – Brzecław. Druga pod względem liczby ofiar katastrofa kolejowa (po katastrofie kolejowej pod Stéblovą) na terytorium Czechosłowacji (oraz dzisiejszych Czech).
Historia.
24 grudnia około godziny 1 w nocy pociąg osobowy jadący z Brna do Brzecławia zatrzymał się około 200 metrów przed stacją Šakvice. Podróżni, którzy w ciemnościach myśleli, że są już na stacji, zaczęli wysiadać. Nagle w tył stojącego pociągu uderzył rozpędzony ekspres relacji Praga-Bratysława. W wyniku zderzenia zginęły 103 osoby (niektóre źródła podają liczby od 102 do 106 osób), ranne zostały 83 osoby. Wykoleiło się 9 wagonów pociągu osobowego i 3 wagony pociągu ekspresowego.
Śledztwo wykazało, że maszynista, palacz i kierownik pociągu ekspresowego pili wcześniej czerwone wino, wskutek czego maszynista zasnął i minął kilka semaforów na stacjach poprzedzających stację Šakvice. Na krótko przed katastrofą pociąg przejechał przez stację "Vranovice" (10 km od Šakvic) z prędkością 90 km/h, podczas gdy maksymalna dopuszczona prędkość wynosiła tam 40 km/h. Maszynista Ambrož Růžička skazany został na 5 lat więzienia, palacz Štefan Adamec i kierownik pociągu Josef Hubač – odpowiednio na 4 i 3 lata więzienia.

</doc>
<doc id="3180035" url="https://pl.wikipedia.org/wiki?curid=3180035" title="Farynki">
Farynki

 
Farynki (ukr. Фаринки) – wieś na Ukrainie w rejonie koszyrskim obwodu wołyńskiego.

</doc>
<doc id="3180036" url="https://pl.wikipedia.org/wiki?curid=3180036" title="Fundusz VC">
Fundusz VC



</doc>
<doc id="3180037" url="https://pl.wikipedia.org/wiki?curid=3180037" title="Fundusz PE">
Fundusz PE



</doc>
<doc id="3180038" url="https://pl.wikipedia.org/wiki?curid=3180038" title="Helenin (rejon koszyrski)">
Helenin (rejon koszyrski)



</doc>
<doc id="3180039" url="https://pl.wikipedia.org/wiki?curid=3180039" title="Efekt Glasgow">
Efekt Glasgow

Efekt Glasgow (ang. "Glasgow effect") – fenomen zaobserwowany na terenie miasta Glasgow polegający na nie dającym się wytłumaczyć złym stanie zdrowia jego mieszkańców oraz skróceniu ich przeciętnej długości życia w porównaniu do innych regionów i miast w Wielkiej Brytanii, a nawet w całej Europie. Zdaniem epidemiologów ubóstwo nie może być uznawane za jedyną przyczynę tego stanu rzeczy.
W miastach takich jak Birmingham, Liverpool czy Manchester, które podobnie jak Glasgow stawiły czoła dezindustrializacji i znajdują się w podobnej sytuacji ekonomicznej, przeciętna długość życia mieszkańców jest większa. Niewyjaśnionym pozostaje również fakt, iż 10% najbogatszych mieszkańców Glasgow żyje przeciętnie krócej, niż jest to notowane wśród analogicznych grup zamieszkujących pozostałe miasta Wielkiej Brytanii.
Wskaźniki śmiertelności.
Badania prowadzone przez Davida Walsha w 2010 sugerują, że sytuacja ekonomiczna takich miast jak Glasgow, Liverpool czy Manchester jest niemal identyczna. Glasgow spośród tych miast wyróżnia fakt, iż liczba przedwczesnych zgonów jest tam wyższa o ponad 30%, a liczba wszystkich zgonów o 15%.
Wskaźniki śmiertelności w Glasgow są najwyższe w Wielkiej Brytanii i należą do najwyższych w Europie. Przeciętna długość życia mieszkańca płci męskiej Glasgow to 71,6 lat (przy średniej długości życia mężczyzn w całej Wielkiej Brytanii 78,2 lata), a dla mieszkanki 78 lat (przy średniej długości życia kobiet w całej Wielkiej Brytanii 82,3 lata). Zgodnie z danymi Światowej Organizacji Zdrowia z roku 2008, przeciętna długość życia mężczyzn zamieszkujących dzielnicę Calton w Glasgow wynosiła 54 lata. Fenomen ten tłumaczy się powszechnym nadużywaniem narkotyków i alkoholu, a także występowaniem tam brutalnych gangów.
Hipotezy.
Epidemiolodzy nie potrafią wytłumaczyć tego zjawiska zwiększonej śmiertelności, które nie występowało aż do roku 1950. Według „The Economist” problem wygląda na racjonalnie niewytłumaczalny: "Zupełnie jakby jakieś złe opary wydobywały się nocą z Clyde i osiadały w płucach śpiących mieszkańców".
Według Walsha i wsp. problem zdaje się narastać począwszy od lat siedemdziesiątych ubiegłego wieku.
W celu wyjaśnienia fenomenu zostały zaproponowane rozmaite hipotezy: niedobór witaminy D spowodowany deficytem nasłonecznienia, zimne zimy, niedoszacowanie ubóstwa przez prowadzone statystyki, wysoki poziom stresu, kultura alienacji czy pesymizm spowodowany industrializacją oraz następującą po niej dezindustrializacją. Jednakże w porównaniu do innych europejskich miast, które przeszły przez bardzo podobne procesy, Glasgow charakteryzuje się wskaźnikami umieralności wyższymi o 15%.
Chief Medical Officer for Scotland, dr Harry Burns, odwołuje się do wyników badań sugerujących, że przewlekły stres, szczególnie w przypadku dzieci, ma wpływ na strukturę płatów czołowych mózgu, a te oddziałują na fizyczną reakcję na stres, co może powodować przewlekłe problemy ze zdrowiem. Jak sugeruje dr Burns, na zdrowie wpływają po części także takie czynniki jak to, czy ludzie mają poczucie kontroli nad własnym życiem oraz to czy postrzegają swoje otoczenie jako zagrożenie czy źródło wsparcia. Jak dotąd nie przeprowadzono badań szacujących poziom kortyzolu – hormonu zaangażowanego w regulację stresu wśród ludności zamieszkującej poszczególne miasta Wielkiej Brytanii.
Prof. Adrian Raine z Uniwersytetu Pensylwanii w artykule dla „The Economist” zauważa, że w szkockich mediach gloryfikuje się kulturę „nedów”" (ang. scot. "ned culture"), będących odpowiednikiem polskich dresiarzy, i sugeruje, że w Glasgow może występować wyższy odsetek psychopatów niż w innych miastach Europy. Konsekwencją tego jest zwiększona liczba przypadków depresji wśród mieszkańców miasta.

</doc>
<doc id="3180043" url="https://pl.wikipedia.org/wiki?curid=3180043" title="Altzella">
Altzella

Altzella (dawniej także Cella, Altenzelle) - dawny klasztor cystersów w pobliżu miasta Nossen na terenie Niemiec, istniejący od XII do XVI w.; mauzoleum margrabiów Miśni z dynastii Wettinów. Obecnie teren klasztoru zajmuje park.
Historia.
Klasztor pod nazwą "Sanctae Mariae Cella" założony został staraniem margrabiego Miśni Ottona Bogatego. W 1162 roku otrzymał on zgodę cesarza Fryderyka Barbarossy, a w 1175 r. wprowadzili się do zbudowanego klasztoru cystersi. Kościół klasztorny poświęcono w 1198 roku. W zamierzeniu fundatora założenie miało być nekropolą rodu Wettinów - tu chowano margrabiów Miśni od 1190 do 1381 roku. Założenie klasztoru zbiegło się z odkryciem w 1168 złóż srebra w okolicy, prawdopodobnie właśnie za sprawą cystersów. Klasztor bardzo szybko się rozwijał i z czasem stał się jednym z najpotężniejszych domów zakonnych w Rzeszy, w okresie największego rozwoju mieszkało tu stale 250 mnichów. Klasztor współuczestniczył w tworzeniu uniwersytetów w Pradze i Lipsku. Miał bogatą bibliotekę i prowadził także uznaną szkołę klasztorną. Dobra klasztorne sięgały Czech.
W dobie reformacji, w 1540 roku klasztor został rozwiązany, a jego dobra (naonczas liczące 275 km², na których znajdowało się 200 wsi) zsekularyzowane. Bibliotekę przejął uniwersytet lipski. Wkrótce potem zabudowania klasztorne rozpoczęto rozbierać, m.in. w celu uzyskania budulca na budowę kościoła i zamku w pobliskim Nossen. Ocalały jedynie nieliczne zabudowania, dla których znaleziono nowe funkcje, w tym dom konwersów z romańską salą.
W 1676 roku elektor saski z rodu Wettinów, Jan Jerzy II nakazał wydobycie pochowanych tu wcześniej margrabiów Miśni i wzniesienie na terenie dawnego klasztoru mauzoleum, w którym miano złożyć ich szczątki. Budowę obiektu wówczas rozpoczęto, jednak zakończono ją dopiero w latach 1787–1804. Wówczas również urządzono na terenie klasztoru park krajobrazowy w stylu romantycznym. Park i mauzoleum istnieją do dzisiaj.
Stan obecny.
Urządzony na przełomie XVIII i XIX w. park krajobrazowy wraz z mauzoleum Wettinów istnieje do dziś. W parku znajdują się liczne ślady po dawnym klasztorze, w dawnym domu konwersów urządzono lapidarium z zabytkami z czasu cystersów oraz wystawę rękopisów z dawnej biblioteki klasztornej. Zachowała się także romańska brama wjazdowa.

</doc>
<doc id="3180046" url="https://pl.wikipedia.org/wiki?curid=3180046" title="Ikaho">
Ikaho



</doc>
<doc id="3180049" url="https://pl.wikipedia.org/wiki?curid=3180049" title="Norbert Ołyński">
Norbert Ołyński

Norbert Antoni Ołyński (ur. 1913, zm. 1983) – prawnik, sędzia, oficer Ludowego Wojska Polskiego, odpowiedzialny za skazanie na śmierć 32 żołnierzy podziemia niepodległościowego.
Życiorys.
Norbert Antoni Ołyński urodził się w 1913. W okresie II Rzeczypospolitej w roku akademickim 1935/1936 ukończył studia prawa na Wydziale Prawa Uniwersytetu Poznańskiego w Poznaniu, uzyskując tytuł magistra prawa. Następnie był aplikantem w Sądzie Apelacyjnym w Poznaniu. Po wybuchu II wojny światowej w 1939 trafił do Lwowa, gdzie po agresji ZSRR na Polskę został aresztowany przez NKWD i zesłany w głąb ZSRR. Stamtąd powrócił do Polski wraz z 2 Warszawską Dywizją Piechoty w składzie 1 Armii Wojska Polskiego. Od 1945 był sędzią wojskowym. Pracował w Wojewódzkim Sądzie Garnizonowym i Wojskowym Sądzie Rejonowym w Rzeszowie. Orzekał w sądach doraźnych, które wydawały wyroki wobec aresztowanych żołnierzy podziemia niepodległościowego (w 1946 w stopniu podporucznika, następnie porucznika, w 1947 w stopniu kapitana, a później w stopniu majora). Norbert Ołyński pełnił funkcję przewodniczącego Wydziału ds. Doraźnych Sądu Okręgowego w Rzeszowie. Jako przewodniczący składu sędziowskiego wydał 32 wyroki śmierci na żołnierzach działających w oddziałach występujących przeciw władzy komunistycznej. Ponadto wyrokował w sprawach o przynależność do Ukraińskiej Powstańczej Armii. Wśród wydanych przez Norberta Ołyńskiego wyroków i skazanych byli:
W 1946 został odznaczony Srebrnym Krzyżem Zasługi.
Był sędzią Wojskowego Sądu Rejonowego w Kielcach (w tym czasie od maja 1951 był przewodniczącym składu sędziowskiego w procesie ks. Piotra Banacha oskarżonego o propagandę szeptaną, zakończonego jego uniewinnieniem). W późniejszych latach PRL orzekał w sądach powszechnych, od 1955 do 1959 w sądzie wojewódzkim w Rzeszowie, następnie w sądzie wojewódzkim w Szczecinie (w tym czasie orzekał m.in. w sprawie Kirchendienst Ost i 19 lutego 1968 skazał jego współpracowników Alfreda Kippera na karę 9 lat pozbawienia wolności, a Eugena Scharbatke na karę 6,5 roku lat pozbawienia wolności). Także podczas pracy w Szczecinie wydawał wyroki śmierci (według opinii szczecińskich prawników, z uwagi na liczbę wydanych najwyższych wyroków, Norbert Ołyński „ma swoją kwaterę na tamtejszym Cmentarzu Centralnym”).

</doc>
<doc id="3180051" url="https://pl.wikipedia.org/wiki?curid=3180051" title="Obiekt Thorne'a-Żytkowej">
Obiekt Thorne'a-Żytkowej



</doc>
<doc id="3180053" url="https://pl.wikipedia.org/wiki?curid=3180053" title="Izba Muzealna Stowarzyszenia Przyjaciół Ziemi Gubińskiej w Gubinie">
Izba Muzealna Stowarzyszenia Przyjaciół Ziemi Gubińskiej w Gubinie

Izba Muzealna Stowarzyszenia Przyjaciół Ziemi Gubińskiej w Gubinie – izba muzealna z siedzibą w Gubinie. Placówka jest prowadzona przez Stowarzyszenie Przyjaciół Ziemi Gubińskiej. 
Placówka powstała w 2004 roku. Jej siedzibą jest budynek przy ul. 3 Maja 2, który w latach 1913–1945 pełnił funkcję Muzeum Miejskiego. Placówka udostępniała też pochodzącą z przełomu XIV i XV wieku Basztę Ostrowską. 
W Izbie prezentowane są ekspozycje związane z historią miasta: eksponaty archeologiczne, dawne przedmioty codziennego użytku, zabytki techniki, dokumenty i fotografie oraz pamiątki, związane ze stacjonującymi w Gubinie jednostkami Wojska Polskiego.
Izba jest placówką całoroczną, czynną poniedziałek, środa, piątek w godzinach 10:00–14:30. W innych terminach za uzgodnieniem telefonicznym 684558162

</doc>
<doc id="3180057" url="https://pl.wikipedia.org/wiki?curid=3180057" title="Jan III Sobieski (hotel)">
Jan III Sobieski (hotel)



</doc>
<doc id="3180061" url="https://pl.wikipedia.org/wiki?curid=3180061" title="Anantnag">
Anantnag

Anantnag (kaszmirski: अनन्तनाग / اننتناگ /Anaṁtnāg), miasto i gmina w dystrykcie o tej samej nazwie, w stanie Dżammu i Kaszmir, w północnych Indiach. Anantnag jest ważnym ekonomicznym i handlowym ośrodkiem w Kotlinie Kaszmirskiej. Miasto liczy 108 505 mieszkańców (2011 r.).

</doc>
<doc id="3180063" url="https://pl.wikipedia.org/wiki?curid=3180063" title="Medaliści mistrzostw świata w łyżwiarstwie szybkim w wieloboju sprinterskim">
Medaliści mistrzostw świata w łyżwiarstwie szybkim w wieloboju sprinterskim

Medaliści mistrzostw świata w łyżwiarstwie szybkim w wieloboju sprinterskim – zestawienie zawodników, którzy przynajmniej raz stanęli na podium mistrzostw świata w wieloboju sprinterskim mężczyzn.
Wielobój sprinterski w łyżwiarstwie szybkim składa się z czterech biegów – dwóch na dystansie 500 m i dwóch na 1000 m. Zawody trwają dwa dni, każdego dnia przeprowadzane są biegi na obu dystansach. Organizatorem mistrzostw świata w wieloboju sprinterskim jest Międzynarodowa Unia Łyżwiarska (ISU). Pierwszą edycję rozegrano w 1970 roku, od tego czasu czempionat odbywa się rokrocznie. W latach 1970–1986 mistrzem świata w wieloboju sprinterskim zostawał zawodnik, który zwyciężył w trzech z czterech biegów. Jeżeli żaden z zawodników tego nie osiągnął, zwycięzcą ogłaszano zawodnika z najmniejszą sumą punktów. Od 1987 roku mistrzem jest zawodnik z najmniejszą liczbą punktów, niezależnie od liczby zwycięstw w poszczególnych biegach.
Najwięcej medali w wieloboju sprinterskim mężczyzn zdobyli reprezentanci Holandii – 27 (7 złotych, 6 srebrnych i 14 brązowych). W klasyfikacji medalowej zajmują jednak trzecie miejsce za zawodnikami ze Stanów Zjednoczonych i Związku Radzieckiego, którzy zdobyli o jeden złoty medal więcej. Amerykanie mają w dorobku łącznie 23 medale (8 złotych, 7 srebrnych i 8 brązowych), a panczeniści z ZSRR – 19 (8 złotych, 6 srebrnych i 5 brązowych). Najbardziej utytułowanym zawodnikiem wśród mężczyzn jest Białorusin, startujący wcześniej w reprezentacjach ZSRR i WNP, Ihar Żalazouski, który w latach 1985–1993 zdobył sześć złotych i jeden brązowy medal. Najwięcej razy na podium stanął jednak Kanadyjczyk Jeremy Wotherspoon, w dorobku którego jest dziewięć medali – cztery złote, cztery srebrne i jeden brązowy. Trzecie miejsce w klasyfikacji zawodników zajmuje Lee Kyu-hyeok z czterema złotymi i jednym srebrnym medalem.
Od początku organizowania mistrzostw w wieloboju sprinterskim przeprowadzane są również zawody kobiet. Nie ujęto ich jednak w poniższych zestawieniach, medalistki zawodów kobiet przedstawiono w osobnym artykule.
Medaliści chronologicznie.
W tabeli przedstawiono medalistów wszystkich edycji mistrzostw świata w łyżwiarstwie szybkim w wieloboju sprinterskim mężczyzn w latach 1970–2022.
Klasyfikacje medalowe.
Klasyfikacja zawodników.
W poniższej tabeli przedstawiono klasyfikację zawodników, którzy zdobyli przynajmniej jeden medal mistrzostw świata w łyżwiarstwie szybkim w wieloboju sprinterskim. Kolejność ustalona została według liczby zdobytych medali poszczególnych kruszców. W przypadku, gdy dwóch lub więcej zawodników zdobyło tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny. W sytuacji, gdy dany zawodnik reprezentował więcej niż jedno państwo, podano wszystkie kraje, dla których zdobył medale.
Klasyfikacja państw.
Poniższa tabela przedstawia klasyfikację państw, które zdobyły przynajmniej jeden medal mistrzostw świata w łyżwiarstwie szybkim w wieloboju sprinterskim mężczyzn. 
"Stan po MŚ 2022".
Klasyfikacja państw według lat.
W poniższej tabeli zestawiono państwa według liczby medali zdobytych podczas kolejnych edycji mistrzostw świata w wieloboju sprinterskim. Przedstawiono sumę wszystkich medali (złotych, srebrnych i brązowych) w zawodach mężczyzn.

</doc>
<doc id="3180064" url="https://pl.wikipedia.org/wiki?curid=3180064" title="Puchar Włoch w piłce siatkowej mężczyzn (2013/2014)">
Puchar Włoch w piłce siatkowej mężczyzn (2013/2014)

Rozgrywki o Puchar Włoch w piłce siatkowej mężczyzn w sezonie 2013/2014 (Del Monte Coppa Italia A1) zainaugurowane zostały 29 stycznia 2014 roku. Składały się one z ćwierćfinałów, półfinałów i finału.
W turnieju o Puchar Włoch brało udział osiem najlepszych drużyn po 11. kolejce fazy zasadniczej Serie A1. 
Półfinały i finał rozegrane zostały w dniach 8-9 marca 2014 roku w PalaDozza w Bolonii.
Puchar Włoch zdobyła drużyna .

</doc>
<doc id="3180065" url="https://pl.wikipedia.org/wiki?curid=3180065" title="Hillsdale (Michigan)">
Hillsdale (Michigan)

Hillsdale – miasto w Stanach Zjednoczonych, w stanie Michigan, w hrabstwie Hillsdale.

</doc>
<doc id="3180068" url="https://pl.wikipedia.org/wiki?curid=3180068" title="Hillsdale (Oklahoma)">
Hillsdale (Oklahoma)

Hillsdale – miasto w Stanach Zjednoczonych, w stanie Oklahoma, w hrabstwie Lawrence.

</doc>
<doc id="3180069" url="https://pl.wikipedia.org/wiki?curid=3180069" title="Hillsdale (Nowy Jork)">
Hillsdale (Nowy Jork)

Hillsdale – miasto w Stanach Zjednoczonych, w stanie Nowy Jork, w hrabstwie Columbia.

</doc>
<doc id="3180070" url="https://pl.wikipedia.org/wiki?curid=3180070" title="Bill Bright">
Bill Bright

Bill Bright właściwie: William Rohl Bright (ur. 19 października 1921 w Coweta stan Oklahoma, zm. 19 lipca 2003) – amerykański ewangelista i założyciel ewangelikalnej organizacji misyjnej Campus Crusade for Christ (w Polsce działającej pod nazwą "„Ruch Nowego Życia”," a od 2014 Ruch Chrześcijański Mt28).
Życiorys.
Ukończył studia w Northeastern State College w Oklahomie. Początkowo działał jako biznesmen i w tym charakterze odniósł duży sukces finansowy. Związał się z parafią prezbiteriańską w Holywood (Holywood Presbyterian Church), gdzie poznał Henriettę Mears. Pod jej wpływem zaangażował się w działalność misyjną i w konsekwencji założył Campus Crusade for Christ jako organizację mającą na celu pozyskiwanie dla wiary studentów i innych członków środowisk akademickich. Stanął na jej czele i przewodził jej do końca życia.
Był autorem wydanej w dziesiątkach milionów egzemplarzy broszury "„Cztery Prawa Duchowego Życia”" oraz producent filmu „Jezus”. W 1996 otrzymał prestiżową nagrodę Templetona.

</doc>
<doc id="3180071" url="https://pl.wikipedia.org/wiki?curid=3180071" title="Przedstawicielstwo Federalnego MSW CSRS w Warszawie">
Przedstawicielstwo Federalnego MSW CSRS w Warszawie

Przedstawicielstwo Federalnego MSW CSRS w Warszawie, Grupa Operacyjna StB w Warszawie, "Rezidentura FMV v Polsku" – działająca od początku lat siedemdziesiątych, do 1989 w Polsce, kontrwywiadowcza jednostka operacyjna Federalnego Ministerstwa Spraw Wewnętrznych CSRS.
Przedstawicielstwo pełniło też funkcję łącznikową FMSW CSRS ("Ministerstva vnitra" – StB) z Ministerstwem Spraw Wewnętrznych PRL.
Formalnie podlegało Zarządowi X FMSW CSRS. Składało się z trzech funkcjonariuszy operacyjnych oraz koordynowało pracę siatki 14 współpracowników.
Działalność rezydentur w państwach członkowskich Układu Warszawskiego regulowała szczegółowa dyrektywa pt. „Statut rezidentur Hlavní správy kontrarozvědky v socialistických zemích” ("Statut rezydentur Zarządu Głównego Kontrwywiadu w krajach socjalistycznych"), zatwierdzona przez Ministra Spraw Wewnętrznych CSSR Radko Kaska z 16 grudnia 1970.
Przedstawicielstwo w Warszawie m.in. w 1981 koordynowało działania prowadzone w Polsce pod kryptonimem „Sever”, obrony służb bezpieczeństwa państw socjalistycznych przed kontrrewolucją.
Najpierw powołano przedstawicielstwa w ZSRR (w Moskwie, Leningradzie i Kijowie), NRD, Polsce, na Węgrzech i Bułgarii. W 1989 funkcjonowały też w Afganistanie, Etiopii, Iraku, na Kubie, Libii, Nikaragui, Mongolii i Wietnamie.
Siedziba.
Mieściło się w budynku Ambasady CSRS w Warszawie przy ul. Koszykowej 18.

</doc>
<doc id="3180072" url="https://pl.wikipedia.org/wiki?curid=3180072" title="Howard Walter Florey">
Howard Walter Florey



</doc>
<doc id="3180073" url="https://pl.wikipedia.org/wiki?curid=3180073" title="Katastrofa kolejowa pod Stéblovą">
Katastrofa kolejowa pod Stéblovą

Katastrofa kolejowa pod Stéblovą – katastrofa kolejowa, do której doszło 14 listopada 1960 w pobliżu stacji Stéblová, położonej na linii kolejowej Pardubice – Liberec. Najtragiczniejsza katastrofa kolejowa na terytorium Czechosłowacji (oraz dzisiejszych Czech).
Pociągi uczestniczące w zderzeniu.
Oba jadące jednotorową linią pociągi według rozkładu jazdy miały minąć się na stacji Stéblová, położonej w odległości 9,6 km od stacji Pardubice i 12,8 km od stacji Hradec Králové.
Przed katastrofą.
Pociąg osobowy nr 653 wyjechał z Pardubic o 17:22, z opóźnieniem 1 minuty. Pociąg osobowy nr 608 wyjechał z Hradca Králové o 17:25, z opóźnieniem 7 minut. O 17:35 dyżurny ruchu stacji Stéblová ustawił dla pociągu 608 drogę przebiegu na torze nr 1. Pociąg osobowy nr 608 wjechał na stację o 17:40. Dyżurny wyszedł z nastawni, po chwili jednak wrócił tam, aby ustawić drogę przebiegu dla pociągu nr 653. Dokładny przebieg wydarzeń, które potem nastąpiły, nigdy nie został ustalony, pomimo że miałoby to kluczowe znaczenie dla wyjaśnienia przyczyn katastrofy. Z ostatniego wagonu wysiadł starszy konduktor, z jednego ze środkowych wagonów – młodszy konduktor. Było ciemno, mgła ograniczała widoczność do 50 m. Starszy konduktor zeznał później, że widział zielone światło, które wziął za sygnał od dyżurnego ruchu oznaczający „pozwolenie na odjazd”. Przekazał więc młodszemu konduktorowi sygnał „odjazd”. Młodszy konduktor, pomimo że sam nie widział zielonego światła, przekazał sygnał odjazdu obsłudze lokomotywy. Sygnał od konduktora otrzymał też kierownik pociągu, który również najprawdopodobniej nie widział żadnego światła od dyżurnego ruchu. Niektórzy podróżni zeznali później, że widzieli jakieś zielone światło, nie byli jednak tego pewni.
Źródło zielonego światła (jeśli takie rzeczywiście było) nigdy nie zostało ustalone. Mogło ono pochodzić z latarki młodszego konduktora, jednego ze zwrotniczych, przypadkowego pieszego lub rowerzysty. Maszynista (który również nie widział zielonego światła) ruszył. Palacz dorzucał akurat węgiel i zgłaszał niedobór wody, nie zauważył więc semafora wyjazdowego ustawionego w pozycji „stój”, mimo że było to jego obowiązkiem. Maszynista z kolei również nie zauważył ani semafora, ani ustawienia zwrotnicy nr 1 (która była ustawiona pod jadący z naprzeciwka pociąg 653 do zjazdu na tor nr 2). Przejeżdżający pociąg „rozpruł” tak ustawioną zwrotnicę. Maszynista, który pamiętał, że na stacji Stéblová powinien minąć się z jadącym z naprzeciwka pociągiem nr 653 założył, że tym razem nastąpi to na położonej 7 km dalej stacji Rosice nad Labem.
Dyżurny ruchu, gdy zobaczył, że pociąg nr 608 rusza, wybiegł z nastawni i zaczął dawać sygnały „stój” latarką i gwizdkiem. Starszy konduktor, który przy odjeździe powinien wypatrywać sygnałów ze stacji, sprawdzał jednak w tym momencie bilety podróżnym. Jeden ze zwrotniczych próbował dogonić pociąg rowerem, jednak się to nie udało. Dyżurny próbował jeszcze telefonicznie połączyć się z obsługą szlabanu na przejeździe kolejowo-drogowym między Stéblovą a pobliskim Semtínem, jednak tamtejszy dróżnik odebrał połączenie dopiero po przejechaniu pociągu.
Zderzenie.
Do zderzenia pociągów nr 608 i 653 doszło o godzinie 17:42 (niektóre źródła podają godzinę 17:44), 1500 m za stacją Stéblová. Pociąg nr 608 jechał z prędkością około 55 km/h, pociąg nr 653 – około 60 km/h. Obaj maszyniści usiłowali hamować, jednak było już za późno. Widoczność ograniczały ciemności.
Maszynista i palacz pociągu nr 608 wyszli z katastrofy bez szwanku, ponieważ ochronił ich długi kocioł parowozu. Pierwszy wagon (pocztowy) został poważnie uszkodzony, ale nie wykoleił się. Drugi wagon (bagażowy) ustawił się poprzecznie i zdemolował poprzedzający go wagon pocztowy. Trzeci wagon (osobowy) został niemal całkowicie zniszczony przez napierający z tyłu wagon czwarty (służbowy). To właśnie w trzecim wagonie było najwięcej ofiar śmiertelnych z całego pociągu nr 608. Również wagon czwarty i piąty (osobowy) zostały poważnie uszkodzone. Pozostałe wagony (w liczbie 7) były uszkodzone lekko lub nie zostały uszkodzone.
Pociąg nr 653 został uszkodzony o wiele bardziej. Pierwszy wagon motorowy został uniesiony ponad czołem lokomotywy parowej. Zniszczone zostały też cztery wagony doczepne. Tylny wagon motorowy oderwał się od reszty pociągu i pozostał na torach.
Aby zapobiec wybuchowi kotła parowozu, jego obsługa wysypała z paleniska rozżarzony węgiel, który jednak zapalił wydostający się z rozbitego wagonu motorowego olej napędowy. Płomienie powstałego w ten sposób pożaru sięgały 4 metrów. Pożar ten jeszcze bardziej zwiększył liczbę ofiar.
Akcja ratunkowa.
Akcja ratunkowa została rozpoczęta około godziny 18:00. Brało w niej udział pogotowie ratunkowe z Hradca Králové i Pardubic, funkcjonariusze formacji Veřejná bezpečnost (odpowiednik polskiej Milicji Obywatelskiej), żołnierze pobliskich jednostek wojskowych oraz miejscowa ludność. Zorganizowano polowy punkt opatrunkowy. Na miejsce przyjechały pociągi ratownicze i dźwigi kolejowe, które miały uwolnić uwięzionych w rozbitych wagonach, a następnie uprzątnąć torowisko. Większość żywych poszkodowanych udało się uwolnić do godziny 20:00, ostatnia żywa osoba była znaleziona około godziny 23:00, zmarła jednak w czasie transportu do szpitala. Usuwanie wraków z torowiska zakończono dopiero o 11:30 następnego dnia, godzinę później przejechał tamtędy pierwszy rozkładowy pociąg. W sumie katastrofa wstrzymała ruch 5 pociągów pospiesznych, 21 osobowych i 7 towarowych.
Zginęło 118 osób, 110 odniosło ciężkie obrażenia (niektóre źródła podają liczbę 110 zabitych i 106 ciężko rannych). Niektórych ciał nie udało się zidentyfikować, 3 ciał nie znaleziono. Szkody materialne wyceniono na 477 tys. ówczesnych koron.
Następstwa.
Śledztwo mające wyjaśnić przyczyny katastrofy rozpoczęto jeszcze tej samej nocy. Powołano komisję śledczą, która 30 listopada wydała oświadczenie, w którym wykazała rażące naruszenia podstawowych zasad ruchu kolejowego. Proces winnych tych zaniedbań przebiegał w dniach 8–11.02.1961. Członków obsługi pociągu nr 608 skazano na:
Ponadto wszyscy skazani dostali zakaz wykonywania swojego zawodu na kilka lat. Z całej obsługi nie był sądzony jedynie pocztowiec.
W miejscu katastrofy ustawiono krzyż, który w roku 2000 zastąpiono granitową tablicą.

</doc>
<doc id="3180075" url="https://pl.wikipedia.org/wiki?curid=3180075" title="Gromada Białobrzegi (powiat łukowski)">
Gromada Białobrzegi (powiat łukowski)



</doc>
<doc id="3180078" url="https://pl.wikipedia.org/wiki?curid=3180078" title="Saratoga (Kalifornia)">
Saratoga (Kalifornia)

Saratoga – miasto w Stanach Zjednoczonych, w stanie Kalifornia, w hrabstwie Santa Clara.

</doc>
<doc id="3180079" url="https://pl.wikipedia.org/wiki?curid=3180079" title="Things We Lost in the Fire">
Things We Lost in the Fire

Things We Lost in the Fire – piąty album studyjny amerykańskiego zespołu indierockowego Low. Wydawnictwo zostało pozytywnie ocenione przez krytyków i zdobyło 87/100 punktów na stronie Metacritic. Magazyn Pitchfork Media umieścił je na 117. miejscu listy najlepszych albumów dekady.
Lista utworów.
Niektóre edycje zawierają także utwory "Overhead" i "Don't Carry It All".

</doc>
<doc id="3180084" url="https://pl.wikipedia.org/wiki?curid=3180084" title="Saratoga (Indiana)">
Saratoga (Indiana)

Saratoga – miasto w Stanach Zjednoczonych, w stanie Indiana, w hrabstwie Randolph.

</doc>
<doc id="3180086" url="https://pl.wikipedia.org/wiki?curid=3180086" title="Drelów (gromada)">
Drelów (gromada)

Drelów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Drelów z siedzibą GRN w Drelowie utworzono – jako jedną z 8759 gromad na obszarze Polski – w powiecie radzyńskim w woj. lubelskim na mocy uchwały nr 15 WRN w Lublinie z dnia 5 października 1954. W skład jednostki weszły obszary dotychczasowych gromad Drelów, Kwasówka i Łózki ze zniesionej gminy Zahajki w tymże powiecie. Dla gromady ustalono 18 członków gromadzkiej rady narodowej.
1 stycznia 1962 do gromady Drelów włączono wsie Przechodzisko i Zahajki oraz osady leśne Listki, Myszygród i Pański Las ze zniesionej gromady Zahajki w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie radzyńskim utworzono gminę Drelów (od 1999 gmina Drelów znajduje się w powiecie bialskim w woj. lubelskim).

</doc>
<doc id="3180090" url="https://pl.wikipedia.org/wiki?curid=3180090" title="Opactwo Brauweiler">
Opactwo Brauweiler

Opactwo Brauweiler (niem. "Abtei Brauweiler") – były benedyktyński klasztor w Brauweiler, obecnie dzielnicy Pulheim, w Niemczech.
Klasztor ufundował Ehrenfried Ezzon, ojciec Rychezy, królowej Polski, żony Mieszka II, która zmarła w tym opactwie w 1063 roku.
W budynkach opactwa mieści się obecnie LVR-Amt für Denkmalpflege im Rheinland – „Urząd Ochrony Zabytków Reńskich”.

</doc>
<doc id="3180092" url="https://pl.wikipedia.org/wiki?curid=3180092" title="Saratoga (Karolina Północna)">
Saratoga (Karolina Północna)

Saratoga – miasto w Stanach Zjednoczonych, w stanie Karolina Północna, w hrabstwie Wilson.

</doc>
<doc id="3180093" url="https://pl.wikipedia.org/wiki?curid=3180093" title="Saratoga (Wyoming)">
Saratoga (Wyoming)

Saratoga – miasto w Stanach Zjednoczonych, w stanie Wyoming, w hrabstwie Carbon.

</doc>
<doc id="3180096" url="https://pl.wikipedia.org/wiki?curid=3180096" title="Saratoga (Wisconsin)">
Saratoga (Wisconsin)

Saratoga – miasto w Stanach Zjednoczonych, w stanie Wisconsin, w hrabstwie Wood.

</doc>
<doc id="3180099" url="https://pl.wikipedia.org/wiki?curid=3180099" title="Ira Eaker">
Ira Eaker

Ira Clarence Eaker (ur. 13 kwietnia 1896, zm. 6 sierpnia 1987) – amerykański pilot wojskowy i generał.
W armii służył od 1917. Po I wojnie światowej jako lotnik dokonał szeregu rekordowych przelotów. Podczas II wojny światowej służył w lotnictwie bombowym w Europie m.in. jako dowódca (od 1944 do 1945) lotnictwa alianckiego w rejonie Morza Śródziemnego. W 1947 przeszedł w stan spoczynku.

</doc>
<doc id="3180102" url="https://pl.wikipedia.org/wiki?curid=3180102" title="Tamworth (New Hampshire)">
Tamworth (New Hampshire)

Tamworth – miasto w Stanach Zjednoczonych, w stanie New Hampshire, w hrabstwie Carroll.

</doc>
<doc id="3180104" url="https://pl.wikipedia.org/wiki?curid=3180104" title="Kishō Kurokawa">
Kishō Kurokawa

 – japoński architekt i teoretyk, jeden z uczniów Kenzō Tange i twórców architektury metabolizmu, projektant licznych budowli w Japonii (m.in. wieżowców z wymienialnymi elementami kapsułowymi w Nagoya i Tokio, w tym ostatnim architekt Nakagin Capsule Tower budowanej w latach 1970-1972; także projektant terminalu pasażerskiego portu lotniczego Astana w lutym 2005 roku) oraz w Europie.

</doc>
<doc id="3180105" url="https://pl.wikipedia.org/wiki?curid=3180105" title="Adams (Dakota Północna)">
Adams (Dakota Północna)

Adams – miasto w Stanach Zjednoczonych, w stanie Dakota Północna, w hrabstwie Walsh.

</doc>
<doc id="3180109" url="https://pl.wikipedia.org/wiki?curid=3180109" title="Człowiek Roku tygodnika Wprost">
Człowiek Roku tygodnika Wprost



</doc>
<doc id="3180111" url="https://pl.wikipedia.org/wiki?curid=3180111" title="Maluch (motoryzacja)">
Maluch (motoryzacja)



</doc>
<doc id="3180113" url="https://pl.wikipedia.org/wiki?curid=3180113" title="Alban (Wisconsin)">
Alban (Wisconsin)

Alban – miasto w Stanach Zjednoczonych, w stanie Wisconsin, w hrabstwie Portage.

</doc>
<doc id="3180115" url="https://pl.wikipedia.org/wiki?curid=3180115" title="Charles Eames">
Charles Eames

Charles Ormond Eames junior (IPA: /'i:mz/; ur. 17 czerwca 1907 w Saint Louis, zm. 21 sierpnia 1978 tamże) – amerykański plastyk, architekt, projektant wzorów przemysłowych, scenografii filmowej, 
Współpracował ze swoją żoną Ray, wraz z którą w 1979 otrzymał Royal Gold Medal. Współtworzył z nią również projekt pierwszego w historii pierwowzoru meblościanki, a ich dzieła można zobaczyć na ekspozycji rzemiosła artystycznego w Wadsworth Atheneum. Jego imię i nazwisko znajduje się w St. Louis Walk of Fame w kategorii "Architektura i sztuka". Najbardziej znane projekty małżeństwa Eames to: fotel Lounge Chair oraz krzesła z serii: "Plywood", "Plastic", "Armchair", "Plastic Side Chair" i "Organic Chair".[ link]

</doc>
<doc id="3180116" url="https://pl.wikipedia.org/wiki?curid=3180116" title="Robert Joffrey">
Robert Joffrey

Robert Joffrey, właśc. Abdullah Jaffa Bey Khan (ur. 24 grudnia 1930, zm. 25 marca 1988) – amerykański tancerz, od 1952 choreograf, w 1954 założyciel zespołu Robert Joffrey Ballet Concert (od 1966 City Center Joffrey Ballet) w Nowym Jorku (od 1982 w Los Angeles).

</doc>
<doc id="3180117" url="https://pl.wikipedia.org/wiki?curid=3180117" title="Mazeppa (Minnesota)">
Mazeppa (Minnesota)

Mazeppa – miasto w Stanach Zjednoczonych, w stanie Minnesota, w hrabstwie Wabasha.

</doc>
<doc id="3180119" url="https://pl.wikipedia.org/wiki?curid=3180119" title="Toyen">
Toyen

Toyen, właśc. Marie Čermínová (ur. 21 września 1902 w Pradze, zm. 9 listopada 1980 w Paryżu) – czesko-francuska malarka awangardowa, przedstawicielka surrealizmu.
Życiorys.
Urodziła się jako Marie Čermínová 21 września 1902 w Smíchovie (dzisiejszej dzielnicy Pragi), w rodzinie listonosza. W wieku szesnastu lat opuściła rodzinę, prawdopodobnie ze względu na swoje poglądy anarchistyczne, w tym okresie przyjęła także pseudonim Toyen, pod którym występowała do końca życia. Możliwe, że pseudonim pochodził od francuskiego słowa "citoyen" (pol. „obywatel”). W latach 1919–1922 studiowała w Szkole Sztuki Stosowanej ("Umělecko-průmyslová škola v Praze"), w pracowni malarskiej Emanuela Dítě. Latem 1922, podczas pobytu na wyspie Korčula, poznała malarza i pisarza Jindřicha Štyrskiego (1899–1942), z którym związała się artystycznie aż do jego śmierci, wspólnie tworząc wiele wystaw w Czechach i za granicą. W 1923 razem dołączyli do radykalnej grupy awangardowej Devětsil. W latach 1925–1929 mieszkała w Paryżu; jej pierwszą wystawę indywidualną we Francji opatrzył wstępem Philippe Soupault. Z początku malowała pod wpływem kubizmu i puryzmu, lecz szybko nawiązała do poetyki prymitywizmu, malując w połowie lat 20. serię obrazów przedstawiających egzotyczne i cyrkowe tematy, stylistycznie przypominające prace Henri Rousseau, którego ceniła. Od 1925 wraz z Štyrskim zaczęła projektować okładki dla publikacji wielu znaczących pisarzy i krytyków w czeskim wydawnictwie Odeon; ich projekty łączyły fotomontaż z abstrakcją. Wspólnie ogłosili także manifest nowego nurtu w malarstwie: artyficjelizmu.
Toyen nosiła często męski strój, przypominający jej ubrania z czasów, gdy pracowała w fabryce; mówiąc o sobie, używała męskich końcówek, a jej nieodmienialny pseudonim dodatkowo utrudniał określenie płci, do czego nawiązał Adolf Hoffmeister w satyrycznej ilustracji pod tytułem "Ten-Ta-To-yen" (1930). Na początku lat 30. w jej malarstwie zaczęły pojawiać się tajemnicze obiekty, takie jak muszle, głazy czy sznury. W 1934 współzałożyła Grupę Surrealistyczną w Pradze. Rok później jej prace pokazano na Międzynarodowej Wystawie Surrealistów na Teneryfie; od tego czasu – z wyjątkiem lat wojennych – brała udział w każdej wystawie surrealistów. Podczas II wojny światowej udzieliła schronienia Jindřichowi Heislerowi, artyście żydowskiego pochodzenia, z którym w 1947 wyjechała na stałe do Paryża. W 2005 powstał film o ich przyjaźni w reżyserii Jana Němeca. W Paryżu należała do grupy surrealistycznej André Bretona, z którym łączyła ją przyjaźń. Zmarła 9 listopada 1980 w Paryżu.
Zafascynowana dziełami markiza de Sade, wielokrotnie malowała ruiny jego posiadłości w Lacoste. Choć znana jest głównie dzięki malarstwu, tworzyła także cykle rysunków i kolaże. Niektóre prace Toyen mają charakter otwarcie erotyczny.

</doc>
<doc id="3180120" url="https://pl.wikipedia.org/wiki?curid=3180120" title="Wybory do Parlamentu Europejskiego na Węgrzech w 2014 roku">
Wybory do Parlamentu Europejskiego na Węgrzech w 2014 roku

Wybory do Parlamentu Europejskiego VIII kadencji na Węgrzech zostały przeprowadzone 25 maja 2014. W ich wyniku wybranych zostało 21 europarlamentarzystów. Uprawnionych do głosowania było 8 041 386 osób. Frekwencja wyniosła 28,97%.

</doc>
<doc id="3180122" url="https://pl.wikipedia.org/wiki?curid=3180122" title="Jan Pawlik">
Jan Pawlik



</doc>
<doc id="3180125" url="https://pl.wikipedia.org/wiki?curid=3180125" title="Jan Pawlik (lekarz)">
Jan Pawlik (lekarz)

Jan Pawlik (ur. 4 października 1930 w Wojkowicach, zm. 7 czerwca 2012 w Sanoku) – lekarz, specjalista chirurg, dyrektor szpitala, działacz społeczny, samorządowiec, radny miasta Sanoka.
Życiorys.
Urodził się w Wojkowicach. Uczęszczał do gimnazjum w Będzinie. W czasie nauki należał do harcerstwa. Później mieszkał w Bytomiu, gdzie ukończył liceum ogólnokształcące. Ukończył studia medyczne na Śląskiej Akademii Medycznej w Katowicach. Pracował w służbie publicznej od 1968. Po studiach przeniósł się do Przemyśla, gdzie w szpitalu wojewódzkim początkowo pracował jako stażysta, a następnie jako lekarz. Uzyskał I i II stopień specjalizacji zawodowej. Był specjalistą chirurgiem, a ponadto uzyskał specjalizacje z zakresu medycyny społecznej oraz organizacji ochrony zdrowia.
Do Sanoka przeprowadził się z Przemyśla w 1974 i od tego roku pełnił rolę ordynatora oddziału chirurgicznego Szpitala Specjalistycznego w Sanoku aż do początku 1996, gdy przeszedł na emeryturę (od tego czasu pozostawał jeszcze lekarzem w poradni sanockiego ZOZ). W latach 1978–1990 sprawował funkcję dyrektora szpitala (Zespołu Opieki Zdrowotnej) w Sanoku.
Był działaczem PZPR. Pełnił mandat radnego Przemyśla. Jako przedstawiciel ZOZ Sanok i członek Komitetu Miejskiego PZPR w Sanoku był wybierany zastępcą członka Komitetu Wojewódzkiego PZPR w Krośnie: w dniach 17–18 czerwca 1981, 27 stycznia 1984. W wyborach parlamentarnych w 1989 bez powodzenia kandydował na posła sejmu kontraktowego w okręgu Krosno (przegrał walkę o mandat nr 201 z puli PZPR ze Marią Czenczek w drugiej turze głosowania, ulegając różnicą 1329 głosów). Sprawował mandat radnego Rady Miasta Sanoka. Był wybierany w wyborach: 1994), 1998, 2002 (każdorazowo z listy Sojuszu Lewicy Demokratycznej) i 2006 z listy Komitetu Wyborczego Wyborców Wojciecha Blecharczyka – Dla Sanoka). W tym czasie trzykrotnie pełnił funkcję przewodniczącego rady miasta (od grudnia 1998 do 2002, od 2004 do 2006 oraz od października 2008 do listopada 2010).
Działał społecznie, w tym na rzecz kultury i oświaty. Był jednym z pomysłodawców powstania wyższej uczelni w Sanoku, a po utworzeniu Państwowej Wyższej Szkoły Zawodowej im. Jana Grodka w Sanoku pełnił funkcję przewodniczącego jej Konwentu w latach 2004–2006 oraz działał na rzecz rozwoju PWSZ, w tym nawiązaniu kontaktów z uczelniami zagranicznymi. Był inicjatorem podpisania umowy partnerskiej między Sanokiem i Gyöngyös (Węgry) i Drohobyczem (Ukraina) oraz dorocznych Dni Przyjaźni Polsko-Węgierskiej (zapoczątkowane do 2006). Był pomysłodawcą i mecenasem publikacji pt. "Obywatele Honorowi Królewskiego Wolnego Miasta Sanoka" z 2002 autorstwa historyka Edwarda Zająca. Był członkiem Oddziału Polskiego Towarzystwa Numizmatycznego im. Rudolfa Mękickiego w Sanoku.
Zmarł 7 czerwca 2012 w wieku 82 lat. 9 czerwca 2012 został pochowany na Cmentarzu Centralnym w Sanoku. Jego żoną była pochodząca z Rzeszowa Halina z domu Bilewska (1931–1990), lekarz laryngolog i chirurg, która w 1973 zasłynęła w całej Polsce po przeprowadzeniu pionierskiej operacji przyszycia nogi pacjenta po wypadku. Mieli dwie córki: Jadwigę (także lekarz chirurg, po mężu Wrótniak) i Małgorzatę (statystyk medyczny, po mężu Czopek).

</doc>
<doc id="3180127" url="https://pl.wikipedia.org/wiki?curid=3180127" title="Kisho Kurokawa">
Kisho Kurokawa



</doc>
<doc id="3180131" url="https://pl.wikipedia.org/wiki?curid=3180131" title="Puszon">
Puszon



</doc>
<doc id="3180132" url="https://pl.wikipedia.org/wiki?curid=3180132" title="Sahily Diago">
Sahily Diago

Sahily Diago (ur. 26 sierpnia 1995) – kubańska lekkoatletka specjalizująca się w biegach sprinterskich oraz średniodystansowych.
Półfinalistka (biegu na 800 metrów) podczas mistrzostw świata juniorów młodszych w Lille Metropole (2011). Rok później sięgnęła po dwa srebra mistrzostw Ameryki Środkowej i Karaibów juniorów na 400 i 800 metrów. W 2014 została wicemistrzynią świata juniorek na dystansie 800 metrów.
Złota medalistka mistrzostw Kuby.

</doc>
<doc id="3180134" url="https://pl.wikipedia.org/wiki?curid=3180134" title="Poszlaki">
Poszlaki



</doc>
<doc id="3180135" url="https://pl.wikipedia.org/wiki?curid=3180135" title="Julio Argentino Roca">
Julio Argentino Roca

Alejo Julio Argentino Roca (ur. 17 lipca 1843 w Tucumán, zm. 19 października 1914 w Buenos Aires) – argentyński generał i polityk.
Jako minister wojny (1877–1880) prowadził kampanię przeciwko Indianom w Patagonii, a od 1890 do 1891 był ministrem spraw wewnętrznych. Dwukrotnie sprawował urząd prezydenta Argentyny: od 12 października 1880 do 12 października 1886 i od 12 października 1898 do 12 października 1904.

</doc>
<doc id="3180136" url="https://pl.wikipedia.org/wiki?curid=3180136" title="Polityka pamięci">
Polityka pamięci



</doc>
<doc id="3180137" url="https://pl.wikipedia.org/wiki?curid=3180137" title="Flet z Divje Babe">
Flet z Divje Babe

Flet z Divje Babe – kontrowersyjny artefakt paleolityczny znaleziony na terenie Słowenii. Uważany jest za najstarszy na świecie znany instrument muzyczny, prawdopodobnie wytworzony przez neandertalczyka.
Przedmiot został odkryty w lipcu 1995 roku w jaskini Divje Babe, położonej na wysokości 500 m n.p.m. w słoweńskiej części Alp. Wewnątrz jaskini znajduje się wielowarstwowe stanowisko z okresu środkowego i górnego paleolitu, które zasiedlone było przez neandertalczyków i człowieka z Cro-Magnon. W warstwie 8a, datowanej metodą rezonansu spinowego na 46-44,6 tys. lat temu, odnaleziony został fragment kości udowej niedźwiedzia o długości 12 cm, z dwoma okrągłymi otworami. Zdaniem niektórych zostały one wywiercone przy pomocy narzędzi kamiennych. Znalezisko zostało przez część badaczy zinterpretowane jako najstarszy typ fletu, wzbudzając dyskusję na temat konieczności rewizji poglądu o stopniu zaawansowania kultury neandertalskiej. Krytycy odrzucili antropogeniczne pochodzenie dziur w kości, twierdząc, iż mają one pochodzenie naturalne i zostały przebite zębami jakiegoś drapieżnika. Ivan Turk w artykule opublikowanym na łamach czasopisma "Arheološki Vestnik" (t. 32, s. 25-79, 2001 r.) bronił jednak intencjonalnego pochodzenia otworów, wskazując na nieliczne ślady obecności drapieżników w badanej warstwie. Ponieważ chronologia warstwy 8a poprzedza pojawienie się pierwszych górnopaleolitycznych przemysłów, flet musiałby być wynikiem własnej inwencji neandertalczyków, bez postulowanego przez niektórych zapożyczenia od kromaniończyków.

</doc>
<doc id="3180138" url="https://pl.wikipedia.org/wiki?curid=3180138" title="Andrzej Wawrykiewicz">
Andrzej Wawrykiewicz



</doc>
<doc id="3180140" url="https://pl.wikipedia.org/wiki?curid=3180140" title="Babymetal">
Babymetal

 – japoński, żeński zespół taneczno-wokalny, wykonujący szeroko pojętą muzykę heavymetalową. W jego skład wchodzą oraz . Powstał on w 2010 roku jako podgrupa żeńskiego zespołu wokalnego Sakura Gakuin.
Debiutancki singel tercetu zatytułowany "" ukazał się 7 marca 2012 roku nakładem Juonbu Records, pododdziału wytwórni muzycznej Toy's Factory. Piosenka dotarła do 3. miejsca dziennego zestawienia Oricon oraz 1. miejsca rankingu Tower Records Shibuya. Kolejny singel – trafił do sprzedaży 4 lipca, tego samego roku, ponownie nakładem Juonbu Records. 9 stycznia 2013 roku został wydany trzeci singel Babymetal pt. . Materiał uplasował się na 6. miejscu tygodniowego zestawienia Oricon sprzedając się w nakładzie 19 tys. egzemplarzy.
19 czerwca 2013 roku do sprzedaży trafił czwarty singel formacji zatytułowany . Następnie w październiku, na płycie DVD ukazał się pierwszy album koncertowy zespołu pt. "Live: Legend I, D, Z Apocalypse". Miesiąc później wydawnictwo trafiło do sprzedaży na płycie Blu-ray, plasując się na 7, miejscu japońskiej listy przebojów. 26 lutego 2014 roku nakładem poddziału Toy’s Factory – BMD Fox Records ukazał się debiutancki album grupy pt. "Babymetal". Produkcja znalazła 37 tys. nabywców w Japonii, plasując się na 4. miejscu listy Oricon. Materiał trafił ponadto na listę przebojów w Stanach Zjednoczonych – Billboard 200, gdzie uplasował się na 187 miejscu.
W maju 2015 roku ukazał czwarty album wideo Babymetal pt. "Live in London: Babymetal World Tour 2014". Na wydawnictwie znalazł się zapis dwóch, wyprzedanych koncertów grupy z 2014 roku, pierwszy z nich został zarejestrowany w londyńskiej sali koncertowej The Forum, natomiast drugi w Brixton Academy, także w Londynie. 1 kwietnia 2016 roku do sprzedaży trafił drugi album studyjny zespołu zatytułowany "Metal Resistance". Gościnnie w nagraniach wzięli udział gitarzyści Herman Li oraz Sam Totman, członkowie brytyjskiej formacji DragonForce. Album dotarł do 39. miejsca listy Billboard 200 w Stanach Zjednoczonych sprzedając się w nakładzie 12 tys. egzemplarzy w przeciągu tygodnia od dnia premiery. Płyta trafiła także na listy przebojów m.in. w Niemczech, Austrii, Holandii oraz Japonii.
W 2014 roku tercet był supportem na trasie Lady Gagi – , zaś w 2016 na trasie Red Hot Chilli Peppers – "The Getaway World Tour". 18 lipca 2016 roku wystąpiły wraz z Robem Halfordem z Judas Priest na gali Alternative Press, wykonując dwa utwory z repertuaru tejże formacji – „Painkiller” oraz „Breaking the Law”. W 2017 roku wystąpiły przed Metallicą na ich trasie "WorldWire Tour" i przed Guns N’ Roses na trasie "Not in This Lifetime... Tour". Po odejściu Yui Mizuno z zespołu w 2018 roku na jej miejscu pojawiły się 3 nowe tancerki które na zmianę tańczą na koncertach, zwane „Avengers”. Należą do nich , Kano Fujihira oraz Momoko Okazaki.

</doc>
<doc id="3180141" url="https://pl.wikipedia.org/wiki?curid=3180141" title="Ilze Vergina">
Ilze Vergina

Ilze Vergina (ur. 1969) – łotewska nauczycielka, samorządowiec i polityk, dyrektor szkoły w Smiltene i radna tej miejscowości, w latach 2010–2011 i od 2014 posłanka na Sejm Republiki Łotewskiej X i XI kadencji.
Życiorys.
Kształciła się w szkole średniej w Dzērbene. W 1992 roku ukończyła studia z dziedziny języka i literatury łotewskiej w Lipawskim Instytucie Pedagogicznym, następnie zaś uzyskała w 1996 roku magisterium w Wyższej Szkole Pedagogicznej w Lipawie (obecnie: Uniwersytet Lipawski). 
Pracowała jako nauczycielka w szkole średniej w Smiltene, później została dyrektorką szkoły. W wyborach w 2005 została członkiem rady okręgu Smiltene z ramienia Nowej Ery. Objęła funkcję wiceprzewodniczącej tego gremium. Cztery lata później uzyskała reelekcję z listy Związku Obywatelskiego. W wyborach w 2013 ponownie wybrana do rady z listy Jedności.
W wyborach w 2010 uzyskała z ramienia Jedności mandat posłanki na Sejm X kadencji jako kandydatka konserwatywnego Związku Obywatelskiego. W wyborach w 2011 bez powodzenia ubiegała się o reelekcję, mandat posłanki Sejmu XI kadencji uzyskała dopiero w czerwcu 2014 po jego zrzeczeniu się przez Artisa Pabriksa.

</doc>
<doc id="3180142" url="https://pl.wikipedia.org/wiki?curid=3180142" title="Sebastian Imbierowicz">
Sebastian Imbierowicz



</doc>
<doc id="3180143" url="https://pl.wikipedia.org/wiki?curid=3180143" title="José Figueroa Alcorta">
José Figueroa Alcorta

José Figueroa Alcorta (ur. 20 listopada 1860, zm. 27 grudnia 1931) - argentyński polityk i adwokat, od 1886 do 1890 minister skarbu, od 12 października 1904 do 12 marca 1906 wiceprezydent Argentyny z ramienia Partii Narodowo-Autonomicznej w rządzie Manuela Quintany, 16. prezydent kraju od 12 marca 1906 do 12 października 1910; wolnomularz.

</doc>
<doc id="3180146" url="https://pl.wikipedia.org/wiki?curid=3180146" title="New Economic School – Georgia">
New Economic School – Georgia

New Economic School – Georgia (guz. ახალი ეკონომიკური სკოლა საქართველო) - gruziński, libertariański think tank powstały oficjalnie w 2001 (chociaż działał już wcześniej) i mający aktualnie swoją główną siedzibę w Tbilisi. Celem instytutu jest promocja zasad wolności, swobód ekonomicznych, przedsiębiorczości a także suwerenności konsumenta.
Organizacja opowiada się za indywidualną wolnością i odpowiedzialnością oraz dobrowolną wymiana dóbr i kooperacją. Uważa te wartości za najważniejsze zasady rozwoju ekonomicznego i pokoju. Stara się wpływać na polityczne decyzje poprzez zaangażowanie publiczne, między innymi poprzez organizowanie seminariów, uczestniczenie w debatach, zapraszanie znanych ekspertów oraz reformatorów czy wydawanie różnego rodzaju książek o tematyce wolnorynkowej (w języku angielskim i rosyjskim) itd. Wielu ekspertów NESG publikuje swoje komentarze i opinie w lokalnej oraz międzynarodowej prasie.
Współpracuje z wieloma innymi organizacjami wolnorynkowymi, na przykład: Heritage Foundation, Atlas Economic Research Foundation, Cato Institute, Fraser Institute czy Acton Institute.
Była parę razy współorganizatorem International Summer University.
Organizacja jest jednym z twórców South Caucasus Network of Economic Freedom, odłamu Fundacji im. Friedricha Naumanna zrzeszającego think-tanki z regionu Kaukazu Południowego (m.in. z Armenii czy Azerbejdżanu).
Aktualnym prezesem organizacji jest Paata Sheshelidze, który jest także jednym z założycieli.

</doc>
<doc id="3180149" url="https://pl.wikipedia.org/wiki?curid=3180149" title="Wybory do Parlamentu Europejskiego w Szwecji w 2014 roku">
Wybory do Parlamentu Europejskiego w Szwecji w 2014 roku

Wybory do Parlamentu Europejskiego VIII kadencji w Szwecji zostały przeprowadzone 25 maja 2014. W ich wyniku wybranych zostało 20 europarlamentarzystów. Uprawnionych do głosowania było 7 088 303 osób. Frekwencja wyniosła 51,07% i była jedną z najwyższych w Europie w trakcie wyborów europejskich w 2014.

</doc>
<doc id="3180151" url="https://pl.wikipedia.org/wiki?curid=3180151" title="Peter Joseph Connors">
Peter Joseph Connors



</doc>
<doc id="3180154" url="https://pl.wikipedia.org/wiki?curid=3180154" title="Kevin Michael Manning">
Kevin Michael Manning



</doc>
<doc id="3180155" url="https://pl.wikipedia.org/wiki?curid=3180155" title="Ogólnopolski Otwarty Konkurs Poetycki „Szuflada”">
Ogólnopolski Otwarty Konkurs Poetycki „Szuflada”

Ogólnopolski Otwarty Konkurs Poetycki „Szuflada” – ogólnopolski konkurs poetycki organizowany w Oleśnie w woj. opolskim.
Organizatorami OOKP „Szuflada” były Oleska Biblioteka Publiczna im. Jakuba Alberta Pieloka, Państwowa Szkoła Muzyczna I Stopnia w Oleśnie, Oleskie Muzeum Regionalne im. Jana Nikodema Jaronia oraz Miejski Dom Kultury.
Co roku w konkursie uczestniczyło około 400 poetek i poetów z całej Polski.

</doc>
<doc id="3180157" url="https://pl.wikipedia.org/wiki?curid=3180157" title="Bede Vincent Heather">
Bede Vincent Heather



</doc>
<doc id="3180162" url="https://pl.wikipedia.org/wiki?curid=3180162" title="Gatis Sprūds">
Gatis Sprūds

Gatis Sprūds (ur. 1980) – łotewski przedsiębiorca, działacz młodzieżowy i polityk, w 2014 poseł na Sejm XI kadencji. 
Życiorys.
Uzyskał stopień bakałarza (2002) i magistra (2004) z dziedziny zarządzania w Ryskim Uniwersytecie Technicznym. Podjął pracę jako przedsiębiorca – prezes spółek „CDI”, „Paperary”, „Mikromaksājumi” oraz „Tweetballoons”.
W latach 2011-2013 pełnił funkcję sekretarza generalnego partii Zjednoczenie Narodowe „Wszystko dla Łotwy!” – TB/LNNK. W wyborach w 2011 bez powodzenia ubiegał się o mandat posła na Sejm XI kadencji, miejsce w parlamencie uzyskał w kwietniu 2014 roku po rezygnacji z mandatu przez Kārlisa Krēsliņša. W wyborach w 2014 nie wywalczył poselskiej reelekcji. 
W wyborach w 2013 uzyskał mandat radnego okręgu Garkalne z listy VL!–TB/LNNK.

</doc>
<doc id="3180163" url="https://pl.wikipedia.org/wiki?curid=3180163" title="Leslie Rogers Tomlinson">
Leslie Rogers Tomlinson



</doc>
<doc id="3180164" url="https://pl.wikipedia.org/wiki?curid=3180164" title="Wilson Tiago">
Wilson Tiago

Wilson Tiago Matias (ur. 14 września 1983 w Limeirze) – brazylijski piłkarz z obywatelstwem meksykańskim występujący na pozycji środkowego pomocnika.
Kariera klubowa.
Wilson Tiago jest wychowankiem klubu Associação Esportiva Velo Clube Rioclarense z siedzibą w Rio Claro, jednak profesjonalną karierę piłkarską rozpoczynał jako dziewiętnastolatek w drugoligowej drużynie União São João z miasta Araras. Tam spędził sześć miesięcy roku, po czym odszedł do występującego w trzeciej lidze Ituano FC, z którym na koniec rozgrywek 2003 awansował na zaplecze najwyższej klasy rozgrywkowej. W ekipie z miasta Itu spędził w Série B bez większych sukcesów jeszcze półtora roku, a następnie wyjechał do Meksyku, gdzie podpisał umowę z zespołem Monarcas Morelia. W meksykańskiej Primera División zadebiutował 30 lipca 2005 w przegranym 1:2 spotkaniu z Cruz Azul, w którym w 62. minucie został ukarany czerwoną kartką. Szybko wywalczył sobie niepodważalne miejsce w wyjściowym składzie, zostając jednym z najlepszych środkowych pomocników rozgrywek i premierowego gola w lidze meksykańskiej strzelił 22 kwietnia 2006 w wygranej 1:0 konfrontacji z San Luis. Ogółem barwy Morelii reprezentował przez niemal pięć lat, mimo regularnych występów nie odnosząc jednak żadnych sukcesów.
Wiosną 2010 Wilson Tiago powrócił do ojczyzny, za sumę 800 tysięcy dolarów zasilając klub SC Internacional z siedzibą w Porto Alegre. W Campeonato Brasileiro Série A zadebiutował 9 maja 2010 w przegranym 1:2 meczu z Cruzeiro Esporte Clube, zaś pierwszą bramkę zdobył 16 września tego samego roku w wygranym 3:1 pojedynku z São Paulo. Jeszcze w tym samym roku triumfował z drużyną prowadzoną przez trenera Celso Rotha w rozgrywkach Copa Libertadores i zajął drugie miejsce w lidze stanowej – Campeonato Gaúcho. Wziął także udział w Klubowych Mistrzostwach Świata, gdzie jego zespół odpadł w półfinale, zajmując ostatecznie trzecią lokatę. W 2011 roku triumfował natomiast w lidze stanowej, a także zdobył superpuchar Ameryki Południowej – Recopa Sudamericana. W Internacionalu spędził dwa lata, jednak nie spełnił pokładanych w nim oczekiwań jako następcy Sandro i mimo początkowych regularnych występów już po kilku miesiącach został relegowany do roli głębokiego rezerwowego. W kwietniu 2012 został wypożyczony na rok do ekipy Associação Portuguesa de Desportos z São Paulo, gdzie spędził ostatecznie tylko trzy miesiące.
W lipcu 2012 Wilson Tiago ponownie wyemigrował do Meksyku, za kwotę pół miliona dolarów zostając tym razem zawodnikiem zespołu Deportivo Toluca, gdzie od razu został kluczowym zawodnikiem środka pola. W jesiennym sezonie Apertura 2012 zdobył ze swoją drużyną wicemistrzostwo kraju, natomiast w 2014 roku dotarł do finału najbardziej prestiżowych rozgrywek północnoamerykańskiego kontynentu – Ligi Mistrzów CONCACAF. Po dwóch latach spędzonych w Toluce odszedł do niżej notowanego klubu Tiburones Rojos de Veracruz, którego barwy reprezentował przez sześć miesięcy, mając niepodważalną pozycję w pierwszym składzie, jednak nie osiągnął żadnych sukcesów. W międzyczasie otrzymał meksykańskie obywatelstwo, w wyniku wieloletniego zamieszkiwania w tym kraju. Bezpośrednio po tym przeniósł się do ekipy Chiapas FC z siedzibą w Tuxtla Gutiérrez, który wyłożył na jego transfer 1,8 miliona dolarów, lecz spędził tam tylko pół roku, głównie jako rezerwowy.
Latem 2015 Wilson Tiago na zasadzie wypożyczenia został zawodnikiem klubu Querétaro FC, którego barwy również reprezentował przez sześć miesięcy bez poważniejszych osiągnięć, nie potrafiąc wywalczyć sobie pewnej pozycji w linii pomocy. Bezpośrednio po tym przeszedł do drużyny Dorados de Sinaloa z miasta Culiacán.

</doc>
<doc id="3180167" url="https://pl.wikipedia.org/wiki?curid=3180167" title="John Edward Heaps">
John Edward Heaps



</doc>
<doc id="3180169" url="https://pl.wikipedia.org/wiki?curid=3180169" title="Justin Joseph Bianchini">
Justin Joseph Bianchini



</doc>
<doc id="3180171" url="https://pl.wikipedia.org/wiki?curid=3180171" title="William John Brennan">
William John Brennan



</doc>
<doc id="3180174" url="https://pl.wikipedia.org/wiki?curid=3180174" title="Wardar Skopje (piłka ręczna mężczyzn)">
Wardar Skopje (piłka ręczna mężczyzn)

RK Wardar Skopje (Rakometniot Klub Wardar Skopje) – macedoński klub piłki ręcznej mężczyzn z siedzibą w Skopju, założony w 1961, jako sekcja "Klubu Sportowego Wardar Skopje".

</doc>
<doc id="3180175" url="https://pl.wikipedia.org/wiki?curid=3180175" title="Medalistki mistrzostw świata w łyżwiarstwie szybkim w wieloboju sprinterskim">
Medalistki mistrzostw świata w łyżwiarstwie szybkim w wieloboju sprinterskim

Medalistki mistrzostw świata w łyżwiarstwie szybkim w wieloboju sprinterskim – zestawienie zawodniczek, które przynajmniej raz zdobyły medal mistrzostw świata w wieloboju sprinterskim kobiet.
Wielobój sprinterski w łyżwiarstwie szybkim składa się z czterech biegów – dwóch na dystansie 500 m i dwóch na 1000 m. Mistrzostwa trwają dwa dni, każdego dnia rozgrywane są biegi na obu dystansach. Za organizację mistrzostw świata w wieloboju sprinterskim odpowiada Międzynarodowa Unia Łyżwiarska (ISU). Pierwsze mistrzostwa odbyły się w 1970 roku, od tego czasu rozgrywane są każdego roku. W latach 1970–1986 mistrzynią świata w wieloboju sprinterskim zostawała zawodniczka, która wygrała trzy z czterech biegów. Jeżeli żadna zawodniczka nie odniosła trzech zwycięstw, wówczas zwyciężczynią zostawała zawodniczka z najmniejszą sumą punktów. Od 1987 roku mistrzynią świata zostaje zawodniczka z najmniejszą liczbą punktów, niezależnie od liczby zwycięstw w poszczególnych biegach.
Najwięcej medali w wieloboju sprinterskim kobiet zdobyły reprezentantki Stanów Zjednoczonych – 38 (13 złotych, 16 srebrnych i 9 brązowych). Drugie miejsce w klasyfikacji wszech czasów zajmują zawodniczki z Niemieckiej Republiki Demokratycznej (19 medali – 10 złotych, 6 srebrnych i 3 brązowe), a trzecie reprezentantki Niemiec (23 medale – 9 złotych, 5 srebrnych i 9 brązowych). Najbardziej utytułowaną zawodniczką w wieloboju sprinterskim kobiet jest reprezentantka NRD, Karin Enke (startująca również pod nazwiskami Busch i Kania), która w latach 1980–1988 zdobyła sześć złotych i dwa srebrne medale. Najwięcej razy na podium stanęła jednak Amerykanka Bonnie Blair, w dorobku której jest dziewięć medali – trzy złote, cztery srebrne i dwa brązowe. Blair w klasyfikacji zawodniczek zajmuje trzecie miejsce, wyżej od niej poza Enke jest jeszcze Niemka Monique Garbrecht z pięcioma złotymi medalami.
Medalistki chronologicznie.
W tabeli przedstawiono medalistki wszystkich edycji mistrzostw świata w łyżwiarstwie szybkim w wieloboju sprinterskim kobiet w latach 1970–2022.
Klasyfikacje medalowe.
Klasyfikacja zawodniczek.
W poniższej tabeli przedstawiono klasyfikację zawodniczek, które zdobyły przynajmniej jeden medal mistrzostw świata w łyżwiarstwie szybkim w wieloboju sprinterskim. Kolejność ustalona została według liczby zdobytych medali poszczególnych kruszców. W przypadku, gdy dwie lub więcej zawodniczki zdobyły tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny. W sytuacji, gdy dana zawodniczka reprezentowała więcej niż jedno państwo, podano wszystkie kraje, dla których zdobyła medale.
Klasyfikacja państw.
Poniższa tabela przedstawia klasyfikację państw, które zdobyły przynajmniej jeden medal mistrzostw świata w łyżwiarstwie szybkim w wieloboju sprinterskim kobiet. 
"Stan po MŚ 2022".
Klasyfikacja państw według lat.
W poniższej tabeli zestawiono państwa według liczby medali zdobytych podczas kolejnych edycji mistrzostw świata w wieloboju sprinterskim. Przedstawiono sumę wszystkich medali (złotych, srebrnych i brązowych) w zawodach kobiet.

</doc>
<doc id="3180176" url="https://pl.wikipedia.org/wiki?curid=3180176" title="Patrick Percival Power">
Patrick Percival Power



</doc>
<doc id="3180178" url="https://pl.wikipedia.org/wiki?curid=3180178" title="Timbro">
Timbro

Timbro - szwedzki, libertariański think tank powstały w 1978 i mający aktualnie swoją główną siedzibę w Sztokholmie. Misją instytutu jest promocja i rozpowszechnianie zasad wolnego rynku, wolności indywidualnej, nieskrępowanej przedsiębiorczości a także otwartego społeczeństwa. Głównymi polami badań organizacji są reformy socjalne i służby zdrowia, środowisko, kultura, migracja ludności a także pomoc i rozwój globalny. Organizacja posiada także swoje wyspecjalizowane komórki, którymi są "Timbro Media Institute" oraz "Frivärld- Stockholm Free World Forum".
Timbro prowadzi od 2003 roku roczny program edukacyjny o nazwie "Sture Academy". Jest on skierowany do młodych ludzi po 20 roku życia. Nazwa programu wzięła się od Sture Eskilssona, który był jednym z założycieli głównego członu organizacji.
Od 2014 prezesem jest Karin Svanborg-Sjövall, która wcześniej pracowała jako doradca w szwedzkim ministerstwie wyższej edukacji.
W latach 1997-2005 z think tankiem związany był znany szwedzki historyk i propagator wolnego rynku Johan Norberg.

</doc>
<doc id="3180183" url="https://pl.wikipedia.org/wiki?curid=3180183" title="Firma ubezpieczeniowa">
Firma ubezpieczeniowa



</doc>
<doc id="3180184" url="https://pl.wikipedia.org/wiki?curid=3180184" title="Robert Podoliński">
Robert Podoliński

Robert Podoliński (ur. 8 października 1975 w Siemiatyczach) – polski piłkarz, trener piłkarski i komentator sportowy.
Kariera trenerska.
Jest absolwentem Akademii Wychowania Fizycznego w Warszawie. Pracę jako trener piłkarski zaczynał w drużynach młodzieżowych Legii Warszawa. Następnie prowadził MKS Piaseczno, Koronę Góra Kalwaria, Mazura Karczew i Nidę Pińczów. 14 lipca 2009 został asystentem Artura Płatka w Cracovii. 21 grudnia 2009 został trenerem IV-ligowego Bugu Wyszków. 21 czerwca 2010 złożył rezygnację z pracy w Bugu i podpisał umowę ze Zniczem Pruszków. 5 stycznia 2011 odszedł z klubu. 6 kwietnia 2011 został nowym trenerem pierwszoligowego Dolcanu Ząbki. 
W czerwcu 2014 objął Cracovię. 19 kwietnia 2015 zwolniony z funkcji trenera klubu Cracovii. Od końca września 2015 trener Podbeskidzia Bielsko-Biała.
W kwietniu 2017 objął Radomiak Radom, zastępując zwolnionego z funkcji trenera Vernera Ličkę, zaś w czerwcu w tym samym roku odszedł z tego klubu.
W listopadzie 2020 został doradcą zarządu Zagłębia Sosnowiec ds. sportowych. Opuścił to stanowisko w czerwcu 2021.
Ponadto został współkomentatorem Telewizji Polskiej podczas wybranego środowego meczu Ligi Mistrzów UEFA, meczów eliminacyjnych do mistrzostw świata, europy i Ligi Narodów UEFA reprezentacji Polski czy podczas Mistrzostw Świata 2018 w Rosji, Mistrzostw Europy 2020, Mistrzostw Świata 2022 w Katarze.

</doc>
<doc id="3180185" url="https://pl.wikipedia.org/wiki?curid=3180185" title="Piotr Ćwik">
Piotr Ćwik

Piotr Krzysztof Ćwik (ur. 17 sierpnia 1968 w Krakowie) – polski polityk, katecheta i samorządowiec. Poseł na Sejm VII kadencji, w latach 2015–2017 wicewojewoda, a w latach 2017–2020 wojewoda małopolski, od 2020 sekretarz stanu w Kancelarii Prezydenta RP, od 2021 zastępca jej szefa.
Życiorys.
W 1996 uzyskał magisterium z filozofii w Wyższej Szkole Filozoficzno-Pedagogicznej w Krakowie. W 1993 został katechetą w Szkole Podstawowej nr 1 w Skawinie, pracował też w internacie Zespołu Szkół Techniczno-Ekonomicznych w Skawinie. W 2000 objął stanowisko dyrektora Zespołu Katolickich Szkół im. Jana Pawła II w tym samym mieście, które zajmował do 2014. Był również redaktorem naczelnym lokalnego czasopisma samorządowego. W latach 1994–2006 zasiadał w radzie miejskiej Skawiny, następnie do 2014 w radzie powiatu krakowskiego. Dwukrotnie bez powodzenia ubiegał się o urząd burmistrza.
W 2005 wstąpił do Prawa i Sprawiedliwości. W wyborach w 2011 z listy tej partii bezskutecznie kandydował do Sejmu w okręgu krakowskim, otrzymując 3502 głosy. Mandat posła VII kadencji objął jednak 5 czerwca 2014, zastępując Andrzeja Dudę. Został członkiem m.in. Komisji Edukacji, Nauki i Młodzieży oraz Komisji Samorządu Terytorialnego i Polityki Regionalnej. W 2015 nie uzyskał poselskiej reelekcji. 16 grudnia tego samego roku mianowany wicewojewodą małopolskim. 2 czerwca 2017 zastąpił Józefa Pilcha na stanowisku wojewody małopolskiego. W wyborach w 2019 ponownie kandydował z ramienia PiS do Sejmu. 7 sierpnia 2020 zakończył pełnienie funkcji wojewody.
Od 8 października 2020 sekretarz stanu w Kancelarii Prezydenta RP Andrzeja Dudy. 4 stycznia 2021 został powołany na zastępcę szefa Kancelarii Prezydenta RP.
Życie prywatne.
Jest żonaty, ma dwóch synów.

</doc>
<doc id="3180188" url="https://pl.wikipedia.org/wiki?curid=3180188" title="Piotr Babiarz">
Piotr Babiarz

Piotr Łukasz Babiarz (ur. 3 lutego 1975 we Wrocławiu) – polski polityk i samorządowiec, poseł na Sejm VII i VIII kadencji.
Życiorys.
W 2000 uzyskał magisterium z politologii na Wydziale Nauk Społecznych Uniwersytetu Wrocławskiego. Pracował m.in. jako urzędnik w Dolnośląskim Urzędzie Wojewódzkim, prowadził również własną działalność gospodarczą.
W 1999 wstąpił do Ruchu Społecznego AWS, a w 2001 zaangażował się w działalność Prawa i Sprawiedliwości, został członkiem władz krajowych tego ugrupowania. W 2006 i w 2010 wybierany z jego ramienia do rady miejskiej Wrocławia, pełnił funkcję przewodniczącego klubu radnych PiS. W wyborach w 2011 z listy tej partii bezskutecznie kandydował do Sejmu w okręgu wrocławskim, otrzymując 3575 głosów. Mandat posła VII kadencji objął jednak 5 czerwca 2014, zastępując Kazimierza Michała Ujazdowskiego. W Sejmie został m.in. członkiem Komisji Administracji i Cyfryzacji, Komisji Polityki Społecznej i Rodziny, a także Podkomisji stałej do spraw współpracy z organizacjami pozarządowymi. W wyborach w 2015 z powodzeniem ubiegał się o poselską reelekcję z wynikiem 12 950 głosów. 
W marcu 2018 odszedł z PiS, motywując to wykorzystywaniem jego nazwiska w kontekście sprawy wyprowadzania pieniędzy z oddziału PCK we Wrocławiu w celu finansowania jego kampanii wyborczej.
Nie wystartował w kolejnych wyborach w 2019.

</doc>
<doc id="3180191" url="https://pl.wikipedia.org/wiki?curid=3180191" title="Kalendarium Zborowa">
Kalendarium Zborowa

Zborów – wieś położona około 15 km na południowy wschód od Buska Zdroju, około 53 km na południe od klasztoru łysogórskiego i 22 km na południowy zachód od Koniemłotów.
1508 powiat wiślicki, 1827 powiat stopnicki; 1470–80 parafia Solec (Długosz L.B. II 355).
Kalendarium osób i wydarzeń, według chronologii dat.
Wieś początkowo stanowiła własność klasztoru świętokrzyskiego jako pierwotne nadanie – do 1339 r., następnie wskutek zamiany, wieś szlachecka.
Obciążenia lenne.
Dziesięcina należy do plebanów Solca i Gorzyc.
Uwagi.
W kalendarium pominięto późny falsyfikat, rzekomo z 1305 r., „Zborow”, oraz liczne wzmianki z 2 połowy XV i XVI w. o Zborowskich herbu Jastrzębiec, dziedziczących między innymi wieś Zborów.

</doc>
<doc id="3180193" url="https://pl.wikipedia.org/wiki?curid=3180193" title="Kazimierz Szulc (etnograf)">
Kazimierz Szulc (etnograf)

Kazimierz Szulc (ur. 15 października 1825, zm. 27 marca 1887 w Poznaniu) – etnograf, publicysta, działacz społeczny.
Życiorys.
Kazimierz Szulc urodził się w Saminie, a jego rodzicami byli Kazimierz Szulc, rolnik oraz Gertruda z domu Truszczyńska. Początkiem jego nauki było gimnazjum w Chełmnie, a następnie od 1845 roku uczył się w Ełku. Był wśród osób, które przygotowywały powstanie. Uwięziono go w 1846 roku, a następnie skazano na 8 lat twierdzy w procesie Ludwika Mierosławskiego i towarzyszy. Więziono go przez 2 lata w twierdzy grudziądzkiej, a w 1848 roku został uwolniony i wyjechał do Koszalina, gdzie w następnym roku otrzymał świadectwo maturalne. Później we Wrocławiu studiował historię i geografię oraz był wydawcą „Znicza”, które było pismem młodzieży polskiej. Studiując był członkiem Towarzystwa Literacko-Słowiańskiego, pozostając do końca życia wierny ideałom słowianofilskim. Ze względu na ciężkie warunki materialne zmuszony został przerwać studia i w 1853 roku przyjechał do Wielkopolski, pracując tam jako nauczyciel domowy. W 1856 roku we Wrocławiu na podstawie pracy "De origine et sedibus veterum Illyriorum" ukończył studia z tytułem doktora. Po ich ukończeniu przyjechał do Poznania i zaczął uczyć w gimnazjum Marii Magdaleny. Był inicjatorem założenia w Poznaniu Towarzystwa Przyjaciół Nauk i w którym wraz z Leonem Wegnerem, ks. Franciszkiem Malinowskim i braćmi Studniarskimi należał w Towarzystwie do komisji organizacyjnej. Nie mógł zostać członkiem Towarzystwa, ponieważ zakazały tego niemieckie władze szkolne. Przestał pracować jako nauczyciel w 1862 roku i został redaktorem naczelnym „Tygodnika Poznańskiego”. Kiedy wybuchło powstanie styczniowe wyjechał do Królewca, gdzie kupował broń dla powstańców. Powrócił do Poznania i w 1864 roku przez sąd w Berlinie skazano go na rok więzienia, który odbył w Magdeburgu. W 1865 roku odzyskał wolność i wyemigrował do Paryża, gdzie pracował jako robotnik, a później w bibliotece Czartoryskich oraz był profesorem i kierownikiem Szkoły Polskiej. Do Poznania powrócił pod koniec 1871 roku i zajął się obowiązkami zawodowymi oraz społecznymi: w latach 1871–1872 jako redaktor „Dziennika Poznańskiego” i w 1872 roku „Gazety Wielkopolskiej”, członek spółki akcyjnej Banku Włościańskiego i Związku Spółek Zarobkowych, sekretarz Towarzystwa Przemysłowego oraz członek Towarzystwa Pomocy Naukowej. Pracował jako urzędnika, a do 1885 roku na stanowisku dyrektora Towarzystwa Ubezpieczeniowego „Vesta”. Będąc czynnym członkiem PTPN i sekretarzem Wydziału Historyczno-Literackiego. W „Tygodniku Wielkopolskim” ukazywały się jego rozprawy i artykuły, a tematem który lubił były sprawy słowiańskie. Przebywał w Bułgarii w roku 1885 na kuracji i pisywał stamtąd korespondencje do pism krajowych. Również w prasie bułgarskiej ukazywały się jego publikacje i był autorem projektu organizacji szkolnictwa bułgarskiego. Do Poznania powrócił w grudniu 1886 roku i gdzie 27 marca 1887 roku zmarł. Od 1861 roku był żonaty z córką A. Poplińskiego, Zofią i miał z nią córkę Marię.
Liczne artykuły i korespondencje o tematyce historycznej, politycznej i ekonomicznej których autorem był Kazimierz Szulc, zamieszczane były w periodykach. Był również autorem kilku rozpraw etnograficznych: "O głównych wyobrażeniach i uroczystościach bałwochwalczych naszego ludu", 1857; "Budowle i usypaliska Słowian pogańskich", 1863; "Autentyczność kamieni mikorzyńskich", 1876. W 1880 roku W "Mitycznej historii polskiej i mitologii słowiańskiej" chciał pokazać podstawowy zrąb kultury ludowej będący w pełni ukształtowany przed tysiącleciem i przez ludową tradycję wiernie przechowany.

</doc>
<doc id="3180196" url="https://pl.wikipedia.org/wiki?curid=3180196" title="Latarnia morska Kiipsaare">
Latarnia morska Kiipsaare

Latarnia morska Kiipsaare – latarnia, zbudowana w 1933 roku, znajdująca się na półwyspie Harilaid na północno-zachodnim wybrzeżu wyspy Sarema, na terenie Parku Narodowego Vilsandi.
Opis.
Latarnia znajduje się na północno-zachodnim krańcu półwyspu Harilaid w północno-zachodniej części wybrzeża wyspy Sarema na terenie Parku Narodowego Vilsandi.
Pierwotnie, w północnej części półwyspu, stała zbudowana w czasie I wojny światowej drewniana latarnia piramidalna o wysokości światła 27 m. Wkrótce jednak podjęto decyzję o budowie latarni po drugiej stronie półwyspu. Po jej ukończeniu pierwsza latarnia została zburzona w 1937 roku.
Druga latarnia została wykonana z betonu w 1933 roku. Ma wysokość 25 metrów i taką samą wysokość światła. W momencie budowy była usytuowana około 100–150 metrów od brzegu morza.
Erozja brzegu spowodowała, że latarnia jest obmywana przez fale morskie (stoi w morzu w odległości ok. 50 m od brzegu), co doprowadziło do jej przechylenia. W latach 1992–2008 latarnia nazywana była „Krzywą wieżą z Pizy w Saaremaa”. Półwysep Harilaid narażony jest na erozyjną działalność fal morskich z południowego zachodu, zachodu, z północy i północnego zachodu. Tempa erozji w latach 1933–1955 nie można określić, natomiast w okresie 1955–1981 przebiegała w średnim tempie ok. 2 m na rok. Po 1981 roku procesy abrazyjne uległy przyspieszeniu: do 1995 roku ubyło 30 m lądu, a w latach 2001–2010 kolejne 50 m. Od 2008 roku działanie fal morskich spowodowało wyprostowanie latarni.
W latach 50. XX wieku latarnia została wyłączona z całodobowego użytku i pełni rolę dziennego punktu orientacyjnego.
Latarnia znalazła się w filmie Suleva Keedusa "Somnambuul" z 2003 roku.

</doc>
<doc id="3180197" url="https://pl.wikipedia.org/wiki?curid=3180197" title="Marek Niedbała">
Marek Niedbała

Marek Leon Niedbała (ur. 23 kwietnia 1965 w Poznaniu) – polski polityk i przedsiębiorca, poseł na Sejm VII kadencji.
Życiorys.
W 1990 na Akademii Rolniczej w Poznaniu ukończył studia inżynierskie z zakresu zootechniki, w 1998 na tej samej uczelni uzyskał magisterium. W latach 1991–2016 prowadził firmę AutoClasse jako dealer Opla, zaś w 2010 utworzył przedsiębiorstwo Nowe Technologie, zajmujące się m.in. systemami kontroli.
Zaangażował się w działalność polityczną w ramach Sojuszu Lewicy Demokratycznej. W 1998 z jego ramienia po raz pierwszy wybrany do rady powiatu poznańskiego, w 2002 uzyskał reelekcję (zasiadał w niej do 2006). W 2010 został wybrany na radnego sejmiku wielkopolskiego. W wyborach w 2011 z listy tej partii bezskutecznie kandydował do Sejmu w okręgu poznańskim, otrzymując 4442 głosy. Trzy lata później również bez powodzenia ubiegał się o miejsce w Parlamencie Europejskim. 5 czerwca 2014 objął mandat posła VII kadencji, zastępując w Sejmie Krystynę Łybacką. W wyborach w 2015 nie uzyskał poselskiej reelekcji. W wyborach samorządowych w 2018 bezskutecznie kandydował do rady miejskiej Poznania z lokalnego komitetu wyborczego, start z listy którego skutkował jego wykluczeniem z SLD.

</doc>
<doc id="3180199" url="https://pl.wikipedia.org/wiki?curid=3180199" title="Jerzy Sądel">
Jerzy Sądel

Jerzy Bogdan Sądel (ur. 17 grudnia 1958 w Siemianowicach Śląskich) – polski polityk, leśnik i samorządowiec, poseł na Sejm VII kadencji.
Życiorys.
W 2009 ukończył studia magisterskie z gospodarki leśnej na Wydziale Leśnym Uniwersytetu Rolniczego im. Hugona Kołłątaja w Krakowie. Z zawodu leśnik, związany z Nadleśnictwem Kłobuck. W 2006 i w 2010 był wybierany na radnego powiatu kłobuckiego, został wiceprzewodniczącym rady powiatu.
W wyborach w 2011 z listy Prawa i Sprawiedliwości bezskutecznie kandydował do Sejmu w okręgu częstochowskim, otrzymując 3068 głosów. Mandat posła VII kadencji objął jednak 5 czerwca 2014, zastępując Jadwigę Wiśniewską. W 2015 nie uzyskał poselskiej reelekcji. W listopadzie 2015 został powołany na dyrektora Regionalnej Dyrekcji Lasów Państwowych w Lublinie. W 2018 odmówił objęcia wakującego (po Konradzie Głębockim) mandatu w Sejmie VIII kadencji. W lutym 2019 odwołano ze stanowiska dyrektora w Lasach Państwowych.
Odznaczony Srebrnym (2016) i Złotym (2020) Krzyżem Zasługi.

</doc>
<doc id="3180202" url="https://pl.wikipedia.org/wiki?curid=3180202" title="Lawrence Patrick Moran">
Lawrence Patrick Moran



</doc>
<doc id="3180203" url="https://pl.wikipedia.org/wiki?curid=3180203" title="Krystyna Pisarkowa">
Krystyna Pisarkowa

Krystyna Pisarkowa (ur. 30 stycznia 1932 w Gdańsku, zm. 27 lutego 2010 w Krakowie) – polska językoznawczyni, absolwentka Uniwersytetu Jagiellońskiego w 1954, stopień doktora otrzymała w 1963, habilitowała się w 1968. Profesor nadzwyczajny (1974) i zwyczajny (1980). Członek Polskiej Akademii Umiejętności.
Życiorys.
Urodziła się w Gdańsku 30 stycznia 1932 roku jako córka niemieckiego przemysłowca Kurta Harrera i nauczycielki wolbromianki Stanisławy Kamińskiej. Ojciec w latach późniejszych był tłumaczem literatury polskiej.
W 1954 roku ukończyła studia na Uniwersytecie Jagiellońskim w Krakowie jako magister filologii polskiej i podjęła pracę w Pracowni Polskiej Składni Historycznej PAN, kierowanej przez prof. Zenona Klemensiewicza. W 1955 roku wyszła za mąż za Walerego Pisarka i zamieszkała w Krakowie w dzielnicy Nowa Huta na osiedlu Słonecznym w bloku nr 2. Urodziła im się córka Dorota. Krystyna Pisarkowa kontynuowała pracę naukową i w 1963 obroniła pracę doktorską, a pięć lat później uzyskała tytuł doktora habilitowanego. W 1974 roku została profesorem nadzwyczajnym, a w 1980 roku uhonorowana tytułem profesora zwyczajnego.
Od lat 70. XX wieku była wykładowcą na UJ i Uniwersytecie Śląskim, a pod koniec XX wieku przeniosła się całkowicie na UJ, gdzie wykładała m.in. w Katedrze Językoznawstwa Ogólnego. Wiele lat przepracowała w Instytucie Języka Polskiego PAN. W 2003 roku została członkiem Rady Języka Polskiego.
Uczestniczyła w pracach wielu towarzystw i komisji językoznawczych polskich i zagranicznych m.in. Towarzystwa Miłośników Języka Polskiego, Polskiego Towarzystwa Językoznawczego, Międzynarodowej Komisji Gramatyki Języków Słowiańskich.
Od 1990 roku była czynnym członkiem Polskiej Akademii Umiejętności. Zajmowała się głównie składnią języka polskiego, specjalizowała się także w interpretacji tekstów literackich m.in. Zbigniewa Herberta i Wisławy Szymborskiej i w teorii przekładu. Od 1963 roku współredagowała pismo Język Polski, od 2005 roku pełniła funkcję redaktora naczelnego tego pisma.
Zmarła nagle 27 lutego 2010 roku. Została pochowana na Cmentarzu Rakowickim.
Była żoną prof. Walerego Pisarka.
Upamiętnienie.
Tablica pamiątkowa poświęcona profesorom: Krystynie Pisarkowej, Władysławowi Dobruckiemu, Waleremu Pisarkowi umieszczona na elewacji bloku nr 2 na osiedlu Słonecznym w Krakowie, w dzielnicy Nowa Huta, w miejscu zamieszkania naukowców. Została ona ufundowana przez mieszkańców Wspólnoty Mieszkaniowej os. Słoneczne 2 i krakowski oddział IPN, odsłonięto ją 1 marca 2020 roku. Autorem tablicy wykonanej z brązu jest Stanisław Cukier.

</doc>
<doc id="3180205" url="https://pl.wikipedia.org/wiki?curid=3180205" title="Kazimierz Bogatko (poseł)">
Kazimierz Bogatko (poseł)



</doc>
<doc id="3180206" url="https://pl.wikipedia.org/wiki?curid=3180206" title="Hugh McLeod">
Hugh McLeod

Hugh McLeod (ur. 8 czerwca 1932 w Hawick, zm. 12 maja 2014 tamże) – szkocki rugbysta grający na pozycji , reprezentant kraju, trener i działacz sportowy.
Uczęszczał do "Hawick High School", a w rugby zaczął grać w wieku szesnastu lat. Podjął treningi w juniorskim klubie Hawick PSA, grał następnie w Hawick YM, po czym został wybrany do seniorskiego zespołu Hawick RFC, w którym zadebiutował na pozycji jeszcze jako nastolatek. Pozostał z nim związany do końca sportowej kariery.
Służbę wojskową odbył w wojskach lądowych w latach 1953–1955, w jej trakcie grał dla Army Rugby Union. Siedmiokrotnie uczestniczył w zgrupowaniach i meczach sparingowych szkockiej kadry, wystąpił także przeciw Springboks w ramach południowoszkockiego zespołu zbierając dobre recenzje. W reprezentacji Szkocji zadebiutował, w młodym jak na filara wieku niespełna dwudziestu dwóch lat, inauguracyjnym pojedynkiem Pucharu Pięciu Narodów 1954 przeciwko Francji. Zakończenie kariery ogłosił po swoim czterdziestym testmeczu, przeciwko Anglii w Pucharze Pięciu Narodów 1962, bowiem „czterdzieści to dobra, okrągła liczba”. Pobił tym samym dotychczasowy rekord Johna Bannermana w liczbie występów w szkockiej kadrze, dodatkowo były to kolejne mecze reprezentacji – wszystkie rozegrane w latach 1954–1962.
Dwukrotnie, w latach 1955 i 1959, uczestniczył w "tournée" British and Irish Lions. Na boisku pojawił się wówczas łącznie w trzydziestu czterech spotkaniach, w tym sześciu testmeczach. Na pierwsze z nich wyjechał jedynie dzięki pomocy finansowej matki i narzeczonej. W latach 1954–1959 czternastokrotnie zagrał dla Barbarians, dwukrotnie został także wybrany do wspólnej szkocko-irlandzkiej drużyny, która w specjalnych okolicznościowych spotkaniach rywalizowała z zespołem angielsko-walijskim.
Równie dobrze czuł się po obu stronach młyna, charakteryzowała go umiejętność gry z piłką, chęć nauki i doskonalenia się oraz pionierskie podejście do treningu – aż do śmierci utrzymywał sprawność fizyczną poprzez kolarstwo, pływanie czy spacery. Pracował zawodowo w branży budowlanej jako tynkarz, później otworzył sklep sportowy. W 1957 roku ożenił się z Myrą, miał z nią syna o imieniu Roddy.
Po zakończeniu aktywnej kariery sportowej trenował zespół Hawick RFC, który poprowadził do dominacji w szkockim rugby w latach sześćdziesiątych oraz do triumfów w pierwszych pięciu oficjalnych rozgrywkach ligowych organizowanych przez Scottish Rugby Union w kolejnej dekadzie. Był także działaczem sportowym związanym przede wszystkim z Hawick RFC, w tym jako prezydent klubu, był także honorowym wiceprezydentem Hawick PSA.
W 1962 roku został odznaczony Orderem Imperium Brytyjskiego w randze Oficera. W 2013 roku został przyjęty do Scottish Rugby Hall of Fame.

</doc>
<doc id="3180207" url="https://pl.wikipedia.org/wiki?curid=3180207" title="Patrick Augustine Feehan">
Patrick Augustine Feehan



</doc>
<doc id="3180208" url="https://pl.wikipedia.org/wiki?curid=3180208" title="Adam Smith Institute">
Adam Smith Institute

Adam Smith Institute – brytyjski, libertariański think tank powstały w 1977 i mający aktualnie swoją główną siedzibę w Londynie.
Jego nazwa wzięła się od szkockiego myśliciela Adama Smitha. Celem organizacji jest promocja idei libertariańskich i wolnorynkowych poprzez przeprowadzanie badań, działalność publicystyczną, udzielanie komentarzy w mediach, a także prowadzenie programów edukacyjnych. Znany jest ze swoich wielu pionierskich prac nad podatkami, prywatyzacją i reformami służb publicznych.
Aktualnym prezesem instytutu jest Madsen Pirie, a dyrektorem Eamonn Butler. Razem ze Stuartem Butlerem są założycielami organizacji.
Margaret Thatcher podczas swojej kadencji jako premier Wielkiej Brytanii, korzystała z wielu rad Adam Smith Institute.
Działalność cykliczna.
The Next Generation.
Instytut prowadzi cykl wydarzeń skierowany do młodych ludzi, pod nazwą „The Next Generation”. Są luźne spotkania, na których może pojawić się każdy poniżej 30 roku życia i zainteresowane tematami libertarianizmu oraz wolnego rynku. Podczas tych wydarzeń, goście zawsze mogą wysłuchać dziesięciominutowej przemowy jakiejś znanej osoby z różnych kręgów społecznych.
Spotkania odbywają się prawie w każdy miesiąc, w miejscowości Westminster.
Freedom Week.
Jest to coroczne, tygodniowe seminarium przeznaczone dla studentów, którzy chcieliby edukować się na tematy związane z wolnym rynkiem i klasycznym liberalizmem. Trwa ono dokładnie 5 dni i jest całkowicie darmowe dla ludzi, którzy studiują. Wykładowcami są najczęściej cenieni brytyjski myśliciele.
Tax Freedom Day.
ASI zajmuje się również obliczaniem krajowych podatków podczas Dnia Wolności Podatkowej (ang. "Tax Freedom Day"), który w Wielkiej Brytanii przypada przeważnie na koniec maja.

</doc>
<doc id="3180210" url="https://pl.wikipedia.org/wiki?curid=3180210" title="Timothy Joseph Lyne">
Timothy Joseph Lyne



</doc>
<doc id="3180213" url="https://pl.wikipedia.org/wiki?curid=3180213" title="Układ grupowy Langereis">
Układ grupowy Langereis

Układ grupowy Langereis (LAN) jest oparty na antygenie Lan, który został odkryty w 1961 roku. Jest to antygen powszechnie występujący we wszystkich populacjach (częstość powyżej 99%). U osób o fenotypie Lan(+) stwierdzono obecność białka błonowego erytrocytów ABCB6, w przeciwieństwie do osób o fenotypie Lan(-). Grupa krwi LAN podlega dziedziczeniu recesywnemu.
Białko ABCB6.
Jest to białko należące do rodziny ABC, które jest transporterem wykorzystującym ATP. Gen "ABCB6" kodujący białko ABCB6 jest zlokalizowany na chromosomie 2 (locus 2q36). ABCB6 jest związane z wieloma funkcjami komórkowymi, w tym także z:
Obecność białka ABCB6 stwierdzono na zewnętrznej błonie mitochondrialnej oraz na powierzchni błony komórkowej. ABCB6 wykryto także na powierzchni komórek raka wątrobowokomórkowego (HCC).
U osób o fenotypie Lan(-) nie wykazano objawów zaburzeń związanych z biosyntezą hemu bądź porfirii. Istnieje przypuszczenie, że osoby te mogą posiadać mechanizm kompensujący brak białka ABCB6.
Oporność na cytostatyki.
Nie wykazano jednoznacznie związku pomiędzy białkiem ABCB6 a opornością na leki cytotoksyczne. Niemniej u ludzi o fenotypie Lan(-) sugeruje się zwrócić uwagę na farmakokinetykę leków oraz ich hepatotoksyczność.
Reakcje poprzetoczeniowe.
W literaturze zostały opisane reakcje poprzetoczeniowe spowodowane przeciwciałami anty-Lan od bardzo słabych do ciężkich. Choroba hemolityczna płodu/noworodka nie występuje bądź jej objawy są nieznaczne.

</doc>
<doc id="3180214" url="https://pl.wikipedia.org/wiki?curid=3180214" title="Andrzej Przerębski">
Andrzej Przerębski

Andrzej Przerębski herbu Nowina – cześnik sieradzki w latach 1632-1654.
Był elektorem Władysława IV Wazy z województwa sieradzkiego w 1632 roku.

</doc>
<doc id="3180215" url="https://pl.wikipedia.org/wiki?curid=3180215" title="Roman Richard Atkielski">
Roman Richard Atkielski



</doc>
<doc id="3180217" url="https://pl.wikipedia.org/wiki?curid=3180217" title="Stanislaus Joseph Brzana">
Stanislaus Joseph Brzana



</doc>
<doc id="3180219" url="https://pl.wikipedia.org/wiki?curid=3180219" title="Hieronim Miłoński">
Hieronim Miłoński

Hieronim Miłoński z Oporowa herbu Sulima (zm. przed 22 kwietnia 1649 roku) – kasztelan rozprzański w latach 1642-1648, wojski mniejszy sieradzki w latach 1630-1641, sekretarz królewski w latach 1609-1623.
Poseł na sejm nadzwyczajny 1637 roku.
Był elektorem Władysława IV Wazy z województwa sieradzkiego w 1632 roku. Był członkiem konfederacji generalnej zawiązanej 31 lipca 1648 roku.

</doc>
<doc id="3180222" url="https://pl.wikipedia.org/wiki?curid=3180222" title="Elaine de Jesus">
Elaine de Jesus

Elaine de Jesus (ur. 13 stycznia 1977 w Ponta Gross) – brazylijska wokalistka wykonująca współczesną muzykę chrześcijańską. Jest córką pastora Ouriel de Jesus i związana z protestanckim ruchem zielonoświątkowym. 
Elaine de Jesus rozpoczęła swoją karierę w 1993 roku, kiedy wydała swoją pierwszą płytę "Pentecoste Divino". W 2006 roku otrzymała nagrodę "Troféu Talento", za utwór "„Deus nos Escolheu”".
Dyskografia.
Albumy studyjne:
Inne:

</doc>
<doc id="3180231" url="https://pl.wikipedia.org/wiki?curid=3180231" title="Piotr Król">
Piotr Król

Piotr Marek Król (ur. 26 czerwca 1974 w Bydgoszczy) – polski polityk, urzędnik i samorządowiec, poseł na Sejm VII, VIII i IX kadencji.
Życiorys.
Absolwent VI Liceum Ogólnokształcącego w Bydgoszczy. Studia licencjackie z zakresu administracji ukończył w Wyższej Szkole Pedagogicznej w Bydgoszczy. W 1999 na tej samej uczelni uzyskał magisterium z politologii. Ukończył podyplomowe studia menedżerskie w Wyższej Szkole Bankowej w Toruniu (2012) oraz studia doktoranckie z ekonomii na Uniwersytecie Gdańskim (2016). Pracował m.in. w urzędzie miejskim w Bydgoszczy, następnie został zatrudniony w Poczcie Polskiej, obejmując m.in. stanowisko dyrektora oddziału regionalnego centrum logistyki.
Działał w Niezależnym Zrzeszeniu Studentów, AWS, Porozumieniu Centrum, był wiceprezesem Forum Młodych PC. Od powstania partii związany następnie z Prawem i Sprawiedliwością. W 1998 po raz pierwszy został wybrany do rady miejskiej. Reelekcję uzyskiwał w 2002, 2006 i 2010, pełnił funkcję przewodniczącego klubu radnych swojego ugrupowania.
W wyborach w 2011 z listy PiS bezskutecznie kandydował do Sejmu w okręgu bydgoskim, otrzymując 5797 głosów. Mandat posła VII kadencji objął 5 czerwca 2014, zastępując w Sejmie Kosmę Złotowskiego. W 2015 i 2019 z powodzeniem ubiegał się o reelekcję (dostał odpowiednio 10 773 głosy oraz 10 418 głosów). W 2021 powołany przez premiera Mateusza Morawieckiego w skład Rady Doradców Politycznych.

</doc>
<doc id="3180236" url="https://pl.wikipedia.org/wiki?curid=3180236" title="Martin Stranovsky">
Martin Stranovsky



</doc>
<doc id="3180237" url="https://pl.wikipedia.org/wiki?curid=3180237" title="Elyar Fox">
Elyar Fox

Elyar Fox (właśc. Elyar Afshari, ur. 15 lipca 1995 w Londynie) – brytyjski piosenkarz, muzyk i kompozytor. Jego debiutancki singel "Do It All Over Again" został wydany w styczniu 2014 r. Singel ten znalazł się na 5 miejscu UK Singles Chart. Jego fani są nazywani "Foxers".
Wczesne życie.
Urodził się w Londynie w dzielnicy Ealing jako Elyar Afshari. Jego matka pochodzi z Anglii, a ojciec ma korzenie azerbejdżańskie. Wychowywał się w Greenford w Londynie. Kształcił się w Costons Primary School, następnie w Queensmead School. Ma jednego, starszego brata.
Kariera.
"W 2005 roku dostałem gitarę i zacząłem po prostu grać, następnie zacząłem pisać piosenki" Fox stwierdził w wywiadzie co do początku swojej kariery. Podczas kształcenia był w zespole "Just Me Again", w którym pierwszy raz zagrał w garażu w Islington. Po zdaniu egzaminu GCSE, Fox i jego koledzy z zespołu zrobili sobie rok przerwy od nauki, aby skupić się na muzyce. Byli oni supportem You Me At Six i zagrali na O2 Arena. 
W wieku 16 lat zdecydował się na karierę solową i zmienił jego nazwę na Elyar Fox. Zaczął umieszczać swoje covery na YouTube pod nazwą eldoode. Dzięki temu zwrócił on uwagę wielu ludzi w tym Ryana Seacresta. Fox na swoim kanale Vevo zyskał ponad 21 milionów odsłon (od kwietnia 2014 r.). W 2012 roku podpisał kontrakt z Polydor. Spędził rok w studio, ale Polydor nie zdecydował się na wydanie jego płyty i rozwiązał kontrakt. Wkrótce Fox podpisał kontrakt z RCA. 28 października 2013 został supportem Union J na darmowym koncercie w centrum handlowym Westfield w Londynie. Uczestniczył w ich trasie od grudnia 2013 r. do stycznia 2014 roku. Fox zajął drugie miejsce w MTV Brand New w 2014 r. Capital FM opublikował jego debiutancki singel "Do It All Over Again" w listopadzie 2013 r., a premiera oficjalnego teledysku tego singla odbyła się w grudniu 2013 roku. Fox był 'gościem niespodzianką' w Jingle Bell Ball w grudniu 2013 roku, gdzie zaśpiewał swój debiutancki singel przed 16000 ludzi. W dniu 12 stycznia 2014 r. odbyła się oficjalna data premiery dla "Do It All Over Again", Fox był gościem w The Matt Edmondson Show w BBC Radio 1. Wystąpił na żywo z akustyczną wersją "Do It All Over Again" w BBC's Blue Peter 16 stycznia 2014 r. Nagrał duet z prezenterką Barney Harwood do piosenki One Direction "Story of My Life". Fox wystąpił z "Do It All Over Again" na żywo na CBBC's Sam &amp; Mark's Big Friday Wind-Up 24 stycznia 2014 roku. Jego singel uplasował się na miejscu 5 na UK Singles Chart i na miejscu 83 na Irish Singles Chart. Drugi singel "A Billion Girls" został ogłoszony w dniu 14 lutego 2014 roku. Wydany został w dniu 13 kwietnia 2014 r. i po raz pierwszy zagrany w Capital FM w dniu 20 lutego 2014 roku. Lyric video został wydany na Vevo w dniu 7 marca 2014 r., a teledysk na tym samym kanale wydany w dniu 25 marca 2014 roku. Fox był supportem The Wanted na ich trasie 'Word of Mouth' d 1 marca do 14 kwietnia 2014 roku. Fox będzie supportem na plenerowym koncercie McBusted w Hyde Parku w Londynie 6 lipca 2014 roku. Na swoim debiutanckim albumie współpracował z pisarzami i producentami takimi jak: Wayne Hector (Westlife, The Wanted), Dr Luke (Katy Perry, Britney Spears, Kesha), Karen Poole (Kylie Minogue, Janet Jackson), Lucas Secon (Christina Aguilera, Britney Spears, Olly Murs, Gym Class Heroes) i Cutfather (One Direction). Jego oficjalny i właściwy album ma zostać wydany w lecie 2014 roku.

</doc>
<doc id="3180238" url="https://pl.wikipedia.org/wiki?curid=3180238" title="Dragan Gajic">
Dragan Gajic



</doc>
<doc id="3180240" url="https://pl.wikipedia.org/wiki?curid=3180240" title="Wyścigi motocyklowe na lodzie">
Wyścigi motocyklowe na lodzie



</doc>
<doc id="3180242" url="https://pl.wikipedia.org/wiki?curid=3180242" title="Luka Zvizej">
Luka Zvizej



</doc>
<doc id="3180243" url="https://pl.wikipedia.org/wiki?curid=3180243" title="Polska kultura podczas II wojny światowej">
Polska kultura podczas II wojny światowej

Polska kultura podczas II wojny światowej była tłumiona przez okupacyjne siły nazistowskich Niemiec oraz Związku Radzieckiego, które były wrogo nastawione do Polaków i ich kulturalnego dziedzictwa. Prowadzona przez nich polityka miała na celu przeprowadzenie kulturowego ludobójstwa, rezultatem czego śmierć poniosły tysiące uczonych i artystów, a kradzieży lub zniszczeniu uległy niezliczone dzieła sztuki. Brytyjski historyk Niall Ferguson napisał "„Prześladowanie Polaków było jednym z wielu sposobów w których reżimy nazistowski i sowiecki stały się do siebie podobne”".
Okupanci zagrabili lub zniszczyli znaczną część polskiego dziedzictwa kulturowego i historycznego, równocześnie prześladując i mordując członków polskiej elity kulturalnej. Większość polskich szkół uległa zamknięciu, a programy tych, które pozostały otwarte, zostały istotnie zmienione.
Pomimo to, podziemne organizacje, jak i pojedyncze jednostki – w szczególności Polskie Państwo Podziemne uratowały wiele z najcenniejszych skarbów kultury i działały w celu ocalenia tak wielu instytucji kulturalnych i dzieł sztuki jak to było możliwe. Kościół katolicki oraz bogaci obywatele również przyczynili się do uratowania części artystów i ich prac. Pomimo groźby surowej kary ze strony nazistów czy sowietów polska podziemna działalność kulturalna, taka jak: publikacje, koncerty, teatr, edukacja czy badania akademickie były kontynuowane.
Tło historyczne.
W 1795 Polska przestała istnieć jako suwerenne państwo i przez cały XIX wiek pozostała podzielona pomiędzy zaborców: Austrię, Królestwo Prus i Rosję. Polska odzyskała niepodległość dopiero po zakończeniu I wojny światowej 11 listopada 1918 roku. II Rzeczpospolita pozostała niepodległa jedynie przez 21 lat zanim została ponownie zaatakowana, a jej tereny rozdzielone pomiędzy okupantów.
1 września 1939 Niemcy zaatakowały Polskę rozpoczynając tym samym II wojnę światową. 17 dni później na mocy paktu Ribbentrop-Mołotow Polska została zaatakowana od wschodu przez Związek Radziecki. Następnie kraj został ponownie podzielony pomiędzy agresorów i pozostał pod ich okupacją przez większość wojny. Do 1 października 1939 Polska została całkowicie zajęta przez agresorów. Jakkolwiek Rząd Polski nigdy formalnie się nie poddał, a Polskie Państwo Podziemne podporządkowane polskiemu rządowi na uchodźstwie zostało wkrótce uformowane. 8 października nazistowskie Niemcy zaanektowały wschodnie terytoria przedwojennej Polski i ustanowiły Generalne Gubernatorstwo. Związek Radziecki tymczasowo utracił kontrolę nad zdobytymi terenami polskimi z powodu inwazji Nazistowskich Niemiec na ZSRR. Udało mu się jednak odzyskać je na stałe w 1944. Podczas wojny Polska straciła ponad 20% obywateli w stosunku do Polski międzywojennej.
Destrukcja polskiej kultury.
Okupacja niemiecka.
Polityka.
Niemiecka polityka w stosunku do narodu polskiego i jego kultury ewoluowała podczas wojny. Wielu niemieckich urzędników i dowódców wojskowych początkowo nie otrzymało wytycznych dot. traktowania polskich instytucji kultury. Ten stan rzeczy jednak szybko uległ zmianie. Bezpośrednio po inwazji na Polskę, we wrześniu 1939 rząd III Rzeszy wdrożył pierwszą fazę („Mały Plan”) Generalnego Planu Wschodniego. Podstawowa polityka została zarysowana przez Urząd Polityki Rasowej NSDAP w Berlinie w dokumencie pt. „"Odnośnie traktowania mieszkańców byłych terenów polskich z punktu widzenia polityki rasowej”". Słowianie zamieszkujący tereny na wschód od przedwojennych granic Niemiec mieli być zgermanizowani, zamienieni w niewolników lub zlikwidowani w zależności od tego czy tereny na których mieszkali zostały bezpośrednio zaanektowane przez Państwo Niemieckie czy Generalne Gubernatorstwo.
Znaczna część niemieckiej polityki w stosunku do polskiej kultury została uformowana podczas spotkania generalnego gubernatora okupowanych ziem polskich Hansa Franka i niemieckiego ministra propagandy i oświecenia publicznego Josepha Goebbelsema w Łodzi 31 października 1939 roku. Tamże Goebbels zadeklarował, że 
Wraz z H. Frankiem zadecydowali, że dostęp Polaków do polskiej kultury powinien być drastycznie ograniczony: teatry, kina i kabarety powinny zostać zamknięte, dostęp do radia, prasy oraz edukacji powinny zostać zablokowane. Frank zasugerował aby Polakom regularnie pokazywano filmy propagandowe podkreślające zasługi i osiągnięcia Trzeciej Rzeszy oraz aby zwracano się do nich przez megafon. W przeciągu następnych tygodni wszystkie szkoły kształcące na poziomie wyższym niż średnie szkoły zawodowe zostały zamknięte. Podobny los spotkał teatry i wiele innych instytucji kultury. Jedyna polska gazeta wydawana na polskich ziemiach okupowanych również została zamknięta i rozpoczęły się aresztowania inteligencji polskiej.
W marcu 1940 Wydział Oświecenia Publicznego i Propagandy Generalnego Gubernatorstwa ("Abteilung für Volksaufklärung und Propaganda"), którego nazwa została rok później zmieniona na „Główny Wydział Propagandy” przejął kontrolę nad wszelkimi przejawami działalności kulturalnej. Dalsze wytyczne wydane wiosną i wczesnym latem były kontynuacją postanowień z wcześniejszego spotkania Goebbelsa i Franka. Jeden z pierwszych dekretów wydanych przez wydział zabraniał organizacji bez uzyskania uprzedniej zgody jakichkolwiek poza najbardziej „prymitywnymi” aktywnościami kulturalnymi. Spektakle „niskiej jakości” takie jak erotycznej czy pornograficznej natury nie tylko stanowiły wyjątek od tej reguły, ale miały zostać spopularyzowane w celu udobruchania Polaków. Według Niemców miały one także pokazać światu „prawdziwą” polską kulturę oraz stworzyć wrażenie, że Niemcy nie ograniczają Polakom swobody ekspresji. Niemieccy specjaliści ds. propagandy zaprosili krytyków z krajów neutralnych na specjalnie zorganizowane „polskie” występy, które zostały celowo zaprojektowane tak, aby były odbierane jako nudne lub pornograficzne. Spektakle te zostały zaprezentowane zagranicznym gościom jako typowe przykłady polskiej kultury. Polsko-niemiecka współpraca w zakresie działalności kulturalnej, jak np. wspólne publiczne występy była surowo wzbroniona. W sierpniu 1940 został wprowadzony obowiązkowy system rejestracji dla pisarzy i artystów. W październiku zakazane zostało drukowanie książek w języku polskim, a istniejące już tytuły zostały ocenzurowane lub wycofane. To czy Nazistowskie Niemcy promowały pornografię w Polsce (lub w innych krajach) jest kwestionowane przez tych autorów, którzy podkreślają, że 23 lutego 1933 roku pornografia została zakazana przez Trzecią Rzeszę (Richard Plant, "The Pink Triangle"), a także że Hitler w Mein Kampf uważał, że pornografia jest nierozerwalnie powiązana ze światowym żydowskim spiskiem mającym na celu deprawację rasy aryjskiej.
W 1941 niemiecka strategia została rozwinięta i zaczęła wzywać do kompletnego unicestwienia Polaków, których Niemcy uważali za podludzi ("Untermenschen"). Planowano, że w przeciągu najbliższych 10–20 lat terytoria polskie zostaną całkowicie oczyszczone z ludności pochodzenia polskiego i zasiedlone przez niemieckich kolonistów. Niemniej jednak założenia te pod wpływem niemieckich niepowodzeń militarnych i widma zbliżającego się frontu wschodniego w ostatnich latach okupacji (1943-44) zostały w pewnym stopniu złagodzone. Niemcy mieli nadzieję, że stonowanie restrykcji dot. polskiej kultury zmniejszą niepokoje i osłabią opór Polaków. W związku ze zmianą w polityce Polacy znów mogli zwiedzać muzea (pod warunkiem, że wspierały one niemiecką indoktrynację i propagandę) takie jak np. nowo otwarte Muzeum Chopina, które podkreślało nieistniejące niemieckie korzenie kompozytora. Restrykcje nałożone na edukację, teatr i występy muzyczne również zostały złagodzone.
Mając na uwadze fakt, iż II Rzeczpospolita była krajem wielokulturowym, niemiecka strategia usiłowała stworzyć i wspierać konflikty pomiędzy różnymi grupami etnicznymi zamieszkującymi polskie tereny, a w szczególności podsycać konflikty pomiędzy Polakami i Żydami oraz Polakami i Ukraińcami. W Łodzi Niemcy zmusili Żydów do pomocy w zniszczeniu pomnika Tadeusza Kościuszki i uwiecznili zajście na filmie. Wkrótce potem Niemcy otwarli ogień do żydowskiej synagogi i nagrali materiał filmowy ukazujący polskich naocznych świadków, który później został wykorzystany w celach propagandowych przedstawiających Polaków jako „mściwy motłoch”. Ta strategia znalazła także swoje odzwierciedlenie w niemieckiej decyzji zniszczenia polskiej edukacji, gdy w tym samym czasie Niemcy okazywali względną tolerancję w stosunku do ukraińskiego systemu edukacji. Wysokiej rangi niemiecki urzędnik Erich Koch, tymi słowy tłumaczył niemiecką politykę tworzenia konfliktów:
Rabunek polskich dóbr kultury.
W 1939 roku, kiedy Niemcy zajęli tereny II Rzeczypospolitej, okupanci skonfiskowali polski mienie państwowe, a także znaczną część majątków prywatnych. Niezliczone dzieła sztuki zostały zrabowane i wywiezione do Niemiec, zgodnie z planem, który został opracowany jeszcze przed rozpoczęciem wojny. Grabieże były nadzorowane przez specjalistów z oddziałów "SS"-"Ahnenerbe oraz Einsatzgruppen "(grup operacyjnych) odpowiedzialnych za sztukę oraz Haupttreuhandstelle Ost odpowiedzialnych za inne cenne obiekty. Godne uwagi obiekty zagrabione przez Niemców to Ołtarz Wita Stwosza oraz obrazy Raphaela Santi, Rembrandta, Leonarda da Vinci, Canaletta i Bacciarelliego. Większość najcenniejszych dzieł sztuki została skradziona przez nazistów w początkowym okresie wojny, tj. od listopada 1939 do końca 1942 roku. Niemieccy urzędnicy oszacowali, że udało im się przejąć ponad 90% ze wszystkich dzieł sztuki, które znajdowały się w Polsce przed rozpoczęciem wojny. Część zrabowanych dzieł została wysłana do niemieckich muzeów, takich jak planowane Führermuseum w Litz w Austrii. Pozostałe trafiły w prywatne ręce nazistowskich urzędników.
Podsumowując: ponad 516 000 dzieł sztuki zostało skradzione, wliczając w to 2800 obrazów malarzy europejskich, 11 000 prac malarzy polskich, 1400 rzeźb, 75 000 manuskryptów, 25 000 map i 90 000 książek (w tym ponad 20 000 sprzed roku 1800), a także tysiące innych przedmiotów o wartości artystycznej i historycznej. Nawet egzotyczne zwierzęta zostały skradzione z ogrodów zoologicznych.
Destrukcja.
Wiele ośrodków nauki i kultury – uniwersytetów, szkół, bibliotek, muzeów, teatrów oraz kin zostało zamkniętych i oznaczonych jako "„Nur für Deutsche” "(tylko dla Niemców). Dwadzieścia pięć muzeów oraz wiele innych instytucji zostało zniszczonych podczas wojny. Szacuje się, że w czasie wojny zniszczone zostało 43% polskiej infrastruktury edukacyjno-badawczej. Spośród 175 przedwojennych muzeów ocalało 105, a jedynie 33 były zdolne wznowić działalność po wojnie. Ze 603 instytucji naukowych jakie działały w Polsce przed wojną około połowa została całkowicie zniszczona, a jedynie kilka przetrwało wojnę względnie nienaruszone.
Wielu profesorów uniwersyteckich, podobnie jak nauczycieli, prawników, artystów, pisarzy, księży oraz innych członków polskiej inteligencji zostało aresztowanych i straconych lub przetransportowanych do obozów koncentracyjnych podczas operacji takich jak "AB-Aktion "(Akcja AB)." "W rezultacie kampanii AB-Aktion przeprowadzono akcję pacyfikacyjną Sonderaktion Krakau oraz mord profesorów lwowskich. Podczas wojny śmierć poniosło 39–45% polskich lekarzy i dentystów, 26–57% prawników, 15–30% nauczycieli oraz 30–40% naukowców i profesorów akademickich, a także 18–28% polskiego duchowieństwa. Inteligencja Żydowska również była przedmiotem eksterminacji. Sposób postępowania Niemców został prosto ujęty w słowa przez nazistowskiego gauleitera: 
Jednym z elementów polityki tłamszenia polskiej kultury była próba zniszczenia chrześcijaństwa w Polsce, ze szczególnym naciskiem na Kościół rzymskokatolicki. W niektórych częściach okupowanej Polski Polacy mieli ograniczony dostęp do nabożeństw lub nie mieli do nich dostępu w ogóle. Własność Kościoła była konfiskowana, zakazano używania języka polskiego podczas nabożeństw, a organizacje związane z Kościołem katolickim zostały zlikwidowane. Zakazano śpiewania niektórych pieśni religijnych oraz czytania ustępów z Biblii w miejscach publicznych. Największe prześladowania na tle religijnym miały miejsce w Kraju Warty (niem. "Reichsgau Wartheland"), który naziści traktowali jak laboratorium dla ich polityki antyreligijnej. Polski kler oraz przywódcy duchowi stali się celami eksterminacji, w czego efekcie stanowią istotną część polskiej inteligencji zamordowanej podczas II wojny światowej.
Aby zapobiec powstaniu kolejnej generacji wykształconych Polaków Niemieccy urzędnicy zarządzili limitowany dostęp do edukacji dla polskich dzieci. W wyniku czego dzieci miały dostęp jedynie do nauczania elementarnego. Reichsführer-SS Heinrich Himmler napisał w swoim memorandum z maja 1940 roku: 
Hans Frank wypowiadał się w tym samym tonie: 
Sytuacja była szczególnie tragiczna na byłych polskich ziemiach nienależących do Generalnego Gubernatorstwa, a które zostały zaanektowane przez Trzecią Rzeszę. Ograniczenia edukacji różniły się w zależności od regionu, jednak zasadą ogólną stanowił fakt, że edukacja w języku polskim nie była dostępna. Niemiecka polityka zakładała germanizację polskiej populacji. Polscy nauczyciele zostali zwolnieni, a niektórzy z nich dostawali zaproszenia na spotkania z nową administracją, na których byli aresztowani lub poddawani natychmiastowej egzekucji. Część polskich dzieci była wysyłana do niemieckich szkół, podczas gdy pozostałe były posyłane do specjalnych szkół dla polskich dzieci, gdzie większość czasu spędzały pracując za darmo, najczęściej na niemieckich farmach, a rozmawianie po polsku było surowo karane. Od Polskich dzieci oczekiwano, że zaczną pracować w wieku 12–15 lat, kiedy ukończą edukacją podstawową. Na wschodnich terenach nie włączonych do Generalnej Guberni (Bezirk Bialystok, Komisariat Rzeszy Wschód i Komisariat Rzeszy Ukraina) wiele szkół podstawowych zostało zamkniętych, a większość nauczania była prowadzona w innych językach niż polski: po ukraińsku, białorusku i litewsku. Dla przykładu w regionie Bezirk Bialystok 86% szkół, które istniały tam przed wojną zostało zamknięte w pierwszych dwóch latach niemieckiej okupacji, a do końca trzeciego roku okupacji liczba ta wzrosła do 93%.
Sytuacja szkół podstawowych była relatywnie lepsza na terenie Generalnej Guberni, jednakże przed końcem 1940 roku jedynie 30% przedwojennej liczby szkół nadal funkcjonowało, a jedynie 28% przedwojennej liczby uczniów do nich uczęszczało. Notatka niemieckiej policji z sierpnia 1943 roku w taki sposób opisuje ówczesną sytuację:
"Uczniowie są stłoczeni i pozbawieni niezbędnych materiałów, a także często wykwalifikowanej kadry nauczycielskiej. Co więcej, polskie szkoły pozostają zamknięte przez co najmniej 5 miesięcy w dziesięciomiesięcznym roku szkolnym z powodu braku węgla czy innego opału. Z około dwudziestu-trzydziestu przestronnych budynków szkolnych jakie działały w Krakowie przed 1939 rokiem, dziś w użyciu są dwa najgorsze... Codziennie uczniowie uczęszczają na lekcje w systemie zmianowym. W tych okolicznościach dzień szkolny, który normalnie trwałby 5 godzin jest zredukowany do 1 godziny".
W Generalnej Guberni szkoły, które nie zostały zamknięte zostały podporządkowane niemieckiemu systemowi edukacji, a ilość oraz kompetencje polskiej kadry nauczycielskiej zostały zredukowane. Wszystkie uniwersytety i szkoły ponadpodstawowe zostały zamknięte – jeśli nie natychmiast po inwazji, to w przeciągu 10 miesięcy od rozpoczęcia wojny. Przed końcem 1940 roku zostały zamknięte wszystkie polskie instytucje oświaty kształcące na wyższym poziomie niż szkoły zawodowe, a i te uczyły jedynie w zakresie elementarnym handlu i techniki wymaganej przez nazistowską gospodarkę. Edukacja podstawowa miała trwać siedem lat, jednakże zajęcia w ostatnich dwóch latach były ograniczone do jednych zajęć w tygodniu. Pieniądze potrzebne do ogrzania szkół zimą nie były zapewnione. Klasy i szkoły były łączone, polscy nauczyciele zwalniani, a powstałe w rezultacie oszczędności przeznaczane były na tworzenie szkół dla niemieckiej mniejszości bądź na budowę baraków dla niemieckich oddziałów. Nie kształcono nowych polskich nauczycieli. Program nauczania był ocenzurowany, przedmioty takie jak literatura, historia czy geografia zostały usunięte z programu nauczania. Stare podręczniki zostały skonfiskowane, a biblioteki szkolne zamknięte. Nowymi celami edukacji młodych Polaków było przekonanie ich o beznadziejnym losie narodu polskiego oraz nauka posłuszeństwa i szacunku w stosunku do Niemców. Osiągano to rozmyślnymi metodami, takimi jak: najazdy policji na szkoły, inspekcje policyjne rzeczy należących do uczniów, masowe aresztowania uczniów i nauczycieli, wykorzystywanie uczniów jako pracowników przymusowych, często wysyłając ich do Niemiec na roboty sezonowe.
Niemcy szczególnie gorliwie niszczyli kulturę żydowską w Polsce, w wyniku czego niemal wszystkie drewniane synagogi uległy zniszczeniu. Zakazano także sprzedaży żydowskiej literatury na terenie Polski. Polską literaturę spotkał podobny los na terytoriach zaanektowanych przez Trzecią Rzeszę, gdzie zakazano sprzedaży polskich książek. Publiczne niszczono polskie książki odebrane bibliotekom, a także te skonfiskowane w domach prywatnych. Ostatnie polskie tytuły, które nie zostały wcześniej zakazane zostały wycofane w 1943 roku. Konfiskacie podlegały nawet polskie modlitewniki. Wkrótce po rozpoczęciu okupacji zamknięta została większość bibliotek – w Krakowie około 80% bibliotek zostało zamkniętych, a zbiory pozostałych zostały zdziesiątkowane przez cenzorów. Okupanci zniszczyli wiele polskich bibliotek i księgozbiorów takich jak: biblioteka Sejmu i Senatu, biblioteka Zamoyskich, biblioteka Przeździeckich, Centralna Biblioteka Wojskowa czy księgozbiory Muzeum Polskiego w Rapperswilu. W 1941 roku zamknięto w Warszawie ostatnie działające biblioteki publiczne znajdujące się na ziemiach okupywanych przez Niemców. Podczas wojny biblioteki warszawskie straciły około miliona książek, stanowiących 30% ich zbiorów. Ponad 80% z nich uległo zniszczeniu w wyniku czystek, a nie bezpośredniego konfliktu militarnego. W sumie szacuje się, iż publiczne biblioteki i instytucje straciły około 10 milionów książek podczas II wojny światowej.
Polskie flagi oraz inne symbole były konfiskowane. Wojna wypowiedziana językowi polskiemu polegała między innymi na usuwaniu znaków i napisów w języku polskim oraz zakazie używania języka polskiego w miejscach publicznych. Ludzie rozmawiający po polsku w miejscach publicznych byli często wyzywani oraz musieli się liczyć z tym, że mogą zostać pobici. Panowała germanizacja nazw miejscowości i geograficznych. Wiele skarbów polskiej kultury – w tym miejsca pamięci, tablice i pomniki bohaterów narodowych (np. pomnik Adama Mickiewicza w Krakowie) zostało zniszczonych. W Toruniu zniszczone zostały wszystkie pomniki oraz tablice upamiętniające. Na terenie Polski nazistom udało się zniszczyć dziesiątki pomników, a planowali zrównanie z ziemią całych miast.
Cenzura i propaganda.
Niemcy zakazali publikacji wielu książek, studiów literackich oraz prac naukowych w języku polskim. W 1940 roku kilka kontrolowanych przez Niemców drukarni rozpoczęło działalność w okupywanej Polsce, publikując takie książki jak słowniki polsko-niemieckie czy powieści o wydźwięku antysemickim.
Cenzura najpierw na cel wzięła sobie książki uważane za „poważne”, takie jak teksty naukowe czy edukacyjne oraz materiały uważane za promujące polski patriotyzm. Tylko beletrystyka wolna od antyniemieckich tonów była dozwolona. Indeks zabronionych publikacji zawierał mapy, atlasy geograficzne, publikacje w językach angielskim oraz francuskim, w tym także słowniki. Powstało kilka niepublicznych spisów tytułów zakazanych, a ponad 1500 polskich pisarzy zostało uznanych za „groźnych dla niemieckiego kraju i kultury”. Lista autorów objętych zakazem zawierała takie nazwiska jak: Adam Mickiewicz, Juliusz Słowacki, Stanisław Wyspiański, Bolesław Prus, Stefan Żeromski, Józef Ignacy Kraszewski, Władysław Reymont, Stanisław Wyspiański, Julian Tuwim, Kornel Makuszyński, Leopold Staff, Eliza Orzeszkowa czy Maria Konopnicka. Sprzedaż obwoźna książek była zakazana, a samo posiadanie zakazanych tytułów podlegało karze więzienia. Nowe prawo stanowiło, że księgarnie musiały się starać o licencję na prowadzenie działalności, choć i tak były opustoszałe bądź zamykane.
Posiadanie radia przez obywateli polskich było zakazane pod groźbą kary śmierci. Prasa została niemalże całkowicie zlikwidowana. W porównaniu do 2000 tytułów publikowanych przed wojną, po inwazji wydawanych było jedynie kilkadziesiąt, z czego wszystkie cenzurowane przez nazistów. Wszystkie przedwojenne gazety zostały zamknięte, a kilka tytułów publikujących podczas niemieckiej okupacji było nowymi kreacjami stworzonymi dla celów propagandowych. Tak bezwzględna destrukcja prasy stała się zjawiskiem bezprecedensowym we współczesnej historii. Jedynymi oficjalnie dostępnymi publikacjami były materiały propagandowe rozpowszechniane przez niemiecki zarząd okupacyjny. Kina, które teraz znalazły się pod niemiecką kontrolą zostały zdominowane przez niemieckie filmy, których wyświetlanie było poprzedzane propagandowymi kronikami filmowymi. Jedynie kilka polskich filmów uzyskało zgodę na projekcje (polskie filmy stanowiły około 20% programu), a i one zostały przeedytowane w celu usunięcia polskich symboli narodowych oraz żydowskich aktorów. Zrealizowano także kilka filmów propagandowych w języku polskim, jakkolwiek polskie filmy nie były wyświetlane przed 1943 rokiem. Wszystkie zyski z polskich kin były kierowane do niemieckiego przemysłu zbrojeniowego, co wywołało reakcję Polskiego Podziemia polegającą na odwodzeniu Polaków od uczęszczania do kin. Rozpropagowali oni słynne hasło: „Tylko świnie siedzą w kinie”. Podobny los spotkał polskie teatry, którym zakazano wystawiania „poważnych” spektakli. Pewna liczba spektakli propagandowych została stworzona na potrzeby kontrolowanych przez nazistów polskich teatrów. Jednakże produkcje teatralne były bojkotowane przez Polskie Podziemie. W dodatku aktorzy byli zniechęcani do brania w nich udziału i straszeni przypięciem im etykietki kolaborantów, jeśli nie zaprzestaną swojej działalności. Ku ironii, restrykcje nałożone na przedsięwzięcia kulturalne w żydowskich gettach były łagodniejsze, ponieważ Niemcy chcieli rozproszyć oraz osłabić ich czujność, co miało zapobiec zrozumieniu przez nich planowanego dla nich przez nazistów losu.
Najmniej prześladowaną przez nazistów działalnością kulturalną była muzyka, przypuszczalnie dlatego, iż Hans Frank uważał się za fana muzyki poważnej. Stał on za rozkazem utworzenia Orkiestry i Symfonii Generalnej Guberni z siedzibą w jej stolicy, Krakowie. Wiele występów muzycznych odbywających się w kawiarniach i kościołach było dozwolonych, a polskie podziemie zdecydowało się na bojkot jedynie zdominowanej przez propagandę opery.
Artyści, tacy jak malarze i rzeźbiarze, byli zmuszani do rejestracji w urzędzie Generalnej Guberni, a ich twórczość była generalnie tolerowana przez podziemie, z wyjątkiem dzieł i twórców powielających niemiecką propagandę. Zamknięte muzea zostały zastąpione przez tymczasowe wystawy popularyzujące nazistowską propagandę.
W rozwoju nazistowskiej propagandy w okupowanej Polsce mogą zostać wyróżnione dwie główne fazy: wstępne wysiłki mające na celu stworzenie negatywnego obrazu przedwojennej Polski oraz późniejsze starania mające na celu stworzenie antyradzieckich, antysemickich oraz proniemieckich postaw wśród polskiej ludności.
Okupacja sowiecka.
Zobacz też: Represje ZSRR wobec Polaków i obywateli polskich 1939–1946, Zbrodnia katyńska
Po radzieckiej inwazji na Polskę (rozpoczętej 17 września 1939 roku), która nastąpiła po rozpoczynającej II wojnę światową Niemieckiej inwazji, Związek Radziecki zaanektował wschodni obszar II RP (Kresy) obejmujące tereny o powierzchni 201,015 km², zamieszkiwane przez 13,299 milionów ludzi. Hitler i Stalin dzielili pogląd, iż polskie życie kulturalne i polityczne powinno zostać unicestwione. Jak trafnie ujął to historyk Niall Ferguson 
Radziecki rząd uznał służbę przedwojennej Polsce za „zbrodnię przeciwko rewolucji” oraz „działalność kontrrewolucyjną” w wyniku czego aresztowanych zostało wielu członków polskiej inteligencji, polityków, urzędników cywilnych i naukowców, a także zwykłych obywateli podejrzanych o stwarzanie zagrożenia dla władzy radzieckiej. Ponad milion obywateli polskich zostało zesłanych na Syberię. Wielu trafiło na dziesiątki lat do radzieckich obozów pracy – gułagów. Wielu innych zostało zamordowanych, w tym 20 000 członków inteligencji polskiej straconych w Katyniu wiosną 1940 roku, wliczając w to ponad 10 tys. oficerów wojska i policji, co stanowiło połowę ówczesnego korpusu oficerskiego Wojska Polskiego.
Rosjanie szybko rozpoczęli sowietyzację zaanektowanych terenów, wprowadzając przymusową kolektywizację. Rozpoczęły się konfiskaty, nacjonalizacja oraz następne rozprowadzanie własności prywatnej oraz państwowej. W procesie sowietyzacji zlikwidowano i zakazano działalności wszystkich partii politycznych oraz stowarzyszeń o charakterze publicznym, a ich przywódców uwięziono lub stracono jako „wrogów ludowych”. W ramach radzieckiej polityki antyreligijnej kościoły i organizacje religijne objęte zostały represjami i prześladowaniami. 10 lutego 1940 roku NKWD rozpoczęło kampanię terroru skierowaną przeciwko „elementowi antyradzieckiemu” w okupywanej Polsce. Celem stali się wszyscy Polacy, którzy często odbywali zagraniczne podróże, osoby prowadzące korespondencję zagraniczną, ludzie posługujący się językiem esperanto, filateliści, pracownicy Czerwonego Krzyża, uchodźcy, przemytnicy, księża, przemysłowcy oraz właściciele hoteli i restauracji. Celem działań podejmowanych przez Stalina, podobnie jak Hitlera było zniszczenie polskiego społeczeństwa.
Radzieckie władze starały się usunąć i zniszczyć wszelkie ślady polskiej historii na okupywanych przez nich terenach. Używanie nazwy Polska zostało zakazane. Polskie pomniki zostały zniszczone, a instytucje rozwiązanego Państwa Polskiego zostały zlikwidowane, w tym Uniwersytet Lwowski, a następnie otwarte ponownie jako radzieckie instytucje; w większości pod rosyjskim zarządem. Radziecka ideologia komunistyczna stała się myślą przewodnią prowadzonej edukacji. Polskie studia nad literaturą i językiem zostały zlikwidowane przez władze okupacyjne, a język polski został zastąpiony przez rosyjski bądź ukraiński. Książki w języku polskim były palone nawet w szkołach podstawowych. Polscy nauczyciele nie byli wpuszczani do szkół, a wielu zostało aresztowanych. Lekcje były prowadzone w językach białoruskim, litewskim oraz ukraińskim zgodnie z nowym proradzieckim programem nauczania. Większość badaczy akademickich uważa, za historykami M.R.D. Footem and I.C.B. Dearem, że 
We wrześniu 1939 roku wielu polskich Żydów uciekło a wschód, jednak po kilku miesiącach spędzonych pod radzieckimi rządami, niektórzy z nich chcieli powrócić na polskie tereny okupywane przez Niemców.
Wszystkie publikacje i media były obiektem cenzury. Władze radzieckie rekrutowały polskich intelektualistów lewicowych, którzy gotowi byli podjąć współpracę. Wkrótce po radzieckiej inwazji Stowarzyszenie Ukraińskich Pisarzy stworzyło oddział lokalny we Lwowie, gdzie otwarto polskojęzyczny teatr oraz radio. Polska działalność kulturalna w Mińsku oraz Wilnie były gorzej zorganizowane. Wszelkie publiczne przejawy polskiej kultury były ściśle nadzorowane przez radzieckie organa władzy, które czuwały aby polska działalność kulturalna przedstawiała reżim radziecki w pozytywnym świetle oraz szkalowała Rząd II RP.
Radzieckie wsparcie dla polskiej działalności kulturalnej motywowane celami propagandowymi stało w sprzeczności z oficjalną polityką rusyfikacji. Radzieccy okupanci początkowo planowali całkowicie usunąć język polski ze szkół, znaków ulicznych oraz innych aspektów życia publicznego. Ta polityka jednakże w czasie ulegała zmianom, najpierw przed wyborami w październiku 1939 roku, a następnie po raz drugi po niemieckiej inwazji na Francję. Jesienią 1940 roku Polacy we Lwowie mogli obserwować obchody 85-lecia śmierci Adama Mickiewicza. Niedługo potem Stalin jednak zdecydował ponownie implementować politykę rusyfikacji. Kiedy po ataku Niemiec na Związek Radziecki pojawiło się zapotrzebowanie na polskojęzyczną proradziecką propagandę, Stalin mienił zdanie po raz kolejny. W efekcie zezwolił on na utworzenie Armii Polskiej na Wschodzie, a także później również Polski Rzeczypospolitej Ludowej.
Wielu polskich autorów kolaborowało z radzieckim okupantem, pisząc antypolskie paszkwile i utwory krzewiące radziecką propagandę. Znaleźli się wśród nich: Jerzy Borejsza, Tadeusz Boy-Żeleński, Kazimierz Brandys, Janina Broniewska, Jan Brzoza, Teodor Bujnicki, Leon Chwistek, Zuzanna Ginczanka, Halina Górska, Mieczysław Jastrun, Stefan Jędrychowski, Stanisław Jerzy Lec, Tadeusz Łopalewski, Juliusz Kleiner, Jan Kott, Jalu Kurek, Karol Kuryluk, Leopold Lewin, Anatol Mikułko, Jerzy Pański, Leon Pasternak, Julian Przyboś, Jerzy Putrament, Jerzy Rawicz, Adolf Rudnicki, Włodzimierz Słobodnik, Włodzimierz Sokorski, Elżbieta Szemplińska, Anatol Stern, Julian Stryjkowski, Lucjan Szenwald, Leopold Tyrmand, Wanda Wasilewska, Stanisław Wasilewski, Adam Ważyk, Aleksander Weintraub oraz Bruno Winawer.
Wśród polskich autorów znalazło się także wielu, którzy odmówili współpracy z władzami okupacyjnymi i publikowali w Podziemiu: Jadwiga Czechowiczówna, Jerzy Hordyński, Jadwiga Gamska-Łempicka, Herminia Naglerowa, Beata Obertyńska, Ostap Ortwin, Tadeusz Peiper, Teodor Parnicki czy Juliusz Petry. Niektóry pisarze, jak Władysław Broniewski po kilkumiesięcznym okresie kolaboracji z władzami radzieckimi przyłączyli się do antyradzieckiej opozycji. Podobnie Aleksander Wat, początkowo sympatyzujący z komunizmem został aresztowany przez NKWD i zesłany do Kazachstanu.
Kultura podziemna.
Patroni kultury.
Na ziemiach polskich utrzymywano tajną edukację, publikowano publikacje, a nawet działał teatr. Polskie Państwo Podziemne utworzyło Departament Oświaty i Kultury (pod kierownictwem Czesława Wycecha), który wraz z Departamentem Pracy i Opieki Społecznej (pod kierownictwem Jana Stanisława Jankowskiego, a później Stefana Matei oraz Franciszka Białasa) oraz Departamentem Likwidacji Skutków Wojny (pod kierownictwem Antoniego Olszewskiego, Bogdana Domosławskiego oraz Władysława Leśniewskiego), stały się patronami polskiej kultury podziemnej. Te departamenty nadzorowały wysiłki mające na celu uchronienie dzieł sztuki znajdujących się w państwowych i prywatnych kolekcjach od splądrowania i zniszczenia (np. obrazy Jana Matejki zostały ukryte podczas wojny). Opracowane także zostały raporty na temat skradzionych i zniszczonych dzieł, a artystom i naukowcom wraz z rodzinami zostały zapewnione niezbędne środki do życia aby mogli oni kontynuować swoją pracę. Sponsorowano także podziemne publikacje (bibuła) dzieł Winstona Churchilla, Arkadego Fiedlera oraz 10 000 kopii elementarzy, a także wspierano artystów tworzących anty-nazistowskie prace (które były rozpowszechniane w ramach Akcji N i jej podobnych). Okazjonalnie sponsorowane były także podziemne wystawy sztuki, występy teatralne i koncerty.
Innymi ważnymi patronami polskiej kultury byli kościół katolicki oraz polscy arystokraci, którzy podobnie wspierali artystów i chronili polskie dziedzictwo (do znakomitych patronów zaliczali się np. kardynał Adam Sapieha oraz były polityk Janusz Radziwiłł). Niektórzy prywatni wydawcy, jak Stefan Kamieński, Zbigniew Mitzner, a także Zakład Narodowy im. Ossolińskich płacili pisarzom za książki, które miały zostać wydane po wojnie.
Edukacja.
W odpowiedzi na zamknięcie i ocenzurowanie przez Niemców polskich szkół, opór wśród nauczycieli spowodował niemal natychmiastowe utworzenie podziemnych zajęć i wykładów na dużą skalę. Tajna Organizacja Nauczycielska (TON) powstała już w październiku 1939 roku. Inne organizacje, które działały lokalnie, po roku 1940 były w coraz większym stopniu podporządkowane i koordynowane przez TON we ścisłej współpracy z Departamentem Oświaty i Kultury, utworzonym jesienią 1941 roku i kierowanym przez Czesława Wycecha – twórcę TON. Zajęcia odbywały się pod przykrywką oficjalnie dozwolonych działalności, bądź w domach prywatnych lub innych miejscach. Do roku 1942 około 1 500 000 uczniów wzięło udział w podziemnej edukacji wczesnoszkolnej; w 1944 roku nauczanie na poziomie średnim objęło około 100 000 uczniów, a kursy uniwersyteckie były uczęszczane przez około 10 000 studentów (dla porównania, przedwojenny nabór na uniwersytety wynosił około 30 000 studentów w roku akademickim 1938/1939). Ponad 90 000 uczniów uczęszczało na zajęcia na poziomie nauczania średniego prowadzone przez niemal 6000 nauczycieli w czterech dystryktach Generalnej Guberni (skupionych wokół Warszawy, Krakowa, Radomia i Lublina) w latach 1943 i 1944. W sumie, w tamtym okresie w Generalnym Gubernatorstwie, jedno na troje dzieci otrzymywało jakąś formę edukacji od podziemnych organizacji; odsetek ten wzrastał aż do 70% dla dzieci wystarczająco dużych aby uczęszczać do szkoły średniej. Szacuje się, że w niektórych wiejskich regionach odsetek uczących się dzieci uległ poprawie (najprawdopodobniej dlatego, że zajęcia były organizowane w niektórych przypadkach przez nauczycieli, którzy uciekli lub zostali deportowani z miast). W porównaniu do przedwojennych klas, nieobecność polskich Żydów na zajęciach była zauważalna, jako że zostali oni zamknięci przez Niemców w gettach. Podziemna edukacja istniała także tam, często organizowana przy wsparciu polskich organizacji jak TON. Uczniowie tajnych kompletów byli często członkami polskiego ruchu oporu.
W samej Warszawie działało około 70 tajnych szkół z 2000 nauczycieli i 21 000 uczniów. Podziemny Uniwersytet Warszawski wykształcił około 3700 studentów, nadając 64 tytuły magistra i 7 tytułów doktora nauk. Politechnika Warszawska podczas okupacji wykształciła około 3000 studentów, nadając 186 tytułów inżyniera, 18 tytułów doktora nauk oraz 16 stopni doktora nauk habilitowanego. Uniwersytet Jagielloński nadał 468 stopni magisterskich oraz 62 tytuły doktora nauk, zatrudniając około 100 profesorów i nauczycieli, i kształcąc około 1000 studentów rocznie. Wiele innych uniwersytetów i innych instytucji edukacji wyższej (muzycznej, teatralnej, artystycznej i innych) kontynuowało prowadzenie zajęć na polskich ziemiach w czasie wojny. Prowadzone były nawet naukowe badania (dla przykładu przez Władysława Tatarkiewicza i lingwistę Zenona Klemensiewicza). Blisko 1000 polskich naukowców otrzymało wsparcie finansowe od Polskiego Państwa Podziemnego pozwalające im na kontynuowanie ich działalności naukowej.
Niemiecki stosunek do podziemnej edukacji zależał od tego, czy miała ona miejsce w Generalnej Guberni czy na terenach zaanektowanych przez III Rzeszę. Niemcy do roku około 1943 niemal z pewnością odkryli pełną skalę polskiej edukacji podziemnej, ale przypuszczalnie traktując priorytetowo walkę ze zbrojnym ruchem oporu, nie dysponowali wystarczającymi zasobami ludzkimi aby położyć kres tym praktykom. Niemiecki raport z 1943 roku na temat edukacji przyznaje, że z powodu braku zasobów ludzkich i środków transportu, a także aktywności ruchu oporu, kontrola na tym czego uczy się w szkołach była trudna. Niektóre szkoły na przekór władzom niemieckim na wpół jawnie nauczały niedozwolonych tematów. Hans Frank zauważył w 1944 roku, że jakkolwiek polscy nauczyciele są „moralnym wrogiem” Państwa Niemieckiego, niemożliwym jest zlikwidowanie ich wszystkich natychmiastowo. Tajne komplety były postrzegane jako znacznie poważniejszy problem na terenach zaanektowanych przez III Rzeszę, jako że utrudniały one germanizację ludności. Udział w podziemnej edukacji na tych terenach wiązał się ze znacznie wyższym prawdopodobieństwem zesłania do obozu koncentracyjnego.
Prasa i literatura.
"Zobacz też: Literatura polska w okresie II wojny światowej, "
Istniało ponad 1000 podziemnych tytułów gazet; wśród najważniejszych można wymienić Biuletyn Informacyjny Armii Krajowej oraz Rzeczpospolitą Delegatury Rządu na Kraj. Oprócz wiadomości (głównie przechwyconych z zachodnich transmisji radiowych), wydawane były setki publikacji podziemnych poświęconych polityce, ekonomii, edukacji oraz literaturze (np. Sztuka i Naród). Najwyższy odnotowany nakład w liczbie 43 000 egzemplarzy osiągnął Biuletyn Informacyjny; podczas gdy przeciętny nakład większej publikacji wynosił około 1000-5000 sztuk. Polskie podziemie publikowało także broszury i ulotki udające materiały publikowane przez wyimaginowane niemieckie antynazistowskie organizacje, mające na celu szerzenie dezinformacji i obniżenie morale wśród Niemców. Drukowano także niewielkie ilości książek. Podziemie zajmowało się również wydawaniem materiałów propagandowych, jak np. plakatów o tematyce patriotycznej, czy fałszywych plakatów niemieckiej administracji nakazujących Niemcom ewakuowania się z Polski lub nakazujące Polakom rejestrowania kotów domowych.
Dwoma największymi podziemnymi wydawnictwami w Polsce były Biuro Informacji i Propagandy Armii Krajowej oraz Delegatura Rządu na Kraj. Tajne Wojskowe Zakłady Wydawnicze Jerzego Rutkowskiego (podporządkowane Armii Krajowej) były prawdopodobnie największym podziemnym wydawnictwem w świecie. Oprócz polskich tytułów Armia Krajowa zajmowała się także drukiem fałszywych gazet niemieckich (Akcja N). Większość polskiej prasy podziemnej była zlokalizowana w okupowanej Warszawie. Do powstania warszawskiego w lecie 1944 roku Niemcy wykryli ponad 16 zakonspirowanych drukarni (których załogi były zazwyczaj poddawane egzekucji lub wysłane do obozów koncentracyjnych). Drugim co do wielkości ośrodkiem polskiego wydawnictwa podziemnego był Kraków. Podziemna działalność wydawnicza była wspierana przez wielu działaczy. Oprócz załóg maszyn drukarskich, rozprowadzaniem publikacji zajmowali się zakonspirowani kurierzy. Według statystyk ci ostatni należeli do grupy najczęściej aresztowanych przez Niemców członków podziemia. Pisarze i redaktorzy również musieli liczyć się z potencjalnie śmiertelnymi konsekwencjami: np. prawie cała redakcja podziemnej gazety satyrycznej Na Ucho została aresztowana, a 27 maja 1944 roku w Krakowie na jej redaktorach naczelnych został wykonany wyrok śmierci (Na Ucho była najdłużej publikującą podziemną gazetą poświęconą satyrze; począwszy od października 1943 r. wydanych zostało 20 numerów).
Zawody takie jak dziennikarz i pisarz zostały praktycznie wyeliminowane pod niemiecką okupacją, ponieważ nie mieli oni legalnej możliwości publikowania. Departament Oświaty i Kultury Polskiego Państwa Podziemnego sponsorował różne inicjatywy oraz poszczególnych autorów, umożliwiając im kontynuowanie pracy, a także udzielał pomocy w publikacji. W ciągu wojny Podziemie wydało ponad 1000 tytułów. Wśród wybitnych pisarzy okresu działających w Polsce znajdują się m.in.: Krzysztof Kamil Baczyński, Lesław Bartelski, Tadeusz Borowski, Tadeusz Boy-Żeleński, Maria Dąbrowska, Tadeusz Gajcy, Zuzanna Ginczanka, Jarosław Iwaszkiewicz, przyszły noblista Czesław Miłosz, Zofia Nałkowska, Jan Parandowski, Leopold Staff, Kazimierz Wyka, Jerzy Zawieyski. Częstym tematem były trudne warunki w więźniach (poruszanym przez Konstantego Ildefons Gałczyńskiego, Stefana Flukowskiego, Leona Kruczkowskiego, Andrzeja Nowickiego i Marian Piechalę), gettach, a nawet wewnątrz obozów koncentracyjnych (Jan Maria Gisges, Halina Gołczowa, Zofia Górska (Romanowiczowa), Tadeusz Hołuj, Kazimierz Andrzej Jaworski, Marian Kubicki). Wielu polskich pisarzy nie przeżyło wojny, np.: Krzysztof Kamil Baczyński, Wacław Berent, Tadeusz Boy-Żeleński, Tadeusz Gajcy, Zuzanna Ginczanka, Juliusz Kaden-Bandrowski, Stefan Kiedrzyński, Janusz Korczak, Halina Krahelska, Tadeusz Hollender, Witold Hulewicz, Ferdynand Antoni Ossendowski, Włodzimierz Pietrzak, Leon Pomirowski, Kazimierz Przerwa-Tetmajer i Bruno Schulz.
Sztuki wizualne i muzyka.
W 1939 roku Niemcy zamknęli wszystkie teatry w Polsce. W Warszawie i Krakowie zezwolono na działanie kilku jawnych teatrów, jednak były one objęte cenzurą i bojkotowane przez większość polskich aktorów i widzów. Zakonspirowany Związek Artystów Scen Polskich zakazał swoim członkom udziału w imprezach artystycznych organizowanych przez Niemców. W 1940 powstała w Warszawie Tajna Rada Teatralna (pod kierownictwem B. Korzeniewskiego, L. Schillera, E. Wiercińskiego) koordynująca działalność nowo-powstałych teatrów podziemnych. Początkowo wystawiały one spektakle w Warszawie i Krakowie wykorzystując różne zakonspirowane lokale. W konspiracji działały cztery duże zespoły teatralne oraz ponad 40 mniejszych grup. Wystawiano sztuki nawet w więzieniu gestapo na Pawiaku, w obozie Auschwitz, żydowskich gettach oraz polskich obozach jenieckich. Powstały także zakonspirowane szkoły aktorskie. Podziemni aktory teatralni często oficjalnie zajmowali się bardziej przyziemnymi zawodami. Do bardziej rozpoznawalnych należą: Karol Adwentowicz, Elżbieta Barszczewska, Henryk Borowski, Wojciech Brydziński, Władysław Hańcza, Stefan Jaracz, Tadeusz Kantor, Mieczysław Kotlarczyk, Bohdan Korzeniewski, Jan Kreczmar, Adam Mularczyk, Andrzej Pronaszko, Leon Schiller, Arnold Szyfman, Stanisława Umińska, Edmund Wierciński, Maria Wiercińska, Karol Wojtyła, Marian Wyrzykowski, Jerzy Zawieyski i inni.
Polscy muzycy, w tym także orkiestry także kontynuowali swoją działalność w konspiracji. Najsłynniejsi polscy muzycy i dyrygenci (Adam Didur, Zbigniew Drzewiecki, Jan Ekier, Barbara Kostrzewska, Zygmunt Latoszewski, Jerzy Lefeld, Witold Lutosławski, Andrzej Panufnik, Piotr Perkowski, Edmund Rudnicki, Eugenia Umińska, Jerzy Waldorff, Kazimierz Wiłkomirski, Maria Wiłkomirska, Bolesław Woytowicz, Mira Zimińska) występowali w restauracjach, kawiarniach oraz domach prywatnych, a najodważniejsi z nich zajmowali się śpiewaniem pieśni patriotycznych na ulicach, unikając patroli niemieckich. W okresie okupacji powstały liczne piosenki i pieśni patriotyczne, takie jak Siekiera, motyka, najbardziej popularna w okupowanej Warszawie. Wystawiane były także patriotyczne przedstawienia kukiełkowe. Żydowscy muzycy (np. Władysław Szpilman) oraz artyści występowali w gettach, a nawet w obozach koncentracyjnych. Wielu z nich nie przeżyło wojny, jednakże niektórym z nich udało się przeżyć za granicą, np. Alexandre Tansman w USA, czy Eddiemu Rosner oraz Henryk Wars w Związku Radzieckim.
Sztuki wizualne również znalazły swoją kontynuację w konspiracji. Liczne kawiarnie, restauracje oraz domy prywatne zostały zamienione w galerie oraz muzea. Część z nich została zamknięta przez Niemców, a ich właściciele, pracownicy i patroni prześladowani, aresztowani, a nawet poddani egzekucji. Bardziej znani polscy artyści sztuk wizualnych w konspiracji to Eryk Lipiński, Stanisław Miedza-Tomaszewski, Stanisław Ostoja-Chrostowski i Konstanty Maria Sopoćko. Niektórzy artyści pracowali dla Państwa Podziemnego podrabiając pieniądze i dokumenty oraz tworząc sztukę anty-nazistowską (karykatury i plakaty satyryczne) lub polskie symbole patriotyczne (na przykład kotwica). Prace te były przedrukowane przez podziemne gazety, naklejane na mury lub malowane na nich w formie graffiti. Wiele z tych akcji było zorganizowanych w ramach Akcji N. W 1944 roku udało się zaprezentować publicznie w Warszawie trzy gigantyczne (6 m) kukły, karykatury Hitlera i Mussoliniego. Pomimo niemieckiego zakazu używania kamer i aparatów, część artystów dokumentowała życie i śmierć w okupowanej Polsce za pomocą zdjęć i filmów. Pomimo że niemożliwe było utworzenie i działanie podziemnego radia, to podziemne audycje były nagrywane i puszczane w niemieckich radiach i systemach głośników. Projektowano i wydawano także podziemne znaczki pocztowe. Niemcy zakazali również organizacji polskich imprez oraz działalności sportowej, w związku z czym powstały konspiracyjne kluby sportowe, odbywały się podziemne mecze piłki nożnej, a w Warszawie, Krakowie i Poznaniu organizowano nawet mistrzostwa, które były jednak najczęściej rozpraszane przez Niemców. Wszystkie te inicjatywy były wspierane przez Departament Kultury Państwa Podziemnego.
Powstanie warszawskie.
W czasie powstania warszawskiego, ludzie na terytorium kontrolowanym przez Polskę starali się odtworzyć życie codzienne jakie miało miejsce w przedwojennej Polsce. Istniało życie kulturalne, zarówno wśród żołnierzy, jak i ludności cywilnej. Dostępne były teatry, kina, urzędy pocztowe, gazety itp. W czasie powstania odbył się XX Podziemny Turniej Poezji, na którym nagrodami była broń (większość poetów młodego pokolenia była również członkami ruchu oporu). Kierowane przez Antoniego Bohdziewicza, Biuro informacji i Propagandy Armii Krajowej stworzyło nawet trzy kroniki filmowe i ponad 30 000 metrów filmu dokumentującego walkę. Eugeniusz Lokajski przed śmiercią wykonał około 1000 zdjęć; Sylwester Braun około 3000, z których przetrwało 1500; a Jerzy Tomaszewski około 1000, z których zachowało się 600. Ewa Faryaszewska dokonała dokumentacji fotograficznej powstania warszawskiego w kolorze.
Polska kultura na wygnaniu.
Polscy artyści tworzyli i występowali również poza granicami okupowanej Europy. Arkady Fiedler przebywający w Wielkiej Brytanii z Polskimi Siłami Zbrojnymi na Zachodzie pisał o Dywizjonie 303. Melchior Wańkowicz pisał o polskim wkładzie w zdobycie Monte Cassino. Wśród innych pisarzy pracujących za granicą wymienić można Jana Lechonia, Antoniego Słonimskiego, Kazimierza Wierzyńskiego i Juliana Tuwima. Niektórzy artyści występowali dla Wojsk Polskich na Zachodzie, jak i dla Wojsk Polskich na Wschodzie. Wśród muzyków, którzy występowali dla II Korpusu Polski w kabarecie "Polska Parada" byli Henryk Wars i Irena Anders. Najbardziej popularną piosenką polskich żołnierzy walczących pod aliantami była Czerwone maki na Monte Cassino, skomponowana przez Feliksa Konarskiego i Alfreda Schütza w 1944 roku. Za frontami wschodnim i zachodnim istniały także polskie teatry na wygnaniu. Kilku polskich malarzy, głównie żołnierzy II Korpusu, pracowało twórczo także w trakcie wojny, w tym: Tadeusz Piotr Potworowski, Adam Kossowski, Marian Kratochwil, Bolesław Leitgeber i Stefan Knapp. W Londynie polski reżyser filmowy Stefan Themerson nakręcił jeden z pierwszych w historii filmów antynazistowskich i antywojennych "Calling Mr. Smith" (1943).
Wpływ wojny na powojenną kulturę.
Wojna, która podjęła próbę zniszczenia polskiej kultury osiągnęła efekt odwrotny od zamierzonego. Norman Davies napisał w książce "Boże igrzysko" „"W 1945 roku, w nagrodę za niezliczone ofiary, przywiązanie ocalałych do rodzimej kultury było silniejsze niż kiedykolwiek wcześniej"„ Podobnie zakonspirowane klasy, od szkół podstawowych po uniwersytety, były znane z wysokiej jakości zdobytego wykształcenia, w dużej mierze w wyniku nauczania prowadzonego w małych, zwartych grupach. Jednak powstała kultura, z wielu powodów różni się od kultury międzywojennej Polski. Niszczenie polskiej społeczności żydowskiej, powojenne zmiany terytorialne oraz migracje pozostawiły Polskę bez jej historycznych mniejszości etnicznych. Wielokulturowy naród polski przestał istnieć.
Doświadczenia II wojny światowej umieściły swoje piętno na pokoleniu polskich artystów, które stało się znany jako „pokolenie kolumbów”. Całe pokolenie Polaków, zrodzone wkrótce po odzyskaniu niepodległości, którego młodość została naznaczona II wojną światową, w swojej sztuce „odkrywa nową Polskę”. Na ich oczach zostaje ona zawsze zmieniona przez okrucieństwa II wojny światowej i następne utworzenie PRL.
Z biegiem lat, prawie trzy czwarte Polaków dostrzegają wpływ i znacznie II wojny światowej na polską tożsamość narodową. Wiele polskich dzieł sztuki tworzonych po wojnie koncentrowało się wokół wydarzeń wojennych. Książki Tadeusza Borowskiego, Adolfa Rudnickiego, Henryka Grynberga, Mirona Białoszewskiego, Hanny Krall i innych; filmy, w tym Andrzeja Wajdy (Pokolenie, Kanał, Popiół i diament, Lotna, Miłość w Niemczech, Korczak, Katyń); seriale (Czterej pancerni i pies, Stawka większa niż życie); muzyka (Powstanie Warszawskie); oraz komiksy – wszystkie czerpią z i odzwierciedlają czasy wojny. W malarstwie polskim Bronisław Linke w cyklu „Kamienie krzyczą” (1946) upamiętnił ofiary powstania w getcie warszawskim oraz powstania warszawskiego. Historyk Tomasz Szarota napisał w 1996 roku: 

</doc>
<doc id="3180244" url="https://pl.wikipedia.org/wiki?curid=3180244" title="Przemysław Czarnecki">
Przemysław Czarnecki

Przemysław Maksymilian Czarnecki (ur. 12 września 1983 we Wrocławiu) – polski polityk, poseł na Sejm VII, VIII i IX kadencji.
Życiorys.
Absolwent XXXVIII Liceum Ogólnokształcącego im. Stanisława Kostki Potockiego w Warszawie (2003). Studiował prawo na Uniwersytecie Wrocławskim. Według życiorysu dostępnego na stronie Sejmu ma wykształcenie średnie ogólne, natomiast na swojej stronie internetowej podawał, że ukończył studia prawnicze. Początkowo pracował fizycznie m.in. w Wielkiej Brytanii, później jako analityk ds. bezpieczeństwa i w klubie parlamentarnym Prawa i Sprawiedliwości. Odbył także staż w departamencie prawnym banku PKO BP. Od 2013 do 2014 pozostawał bez pracy. W 2010 bez powodzenia z ramienia PiS kandydował do wrocławskiej rady miejskiej. W wyborach w 2011 z listy tej partii również bezskutecznie kandydował do Sejmu w okręgu wrocławskim, otrzymując 6222 głosy. Mandat posła VII kadencji objął 5 czerwca 2014, zastępując w parlamencie Dawida Jackiewicza. W 2015 zasiadł w radzie nadzorczej Wrocławskiego Towarzystwa Sportowego.
W wyborach w 2015 z powodzeniem ubiegał się o poselską reelekcję z wynikiem 9200 głosów. Został zastępcą przewodniczącego Komisji Spraw Zagranicznych. W wyborach w 2019 utrzymał mandat poselski na kolejną kadencję, otrzymując 19 413 głosów.
W styczniu 2020 zrzekł się immunitetu w związku z oskarżeniem o uszkodzenie ciała. 21 października 2022 został zawieszony w prawach członka partii Prawo i Sprawiedliwość po tym, gdy poprzedniej nocy został znaleziony nieprzytomny i nietrzeźwy na przystanku autobusowym na Wilanowie w Warszawie, a następnie przewieziony do izby wytrzeźwień.
Życie prywatne.
Syn polityka Ryszarda Czarneckiego. Żonaty z Łucją, z którą ma córkę Aleksandrę.

</doc>
<doc id="3180245" url="https://pl.wikipedia.org/wiki?curid=3180245" title="Uros Zorman">
Uros Zorman



</doc>
<doc id="3180246" url="https://pl.wikipedia.org/wiki?curid=3180246" title="Gorazd Skof">
Gorazd Skof



</doc>
<doc id="3180247" url="https://pl.wikipedia.org/wiki?curid=3180247" title="Wenus z Berekhat Ram">
Wenus z Berekhat Ram



</doc>
<doc id="3180248" url="https://pl.wikipedia.org/wiki?curid=3180248" title="Ales Pajovic">
Ales Pajovic



</doc>
<doc id="3180249" url="https://pl.wikipedia.org/wiki?curid=3180249" title="Krzysztof Kamiński (ur. 1990)">
Krzysztof Kamiński (ur. 1990)

Krzysztof Kamiński (ur. 26 listopada 1990 w Nowym Dworze Mazowieckim) – polski piłkarz grający na pozycji bramkarza w polskim klubie Wisła Płock.
Przebieg kariery.
W lipcu 2012 trafił do Ruchu Chorzów. W 2014 zdobył z Ruchem brązowy medal mistrzostw Polski 2013/2014, dający kwalifikację do udziału w rozgrywkach Ligi Europy UEFA. W tych rozgrywkach Ruch doszedł do IV rundy eliminacji. Kamiński wystąpił we wszystkich meczach i trzy razy nie puścił gola.
W styczniu 2015 podpisał kontrakt z japońskim klubem Júbilo Iwata. Po pierwszym sezonie w nowym klubie wywalczył awans z J2 League do J1 League, czyli najwyższej ligi rozgrywek piłkarskich w Japonii. W swoim pierwszym sezonie rozegrał 41 spotkań. W sezonie 2016 Kamiński bronił bramki Júbilo Iwata w 20 meczach. W maju doznał kontuzji pachwiny, która wykluczyła go z rozgrywek na kilka miesięcy. Po wyleczeniu urazu wrócił do składu i rozegrał wszystkie spotkania, aż do końca sezonu. Rok 2017 Kamiński również rozpoczął w bramce Júbilo. Swój trzeci sezon w Japonii zakończył z nominacją do nagrody najlepszego bramkarza w J.League. Duży wpływ miała na to najmniejsza liczba straconych bramek wśród wszystkich klubów japońskiej Ekstraklasy. Júbilo zakończyło sezon 2017 na 6. miejscu. Od początku 2018 w dalszym ciągu był pierwszym bramkarzem w swojej drużynie i nie wystąpił jedynie w meczach z Vissel Kobe oraz Nagoyą Grampus.
6 lutego 2020 podpisał, ważny do czerwca 2022, kontrakt z Wisłą Płock. W lutym 2021 kontrakt został przedłużony o kolejne trzy lata, do 2024 roku.
Życie prywatne.
W styczniu 2018 roku Kamiński wziął ślub z Natalią Grębowicz, która od 2015 roku prowadzi bloga o Japonii Miss-Gaijin.pl. W październiku 2020 roku parze urodził się syn Hugo.

</doc>
<doc id="3180251" url="https://pl.wikipedia.org/wiki?curid=3180251" title="Vid Kavticnik">
Vid Kavticnik



</doc>
<doc id="3180252" url="https://pl.wikipedia.org/wiki?curid=3180252" title="Krzysztof Kamiński">
Krzysztof Kamiński



</doc>
<doc id="3180253" url="https://pl.wikipedia.org/wiki?curid=3180253" title="Jan Huitema">
Jan Huitema

Jan Huitema (ur. 5 lipca 1984 w Heerenveen) – holenderski polityk i przedsiębiorca rolny, poseł do Parlamentu Europejskiego VIII i IX kadencji.
Życiorys.
Ukończył studia pierwszego i drugiego stopnia z zakresu produkcji zwierzęcej na Wageningen University. Zajął się działalnością rolniczą w zakresie produkcji mleka. Był także asystentem eurodeputowanych Holgera Krahmera i Jana Muldera.
W 2014 z ramienia Partii Ludowej na rzecz Wolności i Demokracji został wybrany do Europarlamentu VIII kadencji. W 2019 z powodzeniem ubiegał się o reelekcję.

</doc>
<doc id="3180254" url="https://pl.wikipedia.org/wiki?curid=3180254" title="Advocates for Self-Government">
Advocates for Self-Government

Advocates for Self-Government - amerykańska, libertariańska organizacja non-profit o profilu edukacyjnym. Została założona w 1985 przez Marshalla Fritza. Aktualnym prezesem organizacji jest Sharon Harris.
Misją organizacji jest „przyciągać i zainteresować ludzi do zrozumienia libertariańskich zasad oraz wzmacniać pozycję libertarian by mogli z pełnym sukcesem szerzyć te idee”. Organizuje ona wiele szkoleń czy programów edukacyjnych. Jest ona przede wszystkim znana ze spopularyzowania World's Smallest Political Quiz, który został zaprojektowany przez Marshalla Fritza.
Advocates for Self-Government tworzy listę znanych osób, które oficjalnie zadeklarowały się jako libertarianie, a także libertariańskich stron internetowych czy organizacji.

</doc>
<doc id="3180257" url="https://pl.wikipedia.org/wiki?curid=3180257" title="Melrose (Minnesota)">
Melrose (Minnesota)

Melrose – miasto w Stanach Zjednoczonych, w stanie Minnesota, w hrabstwie Stearns.

</doc>
<doc id="3180258" url="https://pl.wikipedia.org/wiki?curid=3180258" title="Annie Schreijer-Pierik">
Annie Schreijer-Pierik

Johanna Maria Gertruida (Annie) Schreijer-Pierik (ur. 17 lutego 1953 w Diepenheim) – holenderska polityk i rolniczka, była posłanka do Tweede Kamer, deputowana do Parlamentu Europejskiego VIII i IX kadencji.
Życiorys.
Uzyskała wykształcenie średnie, zawodowo związana z rolnictwem, zajęła się prowadzeniem gospodarstwa hodowlanego w zakresie trzody chlewnej. Obejmowała szereg funkcji w regionalnych i krajowych organizacjach rolniczych i spółdzielczych.
W 1980 wstąpiła do Apelu Chrześcijańsko-Demokratycznego. Była radną w Ambt Delden (1991–1995) i następnie radną prowincji Overijssel (1995–1998). W latach 1998–2010 sprawowała mandat posłanki do niższej izby Stanów Generalnych. W 2014 powróciła do aktywnej polityki, z ramienia CDA została wybrana do Europarlamentu VIII kadencji. W 2019 z powodzeniem ubiegała się o reelekcję.
Odznaczona Orderem Oranje-Nassau V klasy (2010).

</doc>
<doc id="3180261" url="https://pl.wikipedia.org/wiki?curid=3180261" title="Troy (Idaho)">
Troy (Idaho)

Troy – miasto w Stanach Zjednoczonych, w stanie Idaho, w hrabstwie Latah.

</doc>
<doc id="3180262" url="https://pl.wikipedia.org/wiki?curid=3180262" title="Batala">
Batala

Batala (pendżabski: ਬਟਾਲਾ) – miasto w dystrykcie Gurdaspur, w stanie Pendżab, w północnych Indiach. W 1485 r. odbył się tu ślub założyciela religii sikhijskiej Guru Nanaka. Do tego wydarzenia odwołuje się wiele sikhijskich świątyń, które przyciągają licznych pielgrzymów. W Batali rozwinęła się produkcja maszyn i narzędzi dla rolnictwa oraz przetwórstwo płodów rolnych, jak na przykład produkcja przędzy bawełnianej, cukru, mąki ryżowej itp.. Miasto liczy 156 400 mieszkańców (2011 r.).

</doc>
<doc id="3180265" url="https://pl.wikipedia.org/wiki?curid=3180265" title="Troy (Illinois)">
Troy (Illinois)

Troy – miasto w Stanach Zjednoczonych, w stanie Illinois, w hrabstwie Madison.

</doc>
<doc id="3180267" url="https://pl.wikipedia.org/wiki?curid=3180267" title="Marshall Fritz">
Marshall Fritz

Marshall Fritz (ur. 10 marca 1943 w Inglewood, zm. 4 listopada 2008 we Fresno) – amerykański, libertariański aktywista oraz działacz społeczny. Założyciel oraz prezes Alliance for the Separation of School and State, organizacji dążącej do zniesienia szkolnictwa publicznego. Wcześniej, bo w 1985, założył Advocates for Self-Government, libertariańską organizację non-profit, która ma na celu edukację młodych ludzi w kierunku idei wolnościowych. Był także twórcą World’s Smallest Political Quiz.
Zmarł we Fresno na raka trzustki.
9 dni po śmierci Marshalla, Ron Paul, który wtedy zasiadał w kongresie Stanów Zjednoczonych, złożył mu oficjalny hołd, wygłaszając przemowę przed całym parlamentem.
Swój bakalaureat otrzymał w 1964 na California State University Fullerton. Był pobożnym katolikiem.
Miał żonę Joan oraz czworo dzieci.

</doc>
<doc id="3180268" url="https://pl.wikipedia.org/wiki?curid=3180268" title="Marco Affronte">
Marco Affronte

Marco Affronte (ur. 6 maja 1965 w Rimini) – włoski polityk i badacz, poseł do Parlamentu Europejskiego VIII kadencji.
Życiorys.
Ukończył w 2012 studia z zakresu nauk przyrodniczych na Uniwersytecie Bolońskim. Przez kilka lat pracował w różnych zawodach, w tym jako nauczyciel. Od 1997 związany z sektorem organizacji pozarządowych. Został badaczem w Fondazione Cetacea, był dyrektorem ds. naukowych tej fundacji zajmującej się badaniami środowiska morskiego. Jest autorem kilku publikacji popularnonaukowych.
Zaangażował się w działalność polityczną w ramach Ruchu Pięciu Gwiazd. W wyborach w 2014 z listy tego ugrupowania uzyskał mandat eurodeputowanego. W 2017 opuścił Ruch Pięciu Gwiazd, przeszedł także w PE do frakcji Zielonych.

</doc>
<doc id="3180269" url="https://pl.wikipedia.org/wiki?curid=3180269" title="Troy (Indiana)">
Troy (Indiana)

Troy – miasto w Stanach Zjednoczonych, w stanie Indiana, w hrabstwie Perry.

</doc>
<doc id="3180273" url="https://pl.wikipedia.org/wiki?curid=3180273" title="Józef Bońkowski">
Józef Bońkowski

Józef Bońkowski herbu Brodzic (zm. 1809) – polski szlachcic, żupnik płocki (1766), łowczy zawkrzański (1786), cześnik zawkrzański (1788), podstoli płocki (1789), wojski raciąski, kawaler Orderu Świętego Stanisława (1793).
Był synem Walentego i Marianny z domu Piączyńskiej. 27 września 1776 roku ożenił się w Pałukach z Zofią Bogdańską h. Prus III.
Posłował na Sejm Czteroletni z województwa płockiego, był jedynym posłem z tego województwa, który oponował przeciw Konstytucji 3 maja.
4 czerwca 1805 roku Józef Bońkowski kupił od Józefa Tadeusza Mostowskiego miasteczko Kuczbork oraz pobliskie wsie: Kuczbork-Wieś, Kozielsk, Ossowa, Olszewko, część Przyspy, Chodubki wraz z gruntem i łąką na Miłotkach za kwotę 220 000 zł czerwonych złotych 300.
Posiadał również wsie Radzimowice i Giełczynek, części wsi Rydzyn i Prusocin oraz Zofiyki i Budzki Brod.

</doc>
<doc id="3180275" url="https://pl.wikipedia.org/wiki?curid=3180275" title="IPhone 5c">
IPhone 5c

iPhone 5c – smartfon firmy Apple. Został stworzony z zamysłem młodzieżowego odpowiednika iPhone 5. Zmianie uległy materiały, z których jest wykonany. Zamiast aluminium, tak jak w standardowej wersji iPhone 5, został on wykonany z poliwęglanu. Zmianie uległa również bateria, jej pojemność została zwiększona z 1440 mAh na 1510 mAh, minimalnie przedłużając czas pracy.
Do użytku z siecią komórkową wymaga karty nano-SIM.
Procesor.
Smartfona napędza, tak jak w poprzedniku, procesor Apple A6. Cechuje się on wykorzystaniem dwóch rdzeni taktowanych zegarem 1,3 GHz. Za układ graficzny odpowiada trzyrdzeniowy PowerVR SGX 543MP3.
Ekran.
Ekran jest wielkości 4 cali, jego rozdzielczość to 640 x 1136 pikseli. Gęstość pikseli wynosi 326 ppi. Został on wykonany w technologii RETINA.
System Operacyjny.
iPhone 5c działa na systemie iOS 7, z możliwością aktualizacji do wersji iOS 10.3.4.
Aparat cyfrowy.
Aparat cyfrowy jest obsługiwany w technologii iSight o rozdzielczości 8 MP. Pozwala robić zdjęcia w rozdzielczości 3264 x 2448 pikseli. Wyposażony jest również w funkcje rozpoznawania twarzy oraz Flash w standardzie LED. Przednia kamera posiada rozdzielczość 1.2 MP, oraz obsługuje FaceTime poprzez Wi-Fi lub 4G.
Kamera pozwala rejestrować wideo w rozdzielczości 1080p w 30 klatkach na sekundę; ma funkcję stabilizacji obrazu.
Pamięć.
Użytkownik ma do wyboru wersje z 8, 16 lub 32 GB pamięci, bez możliwości poszerzenia jej o kartę SD.
Wersje kolorystyczne.
Istnieje pięć wariantów kolorystycznych (biały, niebieski, zielony, żółty oraz różowy) tylnej części telefonu; przód w każdej wersji jest czarny.

</doc>
<doc id="3180278" url="https://pl.wikipedia.org/wiki?curid=3180278" title="Ryūji Saikachi">
Ryūji Saikachi

 – japoński aktor głosowy. Występował m.in. w roli Mateusza Cuthberta w anime "Ania z Zielonego Wzgórza" oraz w roli Rafiki w japońskiej wersji "Króla Lwa". Związany z Theatre Echo.

</doc>
<doc id="3180279" url="https://pl.wikipedia.org/wiki?curid=3180279" title="Troy (Michigan)">
Troy (Michigan)

Troy – miasto w Stanach Zjednoczonych, w stanie Michigan, w hrabstwie Oakland.

</doc>
<doc id="3180281" url="https://pl.wikipedia.org/wiki?curid=3180281" title="Ogród Sprawiedliwych w Warszawie">
Ogród Sprawiedliwych w Warszawie

Ogród Sprawiedliwych w Warszawie – miejsce pamięci na wolskim Muranowie. 
Historia.
Inicjatorami pomysłu są warszawski Dom Spotkań z Historią i włoska fundacja GARIWO. Ogród znajduje się na skwerze im. „Jura” Gorzechowskiego, na terenie dawnego więzienia kobiecego „Serbia”, pomiędzy ulicami Dzielną i Pawią, w pobliżu al. Jana Pawła II i kościoła św. Augustyna. Ogród zaprojektowała pracownia architektury krajobrazu „Abies” Barbary Kraus-Galińskiej. 
Charakter warszawskiego Ogrodu nawiązuje do istniejącego w Mediolanie Światowego Ogrodu Sprawiedliwych, w którym honorowani są również polscy Sprawiedliwi.
W 2021 roku uhonorowano 7 osób ponieważ w 2020 roku uroczystość nie odbyła się. 
Otwarcie.
Uroczyste otwarcie ogrodu, które odbyło się 5 czerwca 2014, o. godz. 12:00, towarzyszyło obchodom Święta Wolności w 25. rocznicę wyborów 4 czerwca 1989 r. W otwarciu ogrodu uczestniczyli bliscy uhonorowanych osób, w tym Aleksander Edelman, syn Marka Edelmana, rodzina premiera Tadeusza Mazowieckiego. Byli także burmistrz Woli Urszula Kierzkowska, przedstawiciel Ambasady Republiki Włoskiej Andrea Luca Lepore, minister nauki i szkolnictwa wyższego prof. Lena Kolarska-Bobińska oraz aktorka Maja Komorowska. W inaugurację Ogrodu Sprawiedliwych w Warszawie włączyło się Muzeum Historii Żydów Polskich.
Komitet Ogrodu Sprawiedliwych.
W skład komitetu sprawiedliwych weszli: Władysław Bartoszewski, Bogdan Białek, Prezes Stowarzyszenia im. Jana Karskiego, Alicja Bartuś, Międzynarodowy Dom Spotkań w Oświęcimiu, Konstanty Gebert, publicysta, dziennikarz, Zbigniew Gluza, Prezes Fundacji Ośrodka KARTA, Redaktor Naczelny kwartalnika „Karta”, Annalia Guglielmi (przedstawicielka GARIWO w Polsce), Tomasz Thun-Janowski, Dyrektor Biura Kultury Urzędu m.st. Warszawy, Piotr Jakubowski, Dyrektor Domu Spotkań z Historią, Urszula Kierzkowska, Burmistrz Dzielnicy Wola w Warszawie, Maja Komorowska, aktorka, prof. Lena Kolarska-Bobińska, Minister Nauki i Szkolnictwa Wyższego, Jolanta Kurska, Prezeska Fundacji Centrum im. Prof. Bronisława Geremka, Zbigniew Nosowski, Redaktor Naczelny miesięcznika „Więź”, Wacław Oszajca, jezuita, publicysta, prof. Adam Daniel Rotfeld, współprzewodniczący Polsko-Rosyjskiej Grupy do Spraw Trudnych, Andrzej Rottermund, Dyrektor Zamku Królewskiego w Warszawie, Paula Sawicka, Stowarzyszenie Otwarta Rzeczpospolita, Michael Joseph Schudrich, Naczelny Rabin Polski, Joanna Sobolewska-Pyz, Stowarzyszenie Dzieci Holocaustu, Anna Stupnicka-Bando, Polskie Towarzystwo Sprawiedliwych Wśród Narodów Świata, Róża Thun, deputowana do Parlamentu Europejskiego, Józef Wancer, Fundacja Auschwitz-Birkenau, Ewa Wierzyńska, Fundacja Edukacyjna Jana Karskiego, Muzeum Historii Polski, Małgorzata Zakrzewska, Przewodnicząca Komisji Kultury i Promocji Rady m.st. Warszawy.
Pracom przewodniczy prezes Ośrodka Karta Zbigniew Gluza.
Upamiętnienia.
Kandydaci.
Co roku upamiętniane będą trzy osoby. Pojęcie Sprawiedliwego użyte po raz pierwszy w Memoriale Jad Waszem z upływem lat nabrało uniwersalnego wymiaru. Tytuł, święto oraz upamiętniające Sprawiedliwych ogrody służą honorowaniu nie tylko Sprawiedliwych uznanych przez Jad Waszem (osób, które w czasie II wojny światowej niosły pomoc Żydom), ale wszystkich, którzy w obliczu totalitaryzmu i ludobójstwa mieli odwagę bronić godności człowieka, pomagać ofiarom, czy występować w obronie prawdy. Definicja ta obejmuje Sprawiedliwych spod wszystkich szerokości geograficznych, którzy swoich czynów dokonali w XX i XXI wieku. Komitet przyjmuje kandydatury jedynie osób nieżyjących.
Kandydaturę do 30 listopada może zgłosić każdy, natomiast zatwierdza je – poprzez głosowanie – Komitet Ogrodu Sprawiedliwych w Warszawie.
W II edycji (2015) zgłoszono 17, a w IV edycji (2017) 19 kandydatur.

</doc>
<doc id="3180283" url="https://pl.wikipedia.org/wiki?curid=3180283" title="Troy (Missouri)">
Troy (Missouri)

Troy – miasto w Stanach Zjednoczonych, w stanie Missouri, siedziba administracyjna hrabstwa Lincoln.

</doc>
<doc id="3180284" url="https://pl.wikipedia.org/wiki?curid=3180284" title="Michael Joseph Kaniecki">
Michael Joseph Kaniecki



</doc>
<doc id="3180288" url="https://pl.wikipedia.org/wiki?curid=3180288" title="Szerencsejáték">
Szerencsejáték

Szerencsejáték – album studyjny węgierskiej grupy muzycznej Neoton Família, wydany w 1982 roku przez Hungaroton-Pepita na LP i MC. W 1998 roku album został wznowiony przez Hungaroton-Gong na CD. Wydawnictwo doczekało się anglojęzycznej wersji pt. "Gamble", również wydanej w 1982 roku
Lista utworów.
"Źródła: hungaroton.com"", discogs.com"
Wykonawcy.
"Źródło: discogs.com"

</doc>
<doc id="3180290" url="https://pl.wikipedia.org/wiki?curid=3180290" title="Michela Giuffrida">
Michela Giuffrida

Michela Giuffrida (ur. 12 stycznia 1964 w Katanii) – włoska dziennikarka telewizyjna związana z Sycylią oraz polityk, posłanka do Parlamentu Europejskiego VIII kadencji.
Życiorys.
Absolwentka nauk o komunikacji, w 1988 została dziennikarką w regionalnej telewizji Telecolor. W 2006 objęła stanowisko dyrektora programu informacyjnego "PrimaLinea TG". W 2012 została zatrudniona w stacji Antenna Sicilia jako dyrektor programów informacyjnych. Podjęła również jako korespondentka współpracę z dziennikiem „la Repubblica”.
W 2014 z ramienia Partii Demokratycznej została wybrana na eurodeputowaną.
Odznaczona Orderem Zasługi Republiki Włoskiej V klasy.

</doc>
<doc id="3180293" url="https://pl.wikipedia.org/wiki?curid=3180293" title="Troy (Montana)">
Troy (Montana)

Troy – miasto w Stanach Zjednoczonych, w stanie Montana, w hrabstwie Lincoln.

</doc>
<doc id="3180296" url="https://pl.wikipedia.org/wiki?curid=3180296" title="Stanisław Rybicki (inżynier)">
Stanisław Rybicki (inżynier)

Stanisław Rybicki (ur. 1856 w Rzeszowie, zm. 1939 we Lwowie) – polski inżynier komunikacji, działacz społeczny i gospodarczy.
Życiorys.
Był synem Alojzego Rybickiego. Z powodu wątłego zdrowia gimnazjum odbył prywatnie. W 1880 ukończył studia na Politechnice w Karlsruhe i złożył egzamim dyplomowy z działu inżynierii komunikacji. W 1881 wstąpił do służby w Generalnej Inspekcji Kolei w Wiedniu. Został zatrudniony przy budowie linii kolejowej Stanisławów-Husiatyn, a następnie kolei „Karpackiej” Stryj-Ławoczne. W 1885 został pracownikiem Generalnej Dyrekcji Austriackiej Kolei Państwowych, a pięć lat później awansował na stanowisko naczelnika Biura Wschodniego w austro-węgierskim Ministerstwie Kolei. W 1904 został zastępcą dyrektora, a rok później dyrektorem Austriackich Kolei Państwowych we Lwowie. Uzyskał tytuł c. k. radcy dworu. Od 1912 piastował stanowisko wiceprzewodniczącego komisji egzaminacyjnej II stopnia na Politechnice Lwowskiej, w 1916 złożył funkcję dyrektora kolei i poświęcił się działalności społecznej i gospodarczej. Należał do grupy założycieli Polskiego Towarzystwa Budowlanego oraz członkiem rady Małopolskiej Komisji Likwidacyjnej i Krajowego Urzędu Odbudowy. Był współinicjatorem założenia w 1916 Komitetu Opieki nad Żołnierzem Polskim we Lwowie, przez pierwsze cztery lata pełnił tam funkcję wiceprezesa, a następnie prezesa. W 1917 został wybrany prezesem Wydziału Głównego Polskiego Towarzystwa Politechnicznego, zajmował to stanowisko do 1936, gdy zrezygnował z funkcji i otrzymał wówczas tytuł dożywotniego prezesa honorowego PTP. Należał do zarządu Wschodnio-Małopolskiego Komitetu Ratunkowego dla Ofiar Wojny oraz Książęco-Biskupiego Krakowskiego Komitetu Pomocy dla Dotkniętych Klęską Wojny.
W 1919 wszedł w skład komisji stabilizacyjnej dla mianowania pierwszego składu profesorów Politechniki Lwowskiej, rok później został prezesem Związku Polskich Instytucji Naukowych. Również w 1922 wybrano Stanisława Rybickiego na prezesa Stałej Delegacji, a od 1925 Związku Polskich Zrzeszeń Technicznych, od 1934 pełnił tam funkcję prezesa honorowego. Pomiędzy 1922 a 1924 był wiceprezesem Komitetu Nowobudujących się Kolei, na następnie do 1932 pełnił tam funkcję prezesa. Równocześnie pełnił funkcję prezesa Konfederacji Inżynierów Słowiańskich oraz był członkiem Dyrekcji Rady Kolejowej we Lwowie, a także należał Państwowej Rady Komunikacji i Rady Technicznej przy Ministerstwie Komunikacji. Pomiędzy 1923 a 1934 przewodniczył komitetowi wojewódzkiemu Ligi Obrony Powietrznej i Przeciwgazowej, następnie otrzymał członkostwo honorowe i wszedł w skład rady głównej. W 1925 przy Polskim Towarzystwie Politechnicznym we Lwowie powołano Radę Zrzeszeń Gospodarczych, któremu Stanisław Rybicki przewodniczył przez cztery lata. Od 1926 był członkiem honorowym Związku Polskich Inżynierów Kolejowych, a od 1923 do 1928 należał do rady nadzorczej lwowskiego Akcyjnego Banku Hipotecznego. Otrzymał honorowe członkostwo w korporacji akademickiej Tytania.
Mimo podeszłego wieku został aresztowany przez Rosjan po wkroczeniu Armii Czerwonej do Lwowa. Prawdopodobnie zmarł lub został zamordowany w więzieniu pod koniec 1939.

</doc>
<doc id="3180298" url="https://pl.wikipedia.org/wiki?curid=3180298" title="Alexander Mieceslaus Zaleski">
Alexander Mieceslaus Zaleski



</doc>
<doc id="3180299" url="https://pl.wikipedia.org/wiki?curid=3180299" title="Troy (Karolina Północna)">
Troy (Karolina Północna)

Troy – miasto w Stanach Zjednoczonych, w stanie Karolina Północna, w hrabstwie Montgomery.

</doc>
<doc id="3180300" url="https://pl.wikipedia.org/wiki?curid=3180300" title="Troy (Karolina Południowa)">
Troy (Karolina Południowa)

Troy – miasto w Stanach Zjednoczonych, w stanie Karolina Południowa, w hrabstwie Greenwood.

</doc>
<doc id="3180304" url="https://pl.wikipedia.org/wiki?curid=3180304" title="Aloysius John Wycislo">
Aloysius John Wycislo



</doc>
<doc id="3180305" url="https://pl.wikipedia.org/wiki?curid=3180305" title="Troy (Tennessee)">
Troy (Tennessee)

Troy – miasto w Stanach Zjednoczonych, w stanie Tennessee, w hrabstwie Obion.

</doc>
<doc id="3180306" url="https://pl.wikipedia.org/wiki?curid=3180306" title="Troy (Teksas)">
Troy (Teksas)

Troy – miasto w Stanach Zjednoczonych, w stanie Teksas, w hrabstwie Bell.

</doc>
<doc id="3180307" url="https://pl.wikipedia.org/wiki?curid=3180307" title="Mieczysław Sośniak">
Mieczysław Sośniak

Mieczysław Sośniak (ur. 1 stycznia 1920 we Lwowie, zm. 13 września 1991 w Katowicach) – polski prawnik, profesor zwyczajny, specjalizujący się w prawie cywilnym i prawie międzynarodowym prywatnym.
Życiorys.
Ukończył studia na Wydziale Prawa Uniwersytetu Jana Kazimierza. Po zakończeniu drugiej wojny światowej został asystentem w Katedrze Prawa Cywilnego i Międzynarodowego Prywatnego na Wydziale Prawa Uniwersytetu Jagiellońskiego. W 1951 ukończył studia filozoficzne na UJ. Jednocześnie do 1950 pracował w Prokuratorii Generalnej RP w Krakowie.
Stopień naukowy doktora uzyskał w 1948. Habilitował się w 1957 na podstawie pracy pt. "Bezprawność zachowania jako przesłanka odpowiedzialności cywilnej za czyny niedozwolone", a w 1973 uzyskał tytuł profesora.
W 1965 organizował Wydział Prawa filii Uniwersytetu Jagiellońskiego w Katowicach. W 1966 został prodziekanem tego wydziału, a w 1968 pierwszym dziekanem Wydziału Prawa i Administracji nowo utworzonego Uniwersytetu Śląskiego (kolejny raz sprawował tę funkcję w latach 1986–1990). Przez wiele lat kierował też Instytutem Prawa Sądowego, a następnie od 1981 – Katedrą Prawa Cywilnego UŚ. Pod jego kierunkiem stopień doktora nauk prawnych uzyskali m.in. Henryk Goik, Kazimierz Kruczalak,
Stanisława Kalus i Maria-Anna de Abgaro Zachariasiewicz.
W pracy naukowej zajmował się tematyką odpowiedzialności cywilnej, w tym m.in. problematyką odpowiedzialności lekarskiej i sportowej, zgody poszkodowanego oraz bezprawnością jako przesłanką odpowiedzialności. Ponadto zajmował się badaniami związanymi z prawem prywatnym międzynarodowym, prawem przewozowym oraz problematyką umów. Był autorem kilku monografii i podręczników, a także licznych rozpraw, studiów i artykułów.
Był m.in. członkiem Komisji Prawnej Oddziału Polskiej Akademii Nauk w Krakowie i Komisji do Spraw Reformy Prawa Cywilnego.
Został pochowany na cmentarzu ewangelickim przy ul. Francuskiej w Katowicach (kwatera 16-1-2).

</doc>
<doc id="3180308" url="https://pl.wikipedia.org/wiki?curid=3180308" title="Profilowanie">
Profilowanie



</doc>
<doc id="3180312" url="https://pl.wikipedia.org/wiki?curid=3180312" title="Salvo Pogliese">
Salvo Pogliese

Salvatore (Salvo) Domenico Pogliese (ur. 3 marca 1972 w Katanii) – włoski polityk, wiceprzewodniczący Sycylijskiego Zgromadzenia Regionalnego, poseł do Parlamentu Europejskiego VIII kadencji, parlamentarzysta krajowy.
Życiorys.
Absolwent ekonomii na Uniwersytecie w Katanii, pracował jako doradca podatkowy. Działalność polityczną rozpoczął w ramach organizacji młodzieżowej Włoskiego Ruchu Społecznego. Następnie został członkiem Sojuszu Narodowego. Był radnym Katanii i asesorem w administracji prowincji Katania.
W 2004 z listy AN został wybrany do sycylijskiego parlamentu XIV kadencji. W 2008 i w 2012 uzyskiwał reelekcję z ramienia Ludu Wolności na XV i XVI kadencję. W wyborach w 2014, startując jako kandydat Forza Italia, uzyskał mandat eurodeputowanego.
W 2018 został natomiast wybrany na urząd burmistrza Katanii, odchodząc w konsekwencji z Europarlamentu. W 2019 zrezygnował z członkostwa w FI. W 2020 był czasowo zawieszony na urzędzie burmistrza, ostatecznie sprawował go do 2022. W tym samym roku jako kandydat partii Bracia Włosi wszedł w skład Senatu XIX kadencji.

</doc>
<doc id="3180316" url="https://pl.wikipedia.org/wiki?curid=3180316" title="Motocyklowe Grand Prix Włoch 2014">
Motocyklowe Grand Prix Włoch 2014

Motocyklowe Grand Prix Włoch 2014 – szósta eliminacja Motocyklowych Mistrzostw Świata, rozegrana 1 czerwca 2014 na torze Mugello Circuit w Mugello.

</doc>
<doc id="3180318" url="https://pl.wikipedia.org/wiki?curid=3180318" title="Menilit">
Menilit



</doc>
<doc id="3180319" url="https://pl.wikipedia.org/wiki?curid=3180319" title="Elly Schlein">
Elly Schlein

Elly Schlein, właśc. Elena Ethel Schlein (ur. 4 maja 1985 w Lugano) – włoska polityk, deputowana do Parlamentu Europejskiego VIII kadencji, posłanka do Izby Deputowanych, od 2023 sekretarz Partii Demokratycznej.
Życiorys.
Urodziła się w Szwajcarii jako córka Włoszki i Amerykanina żydowskiego pochodzenia. W 2011 ukończyła studia prawnicze na Uniwersytecie Bolońskim, w międzyczasie jako wolontariuszka uczestniczyła w kampanii prezydenckiej Baracka Obamy. Zaangażowała się w działalność Partii Demokratycznej. W 2014 z ramienia PD została wybrana na eurodeputowaną, mandat wykonywała do 2019. W 2015 przeszła do ugrupowania Possibile, które założył Giuseppe Civati.
W 2020 została wybrana w skład rady regionu Emilia-Romania, w tym samym roku objęła stanowisko wiceprzewodniczącej regionu. Stanęła na czele ruchu politycznego Green Italia. W 2022 z ramienia koalicji skupionej wokół PD uzyskała mandat posłanki do Izby Deputowanych XIX kadencji. Powróciła również do PD, a w 2023 została partyjnych prawyborach wybrana na sekretarza tej formacji.
W 2020 ujawniła się jako osoba biseksualna.

</doc>
<doc id="3180320" url="https://pl.wikipedia.org/wiki?curid=3180320" title="Podróż apostolska Jana Pawła II na Litwę, Łotwę i do Estonii">
Podróż apostolska Jana Pawła II na Litwę, Łotwę i do Estonii

61. podróż apostolska Jana Pawła II odbyła się w dniach 4–10 września 1993 roku. Papież odwiedził Litwę, Łotwę oraz Estonię.

</doc>
<doc id="3180324" url="https://pl.wikipedia.org/wiki?curid=3180324" title="Ignazio Corrao">
Ignazio Corrao

Ignazio Corrao (ur. 14 stycznia 1984 w Rzymie) – włoski polityk i prawnik, poseł do Parlamentu Europejskiego VIII i IX kadencji.
Życiorys.
Ukończył studia prawnicze na Uniwersytecie w Palermo. Pracował m.in. przy kampaniach fundraisingowych i praktykował w firmie prawniczej. Następnie został zatrudniony we frakcji parlamentarnej Ruchu Pięciu Gwiazd w Sycylijskim Zgromadzeniu Regionalnym. W wyborach w 2014 z listy tego ugrupowania uzyskał mandat eurodeputowanego. W 2019 z powodzeniem ubiegał się o reelekcję. W 2020 opuścił Ruch Pięciu Gwiazd.

</doc>
<doc id="3180328" url="https://pl.wikipedia.org/wiki?curid=3180328" title="Stephen Edward Blaire">
Stephen Edward Blaire



</doc>
<doc id="3180329" url="https://pl.wikipedia.org/wiki?curid=3180329" title="Profilowanie (językoznawstwo)">
Profilowanie (językoznawstwo)

Profilowanie – proces wydobywania na pierwszy plan pewnej cechy lub części bazy pojęciowej wyrażenia. Efektem profilowania jest profil.
Wyrażenie językowe mogą profilować zarówno przedmioty fizyczne, pojęcia abstrakcyjne, jak i relacje.

</doc>
<doc id="3180333" url="https://pl.wikipedia.org/wiki?curid=3180333" title="Profilowanie (ujednoznacznienie)">
Profilowanie (ujednoznacznienie)



</doc>
<doc id="3180335" url="https://pl.wikipedia.org/wiki?curid=3180335" title="Robert Kupisz">
Robert Kupisz

Robert Kupisz (ur. 3 października 1966 w Gackach) – polski projektant mody, tancerz oraz stylista fryzur. Laureat wielu konkursów tanecznych, wielokrotnie wyróżniony w branży modowej: otrzymał tytuł najlepiej ubranego mężczyzny roku, a w 2012 – tytuł „Projektanta roku”.
Życiorys.
Urodził się w Gackach jako syn dyrygenta i kierowniczki domu kultury. Wychowywał się w Kielcach, gdzie ukończył naukę w liceum plastycznym na profilu tkactwa oraz studia pedagogiczne na Uniwersytecie Jana Kochanowskiego. Jednocześnie uczęszczał na zajęcia plastyczne i taneczne.
Jego pasją od zawsze był taniec towarzyski. Po zdobyciu trzeciego miejsca na mistrzostwach świata formacji tańców latynoamerykańskich założył szkołę tańca „Step by Step” w Kielcach. Po 10 latach pracy w kraju wyjechał do Londynu, gdzie ukończył kurs stylizacji fryzur w Toni &amp; Guy Academy, a następnie przeprowadził się do Warszawy, szybko otrzymując status czołowego stylisty fryzur i współpracując z magazynami, takimi jak „Vogue”, „Chic”, „Elle” czy „Cosmopolitan”. Współpracował też z twórcami polskiej sceny i kinematografii: Krzysztofem Warlikowskim, Jerzym Skolimowskim i Janem Komasą. 
W 2011 zaczął karierę jako projektant mody, posiada własną markę modową o nazwie Qπш. Latem 2012 powstała pierwsza kolekcja, która opierała się na stylu rockowym, inspirowanym muzyką lat 70. Druga, patriotyczna kolekcja „Heros” nawiązywała do poezji Krzysztofa Kamila Baczyńskiego oraz bohaterów powstania warszawskiego. Trzecia – „Wanted” (lato 2013) – kojarzyła się z Dzikim Zachodem, czwarta – „Galem” (zima 2013) – posiadała elementy kultury cygańskiej, piąta – „Fair Play” (lato 2014) – inspirowana była igrzyskami olimpijskimi oraz ogólnie pojętym sportem, a szósta nawiązywała do subkultury harleyowców, prezentowała ekskluzywną odzież skórzaną. Poszerzył swoje sezonowe kolekcje, wprowadzając linię ubrań Qπш Forever, do której wprowadził ponadczasowe i uniwersalne produkty. Do jego najpopularniejszych projektów należy T-shirt z białym orłem.
W latach 2019–2020 był jurorem w programie rozrywkowym, TVP2 "Dance Dance Dance".

</doc>
<doc id="3180337" url="https://pl.wikipedia.org/wiki?curid=3180337" title="Niepohamowana siła">
Niepohamowana siła

Niepohamowana siła (ang. "Excessive Force") – amerykański film akcji z 1993 roku w reżyserii Jona Hessa. Wyprodukowany przez wytwórnię New Line Cinema.
Film doczekał się kontynuacj filmu "Niepohamowana siła II - Przemoc za przemoc" po 2 latach.
Premiera filmu miała miejsce 14 maja 1993 roku w Stanach Zjednoczonych.
Opis fabuły.
Policjanci z wydziału antynarkotykowego – Terry (Thomas Ian Griffith), Frankie (Tony Todd) i Dylan (Tom Hodges) – próbują schwytać gangstera Sala DiMarco (Burt Young). Podczas zasadzki ginie kilku ludzi przestępcy. Znika także cały towar oraz gotówka. Boss podejrzewa o kradzież policjantów. Zdesperowany uprowadza jednego z nich.
Obsada.
Źródło: Filmweb
i inni

</doc>
<doc id="3180338" url="https://pl.wikipedia.org/wiki?curid=3180338" title="Piotr Czapla">
Piotr Czapla

Piotr Czapla (ur. 17 maja 1868 w Sielcu, zm. 6 maja 1928 we Włocławku) – polski duchowny rzymskokatolicki, teolog, profesor i rektor Wyższego Seminarium Duchownego we Włocławku.
Szkołę średnią ukończył w Częstochowie. Po studiach teologicznych w Seminarium Duchownym we Włocławku przyjął w 1893 święcenia kapłańskie. Następnie był wikariuszem a potem administratorem parafii w Lubieniu Kujawskim i proboszczem w Błennej. W latach 1900-1904 odbył w Innsbrucku studia teologiczne uwieńczone doktoratem. Po powrocie do Polski został mianowany przez bp. Stanisława Zdzitowieckiego profesorem i ojcem duchownym Seminarium Duchownego we Włocławku. Wykładał teologię fundamentalną i moralną, a później także teologię pastoralną, ascetyczną i mistyczną. Prowadził dla alumnów dni skupienia, organizował tercjarstwo i stowarzyszenia abstynenckie. We Włocławku i okolicy zyskał sławę jako dobry spowiednik. W latach 1912-1916 był proboszczem parafii św. Mikołaja w Sadlnie. W 1918 został członkiem kapituły katedralnej. Od 1925 do śmierci pełnił funkcję rektora seminarium i w 1927 uzyskał dla niego prawa szkoły wyższej.
Był pierwszym redaktorem „Kroniki Diecezji Kujawsko-Kaliskiej”, przyczynił się do wznowienia w 1925 „Ateneum Kapłańskiego”. Publikował artykuły z teologii moralnej i pastoralnej w „Ateneum Kapłańskim”, „Kronice Diecezji Kujawsko-Kaliskiej” i „Wiadomościach Pasterskich”, a także w "Podręcznej encyklopedii kościelnej". Głównym jego dziełem są "Ogólne zasady duszpasterstwa" (Włocławek, 1919).

</doc>
<doc id="3180340" url="https://pl.wikipedia.org/wiki?curid=3180340" title="Norwegian Getaway">
Norwegian Getaway

Norwegian Getaway – statek pasażerski należący do floty Norwegian Cruise Line. Statek został zbudowany w stoczni Meyer Werft w niemieckim Papenburgu. Został przekazany inwestorowi 10 stycznia 2014.
Statek wypływa głównie w tygodniowe rejsy z Miami w rejon wysp karaibskich. W 2017, 2019 oraz 2022 roku jednostka odwiedziła Gdynię.
Portem macierzystym jest Miami.
Jednostka, według stanu na 2017 rok, jest na 13. pozycji w rankingu największych statków pasażerskich świata.

</doc>
<doc id="3180342" url="https://pl.wikipedia.org/wiki?curid=3180342" title="Memoriał Janusza Kusocińskiego 2014">
Memoriał Janusza Kusocińskiego 2014

60. Memoriał Janusza Kusocińskiego – międzynarodowy mityng lekkoatletyczny, który odbył się 7 czerwca 2014 na Miejskim Stadionie Lekkoatletycznym im. Wiesława Maniaka w Szczecinie. Zawody należały do cyklu European Athletics Classic Permit Meeting.
Rywalizacja w rzucie młotem mężczyzn była zaliczana do IAAF Hammer Throw Challenge.

</doc>
<doc id="3180343" url="https://pl.wikipedia.org/wiki?curid=3180343" title="James Francis Stafford">
James Francis Stafford



</doc>
<doc id="3180345" url="https://pl.wikipedia.org/wiki?curid=3180345" title="Bernard Lecomte">
Bernard Lecomte

Bernard Lecomte (ur. 22 listopada 1949 w Tunisie) – francuski dziennikarz, pisarz i wydawca.
Życiorys.
Ukończył slawistykę (filologia rosyjska i polska) w Narodowym Instytucie Języków i Cywilizacji Wschodnich (INALCO) - gdzie jego ojciec Gérard Lecomte był profesorem filologii arabskiej - i politologię w Instytucie Studiów Politycznych w Paryżu (Sciences Po).
Bernard Lecomte był m.in. szefem działu zagranicznego w „"La Croix"”, następnie przez dziesięć lat reporterem „"L’Express"”, ostatnio redaktorem naczelnym „"Le Figaro Magazine"” – jest jednym z najlepszych w swym kraju znawców tematyk Europy Środkowo-Wschodniej i Watykanu.
Przez dziesięć lat był przewodniczącym Stowarzyszenia Dziennikarzy „France–Russie”.
Opublikował też dwie powieści, których akcja toczy się częściowo w Europie Środkowo-Wschodniej: "Nadia" (1994) i "Revue de presse" (1997).
Od 1997 mieszka w Burgundii. Od 2005 do 2015 roku, był prezesem małego wydawnictwa Éditions de Bourgogne.

</doc>
<doc id="3180346" url="https://pl.wikipedia.org/wiki?curid=3180346" title="Audi Steppenwolf">
Audi Steppenwolf

Audi Steppenwolf – koncepcyjny SUV produkcji Audi zaprezentowany w 2000 roku, na targach motoryzacyjnych w Paryżu. Jest to futurystyczny samochód sportowo-użytkowy z silnikiem V6, karoserią z włókna węglowego i napędem na cztery koła.
W samochodzie tym zastosowano wiele, jak na owe lata, nowoczesnych rozwiązań, takich jak m.in.: elektrycznie zasilane sprzęgło Haldex, które rozdzielało moc na koła przednie i tylne, system EDL, czy system ESP. Jeden z modeli wyposażony był w specjalne "powietrzne" zawieszenie kół, ustawiane na jednym z czterech, wybieranych skokowo co 60 mm, poziomow prześwitu, który w nierównym terenie mógł wynosić aż 223 mm. Wyposażony był on także w nowy, silny, elektrohydrauliczny hamulec postojowy przy tarczach hamulcowych kół napędowych. Nadwozie wykonane było z włókna węglowego.

</doc>
<doc id="3180347" url="https://pl.wikipedia.org/wiki?curid=3180347" title="Wielka Honorowa Nagroda Sportowa">
Wielka Honorowa Nagroda Sportowa

Wielka Honorowa Nagroda Sportowa – wyróżnienie przyznawane w latach 1927–1938 przez Państwowy Urząd Wychowania Fizycznego i Przysposobienia Wojskowego za największe osiągnięcie sportowe w danym roku, a reaktywowane od 2009 przez Polski Komitet Olimpijski (także dla trenerów i drużyn). Od 2010 Nagroda nosi imię tragicznie zmarłego w katastrofie lotniczej pod Smoleńskiem prezesa PKOl Piotra Nurowskiego.

</doc>
<doc id="3180357" url="https://pl.wikipedia.org/wiki?curid=3180357" title="Moscow Challenge 2014">
Moscow Challenge 2014

Moscow Challenge 2014 – mityng lekkoatletyczny, który rozegrano 12 czerwca na Łużnikach w Moskwie (dzień wcześniej rozegrano konkursy rzutu młotem). Zawody były kolejną odsłoną cyklu World Challenge Meetings rozgrywanego pod egidą IAAF.
Rywalizacja w rzucie młotem była zaliczana do IAAF Hammer Throw Challenge.

</doc>
<doc id="3180361" url="https://pl.wikipedia.org/wiki?curid=3180361" title="Hypo-Meeting 2014">
Hypo-Meeting 2014

Hypo-Meeting 2014 – 40. edycja zawodów lekkoatletycznych w konkurencjach wielobojowych rozegrana 31 maja i 1 czerwca w austriackim Götzis. Mityng był trzecią odsłoną cyklu IAAF Combined Events Challenge w sezonie 2014.
Rekordy.
Podczas mityngu ustanowiono 4 krajowe rekordy w kategorii seniorów:

</doc>
<doc id="3180362" url="https://pl.wikipedia.org/wiki?curid=3180362" title="Super Dan">
Super Dan

 – japoński serial anime wyemitowany w latach 1991-1992 w reżyserii Hiroshiego Sasagawy oparty na podstawie mangi napisanej przez Tetsuhiro Koshitę. 
Fabuła.
Dan (Danpei) jest synem Danjūrō Ichigekiego, mistrza gry dodgeball (rodzaj gry w dwa ognie). Po wykonaniu bardzo trudnych ćwiczeń, mimo młodego wieku udaje mu się zostać głównym filarem zespołu. Jego celem jest zostać mistrzem dodgeballa i jak ojciec odnieść zwycięstwo w międzynarodowym turnieju.
Wersja polska.
W Polsce serial był emitowany na kanale Polonia 1 (był jedną z najmłodszych anime w ramówce Polonii 1). Wersja transmitowana z polskim lektorem i włoskim dubbingiem w tle. Dwa odcinki nie zostały wyemitowane.

</doc>
<doc id="3180363" url="https://pl.wikipedia.org/wiki?curid=3180363" title="Borki (gromada w powiecie radzyńskim)">
Borki (gromada w powiecie radzyńskim)

Borki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Borki z siedzibą GRN w Borkach utworzono – jako jedną z 8759 gromad na obszarze Polski – w powiecie radzyńskim w woj. lubelskim na mocy uchwały nr 15 WRN w Lublinie z dnia 5 października 1954. W skład jednostki weszły obszary dotychczasowych gromad Borki, Osówno, Starawieś, Maruszewiec, Pasmugi i Sitno ze zniesionej gminy Biała w tymże powiecie. Dla gromady ustalono 20 członków gromadzkiej rady narodowej.
1 stycznia 1962 do gromady Borki włączono wieś, kolonię i osadę Wrzosów ze zniesionej gromady Paszki Duże w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie radzyńskim utworzono gminę Borki.

</doc>
<doc id="3180364" url="https://pl.wikipedia.org/wiki?curid=3180364" title="Kąkolewnica Wschodnia (gromada)">
Kąkolewnica Wschodnia (gromada)

Kąkolewnica Wschodnia – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kąkolewnica Wschodnia z siedzibą GRN w Kąkolewnicy Wschodniej (obecnie w granicach wsi Kąkolewnica) utworzono – jako jedną z 8759 gromad na obszarze Polski – w powiecie radzyńskim w woj. lubelskim na mocy uchwały nr 15 WRN w Lublinie z dnia 5 października 1954. W skład jednostki weszły obszary dotychczasowych gromad Kąkolewnica Wschodnia, Kąkolewnica Południowa, Kąkolewnica Północna, Miłolas, Jurki, Rudnik i Żakowola Poprzeczna ze zniesionej gminy Kąkolewnica oraz obszar dotychczasowej gromady Grabowiec ze zniesionej gminy Misie w tymże powiecie. Dla gromady ustalono 27 członków gromadzkiej rady narodowej.
1 stycznia 1962 do gromady Kąkolewnica Wschodnia włączono obszar zniesionej gromady Polskowola oraz wsie Żakowola Radzyńska i Żakowola Stara, osadę leśną Żakowola oraz wieś Zosinowo ze zniesionej gromady Turów w tymże powiecie.
1 stycznia 1969 do gromady Kąkolewnica Wschodnia włączono obszary zniesionych gromad Brzozowica Duża i Olszewnica w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie radzyńskim utworzono gminę Kąkolewnica Wschodnia (1 stycznia 2011 zmiana nazwy – tak jak przed 1954 – na "gmina Kąkolewnica").

</doc>
<doc id="3180365" url="https://pl.wikipedia.org/wiki?curid=3180365" title="Stanisław Kusiński">
Stanisław Kusiński

Stanisław Karol Kusiński (ur. 3 listopada 1944 w Przemyślu) – polski wychowawca, działacz opozycji w PRL, działacz społeczny.
Życiorys.
Po ukończeniu w 1975 roku pedagogiki na Katolickim Uniwersytecie Lubelskim Stanisław Kusiński pracował w Zakładzie Wychowawczym Zrzeszenia Katolików Caritas w Otwocku (1976–1977) i w Ośrodku Szkoleniowo-Wychowawczym dla Dzieci Niewidomych w Laskach koło Warszawy (1977–1979). W listopadzie i grudniu 1980 roku pracował jako drukarz w MKZ „Solidarność” w Gdańsku, od grudnia 1980 roku był członkiem MKZ, następnie pracował w Zarządzie Regionu Mazowsze „Solidarności”. W marcu 1983 roku wyemigrował do Stanów Zjednoczonych. Przez kolejne 15 lat pracował w dziale technicznym „Nowego Dziennika”. Od listopada 2011 roku mieszka w Przemyślu, gdzie odbywa rekonwalescencję po wylewie, którego doznał we wrześniu 2011 roku.
Działalność opozycyjna.
W czasie pracy w Laskach zetknął się z opozycją demokratyczną. Został współpracownikiem KOR, następnie KSS „KOR”. W Laskach przepisywał Komunikat KSS „KOR”, kolportował niezależne czasopisma w Przemyślu. Jednocześnie zetknął się z ROPCiO. Leszek Moczulski zaproponował mu utworzenie punktu konsultacyjno-informacyjnego w Przemyślu. Punkt ten powstał w sierpniu 1977 roku i był prowadzony przez Kusińskiego w latach 1977–1978. Początkowo Kusiński działał samotnie. W połowie 1978 roku wokół niego zawiązała się grupa opozycjonistów, uczestników Ruchu, do której weszli: Stanisław Sudoł, Stanisław Frydlewicz, Wit Siwiec i Jan Ekiert. Kusiński pracował jednocześnie jako drukarz niezależnych pism: „Opinia” i „Bratniak” w zorganizowanej przez siebie podziemnej drukarni. W latach 1977–1979 był sygnatariuszem listów, apeli i oświadczeń ROPCiO. W Wigilię 1977 roku zorganizował (wspólnie z Marianem Piłką) w Przemyślu uliczną akcję zbierania podpisów pod wnioskiem obywatelskim do Rady Państwa PRL w sprawie opublikowania w Dzienniku Ustaw ratyfikowanego przez Polskę Międzynarodowego Paktu Praw Obywatelskich i Politycznych. Został zatrzymany (wraz z Marianem Piłką).
W 1979 roku współorganizował Uniwersytet Ludowy w Zbroszy Dużej. W sierpniu 1979 roku wspólnie z Wiesławem Kęcikiem – Przemyski Komitet Samoobrony Ludzi Wierzących. W latach 1979–1980 współpracował z niezależnym pismem „Placówka”, w którym był odpowiedzialny za kolportaż (za druk był odpowiedzialny Tomasz Chlebowski). Po zaprzestaniu wydawania „Placówki” w 1980 roku został drukarzem wydawanego przez Wydawnictwo im. Konstytucji 3 Maja niezależnego pisma „Przegląd”.
W latach 1977–1981 organizował wiele spotkań opozycjonistów z bp. Ignacym Tokarczukiem.
13 grudnia 1981 roku został internowany (z mieszkania Elżbiety Regulskiej-Chlebowskiej) w Ośrodku Odosobnienia w Uhercach i Nowym Łupkowie, w lipcu 1982 roku nie wrócił z przepustki, ukrywał się, będąc drukarzem podziemnego „Tygodnika Mazowsze” (z Emilem Broniarkiem i Witoldem Łuczywo), 20 grudnia 1982 roku został zatrzymany, ale już 4 dni później został zwolniony z internowania (podobnie jak wszyscy inni internowani mężczyźni, którzy wcześniej nie zostali zwolnieni).
W czasie pobytu na emigracji organizował pomoc dla kraju, m.in. prowadził zbiórki pieniędzy, współorganizował demonstrację przeciw wizycie gen. Wojciecha Jaruzelskiego w USA. Po 1989 roku organizował pomoc materialną dla placówek oświatowo-opiekuńczych, m.in. dla Ośrodka dla Dzieci Głuchoniemych nr 2 w Przemyślu.
Kolekcjonował medale i monety okolicznościowe dokumentujące pontyfikat Jana Pawła II. Zbiór 116 medali i monet przekazał w 2012 roku Muzeum Archidiecezjalnemu w Przemyślu na ręce arcybiskupa Józefa Michalika. Stanisław Kusiński również ustanowił stypendium im. Jeanne Jazowick-Kusiński dla dzieci i młodzieży z Ośrodka w Przemyślu.
Życie rodzinne.
W 1982 roku (w więzieniu w Uhercach) ożenił się z Aliną Całą, z którą miał córkę, która wkrótce zmarła. Po wyjeździe do USA ożenił się z Jeanne Jazowick (1947–2002).

</doc>
<doc id="3180367" url="https://pl.wikipedia.org/wiki?curid=3180367" title="Psittacula echo">
Psittacula echo



</doc>
<doc id="3180368" url="https://pl.wikipedia.org/wiki?curid=3180368" title="Icterus bonana">
Icterus bonana



</doc>
<doc id="3180369" url="https://pl.wikipedia.org/wiki?curid=3180369" title="Ramphocinclus brachyurus">
Ramphocinclus brachyurus



</doc>
<doc id="3180371" url="https://pl.wikipedia.org/wiki?curid=3180371" title="Hypo-Meeting 2002">
Hypo-Meeting 2002

Hypo-Meeting 2002 – 28. edycja zawodów lekkoatletycznych w konkurencjach wielobojowych rozegrana 1 i 2 czerwca w austriackim Götzis. Mityng zaliczany był do cyklu IAAF Combined Events Challenge.

</doc>
<doc id="3180372" url="https://pl.wikipedia.org/wiki?curid=3180372" title="Antonio Pallotta">
Antonio Pallotta

Antonio Pallotta (ur. 23 lutego 1770 w Caldaroli, zm. 19 lipca 1834 w Montecassiano) − włoski duchowny katolicki, kardynał, bratanek kardynała Guglielmo Pallotty.
Pochodził z arystokratycznego rodu. 10 marca 1823 Pius VII wyniósł go do godności kardynalskiej. Wziął udział w konklawe wybierających Leona XII, Piusa VIII i Grzegorza XVI. Od 1833 do śmierci był prefektem Najwyższego Trybunału Sygnatury Apostolskiej.

</doc>
<doc id="3180373" url="https://pl.wikipedia.org/wiki?curid=3180373" title="Kumiko Takizawa">
Kumiko Takizawa

 – japońska aktorka głosowa, dawniej związana z Production Baobab. Obecnie pracuje dla 81 Produce.

</doc>
<doc id="3180375" url="https://pl.wikipedia.org/wiki?curid=3180375" title="Hypo-Meeting 2005">
Hypo-Meeting 2005

Hypo-Meeting 2005 – mityng lekkoatletyczny w konkurencjach wielobojowych rozegrany 28 i 29 maja w Götzis w Austrii. Zawody były trzecią odsłoną cyklu IAAF World Combined Events Challenge w sezonie 2005.

</doc>
<doc id="3180376" url="https://pl.wikipedia.org/wiki?curid=3180376" title="Yelena Gulyayeva">
Yelena Gulyayeva



</doc>
<doc id="3180389" url="https://pl.wikipedia.org/wiki?curid=3180389" title="Sobiescy">
Sobiescy



</doc>
<doc id="3180390" url="https://pl.wikipedia.org/wiki?curid=3180390" title="Wiśniowieccy">
Wiśniowieccy



</doc>
<doc id="3180401" url="https://pl.wikipedia.org/wiki?curid=3180401" title="Rohrbach Roterra">
Rohrbach Roterra

Rohrbach Roterra – niemiecki średni bombowiec z lat 30. XX wieku, zaprojektowany w zakładach Rohrbach Metall-Flugzeugbau. Samolot nie został zakupiony przez Reichswehrę z powodu niezadowalających osiągów, ale w 1932 roku czechosłowackie zakłady Avia wykupiły licencję na produkcję tych samolotów w wersji znanej jako Avia B-46.
Historia.
Samolot został zaprojektowany w 1930 roku. Był to średni, trzysilnikowy bombowiec (po jednym silniku na każdym ze skrzydeł i jeden silnik umieszczony w gondoli nad kadłubem) o układzie górnopłatu ze stałym, klasycznym podwoziem z kołem ogonowym. Sześcioosobowa załoga (dwóch pilotów, nawigator/bombardier i trzech strzelców) znajdowała się w otwartych kabinach. Samolot miał trzy stanowiska strzeleckie (dziobowe, kadłubowe górne i podkadłubowe dolne) uzbrojone w trzy pojedyncze karabiny maszynowe. Napęd stanowiły trzy silniki typu Bristol Aquilla o mocy 450 KM każdy. Rozpiętość skrzydeł samolotu wynosiła 30 metrów, ich powierzchnia 110 m², a długość maszyny nieco ponad 20 metrów. Zasięg wynosił około 1000 km, a prędkość maksymalna 250 km/h.
Osiągi samolotu zostały ocenione jako niewystarczające i Reichswehra odrzuciła konstrukcję Rohrbacha. W 1932 roku czechosłowacka Avia zakupiła licencję na produkcję tego samolotu, w tej wersji znany był jako Avia B-46, produkowany był w pięciu różnych odmianach z różnym udźwigiem bomb, od 700 do 1000 kilogramów.

</doc>
<doc id="3180402" url="https://pl.wikipedia.org/wiki?curid=3180402" title="Martin Dúbravka">
Martin Dúbravka

Martin Dúbravka (wym. , ur. 15 stycznia 1989 w Żylinie) – słowacki piłkarz występujący na pozycji bramkarza w angielskim klubie Newcastle United oraz w reprezentacji Słowacji. Uczestnik Mistrzostw Europy 2020.
Kariera klubowa.
Swoją karierę piłkarską Dúbravka rozpoczął w klubie MŠK Žilina. W 2009 roku awansował do kadry pierwszego zespołu. 26 maja 2009 zadebiutował w nim w słowackiej ekstraklasie w wygranym 5:2 domowym meczu z MFK Dubnica. W sezonie 2009/2010 stał się podstawowym zawodnikiem Žiliny. Wraz z Žiliną wywalczył dwa mistrzostwa kraju w sezonach 2009/2010 i 2011/2012, wicemistrzostwo w sezonie 2008/2009 oraz zdobył Puchar Słowacji w sezonie 2011/2012.
Pod koniec stycznia 2014 roku Dúbravka został piłkarzem Esbjerga, z którym podpisał trzyipółletni kontrakt. 24 lutego 2014 zadebiutował w nim w wygranym 2:1 domowym spotkaniu z FC Nordsjælland.
Latem 2016 roku Dúbravka przeszedł do Slovana Liberec. Zadebiutował w nim 31 lipca 2016 w przegranym 0:3 wyjazdowym meczu z FK Mladá Boleslav.
W styczniu 2018 roku przeniósł się do Newcastle United. 11 lutego zadebiutował w rozgrywkach Premier League, zachowując czyste konto w wygranym 1:0 meczu z Manchesterem United na stadionie St James Park.
1 września 2022 roku udał się na roczne wypożyczenie do Manchesteru United. W nowym klubie zadebiutował 10 listopada 2022 roku w wygranym 4:2 meczu przeciwko Aston Villi, rozgrywając całe spotkanie.
1 stycznia wrócił do Newcastle United które skróciło jego wypożyczenie..
Kariera reprezentacyjna.
Dúbravka grał w młodzieżowych reprezentacjach Słowacji na różnych szczeblach wiekowych. W reprezentacji Słowacji zadebiutował 23 maja 2014 w wygranym 2:0 towarzyskim meczu z Czarnogórą, rozegranym w Senecu.
Został powołany na Euro 2020. 23 czerwca 2021 w ostatnim meczu grupowym turnieju z Hiszpanią (0:5) piłka po strzale przeciwnika odbiła się od poprzeczki, a następnie po uderzeniu bramkarza w dłoń wpadła do siatki. Tym samym Dúbravka został obok Wojciecha Szczęsnego kolejnym bramkarzem w historii mistrzostw Europy, który zanotował samobójcze trafienie.
Sukcesy.
Klub.
MŠK Žilina
Manchester United

</doc>
<doc id="3180406" url="https://pl.wikipedia.org/wiki?curid=3180406" title="Muzeum Ziemi Chełmińskiej w Chełmnie">
Muzeum Ziemi Chełmińskiej w Chełmnie

Muzeum Ziemi Chełmińskiej w Chełmnie – muzeum z siedzibą w Chełmnie. Placówka jest miejską jednostką organizacyjną. Muzeum ma swoją siedzibę w chełmińskim ratuszu oraz Baszcie Prochowej, wschodzącej w skład zachowanych murów miejskich. Ponadto placówka sprawuje pieczę nad Basztą Panieńską, oddaną w 1999 roku pod opiekę tutejszemu Zastępowi Rycerskiemu.
Idea powołania muzeum w Chełmnie sięga okresu II Rzeczypospolitej. Zainicjowane w latach 20. XX wieku działania środowisk lokalnych doprowadziły do otwarcia w 1933 roku wystawy historycznej, zorganizowanej z okazji 700-lecia miasta. Niestety, tylko nieliczne ze zgromadzonych na niej eksponatów przetrwały do czasów współczesnych.
Po zakończeniu II wojny światowej, w 1954 roku staraniem oddziału Polskiego Towarzystwa Archeologicznego i Numizmatycznego zorganizowano Małe Muzeum Chełmińskie, którego siedzibą była Sala Sądowa ratusza. Placówka w 1964 roku uzyskała status punktu muzealnego. Po kolejnych czterech latach na potrzeby wystawiennicze przeznaczono ratuszową kolejną salę, natomiast w 1975 roku podjęto decyzję o przeznaczenie na cele muzealne całego gmachu. Rozpoczęto remont budynku, trwający do 1982 roku. W tym okresie zbiory przeniesiono do Baszty Prochowej. Po zakończeniu remontu powołano do życia Muzeum Ziemi Chełmińskiej z siedzibą w ratuszu oraz baszcie. Jego uroczysta inauguracja miała miejsce pod koniec grudnia 1983 roku.
W pomieszczeniach ratusza prezentowane są następujące wystawy stałe:
Natomiast w Baszcie Prochowej znajduje się ekspozycja etnograficzna, w ramach której prezentowany jest m.in. drewniany rower z końca XIX wieku. Z samą basztą związana jest legenda o pokutującym tu duchu Bernarda Szumborskiego.
Muzeum jest obiektem całorocznym, czynnym z wyjątkiem poniedziałków, a w okresie od października do marca – również niedziel. Wstęp jest płatny.
Przy muzeum działa, powołana w 1991 roku, Fundacja Muzeum Ziemi Chełmińskiej.

</doc>
<doc id="3180409" url="https://pl.wikipedia.org/wiki?curid=3180409" title="Lista chorążych reprezentacji Litwy na igrzyskach olimpijskich">
Lista chorążych reprezentacji Litwy na igrzyskach olimpijskich

Lista chorążych reprezentacji Litwy na igrzyskach olimpijskich - lista zawodników i zawodniczek reprezentacji Litwy, którzy podczas ceremonii rozpoczęcia danych igrzysk olimpijskich nieśli flagę Litwy.

</doc>
<doc id="3180410" url="https://pl.wikipedia.org/wiki?curid=3180410" title="Izoforma">
Izoforma



</doc>
<doc id="3180415" url="https://pl.wikipedia.org/wiki?curid=3180415" title="MTU Friedrichshafen">
MTU Friedrichshafen

MTU Friedrichshafen GmbH ("Motoren- und Turbinen-Union Friedrichshafen GmbH") – niemiecka firma zajmująca się produkcją silników spalinowych. Założona w 1909 roku przez Wilhelma Maybacha.
Firma produkuje głównie silniki o zapłonie samoczynnym. Znajdują one zastosowanie w przemyśle kolejowym, stoczniowym, zbrojeniowym, budowlanym oraz rolnictwie. W 2006 roku, na Targach Hanowerskich, zaprezentowano generator prądu oparty na ogniwach paliwowych ze stopionym węglanem.
Od 2011 roku właścicielem MTU, obecnie poprzez spółkę zależną Rolls-Royce Power Systems, jest brytyjski koncern Rolls-Royce.

</doc>
<doc id="3180416" url="https://pl.wikipedia.org/wiki?curid=3180416" title="Walewscy herbu Pierzchała">
Walewscy herbu Pierzchała



</doc>
<doc id="3180418" url="https://pl.wikipedia.org/wiki?curid=3180418" title="Kapurthala">
Kapurthala

Kapurthala (pendżabski: ਕਪੂਰਥਲਾ) – miasto w stanie Pendżab, w północnych Indiach, siedziba dystryktu o tej samej nazwie. W czasach kolonialnych Kapurthala była stolicą państwa o tej samej nazwie pod protektoratem brytyjskim. Z tego okresu pochodzą pałace i ogrody inspirowane architekturą i ogrodnictwem francuskim oraz sztuką indo-saraceńską. W Kapurthali rozwinął się przemysł maszynowy, tkacki, produkcja napojów alkoholowych i przetwórstwo spożywcze. Miasto liczy 101 654 mieszkańców (2011 r.).

</doc>
<doc id="3180425" url="https://pl.wikipedia.org/wiki?curid=3180425" title="Turczyn (powiat białostocki)">
Turczyn (powiat białostocki)

Turczyn – kolonia w Polsce położona w województwie podlaskim, w powiecie białostockim, w gminie Choroszcz.
W latach 1975–1998 miejscowość administracyjnie należała do województwa białostockiego.
Nazwa tej wsi zawsze wiązała się z nazwiskiem jej właścicieli czy mieszkańców.
Wierni kościoła rzymskokatolickiego należą do parafii św. Antoniego Padewskiego w Niewodnicy Kościelnej.
Historia.
Szlachetny Wawrzyniec Borowski podarował swą ziemię Szczęsnemu Zichwskiemu. Ten zmarł bezpotomnie i zgodnie z prawem w roku 1562 ziemia została włączona do dóbr królewskich. Miejscowość nazywała się wówczas Borowo. Była to mała osada. Mieszkały w niej tylko dwie lub trzy rodziny.Później, do roku 1705, wieś nazywała się Małysze lub Maliszki od nazwiska mieszkającego tu Jana Maliszewskiego. W końcu przyjęła swą obecną nazwę od nazwiska mieszkańca tej wsi – Turczyna. Na początku XIX wieku był on właścicielem niewielkiego młyna wiatraka usytuowanego na pobliskim wzgórzu.
W 2016 uzyskała status sołectwa.

</doc>
<doc id="3180427" url="https://pl.wikipedia.org/wiki?curid=3180427" title="9893 Akustycznie">
9893 Akustycznie

9893 Akustycznie – akustyczny album studyjny polskiego piosenkarza Dawida Kwiatkowskiego. Wydawnictwo ukazało się 28 maja 2014 roku nakładem wytwórni płytowej My Music. Album zawiera utwory pochodzące z debiutanckiego wydawnictwa, w akustycznych aranżacjach. Za produkcję muzyczną albumu odpowiadał Patryk Kumór, który ponadto wystąpił gościnnie w utworze "Mój świat", promującym wydawnictwo.
Nagrania płyty zrealizowano w ciągu pięciu miesięcy, w trzech różnych studiach nagraniowych.
Lista utworów.
Opracowano na podstawie materiału źródłowego.

</doc>
<doc id="3180428" url="https://pl.wikipedia.org/wiki?curid=3180428" title="Trentepolia">
Trentepolia

Trentepolia ("Trentepohlia" Mart.) – rodzaj glonów z gromady zielenic. Należy do niego ponad 40 gatunków.
Morfologia.
Wielokomórkowe glony tworzące nitkowatą, rozgałęzioną plechę, ale minimalnie tylko zróżnicowaną. Poszczególne komórki są cylindryczne lub wydłużone, czasami beczkowate, a ich długość jest 2-3 razy większa od szerokości. Zazwyczaj sąsiednie komórki połączone są prostymi plazmodesmami. Chloroplasty bez pirenoidów. 
Tylko w początkowym okresie rozwoju są zielone, szybko przyjmują pomarańczową lub rdzawą barwę, spowodowaną dużą ilością karotenów, które maskują zielony chlorofil. W rozmnażaniu występuje izomorficzna przemiana pokoleń.
Występowanie i siedlisko.
Są szeroko rozprzestrzenione na świecie. Rozwijają się na powierzchni kamieni, drewna, liści, łodyg, owoców i pniach drzew. Co najmniej jeden z gatunków występuje w słabo oświetlonych jaskiniach. Należą do grupy aerofitów. W zasadzie obojętny jest im rodzaj podłoża, na którym się rozwijają – ważne jest natomiast, by nadmiernie nie wysychało. Z tego też powodu na pniach drzew z reguły osiadają po północnej stronie, gdzie nie są tak narażone na wysuszające działanie słońca. Są cieniolubne, jednak, jak wszystkie rośliny samożywne, potrzebują światła do swojego rozwoju, stąd też występują na drzewach w miejscach raczej świetlistych.
Wiele z gatunków rodzaju "Trentepohlia" współżyje z grzybami, tworząc porosty, należące np. do rodzajów "Graphis", "Graphina", "Gyalecta", "Opegrapha". Są to tzw. glony protokokkoidalne. 
Przez laików porastające drzewa glony "Trentepohlia" często i błędnie uważane są za porosty lub zmiany na korze drzew spowodowane zanieczyszczeniami powietrza. Według opracowań jednego z indyjskich instytutów botaniki to właśnie glony z rodzaju "Trentepohlia" były przyczyną czerwonego deszczu w Kerali, jaki spadł w Indiach rankiem 25 lipca 2001.

</doc>
<doc id="3180429" url="https://pl.wikipedia.org/wiki?curid=3180429" title="Trentepohlia">
Trentepohlia



</doc>
<doc id="3180430" url="https://pl.wikipedia.org/wiki?curid=3180430" title="Ogniska już dogasa blask">
Ogniska już dogasa blask



</doc>
<doc id="3180431" url="https://pl.wikipedia.org/wiki?curid=3180431" title="Troy (Maine)">
Troy (Maine)

Troy – miasto w Stanach Zjednoczonych, w stanie Maine, w hrabstwie Waldo.

</doc>
<doc id="3180432" url="https://pl.wikipedia.org/wiki?curid=3180432" title="Joseph Nunzio Latino">
Joseph Nunzio Latino



</doc>
<doc id="3180433" url="https://pl.wikipedia.org/wiki?curid=3180433" title="Oscar Hugh Lipscomb">
Oscar Hugh Lipscomb



</doc>
<doc id="3180434" url="https://pl.wikipedia.org/wiki?curid=3180434" title="Troy (New Hampshire)">
Troy (New Hampshire)

Troy – miasto w Stanach Zjednoczonych, w stanie New Hampshire, w hrabstwie Cheshire.

</doc>
<doc id="3180435" url="https://pl.wikipedia.org/wiki?curid=3180435" title="Ray Comfort">
Ray Comfort

Ray Comfort (ur. 5 grudnia 1949) – amerykański pastor, ewangelista i apologeta pochodzenia nowozelandzkiego. Założyciel organizacji "Living Waters Publications" i "The Way of the Master" (Droga Mistrza).
Napisał kilkadziesiąt książek na tematy ateizmu, kreacjonizmu, ewangelizacji i zbawienia, m.in.: "„God Doesn't Believe in Atheists”" (Bóg nie wierzy w ateistów) i "„Evolution: A Fairy Tale for Grownups”" (Ewolucja: Bajka dla dorosłych). Szczególnego rodzaju popularność przyniosło mu nagranie zamieszczone w serwisie YouTube, wyśmiewane później przez jego krytyków. Występujący u boku Kirka Camerona Comfort zaprezentował w nim banana jako dowód na istnienie inteligentnego projektu: jego „dopasowanie” do ludzkiej ręki i łatwość zdejmowania skórki miałyby być dowodem na "zaprojektowanie" przez Boga.
W 2009 roku rozesłał jako prezent do amerykańskich szkół przygotowaną przez siebie edycję dzieła Charlesa Darwina "O powstawaniu gatunków" z usuniętymi czterema rozdziałami zawierającymi prezentację dowodów na teorię ewolucji, poprzedzoną za to obszernym wstępem swojego autorstwa z prezentacją poglądów kreacjonistów.
W 2011 roku Comfort napisał i wyprodukował film dokumentalny o nazwie "„180: Changing the Heart of a Nation”". Film był krytykowany przez "The Huffington Post" za porównanie aborcji do holocaustu.

</doc>
<doc id="3180436" url="https://pl.wikipedia.org/wiki?curid=3180436" title="Raymond William Lessard">
Raymond William Lessard



</doc>
<doc id="3180437" url="https://pl.wikipedia.org/wiki?curid=3180437" title="Troy (Vermont)">
Troy (Vermont)

Troy – miasto w Stanach Zjednoczonych, w stanie Vermont, w hrabstwie Orleans.

</doc>
<doc id="3180438" url="https://pl.wikipedia.org/wiki?curid=3180438" title="Dixon (Kentucky)">
Dixon (Kentucky)

Dixon – miasto w Stanach Zjednoczonych, w stanie Kentucky, siedziba administracyjna hrabstwa Webster.

</doc>
<doc id="3180440" url="https://pl.wikipedia.org/wiki?curid=3180440" title="Dixon (Wyoming)">
Dixon (Wyoming)

Dixon – miasto w Stanach Zjednoczonych, w stanie Wyoming, w hrabstwie Carbon.

</doc>
<doc id="3180443" url="https://pl.wikipedia.org/wiki?curid=3180443" title="SBus">
SBus



</doc>
<doc id="3180446" url="https://pl.wikipedia.org/wiki?curid=3180446" title="Władysław Chomiak (budowniczy)">
Władysław Chomiak (budowniczy)

Władysław Chomiak (ur. 25 marca 1871 lub 1872 w Przemyślu, zm. 9 października 1945 w Sanoku) – polski budowniczy, radny miasta Sanoka.
Życiorys.
Władysław Chomiak urodził się 25 marca 1871 lub 1872 w Przemyślu. Był synem Jana i Emilii z domu Pawłowicz.
Trudnił się zawodem murarza. Później został przedsiębiorcą budowlanym. Swój zakład prowadził przy ul. Juliusza Słowackiego 38. W tym miejscu wybudował własny dom drewniany, a następnie do 1924 wzniósł dom-kamienicę czynszową w stylu willa, która została nazwana Dom Julii (od imienia swojej najmłodszej córki Julii).
Wśród jego projektów i wykonań budowlanych były:
Działał w Towarzystwie Rękodzielników i Przemysłowców „Rodzina” w Sanoku, w którym w 1906 został członkiem komisji rewizyjnej, w 1907 sekretarzem wydziału, a w 1911, 1912 wydziałowym. Pełnił funkcję zastępcy radnego od 1910. Sprawował także mandat radnego miejskiego w Sanoku w okresie II Rzeczypospolitej.
W 1912 działając w poczuciu własnego poszkodowania rzekomym oszczerstwem ze strony redaktora „Tygodnika Ludowego”, Stanisława Boczarskiego, najpierw wniósł pozew sądowy przeciw niemu, a następnie antycypując bezskuteczność tegoż, wycofał pozew i dokonał spoliczkowania Boczarskiego, uznając to za satysfakcjonujące dla siebie wobec odniesionej wcześniej obrazy, po czym poinformował o tym publicznie w oświadczeniu prasowym na łamach „Tygodnika Ziemi Sanockiej”.
Władysław Chomiak przed 1911 został wdowcem po Marii z domu Czerwińskiej. Ponownie ożenił się z Pauliną z domu Gościńską 28 stycznia 1911. Zmarł 9 października 1945 w Sanoku. Został pochowany w rodzinnym grobowcu na cmentarzu przy ul. Rymanowskiej w Sanoku. Wraz z nim zostali pochowani członkowie jego rodziny: żona Paulina (1889-1979), córka Kazimiera (1913-1995, nauczycielka geografii), Julia (1926-2003, farmaceutka), Karol, Bronisława i Zofia. Miał także dzieci: synów Antoniego Jana (1912-1913), Lucjana (ur. 1917), Tadeusza (ur. 1923), córkę Stanisławę (ur. 1920).

</doc>
<doc id="3180447" url="https://pl.wikipedia.org/wiki?curid=3180447" title="Iona (Idaho)">
Iona (Idaho)

Iona – miasto w Stanach Zjednoczonych, w stanie Idaho, w hrabstwie Bonneville.

</doc>
<doc id="3180448" url="https://pl.wikipedia.org/wiki?curid=3180448" title="Dom Julii w Sanoku">
Dom Julii w Sanoku

Dom Julii w Sanoku (także Villa „Dom Julii”) – budynek położony w Sanoku.
Pierwotnie właścicielem nieruchomości był sanocki budowniczy i przedsiębiorca budowlany Władysław Chomiak (1871-1942), który na działce wzniósł najpierw dom drewniany, a następnie obecny dom-kamienicę czynszową w stylu willa. Budowa została ukończona w 1924 (w latach 30. XX wieku dom znajdował się pod numerem 38). Nazwa obiektu pochodzi od imienia najmłodszej córki właściciela, Julii. W późniejszym czasie domem zarządzała żona Władysława, Paulina, ich córka Kazimiera. Po wybuchu II wojny światowej w willi zamieszkał wraz z żoną Jadwigą Walerian Czykiel, który w trakcie okupacji niemieckiej prowadził lekcje tajnego nauczania, o czym po latach pisał poeta Janusz Szuber w publikacji pt. "Mojość" z 2005.
Uszkodzenia od pocisków na fasadzie budynku zachowały się przez kilka dekad powojennych. Po II wojnie światowej mieściło się w nim pogotowie ratunkowe. Następnie budynek został wyremontowany. Obecnie funkcjonuje w nim hotel.
Tuż obok Domu Julii znajduje się kapliczka przydrożna, z XIX wieku, wybudowana przez rodzinę Bogdów, z obrazem Matki Bożej Nieustającej Pomocy, a po drugiej stronie ulicy jest kościół Matki Bożej Różańcowej parafii pod tym samym wezwaniem.
Podczas prowadzonych prac remontowych podjętych przez właścicieli budynku 19 września 1999 nastąpiła katastrofa budowlana w postaci obsunięcia się części budynku, po której orzeczono zagrożenie zawaleniem się budynku.
Budynek został wpisany do wojewódzkiego (2000) oraz do gminnego rejestru zabytków miasta Sanoka. Do gminnego rejestru zabytków miasta Sanoka została wpisana także stojąca obok ww. kapliczka.

</doc>
<doc id="3180449" url="https://pl.wikipedia.org/wiki?curid=3180449" title="Iona (Minnesota)">
Iona (Minnesota)

Iona – miasto w Stanach Zjednoczonych, w stanie Minnesota, w hrabstwie Murray.

</doc>
<doc id="3180450" url="https://pl.wikipedia.org/wiki?curid=3180450" title="Jeździectwo na Igrzyskach Panamerykańskich 2011">
Jeździectwo na Igrzyskach Panamerykańskich 2011

Jeździectwo na Igrzyskach Panamerykańskich 2011 odbywało się w dniach 15–29 października 2011 roku. Stu sześćdziesięciu jeden zawodników obojga płci rywalizowało na trzech obiektach – "Guadalajara Country Club", "Hípica Club" i "Santa Sofía Golf Club" – łącznie w sześciu konkurencjach, trzech indywidualnych i trzech drużynowych.

</doc>
<doc id="3180451" url="https://pl.wikipedia.org/wiki?curid=3180451" title="Pozyskiwanie leadów">
Pozyskiwanie leadów

Pozyskiwanie leadów (ang. "lead generation") w marketingu to generowanie zainteresowania lub zapytań o oferty produktów i usług w biznesie. Leady mogą być tworzone w celu budowania list potencjalnych klientów, pozyskiwania subskrybentów newsletterów lub jako leady sprzedażowe.
Proces pozyskiwania leadów ma na celu konwersję zainteresowania klientów na decyzje zakupowe. Wśród źródeł pozyskiwania leadów można wymienić przede wszystkim działania w internecie, rozmowy telefoniczne, eventy oraz listy zakupowe, a także polecenia oraz ogłoszenia. Jak pokazuje badanie przeprowadzone w 2014 roku, 78% respondentów wskazywało e-maile jako najczęściej używany kanał do pozyskiwania leadów, na kolejnych miejscach wskazywany był event marketing oraz content marketing. Inne badanie z 2014 roku potwierdziło, że „direct traffic”, działania w wyszukiwarkach (SE) oraz polecenia w sieci były trzema najbardziej popularnymi kanałami pozyskiwania leadów online, dzięki którym wygenerowano 93% leadów.
Metodę pozyskiwania leadów determinuje branża, z której pochodzi idealny dla firmy lead. Sposób generowania potencjalnego klienta będzie się różnić dla branży IT, a branży motoryzacyjnej. Do głównych metod zalicza się: cold mailing, telemarketing, kampanie płatne za klik w serwisach społecznościowych (Facebook, Google, LinkedIn), sieć afiliacyjna, sieć partnerska, content marketing, ankiety i quizy. W internecie leady najczęściej pozyskuje się za pomocą strony squeeze page (landing page), na której w zamian za podanie danych kontaktowych (imię i nazwisko, adres e-mail, numer telefonu kontaktowego) firmy oferują tzw. lead magnet.
Lead magnet jest nagrodą za pozostawienie leada, najczęściej występuje jako: plik do pobrania (np. e-book), dostęp do materiałów video, zaproszenie na event lub webinar, infografika, członkostwo w zamkniętej grupie.
Leady mogą być również pozyskiwane bezpośrednio w mediach społecznościowych (np. Facebook) za pomocą narzędzi typu Lead Ads. Metoda ta zyskuje ostatnio na popularności ze względu na relatywnie niższy koszt pozyskania leada, niż w przypadku korzystania z landing page.
Koszt pozyskania leada zależy od jego klasyfikacji (jakości). Firmy generujące leady dzielą potencjalnych klientów na trzy grupy: A, B i C lub gorący lead (ang. "hot lead"), ciepły lead (ang. "warm lead") oraz zimny lead (ang. "cold lead"). Podział uzależniony jest od stopnia gotowości zakupowej oraz skłonności składającego zapytanie do podjęcia kolejnych kroków przybliżających do zawarcia transakcji.
Pozyskiwanie leadów jest często łączone z zarządzaniem leadami (ang. "lead management") niezbędnymi do przeprowadzenia ich przez lejek sprzedażowy i doprowadzenia do finalizacji transakcji.

</doc>
<doc id="3180456" url="https://pl.wikipedia.org/wiki?curid=3180456" title="Hamlin (Wirginia Zachodnia)">
Hamlin (Wirginia Zachodnia)

Hamlin – miasto w Stanach Zjednoczonych, w stanie Wirginia Zachodnia, w hrabstwie Lincoln.

</doc>
<doc id="3180458" url="https://pl.wikipedia.org/wiki?curid=3180458" title="Eli Bowen">
Eli Bowen

Eli Bowen (ur. 14 października 1844 w Richland County, zm. 4 maja 1924 w Nowym Jorku) – amerykański artysta cyrkowy, znany jako „beznogi akrobata” lub „beznogi cud”.
Był jednym z ośmiorga dzieci Roberta i Sary Bowen. W wyniku wady rozwojowej kończyn (fokomelii) nie doszło do uformowania nóg, zaś jego stopy wyrastały bezpośrednio ze stawów biodrowych. Uczył się chodzić wykorzystując klocki drewniane, z czasem udało mu się na tyle wzmocnić przez ćwiczenia klatkę piersiową, że zaczął zajmować się ćwiczeniami akrobatycznymi. W 1857, mając 13 lat po raz pierwszy wystąpił z wędrowną grupą cyrkową Major Brown's Colosseum. W czasie swoich pokazów wykonywał przewroty i salta. Na stałe z cyrkiem związał się po śmierci swojego ojca w 1865.
W latach 1876-1879 występował w Pullman Brothers Side Show, a w latach 1879-1897 w trupie Cooper, Bailey &amp; Co. Od 1897 występował publicznie w Anglii jako artysta prestiżowego cyrku Barnum &amp; Bailey. Jego popisowym numerem były akrobacje na drążku. Występował także z bezrękim Charlesem Trippem, z którym razem jeździli na rowerze. W cyrku Bowen pracował przez większość swojego życia, pod koniec występując w cyrku na nowojorskiej Coney Island. 
W 1870 poślubił Marthę N. Haines, z którą miał czterech zdrowych synów. Zmarł na zapalenie opłucnej, wywołane zapaleniem płuc. Pochowany w Lowell (Indiana).
W 1880 ukazała się jego krótka biografia pt. "The Wonder of the Wide, Wide World: The True History of Mr. Eli Bowen".

</doc>
<doc id="3180459" url="https://pl.wikipedia.org/wiki?curid=3180459" title="Marion Francis Forst">
Marion Francis Forst



</doc>
<doc id="3180461" url="https://pl.wikipedia.org/wiki?curid=3180461" title="Hamlin (Nowy Jork)">
Hamlin (Nowy Jork)

Hamlin – miasto i township w Stanach Zjednoczonych, w stanie Nowy Jork, w północno-zachodnim narożniku hrabstwa Monroe. Miasto leży około 4 km na południe od wybrzeża jeziora Ontario. Nazwa miasta pochodzi od Hannibala Hamlina pierwszego wiceprezydenta USA za prezydentury Abrahama Lincolna. 
Około 10 km na północny zachód od miejscowości, nad brzegiem jeziora Ontario jest Park Stanowy Hamlin Beach State Park.

</doc>
<doc id="3180462" url="https://pl.wikipedia.org/wiki?curid=3180462" title="Pozyskiwanie leadów online">
Pozyskiwanie leadów online

Pozyskiwanie leadów online (ang. "online lead generation") – pojęcie z marketingu internetowego, które odnosi się do generowania zainteresowania potencjalnych klientów oraz zapytań o produkty lub usługi, dokonywane za pomocą internetu. Leady mogą być gromadzone w celu tworzenia list dystrybucyjnych, pozyskiwania subskrybentów newslettera, realizacji programów lojalnościowych lub innych działań związanych z pozyskiwaniem nowych uczestników czy klientów.
Lead zawiera zazwyczaj dane kontaktowe klienta zainteresowanego konkretnym produktem lub usługą, czasem bywa rozszerzony również o jego dane demograficzne. Na rynku pozyskiwania leadów wyróżnia się leady sprzedażowe oraz leady marketingowe.
Leady sprzedażowe są generowane na podstawie kryteriów demograficznych takich jak ocena kredytowa, dochód indywidualny lub gospodarstwa domowego, wiek itp. Takie leady są odsprzedawane wielu odbiorcom i spotyka się najczęściej w branży nieruchomości, ubezpieczeń oraz finansowej. Po pozyskaniu leadów sprzedażowych są one zazwyczaj obsługiwane poprzez kontakt telefoniczny ze strony działu sprzedaży.
Leady marketingowe to leady związane ściśle z marką, generowane na potrzeby pozyskania zainteresowanych unikalną ofertą ogłoszeniodawcy. W przeciwieństwie do leadów sprzedażowych, leady marketingowe sprzedawane są jednokrotnie. Nieodłącznym wymogiem generowania leadów sprzedażowych jest przejrzystość, zatem kampanie związane z leadami marketingowymi mogą być zoptymalizowane poprzez mapowanie drogi leadów do ich źródeł.
Modele rozliczania za pozyskiwanie leadów z wykorzystaniem reklamy online.
Znane są 3 główne modele rozliczania za reklamę online, które marketerzy stosują w celu kupowania reklam oraz generowania leadów:
Ze względu na wzrost znaczenia pozyskiwania leadów online poprzez reklamy banerowe oraz direct response wypracowany został model wyceny CPL. W modelu pay-per-action (płać za aktywność), reklamodawcy płacą jedynie za kwalifikowane leady pozyskane w wyniku działań, niezależnie od kliknięć lub wyświetleń, jakie towarzyszyły pozyskaniu leada. PPA to preferowany model w pozyskiwaniu leadów online. Model PPA jest bardziej przyjazny reklamodawcom ze względu na eliminowanie ryzyka naciągnięć i nierzetelności firm, które w modelach PPC (pay per click) mogą sztucznie generować wyniki.
Pozyskiwanie leadów a przestrzeganie zasady opt-in.
Zgodnie z polskim prawem twórcy list dystrybucyjnych muszą działać według zasady opt-in, a więc uprzednio pozyskać od potencjalnych adresatów zgodę na otrzymywanie mailingu czy przesyłek komercyjnych. Typowymi rodzajami reklamy umożliwiającymi potencjalnym klientom wyrażenie takiej zgody, a więc pozwalającej reklamodawcom na gromadzenie leadów zgodnie z zasadą opt-in są:
Rodzaje leadów.
Podział ze względu na gotowość do dokonania zakupu:
Podział ze względu na relację występująca pomiędzy przedsiębiorstwem a klientem:
Pozyskiwanie leadów.
Zgodnie z badaniem z roku 2014, 78% respondentów wskazało e-maile jako najczęściej używany kanał do pozyskiwania leadów, na kolejnych miejscach wskazano organizację eventów (event marketing) oraz marketing treści (content marketing). W innym badaniu z 2014 roku wskazano, że najpopularniejsze kanały pozyskiwania leadów online: direct trafiic, działania w wyszukiwarkach (SE) oraz polecenia w sieci pozwalały na pozyskanie 93% leadów. Raport z badań przeprowadzonych przez grupę bankową GP Bullhound pokazuje, że generowanie leadów online rośnie o 71% w stosunku do roku poprzedniego, czyli ponad dwa razy szybciej niż rynek reklamy online. Szybki wzrost jest spowodowany przede wszystkim poszukiwaniem reklamodawców narzędzi marketingowych skupionych na zwrocie z inwestycji (ROI).

</doc>
<doc id="3180466" url="https://pl.wikipedia.org/wiki?curid=3180466" title="Hamlin (Maine)">
Hamlin (Maine)

Hamlin – miasto w Stanach Zjednoczonych, w stanie Maine, w hrabstwie Aroostook.

</doc>
<doc id="3180469" url="https://pl.wikipedia.org/wiki?curid=3180469" title="Hamlin (Teksas)">
Hamlin (Teksas)

Hamlin – miasto w Stanach Zjednoczonych, w stanie Teksas, w hrabstwie Jones.

</doc>
<doc id="3180470" url="https://pl.wikipedia.org/wiki?curid=3180470" title="Austin Gipsy">
Austin Gipsy

Austin Gipsy − lekki samochód terenowy produkowany przez brytyjską firmę Austin Motor Company w latach 1958-1967. Do napędu samochodu używano jednego z dwóch silników: benzynowego A70 o pojemności 2,2 litra (62 KM przy 4100 obr./min.), lub diesla A90 o pojemności 2,2 litra (55 KM przy 3000 obr./min.). Moment obrotowy przenoszony był na oś tylną poprzez 4-biegową manualną skrzynię biegów.
Historia.
Samochód Austin Gipsy powstał w celu zaspokojenia - obok Land Rovera - coraz większego zapotrzebowania na lekkie pojazdy terenowe zarówno cywilne, jak i wojskowe. 
Gipsy miał zawieszenie kół na wahaczach z gumowymi sprężynami "Flexitor" z szerokich rur zamocowanych do ramy i skręcających się przy ruchach wahaczy. Mechanizmy różnicowe zamontowano na spodzie podwozia. Zastosowanie gumowych sprężyn powoduje zmniejszenie prześwitu przy dużym odciążeniu, co mogło doprowadzić do uszkodzenia mechanizmu różnicowego podczas jazdy po nierównościach przez niedoświadczonego kierowcę. Ponadto reputację samochodu szybko zepsuła podatność na korozję, w efekcie czego do dziś przetrwało jedynie kilka egzemplarzy.
W sumie wyprodukowano 21 208 egzemplarzy tego samochodu.

</doc>
<doc id="3180472" url="https://pl.wikipedia.org/wiki?curid=3180472" title="Victoria Chaplin">
Victoria Chaplin

Victoria Chaplin (ur. 19 maja 1951 w Santa Monica) – brytyjsko-amerykańska artystka cyrkowa, klown, córka Charlie Chaplina i Oony O’Neill, wnuczka pisarza Eugene O’Neilla.
Życiorys.
Dzieciństwo spędziła w Szwajcarii. Jako nastolatka wystąpiła w ostatnim filmie swojego ojca "Hrabina z Hongkongu". Miała także zagrać główną rolę w filmie "The Freak", ale jego realizację przerwano z uwagi na pogorszenie stanu zdrowia Charlie Chaplina, a także z uwagi na porzucenie kariery aktorskiej przez Victorię, która związała się z francuskim aktorem Jeanem-Baptistą Thierrée.
Związek Chaplin z Thierrée zaowocował powstaniem duetu klaunów. W tej roli wystąpili w 1970 w filmie Federico Felliniego "Klauni", a następnie rozpoczęli występy w trupie La Cirque Bonjour. Zespół wystąpił na festiwalu sztuki cyrkowej w Awinionie. W 1974 Chaplin i Thierrée założyli mniejszy zespół La Cirque Imaginaire, w którymi ich występy były najważniejszym elementem programu. Od 1990 zespół działa pod nazwą Le Cirque Invisible.
Ze związku z Jeanem-Baptistą Thierrée Victoria dochowała się dwójki dzieci (Aurélię i Jamesa), które także występują na scenie.

</doc>
<doc id="3180475" url="https://pl.wikipedia.org/wiki?curid=3180475" title="I Liceum Ogólnokształcące im. Kazimierza Wielkiego w Zduńskiej Woli">
I Liceum Ogólnokształcące im. Kazimierza Wielkiego w Zduńskiej Woli



</doc>
<doc id="3180476" url="https://pl.wikipedia.org/wiki?curid=3180476" title="Cmentarze">
Cmentarze

Cmentarze – opowiadanie Marka Hłaski wydane w 1958 nakładem Instytutu Literackiego, za które otrzymał nagrodę literacką "Kultury" dla pisarza krajowego. W odcinkach było drukowane w "Dzienniku Polskim i Dzienniku żołnierza" w Londynie.
Treść.
Przypadkowe spotkanie ze znajomym z czasów partyzanckich okazuje się dla bohatera katastrofalne w skutkach. Kilka beztrosko rzuconych słów i Franciszek Kowalski, dotychczas uczciwy i oddany sprawie członek partii, trafia do aresztu, zostaje posądzony o dwulicowość i dywersję, pozbawiony legitymacji partyjnej, wyrzucony z pracy. Próbując się oczyścić, zwraca się do swoich dawnych towarzyszy z partyzantki, którzy mogliby zaświadczyć o jego uczciwości.

</doc>
<doc id="3180477" url="https://pl.wikipedia.org/wiki?curid=3180477" title="Austin Champ">
Austin Champ

Austin Champ − wojskowy samochód terenowy produkowany przez brytyjską firmę Austin Motor Company w latach 1951-1956. Do napędu samochodu używano silnika produkcji Rolls-Royce pojemności 2,8 litra (71 KM przy 3750 obr./min.). Moment obrotowy przenoszony był na oś tylną przez 5-biegową manualną skrzynię biegów.
Historia.
Samochód Austin Champ produkowany był głównie na zamówienie armii, która podpisała kontrakt na 15 000 tych samochodów.
Samochód ten cechowało proste, stalowe nadwozie z dwoma otworami zamiast drzwi. Czteroosobową załogę chronił prosty, brezentowy dach. Koła zawieszone były niezależnie na drążkach skrętnych i wahaczach. Silnik był obudowany i uszczelniony, z rurą wydechową wyprowadzoną na dach, aby pojazd mógł poruszać się w ekstremalnych warunkach oraz w wodzie. Z powodu zaawansowanych rozwiązań technicznych, wadą samochodu była wysoka cena - w 1954 około trzykrotnie wyższa od Land Rovera.
Kilka wozów wyposażono w silnik sedana Austin A40. Skrzynia biegów połączona była z jednostopniową przekładnią, skonstruowaną w taki sposób, by napędzać oś napędową i jednocześnie zmieniać kierunek obrotów; w rezultacie tego, Austin Champ miał pięciostopniową skrzynię biegów nawet podczas jazdy do tyłu.
Produkcję tych samochodów zakończono wraz z wygaśnięciem kontraktu, w 1956 roku. Do tego czasu z fabryki Austina około 11 700 tych pojazdów. Tylko nieliczne samochody trafiły w ręce prywatne, lub zostały wyeksportowane do takich krajów jak Holandia, czy USA.

</doc>
<doc id="3180479" url="https://pl.wikipedia.org/wiki?curid=3180479" title="Oxford (Maryland)">
Oxford (Maryland)

Oxford – miasto w Stanach Zjednoczonych, w stanie Maryland, w hrabstwie Talbot.

</doc>
<doc id="3180480" url="https://pl.wikipedia.org/wiki?curid=3180480" title="Sei donne per l’assassino">
Sei donne per l’assassino

Sei donne per l'assassino to film fabularny w reżyserii Mario Bavy z 1964 roku, powstały jako koprodukcja trzech państw: Włoszech, Francji i Monako. Film, znany także pod angielskim tytułem "Blood and Black Lace", uznawany jest za jeden z najwcześniejszych przedstawicieli nurtu giallo. Premiera projektu odbyła się w marcu 1964. Odbiór obrazu przez krytyków był pozytywny.
Festiwale filmowe.
Film wyświetlany był na następujących festiwalach filmowych:

</doc>
<doc id="3180481" url="https://pl.wikipedia.org/wiki?curid=3180481" title="Manolis Glezos">
Manolis Glezos

Emanuil (Manolis) Glezos (; ur. 9 września 1922 w Apirantos, zm. 30 marca 2020 w Atenach) − grecki polityk, działacz społeczny i publicysta, uczestnik i historyk antyhitlerowskiego ruchu oporu, parlamentarzysta krajowy i europejski.
Życiorys.
Manolis Glezos urodził się 9 września 1922 roku we wsi Apirantos na Naksos. W 1935 roku przeniósł się z rodziną do Aten, gdzie pracował w aptece i równocześnie kontynuował naukę w liceum. W 1939 roku utworzył antyfaszystowską grupę młodzieżową, która walczyła przeciw włoskim okupantom Dodekanezu i dyktaturze Joanisa Metaksasa. W 1940 roku ukończył gimnazjum i podjął naukę w studium ekonomiczno-handlowym. W chwili wybuchu wojny grecko-włoskiej chciał się zaciągnąć do armii, ale został odrzucony z powodu młodego wieku; zatrudnił się wówczas jako wolontariusz w ministerstwie gospodarki.
W czasie niemieckiej okupacji pracował w biurze statystycznym Czerwonego Krzyża. Gdy Niemcy zatknęli na Akropolu swoją flagę, Manolis Glezos razem z Apostolosem Sandasem zaczęli planować jej zerwanie. Po niemieckim ataku na wciąż wolną Kretę przyspieszyli akcję i w nocy z 30 na 31 maja 1941 roku zerwali flagę. Sprawcy tego czynu nigdy nie zostali zidentyfikowani przez Niemców. Po akcji na Akropolu Manolis Glezos nadal udzielał się w ruchu oporu. 24 marca 1942 roku został aresztowany przez Niemców, którzy poddali go w więzieniu torturom; tam też nabawił się gruźlicy. Ponownie zatrzymany 21 kwietnia 1943 roku przez Włochów, był wówczas więziony przez 3 miesiące. 7 lutego 1944 roku został natomiast aresztowany przez kolaboracyjny rząd grecki i spędził w więzieniu 7 miesięcy, po czym 21 września 1944 roku zbiegł.
W 2014 roku w wywiadzie Manolis Glezos stwierdził, że w 1944 roku miał brać udział w uzbrajaniu ładunków w ramach akcji partyzantów, którzy przygotowali wysadzenie grecko-brytyjskiego centrum dowodzenia i siedziby rządu greckiego, w hotelu Grande Bretagne, który to zamach wstrzymano z uwagi na ogłoszoną wizytę Winstona Churchilla.
Po zakończeniu wojny Manolis Glezos był jednym z głównych działaczy partii komunistycznej, a od 1947 roku redaktorem partyjnej gazety „Rizospastis”. 3 marca 1948 roku został aresztowany jako więzień polityczny, a w czerwcu 1948 roku i lutym 1949 roku był skazywany na karę śmierci. Z powodu protestów społecznych wyroku nie wykonano, a w 1950 roku zamieniono mu orzeczoną karę na dożywotnie pozbawienie wolności. W czasie jej odbywania w 1951 roku został wybrany do greckiego parlamentu z ramienia Zjednoczonej Lewicy Demokratycznej (EDA). W więzieniu podjął strajk głodowy, domagając się zwolnienia innych więzionych parlamentarzystów, w efekcie czego siedmioro z nich zostało uwolnionych.
Manolis Glezos został zwolniony 16 lipca 1954 roku. W 1957 roku odwiedził ZSRR. Od lipca 1956 roku był sekretarzem Zjednoczonej Lewicy Demokratycznej, a także redaktorem partyjnej gazety „I Avgi”. 5 grudnia 1958 roku został kolejny raz aresztowany, a w lipcu następnego roku rozpoczął się jego proces, w którym zarzucono mu współpracę z obcymi wywiadami. Został wówczas skazany na pięć lat pozbawienia wolności i nakaz opuszczenia kraju na cztery lata.
W 1961 roku został ponownie wybrany do parlamentu, ale władze unieważniły jego mandat. Zwolniono go z więzienia 15 grudnia 1962 roku pod naciskiem opinii społecznej. W 1963 roku po raz kolejny udał się w podróż do ZSRR. 21 kwietnia 1967 roku został ponownie aresztowany, gdy w Grecji doszło do przewrotu. Z więzienia został zwolniony w 1971 roku.
W 1981 roku w okręgu ateńskim uzyskał ponownie mandat posła do Parlamentu Grecji z ramienia Panhelleńskiego Ruchu Socjalistycznego (PASOK). W 1985 z powodzeniem ubiegał się o reelekcję na kolejną kadencję w Pireusie. Został posłem niezależnym, a w 1987 roku złożył mandat. W 1984 roku został członkiem Parlamentu Europejskiego z poparciem PASOK-u, ale zrezygnował z tego stanowiska po pół roku. W latach 1985–1987 był burmistrzem rodzinnego Apirantos, a w latach 1985–1989 prezesem partii EDA. W 2000 roku kandydował z ramienia Koalicji Ruchów Lewicy i Ekologii (Sinaspismos). Dwa lata później stworzył własne ugrupowanie, ubiegał się bezskutecznie o urząd prefekta Attyki, a następnie ze swoją partią dołączył do Koalicji Radykalnej Lewicy (Syriza).
Opublikował jako historyk najobszerniejszą z greckich monografii ruchu oporu.
Manolis Glezos był jednym z najaktywniejszych demonstrantów i jednym z liderów protestów skierowanych przeciwko planom cięć finansowych, których wobec Grecji domagały się Unia Europejska i Międzynarodowy Fundusz Walutowy w ramach sformułowanego przez te organizacje planu przeciwdziałania kryzysowi gospodarczemu. W 2010 roku został poszkodowany przez policjanta, który z bliska skierował w stronę jego twarzy strumień z butli z gazem łzawiącym. W 2012 roku dwukrotnie (w maju i w czerwcu) był wybierany do greckiego parlamentu z listy Syrizy. Jako poseł konsekwentnie przywoływał roszczenia Grecji wobec Niemiec w sprawie zwrotu realnej wartości pożyczki międzypaństwowej z okresu II wojny światowej. W wyborach w 2014 roku z ramienia tego samego ugrupowania uzyskał mandat eurodeputowanego VIII kadencji, zdobywając najwięcej głosów spośród wszystkich greckich kandydatów. Zgodnie z wcześniejszą zapowiedzią złożył mandat poselski po upływie roku w lipcu 2015 roku.
Odznaczenia i wyróżnienia.
Uhonorowany Międzynarodową Leninowską Nagrodą Pokoju w 1963 roku, a za swój wkład w demokrację, geologię i lingwistykę także doktoratami honoris causa Uniwersytetu Patraskim, Uniwersytetu Arystotelesa w Salonikach, Politechniki Narodowej w Atenach, Uniwersytetu Narodowego im. Kapodistriasa w Atenach i Uniwersytetu Tesalii w Wolos. W 2008 roku grecki parlament specjalną uchwałą wyraził swoje uznanie dla czynu jego i Apostolosa Sandasa.

</doc>
