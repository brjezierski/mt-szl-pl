<doc id="3182712" url="https://pl.wikipedia.org/wiki?curid=3182712" title="Charlotte Radcliffe">
Charlotte Radcliffe

Charlotte Helen Radcliffe (ur. 3 sierpnia 1903 r. w Garston, zm. 12 grudnia 1979 r. Liverpoolu) – angielska pływaczka z pierwszej połowy XX wieku reprezentująca Wielką Brytanię, medalistka igrzysk olimpijskich.
Podczas VII Letnich Igrzysk Olimpijskich w Antwerpii w 1920 roku, szesnastoletnia Radcliffe wystartowała w dwóch konkurencjach pływackich. W wyścigu na 100 metrów stylem dowolnym z nieznanym czasem zajęła siódme miejsce w drugim wyścigu eliminacyjnym, co nie pozwoliło jej awansować do finału. W kobiecej sztafecie 4 × 100 m stylem dowolnym wystartowały jedynie trzy ekipy. Brytyjki z James na trzeciej zmianie zajęły drugie miejsce
James reprezentowała liverpoolski klub Garston SC. Była cioteczną babką innej brytyjskiej sportsmenki, biegaczki długodystansowej Pauli Radcliffe.

</doc>
<doc id="3182717" url="https://pl.wikipedia.org/wiki?curid=3182717" title="'s-Hertogenbosch">
's-Hertogenbosch



</doc>
<doc id="3182719" url="https://pl.wikipedia.org/wiki?curid=3182719" title="Provinciehuis w 's-Hertogenbosch">
Provinciehuis w 's-Hertogenbosch



</doc>
<doc id="3182720" url="https://pl.wikipedia.org/wiki?curid=3182720" title="'s-Hertogenbosch (stacja kolejowa)">
's-Hertogenbosch (stacja kolejowa)



</doc>
<doc id="3182722" url="https://pl.wikipedia.org/wiki?curid=3182722" title="Tomisław z Szamotuł">
Tomisław z Szamotuł

Tomisław z Szamotuł herbu Nałęcz (zm. 1294/95) – wojewoda poznański.
Tomisław był synem Wincentego z Szamotuł, pochodził z wielkopolskiego rodu Nałęczów; data urodzenia nie jest znana (prawdopodobnie połowa XIII wieku). Pierwszy zapis (z 21 listopada 1279) mówi o nim jako o kasztelanie poznańskim, który to urząd przejął z rąk Piotrka Prandocica po 4 czerwca 1278 roku. Między 13 października 1284 a przed 29 czerwca 1285 roku Przemysł II przeniósł go na palację poznańską, co było prawdopodobnie nagrodą za wsparcie w walce z Zarembami w 1284 roku lub w ogóle za lojalność wobec władcy. Na palacji poznańskiej 25 sierpnia 1286 roku pojawił się znów Beniamin Zaremba, który do 29 czerwca 1287 roku rezydował w Poznaniu; wskazuje to, że Tomisław powrócił na urząd kasztelana poznańskiego.
Tomisław z Szamotuł jako wojewoda poznański pojawia się ponownie w źródłach od 12 maja 1288 do 10 lutego 1293 roku. Przed 19 kwietnia 1293 roku Przemysł II przeniósł go na kasztelanię i sędziostwo gnieźnieńskie. Wcześniej, już w 1284 roku, Przemysł nadał mu szerokie przywileje ekonomiczne i sądowe na jego dobrach wokół Szamotuł, a także na innych, znacznych ziemiach rozproszonych w północnej Wielkopolsce. Zmarł na przełomie 1294/95 roku. Pozostawił czterech synów: Kiełcza, Dobrogosta, Mikołaja i Jana oraz nieznaną z imienia córkę, małżonkę Beniamina Zaremby, wojewody gnieźnieńsko–kaliskiego.

</doc>
<doc id="3182725" url="https://pl.wikipedia.org/wiki?curid=3182725" title="Katedra św. Jana w 's-Hertogenbosch">
Katedra św. Jana w 's-Hertogenbosch



</doc>
<doc id="3182729" url="https://pl.wikipedia.org/wiki?curid=3182729" title="Atrapa obiektu">
Atrapa obiektu

Atrapa obiektu () – symulowany obiekt, który w kontrolowany sposób naśladuje zachowanie rzeczywistego obiektu. Programista tworzy zazwyczaj atrapy obiektów w celu przetestowania zachowania jakiegoś innego obiektu, podobnie jak projektanci samochodów wykorzystują manekiny do symulacji dynamiki zachowania ludzkiego ciała podczas zderzenia pojazdów.
Przyczyny użycia.
W testach jednostkowych, atrapy obiektów mogą symulować zachowanie złożonych obiektów rzeczywistych, co jest przydatne, gdy rzeczywistego obiektu nie można użyć w teście jednostkowym (lub gdy jest to niepraktyczne). Jeśli obiekt ma jedną z poniższych cech, warto rozważyć użycie w jego miejsce atrapy:
Na przykład program budzika uruchamiający dzwonek o określonej godzinie może pobierać aktualny czas z zewnątrz. Aby go przetestować test musiałby oczekiwać na nastanie godziny alarmu, aby zweryfikować, czy budzik zadzwoni. W tej sytuacji użycie atrapy obiektu zaprogramowanej tak, aby zwracała godzinę alarmu jako aktualny czas niezależnie od tego, czy jest to właściwa godzina, czy nie, pozwoliłoby przetestować program budzika w izolacji.
Szczegóły techniczne.
Atrapy obiektów posiadają taki sam interfejs jak obiekty, które naśladują. Dzięki temu obiekt, który je wykorzystuje, nie musi wiedzieć, czy używa atrapy, czy rzeczywistego obiektu. Wiele dostępnych frameworków atrap obiektów pozwala programiście na określenie, które metody będą wywoływane na atrapie, w jakiej kolejności oraz jakie parametry zostaną im przekazane, a jakie wartości zwrócone. Dzięki temu zachowanie złożonego obiektu (takiego jak gniazdo sieciowe) może być naśladowane przez atrapę, pozwalając tym samym programiście sprawdzić, czy testowany obiekt właściwie reaguje na szeroki zakres stanów, w których może znaleźć się obiekt atrapy.
Ograniczenia.
Atrapy obiektów powinny wiernie modelować zachowanie obiektu, który naśladują, co może być trudne do osiągnięcia, gdy naśladowany obiekt pochodzi od innego dewelopera, z innego projektu albo w ogóle nie został jeszcze napisany. Jeśli jednak atrapa nie będzie właściwie modelowała zachowania naśladowanego obiektu, może się okazać, że w czasie pracy programu wystąpi błąd, pomimo że w tych samych warunkach testy jednostkowe kończyły się powodzeniem (co oczywiście oznacza, że testy są nierzetelne).

</doc>
<doc id="3182732" url="https://pl.wikipedia.org/wiki?curid=3182732" title="Muzeum Ziemi Otwockiej w Otwocku">
Muzeum Ziemi Otwockiej w Otwocku

Muzeum Ziemi Otwockiej im. Michała Elwiro Andriollego – muzeum z siedzibą w Otwocku. Placówka jest miejską jednostką organizacyjną i działa w strukturach Miejskiego Ośrodka Kultury Turystyki i Sportu.
Placówka została otwarta w 1994 roku. Do 1996 roku zbiory prezentowane były w piwnicach otwockiego ratusza. Wówczas to placówka otrzymała budynek – willę przy ul. Narutowicza 2, zwaną „Bermanówką”. Budynek został zbudowany w latach 1954–1956 dla Jakuba Bermana – członka prezydium Komisji Bezpieczeństwa KC PZPR, nadzorującego aparat represji stalinowskich po II wojnie światowej. Sam Berman mieszkał tu krótko w 1956 roku i został zmuszony do opuszczenia willi w wyniku politycznej odwilży po śmierci Józefa Stalina.
Aktualnie w ramach muzealnej ekspozycji stałej prezentowane są wystawy:
Muzeum jest obiektem całorocznym. W gmachu muzeum działa również galeria sztuki, nosząca imię Bogdana Stodulnego.

</doc>
<doc id="3182735" url="https://pl.wikipedia.org/wiki?curid=3182735" title="Diecezja 's-Hertogenbosch">
Diecezja 's-Hertogenbosch



</doc>
<doc id="3182736" url="https://pl.wikipedia.org/wiki?curid=3182736" title="Biskupi 's-Hertogenbosch">
Biskupi 's-Hertogenbosch



</doc>
<doc id="3182737" url="https://pl.wikipedia.org/wiki?curid=3182737" title="Randy Miles Jeffries">
Randy Miles Jeffries

Randy Miles Jeffries – Amerykanin, radziecki szpieg w USA.
Był zatrudniony jako goniec w jednej z firm w Waszyngtonie, zajmującej się przepisywaniem protokołów przesłuchań przeprowadzanych w Kongresie, dzięki czemu uzyskał dostęp do materiałów niejawnych (m.in. dot. wojskowej łączności i możliwościach systemów radarowych, antypodsłuchowego zabezpieczenia systemów telefonicznych i komputerów, postępowania w wypadku wojny jądrowej i rejonów operowania na Pacyfiku okrętu podwodnego typu Trident), które przekazał w 1985 pracownikowi ambasady ZSRR. 
Został wykryty poprzez system nadzoru budynku radzieckiej misji wojskowej w Waszyngtonie (do którego zatelefonował), po czym FBI zorganizowało prowokacyjny zakup niejawnych materiałów od Jeffriesa przez "Vlada" – agenta podającego się za oficera radzieckiego wywiadu.
Sąd skazał Jeffriesa na 10 lat więzienia (przyznał się do jednego z zarzutów).

</doc>
<doc id="3182741" url="https://pl.wikipedia.org/wiki?curid=3182741" title="World on Fire">
World on Fire

World on Fire – trzeci album studyjny angielskiego gitarzysty, byłego członka formacji Guns N’ Roses – Slasha, który został wydany 15 września 2014 roku przez Dik Hayd International. Tak samo jak w przypadku poprzedniego albumu "Apocalyptic Love", głównym wokalistą na "World on Fire" jest amerykański muzyk Myles Kennedy.

</doc>
<doc id="3182742" url="https://pl.wikipedia.org/wiki?curid=3182742" title="Norwegian (ujednoznacznienie)">
Norwegian (ujednoznacznienie)



</doc>
<doc id="3182743" url="https://pl.wikipedia.org/wiki?curid=3182743" title="Władysław Szczerkowski">
Władysław Szczerkowski

Władysław Szczerkowski (ur. 8 czerwca 1925 w Samsiecznie, zm. 1 września 1982 w Gdyni) – kontradmirał Marynarki Wojennej (MW), zastępca dowódcy MW ds. politycznych (1968-1973).
Życiorys.
Pochodził z rodziny robotniczej. Do 1939 był uczniem szkoły podstawowej w Strzelewie, podczas okupacji pracował na roli. W 1945 wstąpił na krótko do MO, później był strażnikiem SOK w Gdańsku. 17 IX 1945 wstąpił do WP, 7 X 1946 ukończył Centralną Szkołę Oficerów Polityczno-Wychowawczych w Łodzi ze stopniem chorążego. Został zastępcą dowódcy kompanii ds. polityczno-wychowawczych w Kadrze Marynarki Wojennej w Ustce. Do 1947 skończył dwie klasy ogólnokształcącej szkoły średniej. Od stycznia do grudnia 1948 na kursie zastępców dowódców batalionów w Wyższej Szkole Oficerów Polityczno-Wychowawczych w Rembertowie, który ukończył ze stopniem podporucznika. Od 1 stycznia 1949 inspektor propagandy w Kadrze MW w Ustce (od lipca 1949 w stopniu porucznika), od 20 stycznia 1950 zastępca dowódcy Dywizjonu Artylerii Kolejowej ds. politycznych. Od 8 września 1950 wykładowca Wydziału Pracy z Oficerami Zarządu Politycznego MW, 1 XI został kierownikiem Sekcji Młodzieżowej (przemianowanej potem na Wydział IV Młodzieżowy) (od lipca 1951 kapitan). Od 15 X 1951 pomocnik szefa Zarządu Politycznego ds. ZMP. 1 XII 1953 - 28 VIII 1957 studiował w Akademii Wojskowo-Politycznej (późniejszej Wojskowej Akademii Politycznej) w Warszawie, którą ukończył ze stopniem bardzo dobrym; w lipcu 1955 mianowany komandorem podporucznikiem. W 1958 ukończył liceum ogólnokształcące dla dorosłych w Łodzi i zdał maturę, po czym został zastępcą dowódcy 7 Dywizjonu Niszczycieli ds. politycznych w Gdyni i zastępcą dowódcy flagowego niszczyciela ORP „Grom” (do 1960). 1959-1963 studiował zaocznie na Wydziale Historii WAP w Warszawie i został magistrem. Od 1 X 1960 komandor porucznik, od 25 I 1961 szef Oddziału II Propagandy Zarządu Politycznego MW, od 23 V 1962 zastępca szefa Zarządu Politycznego MW (od 16 IX 1963 w stopniu komandora). Przewodniczący Oddziału PTTK przy Dowództwie MW i przewodniczący Zespołu Młodzieżowego MW. 3 IX 1967 - 31 VII 1968 zastępca komendanta Akademii Sztabu Generalnego WP ds. politycznych w Warszawie - szef Wydziału Politycznego. Od 25 VII 1968 do 4 XII 1973 zastępca dowódcy Marynarki Wojennej ds. politycznych - szef Zarządu Politycznego MW. Jesienią 1969 mianowany kontradmirałem (generałem brygady); nominację wręczył mu w Belwederze przewodniczący Rady Państwa Marian Spychalski. W 1972 ukończył kurs w Akademii Sztabu Generalnego Sił Zbrojnych ZSRR im. K. Woroszyłowa w Moskwie i kurs operacyjno-taktyczny dla kierowniczej kadry MW przy Akademii Marynarki Wojennej w Leningradzie. Od stycznia 1974 do listopada 1980 pracownik ministerstwa żeglugi/ministerstwa handlu zagranicznego i gospodarki morskiej, gdzie był dyrektorem departamentu wojskowego. W sierpniu 1981 przeniesiony w stan spoczynku z powodu złego stanu zdrowia, pożegnany przez wiceministra obrony Józefa Urbanowicza.
Autor licznych publikacji z dziedziny historii polskiego czynu zbrojnego na morzu, m.in. monografii ORP "Błyskawica", i artykułów zamieszczonych w „Przeglądzie Morskim” i „Roczniku Ośrodka Nauk Społecznych i Wojskowych Marynarki Wojennej”. 
Mieszkał w Gdyni. Żonaty z Jadwigą Szczerkowską (1924-2017). Pochowany na Cmentarzu Witomińskim (kwatera 77-28-5); w pogrzebie wziął udział dowódca MW adm. Ludwik Janczyszyn i zastępca dowódcy MW ds. politycznych kontradm. Ludwik Dutkowski.

</doc>
<doc id="3182744" url="https://pl.wikipedia.org/wiki?curid=3182744" title="Andrew Ramsay Don-Wauchope">
Andrew Ramsay Don-Wauchope

Andrew Ramsay „Bunny” Don-Wauchope (ur. 29 kwietnia 1861 w Glasgow, zm. 16 stycznia 1948 w Paryżu) – szkocki rugbysta, reprezentant kraju, krykiecista, działacz i sędzia sportowy.
Uczęszczał do "Fettes College", a następnie do Trinity College na Uniwersytecie Cambridge. Podczas studiów reprezentował uniwersytecki zespół rugby w corocznym Varsity Match przeciwko zespołowi z Oxford, a także w lekkoatletyce.
W latach 1881–1888 rozegrał trzynaście spotkań dla szkockiej reprezentacji rugby zdobywając sześć przyłożeń, które wówczas nie miały jednak wartości punktowej. Wraz z Alanem Rotherhamem uważany jest za jednego z reformatorów gry na pozycjach łączników młyna i ataku. Po zakończeniu aktywnej kariery sportowej w latach 1889–1893 sędziował trzy mecze w rozgrywkach Home Nations Championship, zaś w latach 1889–90 był także prezesem Scottish Rugby Union.
Uprawiał także krykiet, również na poziomie reprezentacyjnym.
Z zawodu był maklerem. Jego żoną była Emma Margaret Salmond, ich jedyne dziecko, John Andrew, zginął pod koniec maja 1940 roku pod Dunkierką.

</doc>
<doc id="3182745" url="https://pl.wikipedia.org/wiki?curid=3182745" title="Mistrzostwa świata w szachach 2014">
Mistrzostwa świata w szachach 2014

Mistrzostwa świata w szachach 2014 – mecz szachowy, rozegrany na terenie wioski olimpijskiej w Soczi (w budynku "Sochi Media Center") w dniach od 5 do 24 listopada 2014 roku, pomiędzy broniącym tytułu mistrza świata Magnusem Carlsenem z Norwegii, a pretendentem Viswanathanem Anandem z Indii.
Pula nagród wyniosła 1 milion dolarów, choć pierwotnie miała wynosić trzykrotnie więcej. Sędzią głównym meczu był Andrzej Filipowicz.
Zasady.
Regulamin meczu przewidywał rozegranie 12 partii oraz ewentualnych dogrywek. Magnus Carlsen bronił tytułu po zwycięstwie w 2013 r. nad Viswanathanem Anandem, który prawo do udziału w kolejnym meczu o mistrzostwo świata zdobył dzięki zwycięstwu w turnieju pretendentów, rozegranym w marcu 2014 r. w Chanty-Mansyjsku.
Zawodnicy mieli po 120 minut na wykonanie pierwszych 40 ruchów w każdej partii, następnie 60 minut na kolejne 20 ruchów. Po wykonaniu 60 ruchów, każdy z zawodników otrzymywał 15 minut na dokończenie partii oraz dodatkowy czas w postaci 30 sekund po wykonaniu każdego kolejne ruchu (od 61 włącznie). Jeżeli po 12 partiach byłby remis 6:6, organizatorzy przewidzieli dogrywki. Zostałyby rozegrane cztery dodatkowe partie, w każdej z nich każdy z graczy miałby 25 minut na partię oraz bonus w postaci 10 sekund po każdym wykonanym ruchu. Jeżeli po rozegraniu tych czterech partii dalej byłby remis, gracze zagraliby szachy błyskawiczne. Jeżeli to nie przyniosłoby rozstrzygnięcia, rozegrany zostałby ostateczny pojedynek, w którym gracz grający białymi miałby 5 minut na grę a czarnymi cztery minuty (plus dodatkowe 3 sekundy za każdy wykonany ruch od 61 ruchu włącznie). Jeżeli w tej decydującej rozgrywce także doszłoby do remisu, mistrzem zostałby gracz grającymi czarnymi (z powodu posiadania krótszego czasu na grę).
Przebieg meczu.
W opinii komentatorów Magnus Carlsen był faworytem meczu, co wynikało z przekonywającego zwycięstwa w rozegranym w 2013 r. meczu o mistrzostwo świata, jak również z wyższej pozycji na liście rankingowej FIDE na dzień 1 listopada 2014 (Carlsen – 1 m., Anand – 6 m.). Arcymistrz Siergiej Smagin uważał jednak, że ewentualne zwycięstwo nie przyjdzie młodemu Norwegowi tak łatwo, jak w meczu poprzednim.
Przebieg meczu potwierdził te prognozy. Mistrz świata co prawda szybko objął prowadzenie, wygrywając 2. partię, ale już w kolejnym pojedynku pretendent odrobił straty i doprowadził do remisu. W szóstej partii Carlsen popełnił duży błąd (26. Kd2?), który jednakże nie został wykorzystany przez Ananda (26... a4? zamiast 26... S:e5! i dalej 27. W:g8 Sc4+! 28. Kd3 Sb2+ z wygraną pozycją), co w efekcie spowodowało przegranie przez niego tej partii i objęcie prowadzenia w meczu przez Norwega w stosunku 3½ – 2½. 
Kolejne cztery partie zakończyły się remisami, co zapowiadało emocjonującą końcówkę i zachowanie szans na odzyskanie tytuł przez Viswanathana Ananda. Jednakże w przedostatniej, 11. partii, Magnus Carlsen pokonał swojego rywala, zwyciężając w meczu w stosunku 6½ – 4½ i zachowując tytuł mistrza świata.
Obecny na zakończeniu meczu prezydent Rosji Władimir Putin pogratulował obu zawodnikom oraz zwrócił uwagę na ogromne zainteresowanie kibiców na całym świecie – każdego dnia rywalizację śledziło ok. 2 milionów widzów z ponad 100 krajów.
Były mistrz świata Garri Kasparow ocenił poziom rozegranych partii jako niezbyt wysoki. Dodał jednocześnie, że był pewny zwycięstwa Carlsena (przed meczem przewidywał jego wygraną z przewagą dwóch punktów), który według jego opinii jest najlepszym szachistą świata, co udowodnił pokonując Ananda, pomimo słabszego przygotowania i lepszej – niż w poprzednim meczu – dyspozycji swojego przeciwnika. Mistrzyni świata Hou Yifan określiła mecz jako emocjonujący, zwróciła również uwagę, że w tak ważnym spotkaniu zawodnicy poddawani są dużej presji, co może negatywnie odbić się na poziomie poszczególnych partii.
Magnusa Carlsena wspierali arcymistrzowie Jon Ludvig Hammer i Peter Heine Nielsen, natomiast w grupie współpracowników Viswanathana Ananda znaleźli się arcymistrzowie Krishnan Sasikiran, Radosław Wojtaszek oraz Grzegorz Gajewski.
Zapisy partii.
partia nr 1.
1. d4 Sf6 2. c4 g6 3. Sc3 d5 4. c:d5 S:d5 5. Gd2 Gg7 6. e4 S:c3 7. G:c3 O-O 8. Hd2 Sc6 9. Sf3 Gg4 10. d5 G:f3 11. G:g7 K:g7 12. g:f3 Se5 13. O-O-O c6 14. Hc3 f6 15. Gh3 c:d5 16. e:d5 Sf7 17. f4 Hd6 18. Hd4 Wad8 19. Ge6 Hb6 20. Hd2 Wd6 21. Whe1 Sd8 22. f5 S:e6 23. W:e6 Hc7+ 24. Kb1 Wc8 25. Wde1 W:e6 26. W:e6 Wd8 27. He3 Wd7 28. d6 e:d6 29. Hd4 Wf7 30. f:g6 h:g6 31. W:d6 a6 32. a3 Ha5 33. f4 Hh5 34. Hd2 Hc5 35. Wd5 Hc4 36. Wd7 Hc6 37. Wd6 He4+ 38. Ka2 We7 39. Hc1 a5 40. Hf1 a4 41. Wd1 Hc2 42. Wd4 We2 43. Wb4 b5 44. Hh1 We7 45. Hd5 We1 46. Hd7+ Kh6 47. Hh3+ Kg7 48. Hd7+ remis
partia nr 2.
1. e4 e5 2. Sf3 Sc6 3. Gb5 Sf6 4. d3 Gc5 5. O-O d6 6. We1 O-O 7. G:c6 b:c6 8. h3 We8 9. Sbd2 Sd7 10. Sc4 Gb6 11. a4 a5 12. S:b6 c:b6 13. d4 Hc7 14. Wa3 Sf8 15. d:e5 d:e5 16. Sh4 Wd8 17. Hh5 f6 18. Sf5 Ge6 19. Wg3 Sg6 20. h4 G:f5 21. e:f5 Sf4 22. G:f4 e:f4 23. Wc3 c5 24. We6 Wab8 25. Wc4 Hd7 26. Kh2 Wf8 27. Wce4 Wb7 28. He2 b5 29. b3 b:a4 30. b:a4 Wb4 31. We7 Hd6 32. Hf3 W:e4 33. H:e4 f3+ 34. g3 h5 35. Hb7 1–0
partia nr 3.
1. d4 Sf6 2. c4 e6 3. Sf3 d5 4. Sc3 Ge7 5. Gf4 O-O 6. e3 Sbd7 7. c5 c6 8. Gd3 b6 9. b4 a5 10. a3 Ga6 11. G:a6 W:a6 12. b5 c:b5 13. c6 Hc8 14. c7 b4 15. Sb5 a4 16. Wc1 Se4 17. Sg5 Sdf6 18. S:e4 S:e4 19. f3 Wa5 20. f:e4 W:b5 21. H:a4 Wa5 22. Hc6 b:a3 23. e:d5 W:d5 24. H:b6 Hd7 25. O-O Wc8 26. Wc6 g5 27. Gg3 Gb4 28. Wa1 Ga5 29. Ha6 G:c7 30. Hc4 e5 31. G:e5 W:e5 32. d:e5 He7 33. e6 Kf8 34. Wc1 1–0
partia nr 4.
1. e4 c5 2. Sf3 e6 3. g3 Sc6 4. Gg2 d5 5. e:d5 e:d5 6. 0-0 Sf6 7. d4 Ge7 8. Ge3 c:d4 9. S:d4 Gg4 10. Hd3 Hd7 11. Sd2 0-0 12. S2f3 Wfe8 13. Wfe1 Gd6 14. c3 h6 15. Hf1 Gh5 16. h3 Gg6 17. Wad1 Wad8 18. S:c6 b:c6 19. c4 Ge4 20. Gd4 Sh7 21. c:d5 G:d5 22. W:e8+ W:e8 23. Hd3 Sf8 24. Sh4 Ge5 25. G:d5 H:d5 26. G:e5 H:e5 27. b3 Se6 28. Sf3 Hf6 29. Kg2 Wd8 30. He2 Wd5 31. W:d5 c:d5 32. Se5 Hf5 33. Sd3 Sd4 34. g4 Hd7 35. He5 Se6 36. Kg3 Hb5 37. Sf4 S:f4 38. K:f4 Hb4+ 39. Kf3 d4 40. He8+ Kh7 41. H:f7 Hd2 42. Hf5+ Kh8 43. h4 H:a2 44. He6 Hd2 45. He8+ Kh7 46. He4+ Kh8 47. He8+ Kh7 remis
partia nr 5.
1. d4 Sf6 2. c4 e6 3. Sf3 b6 4. g3 Gb4+ 5. Gd2 Ge7 6. Sc3 Gb7 7. Gg2 c6 8. e4 d5 9. e:d5 c:d5 10. Se5 0-0 11. 0-0 Sc6 12. c:d5 S:e5 13. d6 Sc6 14. d:e7 H:e7 15. Gg5 h6 16. d5 Sa5 17. G:f6 H:f6 18. d:e6 H:e6 19. We1 Hf6 20. Sd5 G:d5 21. G:d5 Wad8 22. Hf3 H:b2 23. Wad1 Hf6 24. H:f6 g:f6 25. We7 Kg7 26. W:a7 Sc6 27. Wb7 Sb4 28. Gb3 W:d1+ 29. G:d1 S:a2 30. W:b6 Sc3 31. Gf3 f5 32. Kg2 Wd8 33. Wc6 Se4 34. G:e4 f:e4 35. Wc4 f5 36. g4 Wd2 37. g:f5 e3 38. We4 W:f2+ 39. Kg3 W:f5 remis
partia nr 6.
1. e4 c5 2. Sf3 e6 3. d4 c:d4 4. S:d4 a6 5. c4 Sf6 6. Sc3 Gb4 7. Hd3 Sc6 8. S:c6 d:c6 9. H:d8+ K:d8 10. e5 Sd7 11. Gf4 G:c3+ 12. b:c3 Kc7 13. h4 b6 14. h5 h6 15. 0-0-0 Gb7 16. Wd3 c5 17. Wg3 Wag8 18. Gd3 Sf8 19. Ge3 g6 20. h:g6 S:g6 21. Wh5 Gc6 22. Gc2 Kb7 23. Wg4 a5 24. Gd1 Wd8 25. Gc2 Wdg8 26. Kd2 a4 27. Ke2 a3 28. f3 Wd8 29. Ke1 Wd7 30. Gc1 Wa8 31. Ke2 Ga4 32. Ge4+ Gc6 33. G:g6 f:g6 34. W:g6 Ga4 35. W:e6 Wd1 36. G:a3 Wa1 37. Ke3 Gc2 38. We7+ 1–0
partia nr 7.
1. e4 e5 2. Sf3 Sc6 3. Gb5 Sf6 4. 0-0 S:e4 5. d4 Sd6 6. G:c6 d:c6 7. d:e5 Sf5 8. H:d8+ K:d8 9. h3 Ke8 10. Sc3 h5 11. Gf4 Ge7 12. Wad1 Ge6 13. Sg5 Wh6 14. g3 G:g5 15. G:g5 Wg6 16. h4 f6 17. e:f6 g:f6 18. Gf4 S:h4 19. f3 Wd8 20. Kf2 W:d1 21. S:d1 Sf5 22. Wh1 G:a2 23. W:h5 Ge6 24. g4 Sd6 25. Wh7 Sf7 26. Se3 Kd8 27. Sf5 c5 28. Sg3 Se5 29. Wh8+ Wg8 30. G:e5 f:e5 31. Wh5 G:g4 32. f:g4 W:g4 33. W:e5 b6 34. Se4 Wh4 35. Ke2 Wh6 36. b3 Kd7 37. Kd2 Kc6 38. Sc3 a6 39. We4 Wh2+ 40. Kc1 Wh1+ 41. Kb2 Wh6 42. Sd1 Wg6 43. Se3 Wh6 44. We7 Wh2 45. We6+ Kb7 46. Kc3 Wh4 47. Kb2 Wh2 48. Sd5 Wd2 49. Sf6 Wf2 50. Kc3 Wf4 51. Se4 Wh4 52. Sf2 Wh2 53. Wf6 Wh7 54. Sd3 Wh3 55. Kd2 Wh2+ 56. Wf2 Wh4 57. c4 Wh3 58. Kc2 Wh7 59. Sb2 Wh5 60. We2 Wg5 61. Sd1 b5 62. Sc3 c6 63. Se4 Wh5 64. Sf6 Wg5 65. We7+ Kb6 66. Sd7+ Ka5 67. We4 Wg2+ 68. Kc1 Wg1+ 69. Kd2 Wg2+ 70. Ke1 b:c4 71. W:c4 Wg3 72. S:c5 Kb5 73. Wc2 a5 74. Kf2 Wh3 75. Wc1 Kb4 76. Ke2 Wc3 77. Sd3+ K:b3 78. Wa1 Kc4 79. Sf2 Kb5 80. Wb1+ Kc4 81. Se4 Wa3 82. Sd2+ Kd5 83. Wh1 a4 84. Wh5+ Kd4 85. Wh4+ Kc5 86. Kd1 Kb5 87. Kc2 Wg3 88. Se4 Wg2+ 89. Kd3 a3 90. Sc3+ Kb6 91. Wa4 a2 92. S:a2 Wg3+ 93. Kc2 Wg2+ 94. Kb3 Wg3+ 95. Sc3 Wh3 96. Wb4+ Kc7 97. Wg4 Wh7 98. Kc4 Wf7 99. Wg5 Kb6 100. Sa4+ Kc7 101. Kc5 Kd7 102. Kb6 Wf1 103. Sc5+ Ke7 104. K:c6 Wd1 105. Wg6 Kf7 106. Wh6 Wg1 107. Kd5 Wg5+ 108. Kd4 Wg6 109. Wh1 Wg2 110. Se4 Wa2 111. Wf1+ Ke7 112. Sc3 Wh2 113. Sd5+ Kd6 114. Wf6+ Kd7 115. Sf4 Wh1 116. Wg6 Wd1+ 117. Sd3 Ke7 118. Wa6 Kd7 119. Ke4 Ke7 120. Wc6 Kd7 121. Wc1 W:c1 122. S:c1 remis
partia nr 8.
1. d4 Sf6 2. c4 e6 3. Sf3 d5 4. Sc3 Ge7 5. Gf4 0-0 6. e3 c5 7. d:c5 G:c5 8. a3 Sc6 9. Hc2 We8 10. Gg5 Ge7 11. Wd1 Ha5 12. Gd3 h6 13. Gh4 d:c4 14. G:c4 a6 15. 0-0 b5 16. Ga2 Gb7 17. Gb1 Wad8 18. G:f6 G:f6 19. Se4 Ge7 20. Sc5 G:c5 21. H:c5 b4 22. Wc1 b:a3 23. b:a3 H:c5 24. W:c5 Se7 25. Wfc1 Wc8 26. Gd3 Wed8 27. W:c8 W:c8 28. W:c8+ S:c8 29. Sd2 Sb6 30. Sb3 Sd7 31. Sa5 Gc8 32. Kf1 Kf8 33. Ke1 Ke7 34. Kd2 Kd6 35. Kc3 Se5 36. Ge2 Kc5 37. f4 Sc6 38. S:c6 K:c6 39. Kd4 f6 40. e4 Kd6 41. e5+ remis
partia nr 9.
1. e4 e5 2. Sf3 Sc6 3. Gb5 Sf6 4. 0-0 S:e4 5. d4 Sd6 6. G:c6 d:c6 7. d:e5 Sf5 8. H:d8+ K:d8 9. h3 Ke8 10. Sc3 h5 11. Se2 b6 12. Wd1 Ga6 13. Sf4 Gb7 14. e6 Gd6 15. e:f7+ K:f7 16. Sg5+ Kf6 17. Se4+ Kf7 18. Sg5+ Kf6 19. Se4+ Kf7 20. Sg5+ remis
partia nr 10.
1. d4 Sf6 2. c4 g6 3. Sc3 d5 4. Sf3 Gg7 5. Hb3 d:c4 6. H:c4 0-0 7. e4 Sa6 8. Ge2 c5 9. d5 e6 10. 0-0 e:d5 11. e:d5 We8 12. Gg5 h6 13. Ge3 Gf5 14. Wad1 Se4 15. S:e4 G:e4 16. Hc1 Hf6 17. G:h6 H:b2 18. H:b2 G:b2 19. Sg5 Gd4 20. S:e4 W:e4 21. Gf3 We7 22. d6 Wd7 23. Gf4 Sb4 24. Wd2 We8 25. Wc1 We6 26. h4 Ge5 27. G:e5 W:e5 28. G:b7 W:b7 29. d7 Sc6 30. d8H+ S:d8 31. W:d8+ Kg7 32. Wd2 remis
partia nr 11.
1. e4 e5 2. Sf3 Sc6 3. Gb5 Sf6 4. 0-0 S:e4 5. d4 Sd6 6. G:c6 d:c6 7. d:e5 Sf5 8. H:d8+ K:d8 9. h3 Gd7 10. Sc3 h6 11. b3 Kc8 12. Gb2 c5 13. Wad1 b6 14. Wfe1 Ge6 15. Sd5 g5 16. c4 Kb7 17. Kh2 a5 18. a4 Se7 19. g4 Sg6 20. Kg3 Ge7 21. Sd2 Whd8 22. Se4 Gf8 23. Sef6 b5 24. Gc3 b:a4 25. b:a4 Kc6 26. Kf3 Wdb8 27. Ke4 Wb4 28. G:b4 c:b4 29. Sh5 Kb7 30. f4 g:f4 31. Sh:f4 S:f4 32. S:f4 G:c4 33. Wd7 Wa6 34. Sd5 Wc6 35. W:f7 Gc5 36. W:c7+ W:c7 37. S:c7 Kc6 38. Sb5 G:b5 39. a:b5+ K:b5 40. e6 b3 41. Kd3 Ge7 42. h4 a4 43. g5 h:g5 44. h:g5 a3 45. Kc3 1–0

</doc>
<doc id="3182747" url="https://pl.wikipedia.org/wiki?curid=3182747" title="Memoriał Josefa Odložila 2014">
Memoriał Josefa Odložila 2014

Memoriał Josefa Odložila 2014 – międzynarodowy mityng lekkoatletyczny, który odbywał się 8 czerwca 2014 na Stadionie imienia Evžena Rošickiego w Pradze. Zawody znalazły się w kalendarzu European Athletics Outdoor Premium Meetings, w związku z czym należą do grona najważniejszych mityngów organizowanych w Europie pod egidą Europejskiego Stowarzyszenia Lekkoatletycznego.

</doc>
<doc id="3182752" url="https://pl.wikipedia.org/wiki?curid=3182752" title="Howhannes Zanazanian">
Howhannes Zanazanian

Howhannes Zanazanian, orm. Հովհաննես Զանազանյան, ros. Оганес Арутюнович Заназанян, "Oganes Arutiunowicz Zanazanian" (ur. 10 grudnia 1946 w Atenach, Królestwo Grecji, 4 października 2015) – ormiański piłkarz, grający na pozycji pomocnika, a wcześniej napastnika, były reprezentant Związku Radzieckiego, olimpijczyk, trener piłkarski.
Kariera piłkarska.
Kariera klubowa.
Wychowanek klubu Ararat Erywań, w drużynie rezerwowej którego rozpoczął karierę piłkarską. W 1965 został piłkarzem Lernagorc Kafan i w debiutowym sezonie zdobył tytuł króla strzelców klubu. W następnym roku przeszedł do Sziraka Giumri, a w końcu sezonu został zaproszony do Araratu Erywań, w którym występował przez dziesięć lat. Wiosną 1976 bronił barw Spartaka Moskwa. Latem 1976 odszedł do SKIF Erywań. W 1979 zakończył karierę piłkarską w klubie Karabach Stepanakert.
Kariera reprezentacyjna.
W latach 1971-1972 wystąpił w 12 meczach olimpijskiej reprezentacji ZSRR. 1972 debiutował w pierwszej radzieckiej reprezentacji. Łącznie rozegrał 6 meczów i strzelił jedną bramkę. Zdobywał brązowy medal igrzysk olimpijskich w 1972 w Monachium.
Kariera trenerska.
Jeszcze będąc piłkarzem rozpoczął pracę szkoleniową. W latach 1976-1977 łączył funkcje trenerskie w SKIF Erywań, a w 1978-1979 w klubie Karabach Stepanakert. W sezonie 1992-1993 trenował libański zespół Homenetmen Bejrut. Następnie od 1994 do kwietnia 1995 prowadził młodzieżową reprezentację Armenii. W latach 1996-2002 pracował w Komitecie Wykonawczym Federacji Piłkarskiej Armenii. W sierpniu 2001 stał na czele Spartaka Erywań, a w maju 2003 został zaproszony na stanowisko głównego trenera Bananca Erywań. W czerwcu 2005 zrezygnował z funkcji trenera i kontynuował pracę jako wiceprezes klubu.

</doc>
<doc id="3182753" url="https://pl.wikipedia.org/wiki?curid=3182753" title="Fight and Revenge">
Fight and Revenge

Fight and Revenge to amerykański niezależny film akcji z 1997 roku, napisany przez Jeremy'ego Lippa i wyreżyserowany przez Davida Wintersa. W roli głównej wystąpił w nim znany z udziału w filmach sensacyjnych Matt McColm, aktor i kaskader. Projekt uważany jest za zagubiony, prawdopodobnie nie zachowały się po nim kopie.
Opis fabuły.
W trakcie wykonywania misji wojskowej sierżant John Trenton zostaje nakryty na szpiegowaniu. Pojmany, jest torturowany dla informacji.
Produkcja.
Film powstawał jako produkcja niezależna. Budżet obrazu wynosił dziewięćset tysięcy dolarów; wytwórnia Caravan Pictures musiała obniżyć go z niższej kwoty, gdy popadła w problemy finansowe. Informacji na temat produkcji filmu po raz pierwszy udzieliło pismo "New Sunday Times" w drugiej połowie maja 1996 roku.
Wydanie filmu.
Premiera "Fight and Revenge" odbyła się wiosną 1997. Uważa się, że po obrazie Wintersa nie zachowały się żadne kopie, przez co film uchodzi za zagubiony.

</doc>
<doc id="3182755" url="https://pl.wikipedia.org/wiki?curid=3182755" title="Autumn Revival">
Autumn Revival



</doc>
<doc id="3182758" url="https://pl.wikipedia.org/wiki?curid=3182758" title="Pływanie na Letnich Igrzyskach Olimpijskich 1936 – 400 m stylem dowolnym kobiet">
Pływanie na Letnich Igrzyskach Olimpijskich 1936 – 400 m stylem dowolnym kobiet

Wyścig na 400 metrów stylem dowolnym kobiet był jedną z konkurencji pływackich rozgrywanych podczas XI Letnich Igrzysk Olimpijskich w Berlinie. Wystartowało 20 zawodniczek z dziesięciu reprezentacji.
Czternastoletnia Dunka Ranghild Hveger ustanowiła swój pierwszy z czterdziestu dwóch rekordów świata na początku 1936 roku. Był to rekord na dystansie 800 metrów stylem dowolnym, przez co stała się główną kandydatką do złotego medalu na berlińskich igrzyskach na dystansie o połowę krótszym. Potwierdziła to bijąc rekord olimpijski już w fazie eliminacyjnej. W finale jej główną rywalką była zdobywczyni złota na dystansie 100 metrów stylem dowolnym, Holenderka Rie Mastenbroek. Hveger od początku narzuciła moce tempo chcąc zostawić Holenderkę z tyłu. Nie udało się to jednak. Co więcej, Mastenbroek na ostatnich dziesięciu metrach przyspieszyła i w sprinterski sposób zdobyła swoje trzecie złoto. Później opowiedziała o pewnym incydencie mającym miejsce przed którymś z wcześniejszych wyścigów. Hveger podzieliła się czekoladą z innymi zawodniczkami prócz Mastenbroek. To wzbudziło w niej chęć "zemsty" w wyścigu na 400 metrów.
Po igrzyskach Hveger dominowała na arenie międzynarodowej. Na Mistrzostwach Europy w 1938 roku zdobyła trzy złote medale. W momencie zakończenia kariery podczas igrzysk w Helsinkach, trzydziestodwuletnia Dunka wciąż była na tyle dobra by awansować do finału na 400 metrów stylem dowolnym.
Wyniki.
Eliminacje.
Trzy najszybsze zawodniczki z każdego wyścigu i najszybsza z czwartego miejsca awansowały do półfinału.
Wyścig 1
Wyścig 2
Wyścig 3
Wyścig 4
Wyścig 5
Półfinały.
Cztery najszybsze zawodniczki z każdego półfinału awansowały do finału.
Półfinał 1
Półfinał 2

</doc>
<doc id="3182761" url="https://pl.wikipedia.org/wiki?curid=3182761" title="Jana Matiašovská-Ağayeva">
Jana Matiašovská-Ağayeva

Jana Matiašovská-Ağayeva (ur. 7 lipca 1987 na Słowacji) – azerska siatkarka pochodzenia słowackiego, reprezentantka Azerbejdżanu. Występuje na pozycji atakującej lub przyjmującej, w sezonie 2014/2015 była zawodniczką Atomu Trefla Sopot, jednak chcąc grać w podstawowym składzie postanowiła przenieść się do tureckiej ligi do klubu Çanakkale Belediyespor Kulübü, gdzie zastąpiła kontuzjowaną Kingę Kasprzak. Od sezonu 2018/2019 występuje w japońskiej drużynie Toray Arrows.
Podczas ostatniego meczu finałowego w japońskiej lidze V.League z drużyną Toray Arrows przeciwko Hisamitsu Springs zdobyła 60 pkt. Pobiła rekord świata zdobytych punktów podczas meczu. Poprzedni punktowy rekord świata należał do innej siatkarki z Azerbejdżanu Poliny Rəhimovej, która w 2015 roku punktowała 58 razy w ligowym meczu Toyota Auto Body Queenseis i Hitachi Rivale ligi japońskiej.
Sukcesy klubowe.
Puchar Challenge:
Liga azerska:
Liga południowokoreańska:
Liga japońska:
Puchar Kurowashiki:

</doc>
<doc id="3182763" url="https://pl.wikipedia.org/wiki?curid=3182763" title="Oganes Zanazanjan">
Oganes Zanazanjan



</doc>
<doc id="3182765" url="https://pl.wikipedia.org/wiki?curid=3182765" title="Jana Matiasovska-Aghayeva">
Jana Matiasovska-Aghayeva



</doc>
<doc id="3182766" url="https://pl.wikipedia.org/wiki?curid=3182766" title="Okręty podwodne typu Andrasta">
Okręty podwodne typu Andrasta

Okręty podwodne typu Andrasta – typ okrętu podwodnego zaprojektowany we francuskiej firmie "Direction des Constructions Navales Services" (DCNS). Firma określa typ jako przybrzeżny wielozadaniowy okręt podwodny. Projekt zaprezentowano publicznie w 2008. Andrasta jest nowym projektem, lecz wykorzystuje w dużym stopniu (ok. 70%) rozwiązania sprawdzone w okrętach typu Scorpène. Producent szacuje cenę na 200 milionów euro. 
Konstrukcja i wyposażenie.
Jedna śruba pięcioskrzydłowa ma być napędzana silnikiem elektrycznym. Prąd dostarczą dwa generatory z silnikami wysokoprężnymi. Energię elektryczna będą magazynować dwa zestawy akumulatorów (jeden na dziobie, jeden na śródokręciu). 
W kiosku, znajdującym się na śródokręciu zamontowane mają być podnoszone maszty z wyposażeniem optoelektronicznym (kamery wysokiej rozdzielczości oraz do pracy nocnej), anteny radaru oraz łączności radiowej (w tym satelitarnej). Oprócz nich w kiosku znajduje się śluza dla trzech płetwonurków oraz wyrzutnie celów-pułapek przeciwko torpedom samonaprowadzającym. 
Maszty nie przechodzą przez kadłub sztywny, co zwiększa wytrzymałość. Wszystkie sygnały przekazywane są elektronicznie, co umożliwiło przeniesienie centrali dowodzenia na przód okrętu. Dzięki temu unika się przechodzenia osób zbędnych przez centralę dowodzenia. Dzięki dużej automatyzacji wszystkich zadań okręt może mieć nieliczną załogę. Przewidziano pracę w systemie trójwachtowym. 
Głównym czujnikiem hydrolokacyjnym ma być cylindryczna antena, mogąca pracować w trybie aktywnym i pasywnym, umieszczona na dziobie, pod pakietami wyrzutni torpedowych. Na burtach będą anteny sonaru obserwacji bocznej. Dodatkowo okręt będzie miał sonar do wykrywania przeszkód podwodnych i min.
Uzbrojenie.
Podstawowym uzbrojeniem ma być 6 wyrzutni torped kal. 533 mm, zamontowanych na dziobie okrętu. Przewiduje się zastosowanie dwóch wymiennych pakietów po trzy wyrzutnie. Okręt nie zabierałby zapasowych torped, opróżnione pakiety byłyby wymieniane w bazie na gotowe do użytku. Możliwe jest też zastosowanie pocisków Exocet, MBDA MICA (wystrzeliwanych z wyrzutni torped) oraz Mistral (zamontowanych na maszcie).

</doc>
<doc id="3182769" url="https://pl.wikipedia.org/wiki?curid=3182769" title="Eternal Flame">
Eternal Flame



</doc>
<doc id="3182770" url="https://pl.wikipedia.org/wiki?curid=3182770" title="Shidō Munan">
Shidō Munan

Shidō Munan (ur. 1603, zm. 1676; jap. 至道無難) – japoński mistrz zen szkoły rinzai, prekursor nowego rinzai.
Życiorys.
Był najstarszym synem właściciela karczmy w okolicy Sekigahary w Minu (Gifu). Już jako dziecko wykazywał intelektualną bystrość połączoną z zainteresowaniem religią. Opanował japońskie sylabiczne pismo "kana" oraz artystyczną kursywę pisma trawiastego - "sōsho". Jako najstarszy syn był także przygotowywany do prowadzenia rodzinnego interesu.
Ponieważ mistrz zen Gudō Tōshoku odpowiadał za jeden z klasztorów w okolicy Sekigahary, bywał tam od czasu do czasu i wtedy zatrzymywał się w zajeździe rodziny Munana. Zwrócił uwagę na bystrego, o szerokich zainteresowaniach, chłopca.
Gdy miał 14 lat ojciec zabrał go z sobą do Kioto. W czasie podróży mijali okolice wyniszczone przez wojnę, co wywarło na chłopcu wielkie i przygnębiające wrażenie. Po przybyciu do Kioto chłopiec odnowił kontakt z mistrzem Gūdo Tōshoku i został jego świeckim uczniem.
W systemie nauczania szkoły rinzai najpierw stosowano "susokkan", czyli liczenie oddechów, w celu osiągnięcia pewnego stopnia koncentracji. Następnym etapem było skupienie się na oddychaniu bez liczenia oddechów. Gdy nauczyciel uważał, że uczeń jest gotowy, przypisywał mu jakiś kōan. Gudō przeznaczył dla Munana wers z wiersza Huinenga "od samego początku nic nie istnieje".
Jednak przed ukończeniem treningu zen Munan musiał udać się do Sekigahary, aby podjąć obowiązki w zajeździe. Za każdym razem, gdy mistrz był w tej okolicy odwiedzał chłopca i sprawdzał jego postępy. Tak minęło kilka dekad. Chłopiec dorósł, ożenił się, odziedziczył interes i całkowicie odszedł od praktyki zen rozwijając swoje zainteresowania w kierunku picia sake i hazardu.
Około 1656 roku Gudō po raz kolejny odwiedził dom swojego byłego ucznia i dowiedział się od żony, że mąż po alkoholu robi się agresywny i lepiej rodzinie byłoby bez niego. Gudō powiedział, że zaczeka na powrót męża. Poprosił o butelkę sake i dwie czarki i czekał na jego powrót siedząc w medytacji. Gdy Munan wszedł pijany do domu Gudō zaproponował mu wspólne picie w wyniku którego Munan zasnął na podłodze. Rankiem, gdy się obudził, zobaczył swojego nauczyciela siedzącego w medytacji. "Obudziłeś się, a więc mogę już powrócić do stolicy" - powiedział Gudō. Skacowany Munan coś wybełkotał w odpowiedzi. Gudō wkładając sandały powiedział: "Wiesz co, ludzkie życie jest krótkie i wszystkie rzeczy przemijają. Gdy spędzasz twój czas na piciu i hazardzie, nie masz czasu na inne rzeczy, które mogą być ważniejsze. Poza tym, przynosisz smutek do rodziny i wszystkich, którzy zależą od ciebie". Zapłakany Munan obiecał natychmiastową poprawę i poprosił o zgodę na niesienie rzeczy mistrza. Wyruszyli razem w drogę. Po pewnym czasie Gudō powiedział, że powinien już wrócić do domu, ale mężczyzna powiedział, że odprowadzi go jeszcze kawałek. Sytuacja taka powtórzyła się parokrotnie, po czym Munan stwierdził, iż pójdzie z nim do Edo. Gdy dotarli do miasta, Munan ogolił głowę i w wieku 52 lat znalazł się w klasztorze. Otrzymał imię Shidō Munan.
Munan praktykował pod nadzorem Gudō w klasztorze Tōshoku, ponownie jako kōan otrzymał wers z wiersza Huinenga "od samego początku nic nie istnieje". Kilkuletnia praca nad nim zakończyła się sukcesem i Munan osiągnął oświecenie.
Gudō wyznaczył Munana swoim spadkobiercą i opuścił Edo. Munan zamieszkał w pustelni Tōhoku w dystrykcie Asabu w Edo. Prowadził bardzo ascetyczny tryb życia i przyjmował niewielu gości. Od małej grupy uczniów wymagał ascetyzmu i oddania się praktyce. Swoim uczniom mówił: "Jeśli wasza praktyka nie może być zakończona sukcesem, musicie powrócić do świeckiego życia". Wiedział o skorumpowaniu wielu kapłanów buddyjskich, więc tym bardziej wymagał od swoich uczniów wyplenienia wszelkich światowych namiętności. Bycie buddyjskim kapłanem nie było dla niego tylko ogoleniem głowy. Praktyka "zazen" (chiń. "zuochan") i praktyka kōanowa były dla niego wydaniem wojny przeciwko namiętnościom, ponieważ uspokajają umysł.
Jego uczniowie naśladowali styl życia mistrza. Na swojego jedynego spadkobiercę wyznaczył Dōkyō Etana. Wkrótce ukończono budowę klasztoru Tōhoku i Munan odrzucił propozycję, aby został opatem założycielem. Na tę pozycję zarekomendował Dōkyō Etana, który jednak także odmówił. Ostatecznie opatem klasztoru został jeden z uczniów mistrza Gudō.
Resztę życia Munan spędził w pustelni Shidō (dawna pustelnia Tōhoku-an), jednak w 1673 roku została ona przeniesiona do innej części Edo - Koishikawy.
Shidō Munan zmarł w 1676 roku i został pochowany w Tōhoku-ji.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3182771" url="https://pl.wikipedia.org/wiki?curid=3182771" title="U Pana Boga w ogródku (serial telewizyjny)">
U Pana Boga w ogródku (serial telewizyjny)

U Pana Boga w ogródku – polski serial komediowy z 2008 r. w reżyserii Jacka Bromskiego. Akcja rozgrywa się przede wszystkim w Królowym Moście, Białymstoku, Tykocinie, Supraślu, Wierzchlesiu i Sokółce. Premiera odbyła się 11 października 2008 r. Serial jest rozszerzoną wersją obu filmów: U Pana Boga w ogródku, a następnie U Pana Boga za miedzą.
Fabuła.
Akcja rozgrywa się na prowincji, w pozornie spokojnej, idyllicznej miejscowości Królowy Most, dokąd agenci CBŚ przywożą gangstera Józefa Czaplę, świadka koronnego w procesie przeciwko mafii. W ramach ochrony świadków zmieniono mu nazwisko i adres: teraz dla niepoznaki Czapla, znany wcześniej pod pseudonimem Żuraw, nazywa się Jerzy Bocian i zamieszkuje w wynajętej dla niego willi. Szczegóły sprawy zna tylko komendant policji, który zresztą boryka się jeszcze z wieloma innymi kłopotami: brakuje mu podwładnych, choć właśnie jeden dostał przydział do Królowego Mostu, nie może też znaleźć męża dla swej córki Luśki, która ma nieślubnego potomka. Rozpoczyna się klasyczna komedia pomyłek, w której bohaterowie stawiani są przed coraz to nowymi i nieoczekiwanymi wyzwaniami. W małej mieścinie dojdzie do porachunków gangsterskich, różnie zakończonych prób robienia wielkich interesów, nowych związków.

</doc>
<doc id="3182773" url="https://pl.wikipedia.org/wiki?curid=3182773" title="Henryk Biłka">
Henryk Biłka

Henryk Biłka (ur. 19 stycznia 1910 roku w Stryszawie, zm. 28 grudnia 1978 roku w Andrychowie) – poeta ludowy, współzałożyciel i prezes Grupy Literackiej „Gronie” w latach 1968-1973, członek władz naczelnych Stowarzyszenia Twórców Ludowych w Lublinie; pracował społecznie w Towarzystwie Miłośników Ziemi Żywieckiej, Towarzystwie Miłośników Ziemi Wadowickiej.
Życiorys.
Jego matka dość wcześnie wyjechała do USA. Był wychowywany przez krewnych. Sam nauczył się czytać i pisać. Skończył eksternistycznie Technikum Ekonomiczne. W wieku 17 lat zaczął tworzyć poezję; zadebiutował w 1929 roku na łamach krakowskiej „Roli” wierszem „Liście” i odtąd współpracował systematycznie z prasą ludową i lokalną aż do wybuchu II wojny światowej. Po II wojnie światowej, w 1947 roku wziął udział w Zjeździe Pisarzy Ludowych w Rytwianach, zorganizowanym przez redakcję „Wsi”. Publikował m.in. w czasopismach: „Gronie”, „Karta Groni”, „Wieś – Jej Pieśń”, „Wielkopolanin”, „Orędownik”, „Dzwon Niedzielny”, „Głos Robotniczy”, „Życie Ziemi Żywieckiej”, „Wieści”, „Głos Młodzieży Wiejskiej”, „Zielony Sztandar”, „Życie Literackie”, "Orka", "Wieś", "Wieści", "Tygodnik Kulturalny", "Życie Literackie" i "Kamena". Twórczość jego odznacza się cechami poezji ludowej - i to zarówno w warstwie treściowej, jak i formalnej. Tematykę twórczości stanowią poetyckie warianty opisów pór roku, przyrody, krajobrazu i wrośniętych w niego ludzi.
Publikacje.
Wydawnictwa indywidualne:
Wydawnictwa zbiorowe:
Upamiętnienie.
W Andrychowie znajduje się ulica Henryka Biłki.
Życie prywatne.
Jego żoną była Zofia Krystyna Biłka, pseud. Krystyna Głębicka, ur. w Wadowicach, poetka ludowa, z zawodu pielęgniarka. Debiutowała w 1969 roku w „Wieściach”. Publikowała w „Karcie Groni”.

</doc>
<doc id="3182777" url="https://pl.wikipedia.org/wiki?curid=3182777" title="Historia literatury polskiej (podręcznik)">
Historia literatury polskiej (podręcznik)

Historia literatury polskiej – synteza historyczno-literacka Czesława Miłosza, podręcznik do historii literatury polskiej napisany z myślą o cudzoziemcach, wydany na emigracji w Stanach Zjednoczonych w 1969 w wydawnictwie Macmillan, próba opisania historii literatury polskiej od jej początków do roku 1966 (pierwsze wydanie polskie w Wydawnictwie Znak obejmowało okres zakończony w 1939, a pełna wersja została wydana w 2010).
Geneza.
Przyczyna powstania syntezy historyczno-literackiej Miłosza jest ściśle powiązana z jego biografią. W latach 60. XX wieku poeta wykładał literaturę słowiańską na amerykańskich uniwersytetach. Prowadził wówczas między innymi wykłady z „Przeglądu literatury polskiej”. Notatki z tych zajęć podyktował swojej studentce, Catherine S. Leach, która następnie je opracowała i w ten sposób powstała książka.
Treść.
Sam Miłosz przyznawał: ,Wystarczy zastanowić się chwilę, żeby dojść do wniosku, że napisanie literatury polskiej dla cudzoziemców jest przedsięwzięciem niemożliwym”. Pisał swój podręcznik z perspektywy emigranta, z dystansem do polskich spraw. W swojej książce nie ukrywa własnych niechęci i upodobań. Przyjął własne kryteria oceny utworów, przez co dokonał przewartościowania niektórych epok, prądów literackich oraz oceny twórczości samych autorów. W barwny sposób przemierzył kilka wieków polskiej literatury, co sprawiło, że „Historia literatury polskiej” nie przypomina bezosobowych podręczników i czyta się ją dobrze.
Emigracja polska sprzeciwiała się sposobowi patrzenia Miłosza na polską literaturę. W odpowiedzi na ich zarzuty poeta napisał esej „O historii polskiej literatury, wolnomyślicielach i masonach”, w którym bronił swoich poglądów.
Struktura utworu:
Rozdział I. ŚREDNIOWIECZE
Rozdział II. WIEK PIĘTNASTY – PÓŹNE ŚREDNIOWIECZE
Rozdział III. HUMANIZM I REFORMACJA – WIEK SZESNASTY I POCZĄTEK WIEKU SIEDEMNASTEGO
Rozdział IV. WIEK SIEDEMNASTY – KONTRREFORMACJA I BAROK
Rozdział V. PIERWSZA POŁOWA OSIEMNASTEGO WIEKU – NOC SASKA
Rozdział VI. DRUGA POŁOWA OSIEMNASTEGO WIEKU – OŚWIECENIE
Rozdział VII. ROMANTYZM
Rozdział VIII. POZYTYWIZM
Rozdział XI. MŁODA POLSKA
Rozdział X. POLSKA NIEPODLEGŁA – 1918–1939

</doc>
<doc id="3182786" url="https://pl.wikipedia.org/wiki?curid=3182786" title="Kinga Hatala">
Kinga Hatala

Kinga Hatala (ur. 17 lipca 1989 w Wadowicach) − polska siatkarka, grająca na pozycji atakującej.
Jest absolwentką studiów licencjackich Uniwersytetu Jagiellońskiego i studentką magisterskich Uniwersytetu Adama Mickiewicza. W rozgrywkach młodzieżowych grała najczęściej jako środkowa. Przed rozpoczęciem przygody z siatkówką trenowała piłkę ręczną.
W sezonie 2013/2014 w I lidze w piłce siatkowej kobiet była w składzie drużyny AZS KSZO Ostrowiec Świętokrzyski, która wywalczyła historyczny awans do ORLEN Ligi, najwyższej klasy rozgrywkowej, wygrywając wszystkie mecze zarówno w sezonie regularnym jak i w play-off. Pod koniec maja 2021 roku postanowiła zakończyć karierę siatkarską.
Sukcesy klubowe.
Mistrzostwa Polski klubów AZS:
Mistrzostwo Polski:
Mistrzostwo I ligi:

</doc>
<doc id="3182787" url="https://pl.wikipedia.org/wiki?curid=3182787" title="Greers Ferry">
Greers Ferry



</doc>
<doc id="3182796" url="https://pl.wikipedia.org/wiki?curid=3182796" title="Siergiej Olszanski">
Siergiej Olszanski

Sierhiej Pietrowicz Olszanski, ros. Сергей Петрович Ольшанский (ur. 28 maja 1948 w Moskwie) – rosyjski piłkarz, grający na pozycji obrońcy, a wcześniej napastnika, były reprezentant Związku Radzieckiego, olimpijczyk, trener piłkarski.
Kariera piłkarska.
Kariera klubowa.
Wychowanek klubu MELZ Moskwa, a potem FSzM Łużniki Moskwa. W 1966 rozpoczął karierę piłkarską w klubie Buriewiestnik Moskwa. W 1969 został zaproszony do Spartaka Moskwa, w którym występował przez siedem lat. W 1975 został powołany do wojska, gdzie bronił barw wojskowego klubu SKA Chabarowsk, a na początku 1976 służbowo przeniesiony do głównego wojskowego klubu CSKA Moskwa. W 1979 zakończył karierę piłkarską.
Kariera reprezentacyjna.
6 sierpnia 1972 debiutował w narodowej reprezentacji ZSRR w zremisowanym 4:4 meczu ze Szwecją. Łącznie rozegrał 19 meczów. Również w latach 1972-1975 wystąpił w 5 meczach olimpijskiej reprezentacji radzieckiej. Zdobył brązowy medal igrzysk olimpijskich w 1972 w Monachium.
Kariera trenerska.
Po zakończeniu kariery piłkarskiej rozpoczął pracę szkoleniową. Od września 1981 do sierpnia 1982 oraz od 1985 do czerwca 1986 trenował dzieci w Szkole Piłkarskiej CSKA. W międzyczasie, od września 1982 do 1984 pracował w sztabie szkoleniowym pierwszej drużyny CSKA. W lipcu 1986 został oddelegowany do Gwinei Bissau, gdzie prowadził do 1988 główny zespół wojskowy kraju. Potem pracował na różnych stanowiskach funkcjonariusza sportowego. Następnie w latach 1992-1996 pracował w Komitecie Wykonawczym Rosyjskiego Związku Piłkarskiego. Od 1997 do 2003 pracował w strukturach klubu CSKA. W latach 2001-2003 pomagał trenować FK Rieutow, a wiosną 2004 Saturn Jegorjewsk. Od 2005 kontynuował pracę jako dyrektor klubu Nika Moskwa.

</doc>
<doc id="3182797" url="https://pl.wikipedia.org/wiki?curid=3182797" title="Gustaw Pillati">
Gustaw Pillati

Gustaw Marian Pillati (ur. 2 sierpnia 1874 w Warszawie, zm. 25 lutego 1931 tamże) – polski malarz i rysownik, pedagog. Wywodził z rodziny warszawskich artystów: jego ojciec Ksawery Pillati oraz stryj Henryk Pillati byli malarzami, natomiast brat Stefan Pillati zajmował się rzeźbiarstwem. 
Gustaw Pillati uczęszczał do Klasy Rysunkowej Wojciecha Gersona, a następnie, w latach 1897–1900 studiował w krakowskiej Szkole Sztuk Pięknych, gdzie jego nauczycielami byli: Florian Cynk (rysunek) oraz Teodor Axentowicz (malarstwo). Następnie kształcił się zagranicą: w Académie Julian w Paryżu (od 1901 roku) oraz szkole Simona Hollósy'ego w Monachium (od 1908 roku). Po powrocie do kraju zamieszkał w Warszawie. W 1920 roku walczył w wojnie polsko-bolszewickiej. W latach 1920–1922 uczył rysunku na kursach w Muzeum Rzemiosł i Sztuki Stosowanej, natomiast w latach 1923-1926 wykładał w Szkole Sztuk Pięknych. Należał do Towarzystwa Zachęty Sztuk Pięknych, Grupy Pro Arte oraz Związku Zawodowego Polskich Artystów Plastyków. Od 1899 roku regularnie wystawiał swoje prace w warszawskiej Zachęcie, a w latach 1902–1905 – również w Salonie Krywulta. Ponadto jego prace wystawiane były w kraju (m.in. Kraków, Lwów, Częstochowa, Kielce, Łódź, Lublin, Poznań, Wilno) oraz zagranicą (Moskwa).
Gustaw Pillati tworzył głównie obrazy olejne, rzadziej pastele i akwarele. Ponadto był autorem wielu grafik oraz ilustracji. Ulubionymi tematami były pejzaże, portrety oraz sceny rodzajowe o tematyce ludowej. Tematów szukał na Huculszczyźnie, Podhalu, w Tatrach oraz Beskidach, a podczas studiów we Francji – w Bretanii. Jego prace, wystawiane w Zachęcie, były wielokrotnie nagradzane, a w 1927 roku obraz "Góral z kosą" zdobył brązowy medal.
Po śmierci został pochowany na cmentarzu Powązkowskim w Warszawie (kwatera 154-4-24).

</doc>
<doc id="3182798" url="https://pl.wikipedia.org/wiki?curid=3182798" title="Mencía">
Mencía



</doc>
<doc id="3182800" url="https://pl.wikipedia.org/wiki?curid=3182800" title="Międzynarodowa Federacja Miłośników Gołębi Pocztowych">
Międzynarodowa Federacja Miłośników Gołębi Pocztowych

Międzynarodowa Federacja Miłośników Gołębi Pocztowych (F.C.I. - Fédération Colombophile Internationale) jest stowarzyszeniem niekomercyjnym i mającym charakter całkowicie dobrowolny, w którego skład wchodzą federacje narodowe, zarządzające kwestiami gołębiarstwa sportowego w ich macierzystych krajach oraz stowarzyszenia sportowe, mające charakter przedstawicielski w tych państwach, w których nie zostały utworzone federacje narodowe.
Siedzibą Federacji jest miasto Halle w Belgii.
W skład FCI wchodzi do 65 krajów z całego świata w których grupuje się w sumie 4 350 000 hodowców gołębii pocztowych

</doc>
<doc id="3182802" url="https://pl.wikipedia.org/wiki?curid=3182802" title="Dave Myrie">
Dave Myrie

Dave Andrew Myrie Medrano (ur. 1 czerwca 1988 w Puerto Viejo) – kostarykański piłkarz występujący na pozycji obrońcy, zawodnik Limón F.C. oraz reprezentacji Kostaryki. 
Życiorys.
Kariera klubowa.
Był zawodnikiem klubów: Cádiz CF, Barbate CF, Puntarenas, Alajuelense, Chicago Fire, Philadelphia Union, Limón F.C., Fredrikstad FK, Uruguay, Herediano, A.D. San Carlos, Deportivo Saprissa i Pérez Zeledón.
Kariera reprezentacyjna.
Znalazł się w kadrze na Mistrzostwa Świata 2014 w zastępstwie kontuzjowanego Heinera Mory.

</doc>
<doc id="3182803" url="https://pl.wikipedia.org/wiki?curid=3182803" title="Hain Helde">
Hain Helde

Hain Helde (ur. 21 marca 1972 w Kohila) — estoński kajakarz.
Kariera.
Hain Helde uczestniczył dwukrotnie na letnich Igrzyskach olimpijskich (1996 i 2000). Podczas pierwszych igrzysk, w Atlancie w 1996 r., wziął udział w dwóch konkurencjach kajakarstwa: K-1 500 m i K-1 1000 m. W obu przypadkach nie zakwalifikował się do rundy finałowej. 4 lata później, w Sydney w 2000 r. Hain Helde ponownie wziął udział w dwóch konkurencjach kajakarstwa: K-1 500 m i K-1 1000 m. Po raz kolejny nie zakwalifikował się do rundy finałowej. Były to jego ostatnie igrzyska olimpijskie na których wystąpił

</doc>
<doc id="3182805" url="https://pl.wikipedia.org/wiki?curid=3182805" title="D.B. Weiss">
D.B. Weiss

D.B. Weiss, właśc. Daniel Brett Weiss (ur. 23 kwietnia 1971 w Chicago) – amerykański pisarz, scenarzysta i producent telewizyjny. Wraz z Davidem Benioffem jest twórcą popularnego serialu HBO "Gra o tron".
Życiorys.
D.B. Weiss urodził się 1971 roku i dorastał w Chicago. Następnie ukończył Wesleyan University, Trinity College oraz Iowa Writers’ Workshop.
W 2003 roku Weiss wydał jak dotąd jedyną swoją powieść zatytułowaną "Lucky Wonder Boy".
Napisał na nowo scenariusz do adaptacji filmowej serii gier Halo w 2006 roku, bazując na scenariuszu napisanym przez Alexa Garlanda. Jednakże w 2007 roku, reżyser Neill Blomkamp uznał projekt za martwy.
W 2003 roku Weiss i David Benioff (byli przyjaciółmi z college’u) zostali wynajęci do napisania scenariusza Gry Endera w konsultacji z Wolfgangiem Petersenem. Niemniej scenariusz nie został użyty w filmie, który powstał dopiero 10 lat później.
Pracował nad scenariuszem do prequela filmu "Jestem legendą", jednak reżyser Francis Lawrence stwierdził w maju 2011 roku, że nie sądzi by prequel kiedykolwiek powstał.
Weiss obecnie pracuje wraz z Benioffem przy serialu "Gra o tron", którego są twórcami.

</doc>
<doc id="3182806" url="https://pl.wikipedia.org/wiki?curid=3182806" title="Tarczownica skalna">
Tarczownica skalna

Tarczownica skalna ("Parmelia saxatilis" (L.) Ach.) – gatunek grzybów należący do rodziny tarczownicowatych ("Parmeliaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Parmelia, Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1753 Karol Linneusz nadając mu nazwę "Lichen saxatilis". Obecną, uznaną przez Index Fungorum nazwę nadał mu w roku 1803 Erik Acharius, przenosząc go do rodzaju "Parmelia". 
Niektóre synonimy naukowe:
Nazwa polska według "Krytycznej listy porostów i grzybów naporostowych Polski". 
Morfologia.
Listkowata, rozetkowata lub nieregularna plecha osiąga średnicę do 20 cm i znajdują się w niej glony protokokkoidalne. Do podłoża przylega ściśle. Jest głęboko wcinana. Rozgałęzione i wcinane odcinki plechy mają szerokość 2-10 mm i długość 5-50 mm, zakończenia plechy są wrębne lub wcinane. Brzegi odcinków stykają się z sobą lub dachówkowato zachodzą na siebie. Powierzchnia górna barwy popielatej lub szaroniebieskawej, na obwodzie często ma nieco brunatny odcień. Zazwyczaj jest dołeczkowano-siateczkowata, rzadziej gładka i znajdują się na niej pseudocyfelle. Na górnej powierzchni zwykle licznie występują pojedyncze lub rozgałęzione izydia. Mają cylindryczny lub brodawkowaty kształt, ciemne szczyty i występują w rozproszeniu lub w skupiskach. Dolna powierzchnia plechy z licznymi chwytnikami. W części środkowej jest czarna, matowa, natomiast obrzeża są jaśniejsze (brunatne) i lśniące. Reakcje barwne: górna kora K + żółty, C -, KC -, P + żółty; rdzeń K + żółty, C -, KC -, P + pomarańczowe
Lekanorowe apotecja mają średnicę do 10 mm i czerwonobrunatne tarczki, występują jednak bardzo rzadko. Na ich brunatnym i grubym brzegu często występują izydia. W jednym worku powstaje po 8 bezbarwnych, elipsoidalnych zarodników o rozmiarach 14-18 × 8-12 μm. Pyknidia nie występują.
Występowanie i siedlisko.
Gatunek kosmopolityczny, poza Australią występujący na wszystkich kontynentach łącznie z Antarktydą. Występuje także na wielu wyspach, m.in. na Grenlandii, Spitsbergenie, Hawajach, Nowej Zelandii. W Polsce występuje na obszarze całego kraju na skałach krzemianowych oraz na korze drzew liściastych i iglastych, rzadziej na drewnie.
W Polsce był gatunkiem ściśle chronionym, od 9 października 2014 r. został wykreślony z listy gatunków porostów chronionych.
Gatunki podobne.
Najbardziej podobna jest tarczownica bruzdkowana ("Parmelia sulcata"), która jednak na skałach występuje bardzo rzadko. Nieco odobna jest występująca na skałach żełuczka izydiowa ("Xanthoparmelia conspersa"), ta jednak ma odcinki plechy bardziej zaokrąglone, bez pseudocyfelli i zazwyczaj tworzy owocniki.

</doc>
<doc id="3182807" url="https://pl.wikipedia.org/wiki?curid=3182807" title="FCI (gołębie pocztowe)">
FCI (gołębie pocztowe)



</doc>
<doc id="3182810" url="https://pl.wikipedia.org/wiki?curid=3182810" title="Dave Brat">
Dave Brat

David Alan Brat (ur. 27 lipca 1964 w Detroit) – amerykański ekonomista i polityk, wykładowca Randolph-Macon College, działacz Partii Republikańskiej, członek Izby Reprezentantów z 7. okręgu wyborczego w stanie Wirginia od 4 listopada 2014.
W czerwcu 2014 nieoczekiwanie wygrał wewnętrzne prawybory z liderem kierownictwa Partii Republikańskiej w Izbie Reprezentantów Erikiem Cantorem. Następnie w wyborach pokonał demokratę Jacka Trammella. Związany ze środowiskiem TEA Party, sprzeciwiającym się ingerencji władz federalnych w gospodarkę i sprawy stanowe.

</doc>
<doc id="3182811" url="https://pl.wikipedia.org/wiki?curid=3182811" title="Nikołaj Tiszczenko">
Nikołaj Tiszczenko

Nikołaj Iwanowicz Tiszczenko, ros. Николай Иванович Тищенко (ur. 10 grudnia 1926 w Lublino, Rosyjska FSRR, ZSRR, zm. 10 maja 1981 w Moskwie) – rosyjski piłkarz, grający na pozycji prawego obrońcy, reprezentant ZSRR, olimpijczyk, trener piłkarski.
Kariera piłkarska.
Kariera klubowa.
Wychowanek drużyny juniorskiej Technikum Kolejowego w Lublino. W 1951 rozpoczął karierę piłkarską w klubie Spartak Moskwa, w którym występował do zakończenia kariery piłkarskiej w 1958.
Kariera reprezentacyjna.
8 września 1954 zadebiutował w reprezentacji Związku Radzieckiego w spotkaniu towarzyskim ze Szwecją wygranym 7:0. Ponadto występował w olimpijskiej reprezentacji Związku Radzieckiego, w składzie której zdobył złoty medal na Olimpiadzie w Melbourne 1956.
Kariera trenerska.
Po zakończeniu kariery piłkarskiej rozpoczął pracę szkoleniową. Pracował w strukturze klubu Spartak Moskwa, przeważnie trenując dzieci w Szkole Piłkarskiej Spartaka. W 1965 pomagał trenować pierwszą drużynę.
Zmarł przedwcześnie 10 maja 1981 roku w Łobnie pod Moskwą podczas meczu piłkarskiego seniorów. Został pochowany na Cmentarzu Lublińskim.

</doc>
<doc id="3182814" url="https://pl.wikipedia.org/wiki?curid=3182814" title="Parmelia saxatilis">
Parmelia saxatilis



</doc>
<doc id="3182815" url="https://pl.wikipedia.org/wiki?curid=3182815" title="Jiří Fleišman">
Jiří Fleišman

Jiří Fleišman (ur. 2 października 1984 w Moście) – piłkarz czeski grający na pozycji lewego obrońcy lub pomocnika. Od 2018 jest zawodnikiem klubu Baník Ostrawa.
Kariera klubowa.
Swoją karierę piłkarską Fleišman rozpoczął w klubie FK SIAD Most. W 2006 roku został z niego wypożyczony do Chmelu Blšany, w którym spędził rundę jesienną sezonu 2006/2007. Wiosną 2007 wrócił do Baníka. W 2008 roku był wypożyczony do klubu Baník Sokolov. W Baníku Most występował do końca sezonu 2009/2010.
Latem 2010 roku Fleišman został piłkarzem Slovana Liberec. 18 lipca 2010 zadebiutował w nim w zremisowanym 0:0 wyjazdowym spotkaniu z Dynamem Czeskie Budziejowice. W sezonie 2011/2012 wywalczył z zespołem Slovana tytuł mistrza Czech. W sezonie 2014/2015 zdobył Puchar Czech.
W 2015 roku Fleišman przeszedł do FK Mladá Boleslav. Zadebiutował w nim 26 lipca 2015 w przegranym 2:4 wyjazdowym meczu ze Slovanem Liberec. W sezonie 2015/2016 zdobył Puchar Czech.
Na początku 2018 roku Fleišman został zawodnikiem klubu Baník Ostrawa. Zadebiutował w nim 17 lutego 2018 w przegranym 1:2 domowym meczu z 1. FC Slovácko.
Kariera reprezentacyjna.
W reprezentacji Czech Fleišman zadebiutował 3 czerwca 2014 w przegranym 1:2 towarzyskim meczu z Austrią, rozegranym w Ołomuńcu. W 73. minucie tego meczu zmienił Davida Limberskiego.

</doc>
<doc id="3182816" url="https://pl.wikipedia.org/wiki?curid=3182816" title="Rodrigo García">
Rodrigo García



</doc>
<doc id="3182817" url="https://pl.wikipedia.org/wiki?curid=3182817" title="Frankfurter FC Viktoria">
Frankfurter FC Viktoria



</doc>
<doc id="3182823" url="https://pl.wikipedia.org/wiki?curid=3182823" title="Phillip Kipyeko">
Phillip Kipyeko

Phillip Kipyeko (ur. 10 stycznia 1995) – ugandyjski lekkoatleta specjalizujący się w biegach długodystansowych. 
W 2011, startując na dystansie 3000 metrów, zajął 7. miejsce podczas mistrzostw świata juniorów młodszych oraz sięgnął po brąz igrzysk Wspólnoty Narodów młodzieży. Szósty zawodnik biegu na 5000 metrów podczas mistrzostw świata juniorów w Barcelonie (2012). Rok później bez powodzenia startował na światowym czempionacie w gronie seniorów. W 2014 był szósty w biegu na 5000 metrów podczas juniorskich mistrzostw świata w Eugene. Srebrny medalista mistrzostw Afryki w biegach przełajowych (2016). 
Bibliografia.
 

</doc>
<doc id="3182826" url="https://pl.wikipedia.org/wiki?curid=3182826" title="Star One (grupa muzyczna)">
Star One (grupa muzyczna)



</doc>
<doc id="3182827" url="https://pl.wikipedia.org/wiki?curid=3182827" title="Cold (grupa muzyczna)">
Cold (grupa muzyczna)



</doc>
<doc id="3182829" url="https://pl.wikipedia.org/wiki?curid=3182829" title="The Mission (grupa muzyczna)">
The Mission (grupa muzyczna)



</doc>
<doc id="3182830" url="https://pl.wikipedia.org/wiki?curid=3182830" title="Monaco (grupa muzyczna)">
Monaco (grupa muzyczna)



</doc>
<doc id="3182831" url="https://pl.wikipedia.org/wiki?curid=3182831" title="Plan B (grupa muzyczna)">
Plan B (grupa muzyczna)



</doc>
<doc id="3182832" url="https://pl.wikipedia.org/wiki?curid=3182832" title="Nero (grupa muzyczna)">
Nero (grupa muzyczna)



</doc>
<doc id="3182834" url="https://pl.wikipedia.org/wiki?curid=3182834" title="Opus (grupa muzyczna)">
Opus (grupa muzyczna)



</doc>
<doc id="3182835" url="https://pl.wikipedia.org/wiki?curid=3182835" title="Etna (grupa muzyczna)">
Etna (grupa muzyczna)



</doc>
<doc id="3182836" url="https://pl.wikipedia.org/wiki?curid=3182836" title="Void (grupa muzyczna)">
Void (grupa muzyczna)



</doc>
<doc id="3182837" url="https://pl.wikipedia.org/wiki?curid=3182837" title="Tank (grupa muzyczna)">
Tank (grupa muzyczna)



</doc>
<doc id="3182838" url="https://pl.wikipedia.org/wiki?curid=3182838" title="Kreza">
Kreza



</doc>
<doc id="3182839" url="https://pl.wikipedia.org/wiki?curid=3182839" title="Goatlord (grupa muzyczna)">
Goatlord (grupa muzyczna)



</doc>
<doc id="3182840" url="https://pl.wikipedia.org/wiki?curid=3182840" title="Killer (grupa muzyczna)">
Killer (grupa muzyczna)



</doc>
<doc id="3182841" url="https://pl.wikipedia.org/wiki?curid=3182841" title="Verona (grupa muzyczna)">
Verona (grupa muzyczna)



</doc>
<doc id="3182842" url="https://pl.wikipedia.org/wiki?curid=3182842" title="Husky (grupa muzyczna)">
Husky (grupa muzyczna)



</doc>
<doc id="3182843" url="https://pl.wikipedia.org/wiki?curid=3182843" title="Sparta (grupa muzyczna)">
Sparta (grupa muzyczna)



</doc>
<doc id="3182845" url="https://pl.wikipedia.org/wiki?curid=3182845" title="Low (grupa muzyczna)">
Low (grupa muzyczna)



</doc>
<doc id="3182846" url="https://pl.wikipedia.org/wiki?curid=3182846" title="Killers (grupa muzyczna)">
Killers (grupa muzyczna)



</doc>
<doc id="3182848" url="https://pl.wikipedia.org/wiki?curid=3182848" title="Cabaret Voltaire (grupa muzyczna)">
Cabaret Voltaire (grupa muzyczna)



</doc>
<doc id="3182849" url="https://pl.wikipedia.org/wiki?curid=3182849" title="Oz (grupa muzyczna)">
Oz (grupa muzyczna)



</doc>
<doc id="3182850" url="https://pl.wikipedia.org/wiki?curid=3182850" title="Kyo (grupa muzyczna)">
Kyo (grupa muzyczna)



</doc>
<doc id="3182852" url="https://pl.wikipedia.org/wiki?curid=3182852" title="Lucas Kanieski">
Lucas Kanieski

Lucas da Cruz Kanieski (ur. 25 stycznia 1990 w Dourados) – brazylijski pływak specjalizujący się głównie w stylu wolnym.
Życiorys.
Lucas Kanieski urodził się 25 stycznia 1990 roku w Dourados w Brazylii. Swoją karierę rozpoczął w wieku 20 lat i wystąpił po raz pierwszy w 2010 roku podczas 9. Igrzysk Ameryki Południowej w Medellín w Kolumbii, zdobywając złoty medal w dyscyplinie na 800 metrów oraz dwa srebrne medale w dyscyplinach na 400 metrów i 1500 metrów stylem wolnym.
W sierpniu 2010 roku podczas Pan Pacific Swimming Championships w Irvine w Kalifornii zdobył dwunaste miejsce w dyscyplinie na 800 metrów, osiemnaste na 1500 metrów oraz dwudzieste siódme na 400 metrów stylem wolnym.
W grudniu 2010 roku podczas 10. Mistrzostw Świata w pływaniu na krótkim basenie w Dubaju zajął dwudzieste trzecie miejsce w dyscyplinie na 400 metrów, ósme na 1500 metrów, a także ósme w sztafecie 4x200 metrów w stylu wolnym.
W październiku 2011 roku podczas 16. Igrzysk Panamerykańskich w Guadalajarze w Meksyku zdobył srebrny medal w sztafecie 4x200 metrów w stylu wolnym, uczestnicząc w biegach. Zajął także piąte miejsce w dyscyplinach na 400 metrów oraz 1500 metrów stylem wolnym.

</doc>
<doc id="3182854" url="https://pl.wikipedia.org/wiki?curid=3182854" title="Pays cathare">
Pays cathare



</doc>
<doc id="3182858" url="https://pl.wikipedia.org/wiki?curid=3182858" title="Ratusz w Kowarach">
Ratusz w Kowarach

Ratusz w Kowarach – klasycystyczna budowla wzniesiona w latach 1786-1789, na fundamentach wcześniejszego ratusza. Obecnie siedziba władz miasta.
Historia.
Pierwszy ratusz w Kowarach istniał na pewno już w XVI wieku. Z powodu złego stanu technicznego budynek ten został rozebrany, a na jego fundamentach wzniesiono w latach 1786-1789 nowy ratusz według projektu Christiana Valentina Schulze. W okresie międzywojennym w tympanonie zainstalowano zegar. Po II wojnie światowej ratusz był kilkakrotnie odnawiany na zewnątrz. W 1981 r. wymieniono stolarkę okienną, nawiązującą do wcześniej istniejącej, a w roku 2003 budynek uzyskał nową elewację. 
Decyzją wojewódzkiego konserwatora zabytków z dnia 1 marca 2000 roku ratusz został wpisany do rejestru zabytków.
Architektura.
Ratusz jest klasycystyczną budowlą wzniesioną na planie prostokąta, ma dwa trakty pomieszczeń, dwie kondygnacje i jest nakryty dachem czterospadowym z lukarnami. Budynek posiada ryzalit z wejściem, a za nim owalny hol. Parter ma boniowania i pary pilastrów podtrzymujące belkowanie, trójkątny przyczółek i ścianę attykową zwieńczoną wazonami. Kondygnacje dzieli wydatny gzyms kordonowy. W podziemiach budynku zachowały się stare piwnice, pochodzące jeszcze z poprzedniego ratusza, a na parterze są polichromie, odkryte po wojnie pod nowszymi od nich tynkami. Obecnie obiekt jest siedzibą władz miejskich Kowar.

</doc>
<doc id="3182860" url="https://pl.wikipedia.org/wiki?curid=3182860" title="Tintu Luka">
Tintu Luka

Tintu Luka (ur. 26 kwietnia 1989 w Iritty) – indyjska lekkoatletka specjalizująca się w biegach średniodystansowych, uczestniczka igrzysk olimpijskich, rekordzistka kraju. Okazjonalnie wchodzi także w skład indyjskiej sztafety 4 × 400 metrów.
W 2008 zdobyła srebro mistrzostw Azji juniorów oraz dotarła do półfinału 800 metrów podczas juniorskich mistrzostw świata w Bydgoszczy. Szósta zawodniczka mistrzostw Azji (2009). W 2010 była piąta podczas pucharu interkontynentalnego, a na igrzyskach Wspólnoty Narodów uplasowała się na szóstej pozycji. W tym samym roku zdobyła brąz igrzysk azjatyckich. W kolejnym sezonie sięgnęła po srebro (w sztafecie 4 × 400 metrów) oraz brąz (na 800 metrów) podczas mistrzostwa Azji w Kobe oraz startowała na światowym czempionacie w Daegu. Półfinalistka igrzyskach olimpijskich w Londynie (2012). Złota i brązowa medalistka mistrzostw Azji w Pune (2013). W 2014 zdobyła złoto w sztafecie 4 × 400 metrów, a indywidualnie sięgnęła po srebro w biegu na 800 metrów podczas igrzysk azjatyckich w Incheon. Złota i srebrna medalistka mistrzostw Azji z 2015.
Wielokrotna złota medalistka mistrzostw Indii.
Rekord życiowy w biegu na 800 metrów: 1:59,17 (4 września 2010, Split) – wynik ten jest aktualnym rekordem Indii.
W roku 2014 została laureatem nagrody Arjuna Award.

</doc>
<doc id="3182866" url="https://pl.wikipedia.org/wiki?curid=3182866" title="Chirurdzy (sezon 2)">
Chirurdzy (sezon 2)



</doc>
<doc id="3182867" url="https://pl.wikipedia.org/wiki?curid=3182867" title="Chirurdzy (sezon 1)">
Chirurdzy (sezon 1)



</doc>
<doc id="3182871" url="https://pl.wikipedia.org/wiki?curid=3182871" title="Chirurdzy (sezon 8)">
Chirurdzy (sezon 8)



</doc>
<doc id="3182875" url="https://pl.wikipedia.org/wiki?curid=3182875" title="György Hölvényi">
György Hölvényi

György Hölvényi (ur. 13 czerwca 1962 w Budapeszcie) – węgierski polityk, nauczyciel i urzędnik państwowy, wiceminister, poseł do Parlamentu Europejskiego VIII i IX kadencji.
Życiorys.
W 1990 ukończył studia nauczycielskie z zakresu historii na Uniwersytecie im. Loránda Eötvösa w Budapeszcie, po czym przez rok pracował w zawodzie nauczyciela. W 1989 brał udział w powołaniu Chrześcijańsko-Demokratycznej Partii Ludowej (KDNP), w latach 1991–1993 kierował jej organizacją młodzieżową. W latach 1991–1994 był dyrektorem jednego z sekretariatów w resorcie opieki społecznej, następnie do 1996 sekretarzem ds. zagranicznych w strukturach KDNP. W latach 1996–1999 pracował jako menedżer ds. turystycznych w opactwie benedyktyńskim w Tihany, po czym pełnił funkcję zastępcy sekretarza stanu ds. młodzieży i sportu. Pełnił różne funkcje w organizacjach społecznych, m.in. prezesa narodowej fundacji dzieci i młodzieży (2000–2001). Od 2000 do 2003 był szefem gabinetu prezesa Duna Televízió, później przeszedł do pracy w strukturach Europejskiej Partii Ludowej. Był m.in. zastępcą sekretarza generalnego i sekretarzem generalnym związanej z chadecją Fundacji im. Roberta Schumana.
W 2012 w drugim rządzie Viktora Orbána objął urząd sekretarza stanu ds. religii, społeczeństwa obywatelskiego i spraw związanych z narodowością w Ministerstwie Zasobów Ludzkich.
W wyniku wyborów europejskich w 2014 z ramienia koalicji Fidesz-KDNP uzyskał mandat eurodeputowanego VIII kadencji PE. W 2019 z powodzeniem ubiegał się o reelekcję.

</doc>
<doc id="3182884" url="https://pl.wikipedia.org/wiki?curid=3182884" title="Norwegian Gem">
Norwegian Gem

Norwegian Gem – wycieczkowy statek pasażerski należący do floty Norwegian Cruise Line. Został zbudowany w stoczni Meyer Werft w Papenburg, Niemcy. Konstrukcja rozpoczęła się 7 czerwca 2006, natomiast przekazanie inwestorowi do użytkowania odbyło się 1 października 2007. 
Trasy rejsów.
W sezonie inauguracyjnym portem macierzystym był Nowy Jork, skąd statek wypływał w rejsy na Florydę, Bahamy i Karaiby. W lecie 2008 Gem rozpoczął rejsy z Barcelony odwiedzając porty morza śródziemnego. 
Od lata 2011, Gem pływał w jedno lub dwutygodniowe rejsy z Wenecji do Turcji, Grecji i Chorwacji, powracając w okresie zimowym do rejsów z Nowego Jorku na Bahamy. 
W 2014 Gem kontynuuje tygodniowe rejsy z Nowego roku na Florydę i Bahamy, oraz tygodniowe rejsy do Kanady odwiedzając Halifax i Saint John 
Od kwietnia 2015 do listopada 2016 do Norwegian Gem wypływa w dziesięciodniowe rejsy z Nowego Jorku na Karaiby, odwiedzając San Juan, Portoryko, St. Thomas, Wyspy Dziewicze (USA), Philipsburg, St. Maarten, oraz Tortola, Brytyjskie Wyspy Dziewicze. 

</doc>
<doc id="3182887" url="https://pl.wikipedia.org/wiki?curid=3182887" title="Razem (Węgry)">
Razem (Węgry)

Razem (węg. "Együtt") – węgierska partia polityczna o profilu socjalliberalnym, działająca w latach 2013–2018.
Historia.
W październiku 2012 były premier Gordon Bajnai zadeklarował powrót do czynnej działalności politycznej. W tym samym roku na bazie kilku organizacji obywatelskich powołał ugrupowanie Razem 2014, deklarujące się jako opozycja wobec rządów Viktora Orbána. W marcu 2013 nowa partia została formalnie utworzona, po czym zawiązała koalicję z formacją Dialog na rzecz Węgier. Przed wyborami parlamentarnymi w 2014 oba stronnictwa podpisały porozumienie wyborcze z innymi opozycyjnymi partiami, w tym socjalistami. W wyniku głosowania z 6 kwietnia 2014 mandat poselski uzyskało 3 przedstawicieli Razem 2014. W wyborach europejskich w tym samym roku wspólna lista wyborcza partii byłego premiera i Dialogu na rzecz Węgier otrzymała poparcie na poziomie 7,25% (1 mandat w PE VIII kadencji).
Gordon Bajnai zrezygnował następnie z aktywności politycznej, a ugrupowanie zaczęło używać skróconej nazwy. W 2015 jego liderem został Viktor Szigetvári, a w 2017 zastąpił go Péter Juhász. W 2018 partia wystawiła samodzielną listę wyborczą, otrzymując poniżej 1% głosów; jedyny mandat poselski zdobyła w okręgu większościowym. Partia rozwiązała się 2 czerwca 2018.

</doc>
<doc id="3182889" url="https://pl.wikipedia.org/wiki?curid=3182889" title="Zagubieni (sezon 1)">
Zagubieni (sezon 1)



</doc>
<doc id="3182890" url="https://pl.wikipedia.org/wiki?curid=3182890" title="Zagubieni (sezon 2)">
Zagubieni (sezon 2)



</doc>
<doc id="3182892" url="https://pl.wikipedia.org/wiki?curid=3182892" title="Zagubieni (sezon 3)">
Zagubieni (sezon 3)



</doc>
<doc id="3182894" url="https://pl.wikipedia.org/wiki?curid=3182894" title="Zagubieni (sezon 4)">
Zagubieni (sezon 4)



</doc>
<doc id="3182895" url="https://pl.wikipedia.org/wiki?curid=3182895" title="Zagubieni (sezon 5)">
Zagubieni (sezon 5)



</doc>
<doc id="3182896" url="https://pl.wikipedia.org/wiki?curid=3182896" title="Zagubieni (sezon 6)">
Zagubieni (sezon 6)



</doc>
<doc id="3182900" url="https://pl.wikipedia.org/wiki?curid=3182900" title="Simpsonowie (sezon 2)">
Simpsonowie (sezon 2)



</doc>
<doc id="3182902" url="https://pl.wikipedia.org/wiki?curid=3182902" title="Simpsonowie (sezon 3)">
Simpsonowie (sezon 3)



</doc>
<doc id="3182904" url="https://pl.wikipedia.org/wiki?curid=3182904" title="Simpsonowie (sezon 4)">
Simpsonowie (sezon 4)



</doc>
<doc id="3182906" url="https://pl.wikipedia.org/wiki?curid=3182906" title="Simpsonowie (sezon 5)">
Simpsonowie (sezon 5)



</doc>
<doc id="3182908" url="https://pl.wikipedia.org/wiki?curid=3182908" title="Simpsonowie (sezon 6)">
Simpsonowie (sezon 6)



</doc>
<doc id="3182910" url="https://pl.wikipedia.org/wiki?curid=3182910" title="Simpsonowie (sezon 7)">
Simpsonowie (sezon 7)



</doc>
<doc id="3182912" url="https://pl.wikipedia.org/wiki?curid=3182912" title="Simpsonowie (sezon 17)">
Simpsonowie (sezon 17)



</doc>
<doc id="3182914" url="https://pl.wikipedia.org/wiki?curid=3182914" title="Simpsonowie (sezon 18)">
Simpsonowie (sezon 18)



</doc>
<doc id="3182920" url="https://pl.wikipedia.org/wiki?curid=3182920" title="Andrei Inešin">
Andrei Inešin

Andrei Inešin (ur. 18 stycznia 1967 w Tallinnie) – estoński strzelec.
Kariera.
Andrei Inešin pięciokrotnie uczestniczył na letnich igrzyskach olimpijskich (1992, 1996, 2000, 2004 i 2008). Podczas swoich pierwszych igrzysk olimpijskich w 1992 wystartował w reprezentacji Wspólnoty Niepodległych Państw. Podczas tych igrzysk wziął udział jednej konkurencji strzelectwa: skeet'cie, gdzie uzyskał 25. miejsce. Od igrzysk w 1996 startował już tylko w reprezentacji Estonii. Podczas tych igrzysk wziął udział w skeet'cie w strzelectwie, gdzie 7. miejsce. Na igrzyskach w 2000 r. w Sydney, uczestniczył ponownie w skeet'cie w strzelectwie, gdzie tym razem uzyskał 19. miejsce. Kolejny raz, w 2004 r. na igrzyskach olimpijskich w konkurencji skeetu w strzelectwie zajął 21. miejsce. Jego ostatnie igrzyska były w 2008 w Pekinie, gdzie po raz ostatni uczestniczył w konkurencji skeetu w strzelectwie, gdzie zajął 18. miejsce.

</doc>
<doc id="3182921" url="https://pl.wikipedia.org/wiki?curid=3182921" title="Sezon">
Sezon

Zobacz też:

</doc>
<doc id="3182922" url="https://pl.wikipedia.org/wiki?curid=3182922" title="Prywatna praktyka (sezon 2)">
Prywatna praktyka (sezon 2)



</doc>
<doc id="3182924" url="https://pl.wikipedia.org/wiki?curid=3182924" title="Prywatna praktyka (sezon 1)">
Prywatna praktyka (sezon 1)



</doc>
<doc id="3182926" url="https://pl.wikipedia.org/wiki?curid=3182926" title="Wybory do Parlamentu Europejskiego w Grecji w 2014 roku">
Wybory do Parlamentu Europejskiego w Grecji w 2014 roku

Wybory do Parlamentu Europejskiego VIII kadencji w Grecji zostały przeprowadzone 25 maja 2014. Grecy wybrali 21 eurodeputowanych. Frekwencja wyniosła 59,96%.

</doc>
<doc id="3182928" url="https://pl.wikipedia.org/wiki?curid=3182928" title="Doktor Who - sezon 2 (1964-1965)">
Doktor Who - sezon 2 (1964-1965)



</doc>
<doc id="3182929" url="https://pl.wikipedia.org/wiki?curid=3182929" title="Doktor Who - sezon 1 (1963-1964)">
Doktor Who - sezon 1 (1963-1964)



</doc>
<doc id="3182933" url="https://pl.wikipedia.org/wiki?curid=3182933" title="Drzewo Oliwne (Grecja)">
Drzewo Oliwne (Grecja)

Drzewo Oliwne (gr. Ελιά) – koalicja greckich centrolewicowych i lewicowych partii politycznych.
Historia.
Sojusz został zawiązany w marcu 2014 celem wspólnego startu w wyborach europejskich w tym samym roku. Główną partią koalicji został Panhelleński Ruch Socjalistyczny. Do PASOK-u dołączyły także mniejsze lewicowe organizacje polityczne.
W głosowaniu z 25 maja 2014 Drzewo Oliwne uzyskało 8,02% głosów, co przełożyło się na 2 mandaty w Europarlamencie VIII kadencji, które uzyskali przedstawiciele PASOK-u (Nikos Andrulakis i Ewa Kaili). Szyld Drzewa Oliwnego nie był wykorzystywany w kolejnych wyborach.

</doc>
<doc id="3182934" url="https://pl.wikipedia.org/wiki?curid=3182934" title="Gerry Weber Open 2014">
Gerry Weber Open 2014

Gerry Weber Open 2014 – tenisowy turniej ATP rangi ATP World Tour 250 w sezonie 2014 z cyklu Gerry Weber Open rozgrywany w dniach 9–15 czerwca 2014 roku w Halle na kortach trawiastych o puli nagród 711 010 euro.

</doc>
<doc id="3182938" url="https://pl.wikipedia.org/wiki?curid=3182938" title="Bohdan Kos">
Bohdan Kos

Bohdan Tadeusz Kos (ur. 6 maja 1941 w Wołominie) – polski poeta, filozof, elektronik, wydawca, fizyk teoretyk.
Życiorys.
Jest absolwentem Politechniki Wrocławskiej na Wydziale Elektroniki. Stopień naukowy doktora uzyskał w 1988 roku na Politechnice Warszawskiej. W trakcie studiów we Wrocławiu, wraz z Ryszardem Turkiewiczem założył nieformalną grupę twórczą "Hermetoza". Po ślubie z Ninel Kameraz przeprowadził się do Warszawy, gdzie kontynuował działalność grupy.
W latach 80 XX w. współkierował podziemnym wydawnictwem LOS.
W roku 1991, wraz z Iwoną Arkuszewską, założył i prowadzi Fundację i Wydawnictwo TIKKUN specjalizujące się w publikowaniu poezji, judaików, pracach z historii sztuki.
Wraz z Wojciechem Brojerem i Janem Doktórem przetłumaczył i opracował oraz wydał kabalistyczną Sefer Jecira ("Sefer Jecira czyli Księga Stworzenia", Warszawa 1995). Jest autorem haseł dotyczących kabały i mistycyzmu w "Polskim słowniku Judaistycznym". Wygłasza odczyty o kabale oraz bierze udział w seminariach i sesjach naukowych na ten temat.
Wydał tomiki poezji "Podróż złudna" (1992) i "Atrament" (2007).
Przez szereg ostatnich lat, wraz z Wojciechem Brojerem i Janem Doktórem, pracuje nad tłumaczeniem i opracowaniem kabalistycznej księgi Sefer ha-Bahir.
Ma dwóch synów – Łukasza, reżysera teatralnego oraz Mateusza, który jest rabinem.
Został odznaczony Krzyżem Wolności i Solidarności (2018) oraz Krzyżem Oficerskim Orderu Odrodzenia Polski (2022).

</doc>
<doc id="3182939" url="https://pl.wikipedia.org/wiki?curid=3182939" title="To Potami">
To Potami

To Potami lub Rzeka (gr. Το Ποτάμι) – grecka partia polityczna o centrowym i proeuropejskim charakterze.
Historia.
Ugrupowanie zostało utworzone 11 marca 2014 przez prezentera telewizyjnego Stawrosa Teodorakisa. Partia nie określiła jednoznacznie swojego profilu, oparła się na popularności swojego założyciela. W wyborach europejskich z 25 maja 2014 Rzeka uzyskała około 6,6% głosów, co przełożyło się na 2 mandaty w Europarlamencie VIII kadencji, które uzyskali Jorgos Gramatikakis i Miltiadis Kirkos. W PE partia dołączyła do Postępowego Sojuszu Socjalistów i Demokratów.
W przedterminowych wyborach parlamentarnych w styczniu 2015 To Potami poparło niespełna 6,1% głosujących, co przełożyło się na 17 miejsc w Parlamencie Hellenów. W kolejnych wyborach parlamentarnych zorganizowanych we wrześniu tego samego roku, partia uzyskała 4,1% głosów, zdobywając 11 mandatów.
Partia współtworzyła zawiązane w 2017 federacyjne ugrupowanie KINAL, jednak opuściła je w 2018. W maju 2019, po nieprzekroczeniu progu wyborczego w wyborach europejskich, ugrupowanie zapowiedziało rezygnację ze startu w wyborach krajowych. W listopadzie tegoż roku zakończyło swoją działalność.

</doc>
<doc id="3182940" url="https://pl.wikipedia.org/wiki?curid=3182940" title="Darko Jevtić">
Darko Jevtić

Darko Jevtić (ur. 8 lutego 1993 w Bazylei) – szwajcarski piłkarz serbskiego pochodzenia występujący na pozycji pomocnika w greckim klubie AEK Ateny do którego jest wypożyczony z Rubina Kazań.
Kariera piłkarska.
Jest wychowankiem FC Basel, z którym w 2012 r. podpisał swój pierwszy profesjonalny kontrakt. W sezonie 2012/13 zdobył z tym klubem mistrzostwo Szwajcarii. W Lidze Europy UEFA FC Basel dotarł wtedy do półfinału, w którym przegrał z FC Chelsea. Jevtić był w swoim klubie zawodnikiem rezerwowym, w całym sezonie zagrał tylko w 4 meczach i zdobył 1 bramkę. W 2014 r. został wypożyczony do Lecha Poznań, z którym w 2015 r. podpisał nową umowę. Został kupiony do Kolejorza za kwotę 350 tysięcy euro. Przed sezonem 2019/20 na podstawie głosowania zawodników został wybrany kapitanem Kolejorza. W styczniu 2020 przeszedł do rosyjskiego klubu Rubin Kazań. W listopadzie 2020, w meczu z SKA Chabarowsk doznał wstrząśnienia mózgu i złamania nosa.

</doc>
<doc id="3182942" url="https://pl.wikipedia.org/wiki?curid=3182942" title="John Habberton">
John Habberton

John Habberton (pseudonim "Smelfungus"; ur. 1842, zm. 1921) – amerykański pisarz i krytyk literacki w gazecie "New York Herald". Znany szczególnie za sprawą utworów o początkach osadnictwa w Kalifornii.
Najbardziej jednak znaną książką Habbertona są adresowane pierwotnie do dorosłych czytelników, ale ostatecznie szczególnie pokochane przez młodych "Helen's Babies", wydane po raz pierwszy w 1876 roku. W pierwszych wydaniach książki nazwisko Habbertona nie pojawia się na okładce. W późniejszych czasach bardzo chwalili ją Rudyard Kipling i George Orwell. Po dziś dzień należy ona do klasyki literatury dziecięcej. W roku 1924 na podstawie książki powstał film, w reżyserii Williama Seitera. 

</doc>
<doc id="3182945" url="https://pl.wikipedia.org/wiki?curid=3182945" title="Karl-August Tiirmaa">
Karl-August Tiirmaa

Karl-August Tiirmaa (ur. 7 lipca 1989 w Võru) – estoński kombinator norweski.
Lata młodości.
Narciarstwo klasyczne zaczął uprawiać w wieku 9 lat pod wpływem starszych sióstr.
Kariera.
W 2008 zajął trzecie miejsce w zawodach drużynowych na otwartych letnich mistrzostwach Estonii w skokach narciarskich. W sezonie 2008/2009 został mistrzem kraju w kombinacji norweskiej. W 2009 wystartował na mistrzostwach świata, na których zajął 9. miejsce w zawodach drużynowych, 39. w zawodach indywidualnych (skocznia normalna/bieg na 10 km), 55. w biegu ze startu masowego i 52. w zawodach indywidualnych (skocznia duża/bieg na 10 km). W sezonie 2009/2010 został wicemistrzem Estonii w tej dyscyplinie. Osiągnięcie to powtórzył w kolejnym sezonie. W 2011 wystąpił na mistrzostwach świata, na których był 12. w zawodach drużynowych, 40. w zawodach indywidualnych (skoki na skoczni normalnej i bieg na 10 km) i 44. w zawodach indywidualnych (skocznia duża/10 km). Wygrał również zawody drużynowe podczas letnich mistrzostw Estonii w skokach narciarskich. W 2012 ponownie został wicemistrzem kraju w kombinacji norweskiej. W 2013 wziął udział w mistrzostwach świata, na których zajął 11. miejsce w zawodach drużynowych, 52. w zawodach indywidualnych (skocznia normalna/10 km) i 45. w zawodach indywidualnych (skocznia duża/10 km), a także był 4. w zawodach indywidualnych i 3. w zawodach drużynowych na letnich mistrzostwach kraju w skokach narciarskich. W 2014 wystartował na igrzyskach olimpijskich, na których wystartował w skokach na skoczni normalnej i biegu na 10 km oraz skokach na skoczni dużej i biegu na 10 km. W pierwszej konkurencji zajął 44. miejsce ze stratą 4:39,0 s do zwycięzcy, Erica Frenzla, a w drugiej był 44. ze stratą 4:17,9 s do zwycięzcy, Jørgena Gråbaka.
Życie prywatne.
Oprócz ojczystego języka estońskiego potrafi porozumieć się po angielsku i fińsku.
Osiągnięcia.
Puchar Świata.
Miejsca na podium chronologicznie.
Jak dotąd zawodnik nie stawał na podium indywidualnych zawodów Pucharu Świata.
Puchar Kontynentalny.
Miejsca na podium chronologicznie.
Jak dotąd zawodnik nie stawał na podium indywidualnych zawodów Pucharu Kontynentalnego.
Letnie Grand Prix.
Miejsca na podium w zawodach.
Jak dotąd zawodnik nie stawał na podium indywidualnych zawodów LGP.

</doc>
<doc id="3182946" url="https://pl.wikipedia.org/wiki?curid=3182946" title="Wybory do Parlamentu Europejskiego na Cyprze w 2014 roku">
Wybory do Parlamentu Europejskiego na Cyprze w 2014 roku

Wybory do Parlamentu Europejskiego VIII kadencji na Cyprze zostały przeprowadzone 25 maja 2014. Cypryjczycy wybrali 6 eurodeputowanych. Podział mandatów między ugrupowania nie zmienił się w stosunku do poprzednich wyborów. Frekwencja wyniosła 43,97%.

</doc>
<doc id="3182947" url="https://pl.wikipedia.org/wiki?curid=3182947" title="Entelea">
Entelea



</doc>
<doc id="3182951" url="https://pl.wikipedia.org/wiki?curid=3182951" title="Karl August Tiirmaa">
Karl August Tiirmaa



</doc>
<doc id="3182958" url="https://pl.wikipedia.org/wiki?curid=3182958" title="James Carver">
James Carver

James Carver (ur. 15 sierpnia 1969 w Farnborough) – brytyjski polityk, poseł do Parlamentu Europejskiego VIII kadencji.
Życiorys.
Z zawodu przedsiębiorca, zajął się prowadzeniem rodzinnej firmy produkującej parasole. Zaangażował się w działalność polityczną w ramach Partii Niepodległości Zjednoczonego Królestwa. Był jej kandydatem do Izby Gmin w 1997, 2001 i 2005.
W wyborach europejskich w 2014 z ramienia UKIP uzyskał mandat eurodeputowanego VIII kadencji. W 2018 wystąpił z Partii Niepodległości Zjednoczonego Królestwa.

</doc>
<doc id="3182959" url="https://pl.wikipedia.org/wiki?curid=3182959" title="Edward Chromy">
Edward Chromy

Edward Chromy (ur. 4 października 1922 w Pińsku, zm. 19 stycznia 2003 w Warszawie) – pułkownik pilot WP, poseł na Sejm PRL (1952–1956).
Życiorys.
Syn Stanisława i Marii z domu Bucharewicz. Skończył 7 klas szkoły podstawowej i 4 klasy szkoły technicznej. Działacz harcerstwa i Związku Strzeleckiego. W 1938 zwyciężył w 5 Okręgowych Zawodach Modeli Latających. 
15 marca 1940 aresztowany przez NKWD za nielegalne posiadanie broni palnej i na 3 miesiące osadzony w więzieniu w Baranowiczach, po czym skazany na 5 lat łagrów. Więziony w Orszy, zimą 1941 przeniesiony do więzienia na Butyrkach w Moskwie, a kilka miesięcy później do Uchty, gdzie rąbał drewno i pracował przy budowie drogi. W marcu 1942 zwolniony z łagru w Uchcie i przewieziony do Syktywkaru, następnie został skierowany do pracy przy ostrzeniu pił na wsi w Republice Komi. Kilka tygodni później uciekł i ukrywał się w różnych kołchozach. 
W maju 1943 wcielony do 1 DP im. T. Kościuszki, został mechanikiem czołgowym w 1 pułku czołgów w Sielcach nad Oką. W lipcu 1943 na własną prośbę przeniesiony do lotnictwa, w maju 1944 ukończył szkolenie lotnicze. Został pilotem 1 samodzielnej eskadry lotnictwa myśliwskiego (późniejszy 1 pułk lotnictwa myśliwskiego). 23 sierpnia 1944 wykonał swój pierwszy lot bojowy w rejonie Warki, podczas którego osłaniał samoloty szturmowe. Brał udział w działaniach bojowych na przyczółku warecko-magnuszewskim, w walkach w rejonie Warszawy, na Pomorzu i w operacji berlińskiej, wykonując loty na osłonę Iłów-2, rozpoznanie fotograficzne, atakowanie celów naziemnych i przechwytywanie wrogich samolotów. 20 XI 1944 i 18 IV 1945 został zestrzelony. Wykonał 58 lotów bojowych, dwukrotnie został ranny.
Po wojnie został dowódcą klucza, następnie eskadry. Od października 1946 do 22 lipca 1947 roku był słuchaczem kursu dowódców pułków w Wojskowej Szkole Pilotów w Dęblinie, po ukończeniu którego został zastępcą dowódcy 1 pułku ds. pilotażu. Od grudnia 1947 dowódca 2 pułku lotnictwa myśliwskiego w Krakowie (do jesieni 1951). 
Od 1948 należał do PZPR. 1951–1953 studiował w Wojskowej Akademii Lotniczej ZSRR w Monino, po czym został pomocnikiem dowódcy ds. pilotażu w sztabie 7 Dywizji Lotnictwa Myśliwskiego w Krakowie. 
W 1952 został posłem na Sejm PRL z Okręgu nr 56 Sosnowiec. 1954–1955 p.o. dowódcy, a 1955–1957 dowódca 7 Dywizji Lotnictwa Myśliwskiego. 1957–1960 studiował w Akademii Sztabu Generalnego WP w Rembertowie, po czym został zastępcą komendanta Instytutu Technicznego Wojsk Lotniczych w Warszawie ds. lotniczych. Odpowiadał m.in. za oblatywanie nowych oraz nowo wyremontowanych samolotów – wykonując te zadania spędził w powietrzu około 3000 godzin. 
W 1969 roku odszedł z Instytutu i objął dowództwo 4 Bazy Lotniczej Wojsk Obrony Powietrznej Kraju w Warszawie na Bemowie. 5 czerwca 1974 roku na własną prośbę został przeniesiony w stopniu pułkownika dyplomowanego do rezerwy. Pochowany na wojskowych Powązkach (kwatera EII-8-2).
Autor wspomnień lotniczych "Uwaga, Messerschmitty!" oraz "Szachownice nad Berlinem" oraz wielu obrazów prezentujących jego rodzinne strony.
Odznaczenia.
I inne.

</doc>
<doc id="3182962" url="https://pl.wikipedia.org/wiki?curid=3182962" title="Sanae Shinohara">
Sanae Shinohara

 – japońska aktorka głosowa i narrator, a także spiker telewizyjny i radiowy oraz komentator sportowy.

</doc>
<doc id="3182965" url="https://pl.wikipedia.org/wiki?curid=3182965" title="Steven Woolfe">
Steven Woolfe

Steven Marcus Woolfe (ur. 6 października 1967 w Manchesterze) – brytyjski polityk i prawnik, poseł do Parlamentu Europejskiego VIII kadencji.
Życiorys.
Ukończył studia prawnicze na Uniwersytecie w Aberystwyth, po których pracował w prawniczym zawodzie barristera, doradzając w sprawach z zakresu prawa karnego i rodzinnego. Później zajął się praktyką w sektorze finansowym. W 2000 wstąpił do Partii Konserwatywnej; opuścił ją w 2010, po czym w tym samym roku zaangażował się w działalność polityczną w ramach Partii Niepodległości Zjednoczonego Królestwa, wchodząc w skład jej krajowego komitetu wykonawczego. W 2012 kandydował na wybieralny urząd komisarza ds. policji i przestępczości dla okręgu Greater Manchester.
W wyborach europejskich w 2014 z ramienia UKIP uzyskał mandat eurodeputowanego VIII kadencji. W październiku 2016 deklarował wzięcie udziału w wyborach na lidera UKIP, które rozpisano po tym, jak Diane James ustąpiła kilkanaście dni po swoim wyborze. W tym samym miesiącu Steven Woolfe trafił na kilka dni do szpitala, według niego miał zostać uderzony przez innego działacza partii – europosła Mike'a Hookema. 17 października 2016 ogłosił wystąpienie z Partii Niepodległości Zjednoczonego Królestwa. Wnosił o ponowne przyjęcie do Partii Konserwatywnej, jednak jego kandydatura w 2018 została zablokowana.

</doc>
<doc id="3182966" url="https://pl.wikipedia.org/wiki?curid=3182966" title="Gabriel Lima">
Gabriel Lima

Gabriel Lima (ur. 19 sierpnia 1987 w São Paulo) – włoski futsalista brazylijskiego pochodzenia, zawodnik z pola, gracz Asti Calcio a 5 i reprezentacji Włoch. W 2014 roku z reprezentacją Włoch zdobył Mistrzostwo Europy i został wybrany MVP turnieju.

</doc>
<doc id="3182970" url="https://pl.wikipedia.org/wiki?curid=3182970" title="Fernando Maciel Gonçalves">
Fernando Maciel Gonçalves

Fernando Maciel Gonçalves (ur. 16 sierpnia 1980 w São Paulo) – hiszpański futsalista brazylijskiego pochodzenia, zawodnik z pola, gracz FC Barcelony i reprezentacji Hiszpanii. Z klubem FC Barcelona dwa razy wygrał rozgrywki UEFA Futsal Cup (2012, 2014), z reprezentacją Hiszpanii w 2008 roku zdobył wicemistrzostwo Świata, w 2010 roku Mistrzostwo Europy, a cztery lata później brązowy medal europejskiego czempionatu .

</doc>
<doc id="3182976" url="https://pl.wikipedia.org/wiki?curid=3182976" title="Rodolfo Fortino">
Rodolfo Fortino

Rodolfo Fortino (ur. 30 kwietnia 1983) – włoski futsalista brazylijskiego pochodzenia, zawodnik z pola, gracz Luparense Calcio a 5 i reprezentacji Włoch. W 2014 roku z reprezentacją Włoch zdobył Mistrzostwo Europy, a dwa lata wcześniej wywalczył brązowy medal tych mistrzostw. W 2012 roku zdobył także brązowy medal Mistrzostw Świata.

</doc>
<doc id="3182979" url="https://pl.wikipedia.org/wiki?curid=3182979" title="Jean Teyrouz">
Jean Teyrouz

Jean Teyrouz ICPB (ur. 6 maja 1941 w Aleppo) – biskup ormiańskokatolicki pochodzący z Syrii, w latach 2000-2013 biskup kurialny patriarchatu cylicyjskiego i biskup tytularny "Melitene", w latach 2013–2018 ordynariusz eparchii Sainte-Croix-de-Paris.
Życiorys.
Wstąpił do Instytutu Duchowieństwa Patriarchalnego z Bzommar. Studiował na rzymskim Papieskim Kolegium Ormiańskim, a także na Papieskim Uniwersytecie Laterańskim i na Uniwersytecie św. Józefa w Bejrucie.
Święcenia kapłańskie przyjął 24 grudnia 1965. Pełnił funkcje m.in. prorektora i rektora niższego seminarium swego instytutu oraz duszpasterzem młodzieży i skautów.
Episkopat.
We wrześniu 2000 został wybrany przez Synod ormiańskiego Kościoła katolickiego biskupem kurialnym Patriarchatu Cylicji. 5 stycznia 2001 papież Jan Paweł II zatwierdził wybór i przydzielił nominatowi stolicę tytularną "Melitene degli Armeni". Sakry biskupiej udzielił mu 25 marca tegoż roku ówczesny patriarcha Cylicji, Nerses Bedros XIX.
2 lutego 2013 papież Benedykt XVI mianował go eparchą Sainte-Croix-de-Paris, zaś 8 czerwca 2013 Franciszek powierzył mu funkcję wizytatora apostolskiego dla wiernych obrządku ormiańskiego w Europie Zachodniej.

</doc>
<doc id="3182981" url="https://pl.wikipedia.org/wiki?curid=3182981" title="Horseshoe Lake">
Horseshoe Lake



</doc>
<doc id="3182984" url="https://pl.wikipedia.org/wiki?curid=3182984" title="Transport w Hiszpanii">
Transport w Hiszpanii

Transport w Hiszpanii
Hiszpania jest krajem dobrze rozwiniętym, również pod względem transportu. Mimo niesprzyjającego ukształtowania powierzchni (w około 90% jest ona krajem wyżynno-górskim) ma bardzo dobrze rozwiniętą sieć drogową i kolejową. System transportowy ma formę promienistą.
Transport drogowy.
Transport drogowy odgrywa w Hiszpanii ważną rolę.
Drogi w Hiszpanii podzielone są na następujące kategorie:
Drogi krajowe, autostrady i trasy szybkiego ruchu liczą łącznie ponad 370 tysięcy kilometrów (pierwsze miejsce w Europie i trzecie na świecie pod względem sieci drogowej, po USA i Chinach). Hiszpania ma łącznie 15 621 km autostrad.
Transport kolejowy.
Narodowym przewoźnikiem w Hiszpanii jest RENFE, firma zajmująca się obsługą trzech rodzajów linii kolejowych:
Najnowszym typem są pociągi AVE, mają one taki sam rozstaw szyn jak inne kraje Europy. Mogą rozwijać prędkość do 320 km/h, przez co są alternatywą dla samolotów. Długość hiszpańskiej sieci linii kolejowych wynosi około 16 tys. kilometrów, w tym 2665 km kolei dużych prędkości AVE.
Transport lotniczy.
Hiszpania posiada około 50 lotnisk, z czego największą rolę odgrywa Barajas (w Madrycie), gdyż jest głównym pomostem między Ameryką Środkowo-Południową a Europą. Pozostałe większe lotniska znajdują się w Barcelonie, Sewilli, Walencji, Bilbao, na Majorce i Wyspach Kanaryjskich.
Największym przewoźnikiem lotniczym w Hiszpanii i czwartym co do wielkości w Europie są linie Iberia, wyróżnia ich również duża liczba lotów z Europy do Ameryki Łacińskiej.
Transport morski.
Transport morski w Hiszpanii odgrywa niewielką rolę w podróżowaniu. Jego znaczenie jest natomiast bardzo duże w handlu zagranicznym, gdyż większość towarów jest przywożonych lub wywożonych drogą morską. Główne porty w kraju to: Algeciras, Walencja, Barcelona, Baleary, Wyspy Kanaryjskie, Bilbao, Kadyks, La Coruña, Tarragona, Kartagena.

</doc>
<doc id="3182985" url="https://pl.wikipedia.org/wiki?curid=3182985" title="Royal Commission on the Ancient and Historical Monuments of Wales">
Royal Commission on the Ancient and Historical Monuments of Wales

Royal Commission on the Ancient and Historical Monuments of Wales (wal. "Comisiwn Brenhinol Henebion Cymru") RCAHMW – jedna z trzech brytyjskich Królewskich Komisji do spraw Zabytków Historycznych (Royal Commision on Historical Monuments - RCHM), powołana w celu dokumentacji i ochrony zabytków archeologicznych, architektury oraz środowiska historycznego Walii.
Organizacja została założona w 1908 roku, i ma swoją siedzibę w Aberystwyth.
Działalność.
Komisja dokonuje inwentaryzacji zabytków Walii. Prowadzi badania naukowe, wydaje publikacje i tworzy bazę danych miejsc, zabytków i budynków historycznych Walii. Prowadzi "Rejestr Pomników Narodowych Walii" (National Monuments Record of Wales), z którego materiały były publikowane od 1911 roku. Archiwum zawiera ponad 1,25 mln zdjęć i kilka tysięcy rysunków, ankiet, raportów i map, co czyni je największym tego typu archiwum w Walii. 
W 1975 roku komisja opublikowała pierwszą monografię "Houses of the Welsh Countryside: A study in historical geography" (ISBN 11300012). Od tego czasu wydała ponad trzydzieści tytułów na tematy dotyczące dziedzictwa Walii.

</doc>
<doc id="3182987" url="https://pl.wikipedia.org/wiki?curid=3182987" title="Wendy McElroy">
Wendy McElroy

Wendy McElroy (ur. 1951) – kanadyjska dziennikarka, feministka indywidualistyczna oraz anarcho-indywidualistka. Razem z Carlem Watnerem i George’em H. Smithem założyła w 1982 magazyn „The Voluntaryist”.
Raz w tygodniu pisze w swojej kolumnie na FoxNews.com. Jest także redaktorem ifeminists.com, współredaktorem magazynów „Ideas on Liberty”, „The New Libertarian”, „Free Inquiry” oraz „Liberty”. Pracuje także w zespole naukowym w Independent Institute.
Poglądy.
McElroy identyfikuje siebie z feminizmem proseksualnym: broni dostępności do pornografii, a także potępia feminizm antypornograficzny. Określa siebie jako popierającą wolny rynek. Nie potępia kapitalizmu, lecz woli siebie nazywać wolnorynkową: „to jest to co chce dla społeczeństwa: niekoniecznie porządek kapitalistyczny, ale wolny rynek, w którym każdy mógłby dokonywać bezkonfliktowych wyborów swoim własnym ciałem i pracą”. Duży wpływ na jej poglądy ekonomiczne miały takie osoby jak: Ayn Rand, Murray Rothbard czy Benjamin Tucker.
Jest głośną zwolenniczką whistleblowerowej strony WikiLeaks.

</doc>
<doc id="3182988" url="https://pl.wikipedia.org/wiki?curid=3182988" title="Michaił Ogońkow">
Michaił Ogońkow

Michaił Pawłowicz Ogońkow, ros. Михаил Павлович Огоньков (ur. 24 czerwca 1932 w Moskwie, Rosyjska FSRR, ZSRR, zm. 14 sierpnia 1979 w Moskwie) – rosyjski piłkarz, grający na pozycji lewego obrońcy, reprezentant ZSRR, olimpijczyk, trener piłkarski.
Kariera piłkarska.
Kariera klubowa.
Wychowanek klubu Zakładu Krasnyj Proletarij w Moskwie. W 1953 rozpoczął karierę piłkarską w klubie Spartak Moskwa. W maju 1958 roku wraz z reprezentantami ZSRR Borisem Tatuszynym i Eduardem Strielcowym został aresztowany pod zarzutem gwałtu, ale trzy dni później zarzuty wycofano. Ogońkow został zdyskwalifikowany do końca życia, ale trzy lata później dyskwalifikację anulowano. Na początku sezonu 1961 w Ałma-Acie w meczu przeciwko drużyny rezerwowej Kajrata po zderzeniu z przeciwnikiem doznał kontuzji. Po leczeniu usunięto nerkę, po czym był zmuszony zakończyć karierę piłkarską w 1961.
Kariera reprezentacyjna.
26 czerwca 1955 zadebiutował w reprezentacji Związku Radzieckiego w spotkaniu towarzyskim ze Szwecją wygranym 6:0. Ponadto występował w olimpijskiej reprezentacji Związku Radzieckiego, w składzie której zdobył złoty medal na Olimpiadzie w Melbourne 1956.
Kariera trenerska.
Po zakończeniu kariery piłkarskiej rozpoczął pracę szkoleniową. W latach 1963-1979 trenował dzieci w szkole piłkarskiej Spartaka.
Zmarł przedwcześnie 14 sierpnia 1979 roku w Moskwie. Został pochowany na Cmentarzu Daniłowskim.

</doc>
<doc id="3182989" url="https://pl.wikipedia.org/wiki?curid=3182989" title="Kamień runiczny z Kylver">
Kamień runiczny z Kylver

Kamień runiczny z Kylver ("G 88") – jeden z najstarszych kamieni runicznych. Datowany jest na V wiek. Został odnaleziony w 1903 roku na farmie Kylver koło Stånga na Gotlandii, jako część wczesnośredniowiecznego grobowca. Obecnie znajduje się w zbiorach Muzeum Historycznego w Sztokholmie.
Kamień to płaska wapienna płyta o długości 1,05 i szerokości 0,70-0,75 metra oraz grubości 9-12 cm. Na jej powierzchni wyryty został zakończony symbolem przypominającym drzewo ciąg znaków fuþarku starszego
oraz słowo w formie palindromu sueus o nierozszyfrowanym znaczeniu, będące prawdopodobnie jakąś formułą magiczną.

</doc>
<doc id="3182992" url="https://pl.wikipedia.org/wiki?curid=3182992" title="Hrabstwo Mower">
Hrabstwo Mower

Hrabstwo Mower (ang. "Mower County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 711,57 mil2 (1 842,96 km2). Według danych z 2010 r. hrabstwo miało 39 163 mieszkańców. Hrabstwo powstało 20 lutego 1855 roku i nosi imię Johna Edwarda Mowera – członka Legislatury Minnesoty.

</doc>
<doc id="3182993" url="https://pl.wikipedia.org/wiki?curid=3182993" title="Piramida Słońca">
Piramida Słońca

Piramida Słońca (hiszp. "Pirámide del Sol") – jedna z największych i najstarszych piramid w Mezoameryce. Znajduje się przy Alei Zmarłych w starożytnym mieście Teotihuacán w Meksyku. Razem z pobliską Piramidą Księżyca oraz Cytadelą otoczoną licznymi mniejszymi świątyniami tworzy centrum kultowe miasta. Jej wygląd, podobnie jak Piramidy Księżyca, przypomina kształt masywu Cerro Gordo, który otacza pobliską dolinę.
Obecną nazwę nadali jej Aztekowie, którzy przybyli do Teotihuacán kilka wieków po jego opuszczeniu przez pierwszych mieszkańców. Oryginalna nazwa budowli nie jest znana.
Historia.
Nie wiadomo kto jest twórcą piramidy, podobnie jak całego Teotihuacán, ale przypuszcza się, że budowniczymi mogły być ludy Nahua, Otomi lub Totonac. Prace przy jej budowie rozpoczęły się prawdopodobnie w I wieku n.e. i odbywały się w dwóch fazach. W pierwszym etapie zakończonym około 100 roku wzniesiono konstrukcję, mniej więcej obecnej wielkości. Do jej budowy użyto suszonych cegieł i ziemi, a ściany obłożono kamiennymi płytami. Połączone płaszczyzny skośne i poziome ozdobiono rzeźbami. Etap drugi polegał na jej nieznacznym powiększeniu, dzięki czemu osiągnęła ona wymiary 225×222 m u podstawy i 75 m wysokości, stając się w ten sposób trzecią co do wielkości piramidą na świecie. Wtedy też na jej szczycie zbudowano świątynię jednak nie przetrwała ona do czasów obecnych. Nie wiadomo czy uległa zniszczeniu w sposób naturalny, czy też celowy, ale jej brak uniemożliwił archeologom określenie jakiemu bóstwu została poświęcona piramida. Na początku III wieku, czyli w czasie gdy powstawała Cytadela oraz Świątynia Pierzastego Węża, do piramidy dobudowano jeszcze platformę Adosada. Gotową budowlę pokryto wapiennym tynkiem, na którym namalowano fresk wojowników i zwierząt.
Po upadku Teotihuacánu w VIII wieku, miasto naprzemiennie zamieszkiwały różne ludy. W czasach Azteków stało się miejscem pielgrzymek, gdyż utożsamiano je z mitem o powstaniu świata. Wówczas też nadali piramidzie obecną nazwę.
Pod koniec XVII wieku Carlos de Sigüenza y Góngora przeprowadził w pobliżu budowli pierwsze wykopaliska. Kolejne, choć na mniejszą skalę, odbyły się w XIX wieku. W 1905 roku archeolog Leopoldo Batres objął kierownictwo nad projektem badawczym i rewitalizacyjnym, w ramach którego odrestaurowano cały obiekt. Jego obecny wygląd jest wynikiem tych działań.
W 1971 roku podczas prac wykopaliskowych odkryto pod piramidą tunel oraz komory, w których odprawiano rytuały ognia i wody. Początkowo sądzono, że to naturalne jaskinie, ale dokładniejsze badania wykazały, że są to sztuczne twory, które mogły pełnić rolę królewskiego grobowca. Możliwe również, że było to Chicomoztoc, czyli „miejsce powstania”, w którym według azteckiej mitologii mieli się narodzić pierwsi ludzie w Mezoameryce. Z uwagi na położenie i symbolikę, miejsce to mogło być bodźcem do wzniesienia tu Piramidy Słońca.
Artefakty.
W piramidzie oraz jej pobliżu odnaleziono niewiele artefaktów. Głównie były to obsydianowe groty strzał i figurki ludzi. Podobne przedmioty odkryto w pobliskiej Piramidzie Księżyca i Świątyni Pierzastego Węża, więc prawdopodobnie były to dary ofiarne. W narożnikach budowli znajdowały się pochówki dzieci, które jak się uważa stanowiły część rytuału poświęcenia piramidy.

</doc>
<doc id="3182994" url="https://pl.wikipedia.org/wiki?curid=3182994" title="Dworianstwo">
Dworianstwo



</doc>
<doc id="3182996" url="https://pl.wikipedia.org/wiki?curid=3182996" title="Census Johnston">
Census Johnston

Census Johnston (ur. 6 maja 1981 w Auckland) – samoański rugbysta występujący na pozycji , reprezentant kraju, uczestnik Pucharów Świata w 2007 i 2011.
Jego młodszy brat, James, również był reprezentantem Samoa.
Kariera klubowa.
Jego rodzice wyemigrowali z Samoa w wieku dwudziestu lat. Census Johnston urodził się już w Auckland i do 2004 roku grał w lokalnym klubie Ponsonby Rugby Club, z przerwą na kilkumiesięczne występy we francuskim US Coarraze-Nay Rugby. Przeniósł się następnie do zespołu Taranaki, dla którego w ciągu dwóch sezonów rozegrał dziesięć spotkań, a na poziomie klubowym przydzielony był wówczas do Eltham-Kaponga RFC.
W styczniu 2006 roku dołączył do występującego w Top 14 klubu Biarritz Olympique na drugą część sezonu w zastępstwie za kontuzjowanych Benoît Lecoulsa i Denisa Avrila, a zespół zdobył w nim mistrzostwo Francji i dotarł do finału Pucharu Heinekena. Od nowego sezonu związał się z angielskim Saracens F.C.. Kontrakt miał obowiązywać do 2011 roku, lecz w roku 2009 po zmianach w klubie Johnston wraz z innymi zawodnikami otrzymał wypowiedzenie umowy.
Przeniósł się zatem z powrotem do Francji, gdzie podpisał dwuletni kontrakt ze Stade Toulousain, który był następnie przedłużany z ważnością ostatniego upływającą w roku 2018. Z drużyną triumfował w Pucharze Heinekena w sezonie 2009/2010 oraz dwukrotnie zdobył mistrzostwo Francji w sezonach 2010/11 i 2011/12.
Kariera reprezentacyjna.
W 2005 roku Michael Jones po raz pierwszy powołał Johnstona do reprezentacji Samoa. Zawodnik zadebiutował w czerwcu tego roku meczem z Australią, po którym otrzymał ośmiotygodniowe zawieszenie za niebezpieczną szarżę. W kolejnych latach regularnie uczestniczył w meczach kadry, zarówno w czerwcowym, jak i listopadowym okienku, m.in. wystąpił we wszystkich edycjach Pucharu Narodów Pacyfiku, w których wzięła udział reprezentacja Samoa. W Pucharze Świata 2007 zagrał w czterech spotkaniach, podobnie jak i cztery lata później.
Dwukrotnie, w latach 2006 i 2008, znajdował się w składzie Pacific Islanders. Trzykrotnie zaś został zaproszony do gry w zespole Barbarians.
W listopadzie 2014 roku zaliczył pięćdziesiąty występ w testmeczu, a sześć miesięcy później ogłosił zakończenie reprezentacyjnej kariery. Informacje prasowe sugerowały, iż rezygnacja z gry w kadrze była spowodowana naciskami klubowymi związanymi w wysokością nowego kontraktu.

</doc>
<doc id="3182998" url="https://pl.wikipedia.org/wiki?curid=3182998" title="Piramida Księżyca">
Piramida Księżyca

Piramida Księżyca (hiszp. "Pirámide de la Luna") – piramida położona w starożytnym mieście Teotihuacán w Meksyku. Jest drugą co do wielkości budowlą w mieście, po Piramidzie Słońca i jedną z najstarszych w Mezoameryce. Zbudowana została przy Alei Zmarłych, która razem z Piramidą Słońca i Cytadelą otoczoną mniejszymi świątyniami tworzy centrum kultowe miasta. Swoim wyglądem przypomina kształt masywu górskiego Cerro Gordo, który otacza pobliską dolinę. Budowla bywa czasem nazywana Tenan, co w języku nahuatl oznacza „matkę” lub „kamień ochronny”.
Piramidę wzniesiono między 200 a 450 rokiem n.e. Na jej szczycie znajdowała się platforma, na której odprawiano ceremonie poświęcone Wielkiej Bogini Teotihuacan, opiekunce wody, ziemi i urodzaju. Przed piramidą rozciąga się Plac Księżyca z centralnym ołtarzem i kamiennymi, prostokątnymi konstrukcjami tworzącymi tak zwany „Krzyż Teotihuacan”.
Historia.
Pomiędzy 150 rokiem p.n.e. a 500 rokiem n.e. bliżej nieznana kultura mezoamerykańska stworzyła miasto Teotihuacán (początkowo nazywane Tzacualli). Przypuszcza się, że jego budowniczymi mogły być ludy Nahua, Otomi lub Totonac. Rozwijane przez lata techniki budownicze pozwoliły jej na stworzenie, monumentalnych obiektów i to bez użycia metalowych narzędzi. Największym i najstarszym z nich jest wzniesiona około 100 roku n.e. Piramida Słońca. Sto lat później rozpoczęto budowę Piramidy Księżyca, którą umiejscowiono na strukturach jeszcze starszych niż Piramida Słońca. Wzdłuż niej zbudowano długą na 2 km i szeroką na 40 m Aleję Zmarłych otoczoną licznymi świątyniami. Sama piramida osiągnęła wymiary 150×120×43 m.
Po upadku Teotihuacánu w VIII wieku, miasto naprzemiennie zamieszkiwały różne ludy. W czasach Azteków stało się miejscem pielgrzymek, gdyż utożsamiano je z mitem o powstaniu świata. Wówczas też nadano piramidzie obecną nazwę. Prawdopodobnie wpływ miał na to ogromny kamienny posąg Wielkiej Bogini, który był identyfikowany z Księżycem.
Badania.
W XVII w. pierwsze badania piramidy przeprowadził Carlos de Sigüenza y Góngora, który m.in. sprawdzał czy jest naturalną górą czy budowlą całkowicie sztuczną. 
Przeprowadzone przez archeologów wykopaliska w 1998 roku ujawniły, że budowla przeszła przynajmniej sześć renowacji. Podczas każdej dodawano nową i większą nadbudówkę, która przykrywała poprzednią konstrukcję. Odkryto również artefakty, które dostarczyły informacji o początkach miasta. W tym samym roku odnaleziono grobowiec poświęcony Wielkiej Bogini, który zawierał ludzki szkielet, szczątki m.in. wilka, pumy, jaguara, węża i ptaka oraz ponad 400 innych relikwii, w tym obsydianowe figurki, ceremonialne noże i groty włóczni. 
W 1999 roku międzynarodowy zespół badaczy pod kierownictwem profesora Saburo Sugiyamy odnalazł na piątym poziomie piramidy grobowiec, zawierający cztery ludzkie szkielety, kości zwierząt, biżuterię, obsydianowe ostrza oraz wiele innych przedmiotów. Wiek pochówku oszacowano na 100-200 rok n.e.
W 2005 roku obfite opady deszczu odsłoniły wejście do tunelu, który rozciąga się pod piramidą. Wewnątrz odkryto kilka bocznych komór, które w 2013 roku zostały zbadane przy użyciu zdalnie sterowanego robota. W jednym z bocznych pomieszczeń odkrył on dziwne żółte kule pokryte utlenionym pirytem. Pojawiły się sugestie, że kule są metaliczne a dawniej były bardziej błyszczące. George Cowgill z Uniwersytetu Stanowego w Arizonie, stwierdził, że są one naprawdę wyjątkowe, ale nie ma żadnego pomysłu co mogą oznaczać. Z kolei w innej części podziemi odnaleziono kwarcowe i nefrytowe maski oraz ceramikę datowaną na 100 rok n.e.

</doc>
<doc id="3183000" url="https://pl.wikipedia.org/wiki?curid=3183000" title="Fredrick Federley">
Fredrick Federley

Fredrick Federley (ur. 6 maja 1978 w Köping) – szwedzki polityk, parlamentarzysta, poseł do Parlamentu Europejskiego VIII i IX kadencji.
Życiorys.
Studiował nauki polityczne i prawne na Uniwersytecie w Örebro. Był pracownikiem społecznym i radnym gminy Kungsör. Zaangażował się w działalność polityczną w ramach Partii Centrum. W latach 2002–2007 pełnił funkcję przewodniczącego jej organizacji młodzieżowej. W 2006 po raz pierwszy został wybrany w skład Riksdagu. W 2010 z powodzeniem ubiegał się o parlamentarną reelekcję w Sztokholmie. W wyborach europejskich w 2014 z ramienia swojego ugrupowania został wybrany na eurodeputowanego VIII kadencji. W 2019 z powodzeniem ubiegał się o reelekcję.
Jesienią 2020 ogłosił odejście z polityki. Doszło do tego po ujawnieniu przez media, że w 2020 związał się z mężczyzną zwolnionym warunkowo, który wcześniej odbywał karę pozbawienia wolności i który został skazany m.in. za wielokrotne zgwałcenie dzieci. W grudniu tegoż roku złożył mandat eurodeputowanego.
Życie prywatne.
Fredrick Federley jest jawnym homoseksualistą. Występował również jako drag queen o pseudonimie „Ursula af Drakbane” (okazjonalnie również po wyborze do parlamentu).

</doc>
<doc id="3183001" url="https://pl.wikipedia.org/wiki?curid=3183001" title="Cencus Johnston">
Cencus Johnston



</doc>
<doc id="3183002" url="https://pl.wikipedia.org/wiki?curid=3183002" title="City of Lakes ’76">
City of Lakes ’76

City of Lakes ’76 – album koncertowy Elvisa Presleya, składający się z utworów nagranych w Minneapolis w Minnesocie 17 października 1976 r. Presley miał na sobie Inca Gold Leaf suit. Album został wydany w 2013 roku.

</doc>
<doc id="3183006" url="https://pl.wikipedia.org/wiki?curid=3183006" title="Katedra św. Dawida">
Katedra św. Dawida

Katedra św. Dawida (wal. "Eglwys Gadeiriol Tyddewi", ang. "St Davids Cathedral") – anglikańska katedra, jedna z najstarszych w Wielkiej Brytanii, należąca do Kościoła w Walii, zbudowana w St David’s na miejscu VI-wiecznego klasztoru św. Dawida. Przez stulecia była miejscem pielgrzymek do grobu św. Dawida i miejscem jego kultu. Na przestrzeni X i XI wieku, katedra była regularnie najeżdżana przez wikingów. Współczesna katedra została założona na mocy przywileju papieża Kaliksta II z 1123 roku. Budowa, którą rozpoczęto w 1181 roku, trwała długo i była kilkakrotnie przerywana. 
Katedra 3 stycznia 1963 roku została wpisana na listę Zabytków Walii pod nr 12537.
Położenie.
Katedra ma unikalne położenie, ponieważ znajduje się w rozległej zapadlinie, a do jej wejścia prowadzi w dół 39 stopni. Takie jej usytuowanie spowodowane było zamiarem niezwracania uwagi najeźdźców przybywających od strony morza.
Historia.
Okres katolicki.
W roku swojej śmierci (między 589 a 601) św. Dawid założył w Menevii opactwo. Po jego śmierci Menevię nazwano St David’s. W latach 645-1097 St David’s było wielokrotnie niszczone. Z oryginalnego kościoła św. Dawida oraz pochodzących sprzed XI wieku budynków do czasów współczesnych nic się nie zachowało, ponieważ ich pozostałości zniszczyli wikingowie podczas najazdów w latach 70. XI wieku; w roku 999 i 1080 zabili oni biskupów St David’s, Morgenaua i Abrahama. W 1081 roku St David’s odwiedził Wilhelm Zdobywca, żeby się tu pomodlić i przypuszczalnie zbadać strategiczne zalety miejscowości z powodu jej bliskiej odległości od Irlandii. W 1115 król Henryk I mianował biskupem Bernarda, który w 1123 uzyskał z rąk papieża Kaliksta II przywilej na ustanowienie w St David’s centrum pielgrzymkowego, a w 1131 poświęcił katedrę.
W latach 80. XII wieku rozpoczęto budowę nowej świątyni pod patronatem Petera de Leia, normańskiego biskupa St David’s w latach 1176–1198. Zbudowany przez niego kościół miał długą nawę główną z okrągłymi, romańskimi łukami. W następnym stuleciu dobudowano prezbiterium, transept oraz wieżę nad nawą główną. Wieża ta runęła w 1220, niszcząc część transeptu i prezbiterium. Powodem jej zawalenia się mogły być drgania skorupy ziemskiej lub – w pewnej mierze – osiadanie grząskiego gruntu. Skutki tego zjawiska widoczne są na posadzce katedry, wznoszącej się w stronę prezbiterium oraz w pochyleniu niektórych filarów w nawie głównej. Naprawę uszkodzonej katedry rozpoczęto niezwłocznie i ukończono w latach 50. XIII wieku. W ciągu stu lat zbudowano kaplice św. Tomasa Becketta i Najświętszej Maryi Panny. W I połowie XIV wieku pracami budowlanymi kierował biskup Henry Gower. Podwyższył on nawę główną i prezbiterium oraz dodał dolne okna, utrzymane w stylu dojrzałego angielskiego gotyku ozdabiając je kunsztownymi maswerkami. Głównym materiałem budowlanym był pochodzący z miejscowych kamieniołomów jasnopurpurowy piaskowiec, natomiast maswerk w dolnych oknach wykonano z kamienia żółtokremowego. Proste w formie okna górne utrzymane są w stylu normańskim. Podwyższono również o kolejną kondygnację wieżę, zapewniając oświetlenie jej wnętrza przez wstawienie okna utrzymanego w tym samym stylu, co okna dolne. W XVI wieku dobudowano ostatnią kondygnację wieży, która osiągnęła ostateczną wysokość 38 m.
Okres poreformacyjny.
Pierwszym protestanckim biskupem St David’s został William Barlow (1536–1548). Atakując to, co uważał za zabobon, nakazał rozebranie sanktuarium św. Dawida, odarł je z klejnotów, skonfiskował relikwie świętego i próbował (bezskutecznie) przenieść siedzibę biskupstwa do Carmarthen. W 1550 biskup Farrer spalił zachowane średniowieczne modlitewniki jako pozostałości starego porządku. W 1571 Thomas Huett, jeden z pierwszych tłumaczy Nowego Testamentu na język walijski (1567), zbudował w katedrze ambonę. Katedra doznała na skutek reformacji stosunkowo nieznacznych zniszczeń; większe miały miejsce w następnym stuleciu. W 1648 została ona poważnie uszkodzona przez żołnierzy, wysyłanych przez parlament do pozyskania ołowiu z jej dachu. Zniszczone zostały wówczas organy i dzwony, mosiężne ozdoby nagrobne wyrwano, a wszystkie witraże rozbito. Wschodni kraniec katedry, pozbawiony ołowiu, popadł w ruinę i pozostawał niezadaszony przez ponad dwa stulecia.
Sanktuarium św. Dawida.
W XII wieku papież Kalikst II ogłosił katedrę św. Dawida ośrodkiem pielgrzymkowym. Zbudowano wówczas średniowieczne sanktuarium umieszczając je w prezbiterium, w pobliżu ołtarza. Papież podkreślił znaczenie sanktuarium, uznając, iż dwie pielgrzymki do St David’s będą odpowiednikiem jednej pielgrzymki do Rzymu, a trzy – jednej pielgrzymki do Jerozolimy. Od tego czasu sanktuarium nawiedziło setki tysięcy pielgrzymów. Choć zniszczenie sanktuarium podczas reformacji spowodowało gwałtowny spadek tego rodzaju praktyk religijnych, to w ciągu wieków, niezależnie od religijnych i politycznych zawirowań pielgrzymi nadal nawiedzali to miejsce.
Restauracje katedry.
Głównych restauracji katedry św. Dawida dokonano między końcem XVIII a początkiem XX wieku. Pierwszej z nich dokonał w 1793 roku John Nash; w wyniku tej nienaukowej restauracji zatarty został normański pierwowzór w fasadzie zachodniej. Jego przywrócenia dokonał George Gilbert Scott. W efekcie fasada zachodnia w latach 1862–1878 uzyskała obecny wygląd. Średniowieczną bramę w 2001 roku ponownie pokryto dachem; obecnie mieści się tu niewielkie muzeum wystaw związanych z katedrą.
Podczas restauracji przeprowadzonej w XX wieku odnaleziono szczątki należące przypuszczalnie do św. Dawida. Umieszczono je w szkatule wmurowanej w zachodnią ścianę kaplicy Trójcy Świętej.
Wystrój wnętrza.
Katedra utrzymana jest zasadniczo w stylu późnonormandzkim z końca XII wieku, ale XIV-wieczne przebudowy nadały jej zewnętrznemu wyglądowi charakter dojrzałego angielskiego gotyku. Z zewnątrz katedra sprawia wrażenie konstrukcji stosunkowo prostej i surowej, natomiast jej wnętrze jest imponujące i ewokuje średniowieczną atmosferę. Wejście do katedry prowadzi przez portal umieszczony w południowej nawie bocznej.
Ozdobą katedry jest pochodzący z końca XV w. strop, wyrzeźbiony z irlandzkiego dębu. Jest on płaski i podzielony przez rzeźbione krokwie na kasetony. Dekoracyjny charakter mają również podpórki w stallach. Rzeźbiony drewniany krucyfiks, zawieszony pod stropem został wykonany w XX wieku i zastąpił krucyfiks średniowieczny.
Nawa główna.
Nawa główna jest najstarszą, zachowaną częścią katedry. Pierwotnie była przeznaczona do procesji wewnątrz świątyni. Słabe fundamenty i trzęsienia ziemi, jakie miały miejsce w XIII wieku, spowodowały wychylenie się ścian po stronie zachodniej, wskutek czego podjęto decyzję o przekryciu jej drewnianym stropem zamiast kamiennego sklepienia. Każdy z zaokrąglonych łuków jej arkad jest pokryty innym ornamentem. Lektorium zostało zbudowane w XII wieku przez biskupa Petera de Leia i Geralda z Walii. Obaj w zamian za dokończenie budowy katedry zostali zwolnieni z obowiązku uczestniczenia w III wyprawie krzyżowej.
Chrzcielnica.
Czasza i trzon chrzcielnicy pochodzą przypuszczalnie z czasów biskupów przednormańskich, jej podstawa natomiast datowana jest na XIII wiek. 
Lektorium.
Kamienne lektorium pochodzi z czasów przebudowy wnętrza katedry dokonanej przez biskupa Gowera i stanowi jeden najświetniejszych przykładów małej architektury tamtego okresu. Oddziela ono nawę główną od prezbiterium. Wewnątrz przekryte jest sklepieniem żebrowym, pokrytym muralami, stanowiącym przypuszczalnie pozostałość wcześniejszej konstrukcji. W południowej części lektorium znajduje się grobowiec biskupa Gowera.
Prezbiterium.
Stalle w prezbiterium zostały ustawiono na przełomie XV i XVI wieku. Zachowane średniowieczne płytki, z których ułożono posadzkę, są ozdobione herbami szlacheckimi. Herby zostały namalowane również na niektórych oparciach stalli oraz na zakończeniach ławek. W prezbiterium obok tronu biskupiego znajduje się grób 
Edmunda Tudora, hrabiego Richmond i jego żony Małgorzaty Beaufort, rodziców Henryka VII, pierwszego walijskiego króla Anglii.
Ołtarz główny.
Ołtarz główny stanowi centrum kultu w katedrze. Obecny ołtarz jest mniejszy od wcześniejszego, pochodzącego z okresu średniowiecza. Przestrzeń wokół ołtarza została gruntownie przebudowana na przełomie XV i XVI wieku. Przykładem tej przebudowy są płytki w posadzce i malowane stropnice łukowe. 
Transept południowy.
W południowym ramieniu transeptu znajduje się XVII-wieczna ikona przedstawiająca proroka Eliasza karmionego przez kruki. 
Kaplica św. Tomasza Becketa.
Kaplica św. Tomasza Becketa znajduje się jest przy północnym ramieniu transeptu. Usytuowana na uboczu jest przeznaczona do wewnętrznego wyciszenia, kontemplacji i osobistej modlitwy. Znajduje się w niej witrażowa podobizna św. Dawida. Jest ona również miejscem przechowywania Najświętszego Sakramentu (chleba i wina). Została pierwotnie zbudowana na początku XIII wieku i gruntownie przebudowana w XIV wieku przez biskupa Gowera. Z pierwotnej kaplicy zachowała się wczesnogotycka podwójna piscina. Ponad kaplicą znajduje się biblioteka katedralna.
Kaplica Trójcy Świętej.
Kaplica Trójcy Świętej została ufundowana przez biskupa Vaughana (1509–1522) w celu odprawiania w niej mszy w jego intencji. Jest utrzymana w stylu późnogotyckim. Znajduje się w niej współczesny posąg mnicha Geralda z Walii. Umieszczona u jego stóp – a nie na głowie – mitra symbolizuje fakt, iż nigdy nie był on biskupem. Mały kamienny ołtarz kaplicy został zrekonstruowany ze średniowiecznych fragmentów. Na wachlarzowym sklepieniu umieszczono herb króla Henryka VII. W kaplicy Trójcy Świętej znajduje się również relikwiarz z przypuszczalnymi szczątkami św. Dawida i innych świętych. Zostały one odkryte w 1866, pogrzebane pod posadzką kaplicy, a w 1920 przeniesione na swoje obecne miejsce i umieszczone w dębowej szkatule zasłoniętej żelazną kratą. W 1996, przy pomocy datowania radiowęglowego, wykazano, że kości w relikwiarzu pochodzą z XII–XIV w.
Kaplica św. Edwarda Wyznawcy.
Kaplica św. Edwarda Wyznawcy położona jest w południowo-wschodnim narożniku katedry. W 1648 popadła ona w ruinę, gdy żołnierzom wysłanym przez parlament nakazano pozyskać ołów z dachu katedry. Kaplica została ponownie pokryta dachem na początku XX wieku. Znajduje się w niej ołtarz z alabastru oraz grobowiec hrabiny Maidstone, wnuczki biskupa Jenkinsona, która na początku XX w. sfinansowała odbudowę kaplicy św. Edwarda Wyznawcy oraz nawy południowej. Z kaplicy prowadzi przejście do Lady Chapel.
Lady Chapel.
Lady Chapel została pierwotnie zbudowana pod koniec XIII wieku. Jej budowę ukończył biskup Martin, w XIV w. biskup Gower dodał sedilia i nagrobki. W XVI w. biskup Vaughan przebudował Lady Chapel dodając jej sklepienie. Dach został pozbawiony ołowiu w 1648, a w połowie XVIII w. sklepienie ostatecznie runęło. W 1901 Oldrid Scott odrestaurował kaplicę, która nadal zachowuje wiele średniowiecznych cech.

</doc>
<doc id="3183008" url="https://pl.wikipedia.org/wiki?curid=3183008" title="Peter Lundgren (polityk)">
Peter Lundgren (polityk)

Kent Peter Lundgren (ur. 2 lutego 1963 w Bjuv) – szwedzki polityk, poseł do Parlamentu Europejskiego VIII i IX kadencji.
Życiorys.
Z zawodu pracownik fizyczny, przez około 30 lat był kierowcą samochodów ciężarowych. W 2009 wstąpił do Szwedzkich Demokratów. W 2010 został wybrany na radnego gminy Gnosjö. W 2013 dołączył do zarządu krajowego swojego ugrupowania, a w 2014 został umieszczony na drugim miejscu listy wyborczej SD w wyborach europejskich, uzyskując w wyniku wyborów mandat eurodeputowanego. W 2019 z powodzeniem ubiegał się o reelekcję.

</doc>
<doc id="3183011" url="https://pl.wikipedia.org/wiki?curid=3183011" title="Tesshō Genda">
Tesshō Genda

 – japoński seiyū, aktor dubbingowy oraz narrator. W lutym 2010 otrzymał nagrodę Merit Awards na uroczystościach Seiyū Awards za osiągnięcia artystyczne. Pracuje dla 81 Produce.
Dubbingował takich aktorów jak Arnold Schwarzenegger, Sylvester Stallone, Dan Aykroyd, Samuel L. Jackson, Laurence Fishburne, John Goodman, Nick Nolte, Gérard Depardieu, Steven Seagal i John Candy.

</doc>
<doc id="3183012" url="https://pl.wikipedia.org/wiki?curid=3183012" title="Demokratyczna Partia Kazachstanu „Ak Żoł”">
Demokratyczna Partia Kazachstanu „Ak Żoł”

Demokratyczna Partia Kazachstanu Ak Żoł (; , także: "Demokratyczna Partia Kazachstanu Świetlista Droga") – kazachska partia polityczna z siedzibą w Astanie. Została założona w 2002 roku na skutek rozłamu w partii Demokratyczny Wybór Kazachstanu. Jest partią centrową, liberalną, skierowaną ku gospodarce wolnorynkowej. Obecnym liderem jest Azat Peruaszew.

</doc>
<doc id="3183013" url="https://pl.wikipedia.org/wiki?curid=3183013" title="A Minnesota Moment">
A Minnesota Moment

A Minnesota Moment – album koncertowy Elvisa Presleya, składający się z utworów nagranych w Minneapolis w Minnesocie 17 października 1976 r. Presley miał na sobie Inca Gold Leaf suit. Album został wydany w 2010 roku.

</doc>
<doc id="3183014" url="https://pl.wikipedia.org/wiki?curid=3183014" title="Inna bajka">
Inna bajka



</doc>
<doc id="3183016" url="https://pl.wikipedia.org/wiki?curid=3183016" title="Anatolij Porchunow">
Anatolij Porchunow

Anatolij Nikołajewicz Porchunow, ros. Анатолий Николаевич Порхунов (ur. 28 lipca 1928 w Moskwie, Rosyjska FSRR, ZSRR, zm. w czerwcu 1992 w Moskwie) – rosyjski piłkarz, grający na pozycji bocznego obrońcy, reprezentant ZSRR, olimpijczyk.
Kariera piłkarska.
Kariera klubowa.
W 1949 rozpoczął karierę piłkarską w klubie WWS Moskwa. Po rozformowaniu WWW w 1952 roku przeszedł do MWO Moskwa, a w następnym roku do Łokomotiwu Moskwa. Na początku sezonu 1954 został zaproszony do CDSA Moskwa, w którym występował przez 4 lata. Zakończył karierę piłkarską w 1962, broniąc barw drużyny wojskowej Grupy Wojsk Radzieckich w Niemczech.
Kariera reprezentacyjna.
6 marca 1955 zadebiutował w reprezentacji Związku Radzieckiego w spotkaniu nieoficjalnym z reprezentacją Indii wygranym 3:0. Ponadto występował w olimpijskiej reprezentacji Związku Radzieckiego, w składzie której zdobył złoty medal na Olimpiadzie w Melbourne 1956.
Zmarł w czerwcu 1992 roku w Moskwie.

</doc>
<doc id="3183020" url="https://pl.wikipedia.org/wiki?curid=3183020" title="Tesshô Genda">
Tesshô Genda



</doc>
<doc id="3183022" url="https://pl.wikipedia.org/wiki?curid=3183022" title="Tessho Genda">
Tessho Genda



</doc>
<doc id="3183023" url="https://pl.wikipedia.org/wiki?curid=3183023" title="Józef Bartelmus">
Józef Bartelmus

Józef Bartelmus (ur. 12 marca 1881 w Hadikfalva, zm. 31 lipca 1950 w Świdnicy) – podpułkownik audytor Wojska Polskiego.
Życiorys.
Urodził się 12 marca 1881 w Hadikfalva (obecnie Dornești, pow. Suceava, w Bukowinie południowej), w rodzinie Wilhelma, inżyniera kolejowego, i Malvine z Niedenthalów. W 1900 ukończył c.k. Gimnazyum im. Franciszka Józefa we Lwowie oraz zdał egzamin maturalny. Następnie ukończył studia prawnicze na Uniwersytecie Franciszkańskim. 28 maja 1904 roku zakwalifikowany do odbycia jednorocznej służby w armii austriackiej, został przydzielony do 19 Pułku Piechoty Obrony Krajowej. 26 grudnia 1906 roku awansował na podporucznika. 13 września 1907 roku został powołany na aspiranta audytora i z dniem 8 października skierowany do miejscowego sądu garnizonowego. Od 16 lipca 1908 do 30 kwietnia 1909), był oddelegowany do cywilnego sądu apelacyjnego i „prokuratorji” w Brnie. W maju 1909 roku wrócił do lwowskiego sądu Obrony Krajowej, gdzie dalej pozostawał aspirantem. 1 listopada 1912 roku wraz z awansem na stopień porucznika-audytora został powołany do pracy w sądzie Obrony Krajowej w twierdzy Przemyśl. Podczas I wojny światowej służył w austriackim audytoriacie wojskowym kolejno w Wiedniu, Krakowie i na Podkarpaciu. W okresie od 13 lutego 1915 do 26 czerwca 1915 roku został oddelegowany jako doradca prawny do Naczelnego Dowództwa Niemieckiej Armii Wschód. W trakcie służby w wojsku austriackim - 17 października 1915 roku - ożenił się z Emmą z Permannów (1891–1972). 
Następnie był sędzią we Lwowie. Podczas walk o Lwów z Ukraińcami wstąpił 22 listopada 1918 do Wojska Polskiego w stopniu majora. Został audytorem w Sądzie Polowym we Lwowie a później w Sądzie Polowym Dywizji Lwowskiej. Następnie był szefem Grupy Prokuratorskiej a później prokuratorem Sądu Polowego we Lwowie. 7 czerwca 1919 roku Minister Spraw Wojskowych powierzył mu pełnienie obowiązków prokuratora wojskowego Okręgu Generalnego we Lwowie.
Zweryfikowany został jako major Korpusu Sądowego ze starszeństwem z dniem 1 czerwca 1919 roku. 9 września 1920 roku objął stanowisko prawnego referenta Dowództwa Okręgu Generalnego Pomorze w Grudziądzu. Od 1922 był doradcą prawnym w Dowództwie Okręgu Korpusu Nr VIII w Toruniu. Z dniem 15 kwietnia 1925 roku został przydzielony do Kierownictwa Marynarki Wojennej w Warszawie na stanowisko doradcy prawnego. 3 maja 1926 roku został awansowany na podpułkownika ze starszeństwem z dniem 1 lipca 1925 roku i 3. lokatą w korpusie oficerów sądowych. Z dniem 28 lutego 1931 został przeniesiony w stan spoczynku. W 1934 pozostawał w ewidencji Powiatowej Komendy Uzupełnień Warszawa Miasto III. 
Na emeryturze, razem z żoną, zamieszkali na wyspie Šolta w Chorwacji. W miejscowości Nečujam nabył duży obszar ziemi i kilka nieruchomości, w tym w 1928 roku piętnastowieczny dom, w którym przebywał na przełomie XV i XVI wieku Marko Marulić – wielka postać chorwackiej literatury. W wyremontowanym budynku powstał pensjonat leczniczy dla polskiej młodzieży, głównie ze schorzeniami astmatycznymi. W 1937 i w 1938 roku w pensjonacie przebywał między innymi Krzysztof Kamil Baczyński. Był także fundatorem miejscowego kościółka pod wezwaniem św. Piotra z ołtarzem Matki Boskiej Ostrobramskiej. W 1939 roku posiadał mieszkanie przy ulicy Piusa XI 47a w Warszawie.
Po II wojnie światowej, we wrześniu 1946, z żoną powrócili do Polski i osiedli w Świdnicy na Dolnym Śląsku.
Zmarł 31 lipca 1950 roku w Świdnicy. Spoczywa na katolickim cmentarzu przy al. Brzozowej.
Upamiętnienie.
Jedna z ulic w miejscowości Nečujam została nazwana imieniem Józefa Bartelmusa.

</doc>
<doc id="3183025" url="https://pl.wikipedia.org/wiki?curid=3183025" title="Karolina Ciaszkiewicz">
Karolina Ciaszkiewicz



</doc>
<doc id="3183026" url="https://pl.wikipedia.org/wiki?curid=3183026" title="Zjednoczenie (Węgry)">
Zjednoczenie (Węgry)



</doc>
<doc id="3183028" url="https://pl.wikipedia.org/wiki?curid=3183028" title="Maria Luísa Mendonça">
Maria Luísa Mendonça

Maria Luísa Mendonça (ur. 30 stycznia 1970 w Rio de Janeiro) – brazylijska aktorka filmowa i telewizyjna.
Życiorys.
Maria Luísa Mendonça urodziła się 30 stycznia 1970 roku w Rio de Janeiro w Brazylii. Swoją karierę jako aktorka rozpoczęła w 1993 roku w wieku 23 lat w roli Buby w telenoweli "Renascer". W 1996 roku po raz pierwszy zadebiutowała w filmie "Kto zabił Pixote?", gdzie zagrała rolę Malu. W późniejszych latach wystąpiła również w innych filmach i serialach jak "Corpo Dourado", "Mandrake", "Chwytaj dzień", "Człowiek z przyszłości", "Habi, la extranjera", "Carandiru" i wielu innych.
W 1998 roku zagrała rolę Any w filmie "Promienne serce", a dwa lata później została nominowana jako najlepsza aktorka podczas 1. Festiwalu Filmowego Grande Prêmio Cinema Brasil, a także otrzymała nagrodę Srebrnego Kondora podczas Argentyńskiego Stowarzyszenia Krytyków Filmowych.
Życie prywatne.
Mendonça była dwukrotnie zamężna. Jej pierwszym mężem był Rogério Gallo, z którym rozwiodła się w 2000 roku, a w latach 2002-2004 była żoną Fabiano Gullane.

</doc>
<doc id="3183031" url="https://pl.wikipedia.org/wiki?curid=3183031" title="Bringing the House Down">
Bringing the House Down



</doc>
<doc id="3183033" url="https://pl.wikipedia.org/wiki?curid=3183033" title="Stosunki białorusko-łotewskie">
Stosunki białorusko-łotewskie

Stosunki białorusko-łotewskie – międzynarodowe relacje łączące Białoruś i Łotwę. Oba kraje sąsiadują ze sobą i są ważnymi partnerami gospodarczymi. Granica białorusko-łotewska jest równocześnie zewnętrzną granicą Unii Europejskiej i Strefy Schengen. 
Historia.
Stosunki między Łotwą i BRL.
Jednym z państw, z którymi utrzymywał stosunki powstały po I wojnie światowej Rząd Tymczasowy Łotwy była powołana do życia w marcu 1918 Białoruska Republika Ludowa. Pierwsze bezpośrednie kontakty między Łotwą a rządem BRL przypadły na lato 1919. W sierpniu 1919 w Rydze powstał konsulat Białoruskiej Republiki Ludowej, na czele którego stał Kuźma Ciareszczanka. Działacz ten prowadził w imieniu BRL rozmowy na temat utworzenia na terenie Łotwy białoruskich oddziałów wojskowych, zwracał się do szefa rządu Łotwy Kārlisa Ulmanisa z prośbą o pomoc w walce z bolszewikami i o przepuszczenie białoruskich oddziałów na teren Białorusi. W marcu 1920 przedstawiciele Białoruskiej Republiki Ludowej wchodzili w skład łotewsko-białoruskiej komisji, zajmującej się wytyczeniem przyszłej linii granicznej między Białorusią a Łotwą. Rząd BRL zatwierdził wyniki przeprowadzonych na Łotwie rozmów, komisja jednak nie zebrała się później już ani razu. Współpracy Łotwy i Białoruskiej Republiki Ludowej ustała pod koniec 1920.
Stosunki między Łotwą i Białorusią od początku lat 90. XX w..
Właściwie stosunki dwustronne między Białorusią i Łotwą zaczęły rozwijać się praktycznie od razu po rozpadzie ZSRR. W grudniu 1991 w Rydze przedstawiciele obu krajów (przewodniczący Rady Najwyższej Białorusi Stanisłau Szuszkiewicz i przewodniczący Rady Najwyższej Republiki Łotewskiej Anatolijs Gorbunovs) podpisali deklarację o stosunkach dobrosąsiedzkich, w której oba kraje wzajemnie uznały się i potwierdziły swą suwerenność oraz integralność terytorialną, a także uznały kulturalną, językową i etniczną specyfikę Białorusinów na Łotwie oraz Łotyszy na Białorusi. 7 kwietnia 1992 Białoruś i Łotwa nawiązały oficjalnie stosunki dyplomatyczne. W 1993 rozpoczęły działalność ambasady obu krajów – białoruska w Rydze oraz łotewska w Mińsku. W kolejnych latach powstały również konsulaty – łotewski w Witebsku oraz białoruski w Dyneburgu.
21 lutego 1994 podpisana została między oboma krajami umowa dotycząca ustalenia oficjalnej granicy, w której za podstawę demarkacji przyjęto linię oddzielającą Białoruś i Łotwę w momencie wyjścia Łotwy ze składu ZSRR w 1991. Proces fizycznej demarkacji granicy rozpoczął się w maju 1998 i zakończył w październiku 2006.
21 lutego 1994 na Białoruś przybył premier Łotwy Valdis Birkavs. W czasie wizyty podpisano osiem porozumień międzypaństwowych. We wrześniu 1995 odbyła się dwudniowa wizyta delegacji łotewskiej na czele z premierem Mārisem Gailisem. Pierwsze spotkanie na szczeblu prezydentów obu państw (Alaksandr Łukaszenka ze strony białoruskiej oraz Guntis Ulmanis ze strony łotewskiej) odbyło się we wrześniu 1997 w Wilnie. W maju 1998 na Łotwę udała się białoruska delegacja na czele z premierem Siarhiejem Linhiem.
We wrześniu 2010 z roboczą wizytą na Łotwę udał się premier Białorusi Siarhiej Sidorski. Program wizyty obejmował rozmowy z premierem Łotwy Valdisem Dombrovskisem.
Diaspory.
Na początku 2014 roku na Łotwie stale przebywało 2 914 obywateli Białorusi. Oprócz tego na Łotwie zamieszkiwało w tym samym czasie 74 205 przedstawicieli mniejszości białoruskiej, spośród których 30 437 posiadało status obywatela.
Na Białorusi zamieszkuje również niewielka mniejszość łotewska. Według spisu narodowego z 2009 jako Łotysze zadeklarowało się na Białorusi 1549 osób. 
Stosunki gospodarcze.
Łotwa jest ważnym partnerem gospodarczym Białorusi. Wśród krajów, z którymi Białoruś prowadzi handel zewnętrzny, Republika Łotewska zajmowała w 2012 5. miejsce pod względem wielkości obrotu towarowego oraz 4. miejsce pod względem wielkości eksportu.
Podstawę białoruskiego eksportu stanowiły produkty petrochemiczne, metalurgiczne, maszyny, płody rolne i leśne, produkty spożywcze. Z Łotwy importowane są przede wszystkim leki, ryby, tkaniny, cement, silniki i jednostki mocy, konstrukcje metalowe.
31 stycznia 2013 na Białorusi były zarejestrowane 373 przedsiębiorstwa z łotewskim kapitałem (w 2011 – 297 przedsiębiorstw) oraz 27 przedstawicielstw łotewskich przedsiębiorstw. Na Łotwie zarejestrowane były w tym czasie 1123 przedsiębiorstwa z białoruskim kapitałem i 15 przedstawicielstw białoruskich podmiotów gospodarczych.

</doc>
<doc id="3183035" url="https://pl.wikipedia.org/wiki?curid=3183035" title="Csaba Molnár">
Csaba Molnár

Csaba Molnár (ur. 4 grudnia 1975 w Csornie) – węgierski polityk, w latach 2008–2010 minister, deputowany krajowy, poseł do Parlamentu Europejskiego VIII i IX kadencji.
Życiorys.
Ukończył kolegium nauczycielskie, następnie studia z zakresu nauk politycznych i prawnych na Uniwersytecie im. Loránda Eötvösa w Budapeszcie. Pracował w zawodzie prawnika i nauczyciela akademickiego na Uniwersytecie Zachodnich Węgier. Zaangażował się w działalność polityczną w ramach Węgierskiej Partii Socjalistycznej i jej organizacji młodzieżowej. Był członkiem samorządu miasta Győr i radnym rady komitatu Győr-Moson-Sopron.
W wyborach w 2006 został wybrany na posła do Zgromadzenia Narodowego. W maju 2008 premier Ferenc Gyurcsány powołał go na stanowisko sekretarza stanu w ministerstwie gospodarki i rozwoju narodowego. W grudniu 2008 w tym samym rządzie Csaba Molnár objął urząd ministra transportu, telekomunikacji i energii. W kwietniu 2009 nowy premier Gordon Bajnai powierzył mu funkcję ministra – szefa kancelarii premiera, którą pełnił do maja 2010, uzyskując w wyborach w tym samym roku parlamentarną reelekcję. W trakcie kadencji odszedł z partii socjalistycznej, współtworząc Koalicję Demokratyczną, którą powołał Ferenc Gyurcsány. W 2011 został wiceprzewodniczącym tego ugrupowania.
W 2014 Csaba Molnár po raz kolejny uzyskał mandat poselski (z listy krajowej Jedności). W wyniku wyborów europejskich przeprowadzonych w tym samym roku z ramienia Koalicji Demokratycznej został eurodeputowanym VIII kadencji PE. W 2018 ponownie wybrany do krajowego parlamentu, jednak zrezygnował z objęcia mandatu. W 2019 z powodzeniem ubiegał się o reelekcję w wyborach do PE.

</doc>
<doc id="3183038" url="https://pl.wikipedia.org/wiki?curid=3183038" title="Carl Hudson (pianista)">
Carl Hudson (pianista)

Carl Hudson (ur. 22 października 1983 w Bostonie) – brytyjski pianista, klawiszowiec, który występował między innymi z Professor Green, Emeli Sande, Beth Rowley i Jocelyn Brown.
Od czerwca 2011, Hudson gra na klawiszach z Professor Green, zarówno w trasie i w studio.
Od 2010, grał również na klawiszach z artystami soul Omar Lye-Fook, Leon Ware, The Jones Girls i Jean Carne w miejscach w Londynie i Wielkiej Brytanii.
Hudson ściśle współpracuje w studiu z producentem SoulPersona, nagrywa i odtwarza obok weterana Jamiroquai i perkusisty Nicka Van Gelder.
Carl wydał swój pierwszy album, zatytułowany Zoology For Martians w maju 2013. Stworzył go we współpracy z takimi muzykami jak Nick Van Gelder (perkusja), Andy Tolman (bas), Terry Lewis (gitara), Bob Dowell (puzon) i Neil Waters (trąbka). Zoology For Martians jest to album, który przedstawia ewolucję życia na Ziemi za pomocą funk-jazzu i ścieżek dźwiękowych. Efekt ten został uzyskany poprzez korzystanie z wielu syntezatorów analogowych, takich jak Prophet '08, Oberheim i Matrix 6. Album zawiera także obszerne notatki napisane w stylu podobnym do brytyjskiego przyrodnika TV Sir Davida Attenborough.

</doc>
<doc id="3183039" url="https://pl.wikipedia.org/wiki?curid=3183039" title="Ignacy Myszka Chołoniewski">
Ignacy Myszka Chołoniewski

Ignacy Chołoniewski Myszka herbu Korczak, od 1798 roku herbu Chołoniewski Hrabia (ur. około 1740, zm. w 1823 w Chołoniowie) – szambelan Stanisława Augusta Poniatowskiego, deputat, a następnie marszałek Trybunału Koronnego, poseł na sejmy, w tym Sejm Czteroletni, starosta szczurowiecki i kołomyjski, po rozbiorach austriacki tajny radca i hrabia.
Życiorys.
Uczył się w Collegium Nobilium w Warszawie. Odziedziczył po ojcu liczne majątki ziemskie w województwach ruskim i wołyńskim, m.in. Chołoniów z tamtejszym pałacem, gniazdem Chołoniewskich.
Był starostą kołomyjskim od 1765, a właścicielem starostwa szczurowieckiego od 1776. Został szambelanem króla w 1766. Posłował na sejm walny w 1766, 1776 i w 1788 roku z województwa bracławskiego. Członek Komisji Skarbowej Koronnej w 1775. Decyzją króla Stanisława Augusta był deputatem, a następnie marszałkiem Trybunału Koronnego w 1776. Kawaler Orderu Świętego Stanisława od 1776.
Komandor austro-węgierskiego Orderu Świętego Stefana. Był członkiem Stanów Galicyjskich w 1782, a 30 marca 1798 roku, wraz z braćmi, otrzymał galicyjski tytuł hrabiowski.
Po śmierci został pochowany w ufundowanej przez siebie kaplicy cmentarnej w Horochowie.
Życie rodzinne.
Był najstarszym synem Adama Chołoniewskiego i Salomei z domu Kąckiej herbu Brochwicz. Miał ośmioro rodzeństwa. Byli to:
Ożenił się z Marianną Józefą Hryniewiecką herbu Przeginia, córką Kajetana Hryniewieckiego. Mieli co najmniej pięcioro dzieci: Salomeę, Stanisława, Władysława, Jana i Adama. Jan był pradziadem Edwarda Chołoniewskiego.

</doc>
<doc id="3183042" url="https://pl.wikipedia.org/wiki?curid=3183042" title="Chicago Stadium (album)">
Chicago Stadium (album)

Chicago Stadium – album koncertowy Elvisa Presleya, składający się z utworów nagranych w Chicago w Illinois 14 i 15 października 1976 r. Presley miał na sobie Inca Gold Leaf i Indian Feather suit. Album został wydany w 2010 roku. "Elvis wchodząc na scenę 14 października zdziwił ludzi, gdyż schudł do wyglądu z 1974 roku!" 

</doc>
<doc id="3183043" url="https://pl.wikipedia.org/wiki?curid=3183043" title="Aleksiej Paramonow">
Aleksiej Paramonow

Aleksiej Aleksandrowicz Paramonow, ros. Алексей Александрович Парамонов (ur. 21 lutego 1925 w Borowsku, w guberni kałuskiej, Rosyjska FSRR, ZSRR, zm. 24 sierpnia 2018 w Moskwie) – rosyjski piłkarz, grający na pozycji obrońcy, pomocnika lub napastnika, hokeista, reprezentant ZSRR, olimpijczyk, trener piłkarski.
Pochowany na Cmentarzu Wagańkowskim w Moskwie.
Kariera piłkarska.
Kariera klubowa.
W 1944 rozpoczął karierę piłkarską w klubie Stroitiel Moskwa, skąd w 1946 przeszedł do WWS Moskwa. W końcu lata 1947 przeniósł się do Spartaka Moskwa, w którym występował do zakończenia kariery piłkarskiej w 1959.
Kariera reprezentacyjna.
8 września 1954 zadebiutował w reprezentacji Związku Radzieckiego w spotkaniu towarzyskim ze Szwecją wygranym 7:0. Ponadto występował w olimpijskiej reprezentacji Związku Radzieckiego, w składzie której zdobył złoty medal na Olimpiadzie w Melbourne 1956.
Kariera trenerska.
Po zakończeniu kariery piłkarskiej rozpoczął pracę szkoleniową. W maju 1960 ukończył Instytut Pedagogiczny w Moskwie i otrzymał dyplom nauczyciela wychowania fizycznego. Od 1 czerwca 1960 pracował na różnych stanowiskach w Zarządzie Piłki Nożnej ZSRR, a potem w Federacji Piłki Nożnej. W latach 1960–1984 z przerwami pracował w sztabie szkoleniowym radzieckich reprezentacji różnych kategorii wiekowych.
Od 1965 do 1967 oraz od 1976 do 1977 samodzielnie prowadził tunezyjski klub Étoile Sportive du Sahel. Pełnił funkcje Przewodniczącego Komitetu Weteranów Rosyjskiego Związku Piłki Nożnej (RFS).

</doc>
<doc id="3183045" url="https://pl.wikipedia.org/wiki?curid=3183045" title="Majdan Górny (gromada)">
Majdan Górny (gromada)

Majdan Górny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Majdan Górny z siedzibą GRN w Majdanie Górnym utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Majdan Górny I, Majdan Górny II, Chorążanka i Przewłoka ze zniesionej gminy Majdan Górny w tymże powiecie. Dla gromady ustalono 20 członków gromadzkiej rady narodowej.
1 stycznia 1969 gromadę zniesiono, włączając jej obszar do gromad Jarczów (wsie Chorążanka i Przewłoka) i Tomaszów Lubelski (wsie Majdan Górny cz. I i Majdan Górny cz. II) w tymże powiecie.

</doc>
<doc id="3183046" url="https://pl.wikipedia.org/wiki?curid=3183046" title="Chicago Beat">
Chicago Beat



</doc>
<doc id="3183049" url="https://pl.wikipedia.org/wiki?curid=3183049" title="Machnów (gromada)">
Machnów (gromada)

Machnów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Machnów z siedzibą GRN w Machnowie (obecnie są to dwie wsie: Machnów Nowy i Machnów Stary) utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki wszedł obszar dotychczasowej gromady Machnów ze zniesionej gminy Machnów w tymże powiecie. Dla gromady ustalono 9 członków gromadzkiej rady narodowej.
1 stycznia 1969 gromadę zniesiono, włączając jej obszar do gromady Lubycza Królewska w tymże powiecie.

</doc>
<doc id="3183050" url="https://pl.wikipedia.org/wiki?curid=3183050" title="Żurawce (gromada)">
Żurawce (gromada)

Żurawce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Żurawce z siedzibą GRN w Żurawcach utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Żurawce i Ruda Żurawiecka ze zniesionej gminy Lubycza Królewska oraz obszar dotychczasowej gromady Korhynie i miejscowość Leliszka kol. z dotychczasowej gromady Żyłka ze zniesionej gminy Jarczów w tymże powiecie. Dla gromady ustalono 9 członków gromadzkiej rady narodowej.
1 stycznia 1959 gromadę zniesiono, włączając jej obszar do gromad Jarczów (wieś i kolonię Korhynie, wieś Korhynie-Wola oraz kolonię Leliszka) i Lubycza Królewska (wsie Żurawce i Ruda Żurawiecka) w tymże powiecie.

</doc>
<doc id="3183052" url="https://pl.wikipedia.org/wiki?curid=3183052" title="Dyniska (gromada)">
Dyniska (gromada)

Dyniska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dyniska z siedzibą GRN w Dyniskach utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Dyniska i Hubinek ze zniesionej gminy Ulhówek, obszar dotychczasowej gromady Szlatyn ze zniesionej gminy Jarczów oraz obszar dotychczasowej gromady Myślatyn ze zniesionej gminy Machnów w tymże powiecie. Dla gromady ustalono 10 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Ulhówek (wieś i kol. Nr 1 i 2 Dyniska, kol. Jędrzejówka, kol. Magdalenka, kol. Ulików, kol. Dębina, wieś i kol. Hubinek, kol. Myślatyn oraz gospodarstwa Magdalenka i Dębina kol.) i Jarczów (wieś Szlatyn) w tymże powiecie.

</doc>
<doc id="3183055" url="https://pl.wikipedia.org/wiki?curid=3183055" title="Korczmin (gromada)">
Korczmin (gromada)

Korczmin (1954 – planowana lecz niezrealizowna nazwa: "Krzewica") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Korczmin z siedzibą GRN w Korczminie utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Wasylów, Korczmin i Krzewica ze zniesionej gminy Ulhówek w tymże powiecie. Dla gromady (zapisanej jako "Krzewica" z siedzibą w Krzewicy) ustalono 9 członków gromadzkiej rady narodowej.
1 stycznia 1958 gromadę zniesiono, włączając jej obszar do gromady Ulhówek w tymże powiecie.

</doc>
<doc id="3183056" url="https://pl.wikipedia.org/wiki?curid=3183056" title="Zygmunt Pawlus">
Zygmunt Pawlus

Zygmunt Pawlus (ur. 30 stycznia 1919 w Pilźnie, zm. 17 stycznia 2000 w Krakowie) – kapitan Wojska Polskiego, komendant placówki AK Pilzno, dowódca oddziału partyzanckiego „Dzwon”, redaktor techniczny Tygodnika Powszechnego i Społecznego Instytutu Wydawniczego „Znak”.
Życiorys.
Dzieciństwo i młodość.
Przyszedł na świat w rodzinie kupieckiej Józefa i Heleny z domu Tobiasz. Uczęszczał do Szkoły Powszechnej im. Króla Władysława Jagiełły w Pilźnie. Naukę kontynuował w III Gimnazjum im. Adama Mickiewicza w Tarnowie, gdzie złożył egzamin dojrzałości wiosną 1937 roku. Następnie zgłosił się ochotniczo do wojska. Otrzymał przydział do 19 pp we Lwowie i został skierowany na dywizyjny Kurs Podchorążych Rezerwy, który ukończył z wynikiem bardzo dobrym. Rok później Zygmunt został przyjęty na drugi rok Szkoły Podchorążych Piechoty w Komorowie koło Ostrowi Mazowieckiej.
Lata wojny 1939–1945.
W 1939 roku rozpoczął czynną służbę wojskową. W końcu sierpnia został promowany na stopień podporucznika służby stałej piechoty i skierowany do Ośrodka Zapasowego 24 DP w Przemyślu. W trakcie kampanii wrześniowej przydzielono go jako dowódcę plutonu ckm do 6 kompanii 38 pp. 22 września został wzięty do niewoli, z której udało mu się uciec i z końcem miesiąca powrócić do rodzinnego miasta. Od września 1941 do lipca 1943 roku pracował jako urzędnik w Zarządzie Miejskim w Pilźnie. Już w sierpniu 1940 rozpoczął działalność w organizacji podziemnej Związek Walki Zbrojnej. Zorganizował placówkę wojskową pod kryptonimem „Pelczar”, obejmującą gminy Pilzno i Czarna. W obwodzie ZWZ-AK Dębica przeprowadził dwa kursy szkoły podchorążych piechoty oraz pomagał w organizacji tajnych egzaminów maturalnych składanych przed dębicką Państwową Komisją Egzaminacyjną o kryptonimie „Kuźnica”. W lipcu 1942 roku wydał podległym sobie strukturom terenowym rozkaz zerwania wszelkich kontaktów organizacyjnych ze swym zastępcą Stefanem Januszem. Mimo nacisków Inspektoratu ZWZ–AK Rzeszów nie odwołał swojej decyzji, wobec czego został odsunięty z dowodzenia placówką. Nadal jednak uczestniczył w akcjach dywersyjnych, przygotowywał operacje odbioru zrzutów lotniczych oraz brał udział w wykonywaniu wyroków z rozkazu Inspektoratu AK. 
W lutym 1944 roku otrzymał rozkaz sformowania samodzielnego oddziału partyzanckiego ps. „Dzwon”, podległego bezpośrednio komendantowi obwodu AK-Dębica, o charakterze dywersyjno-sabotażowym. Od kwietnia koncentrował się on w lasach Braciejowej. W drugiej połowie czerwca oddział otrzymał rozkaz przemieszczenia się w rejon Błażowej celem wzięcia udziału w organizowanej przez Inspektorat AK Rzeszów akcji specjalnej. Polegała ona na ochronie nękanej przez oddziały UPA ludności polskiej zamieszkałej na wschód od Sanu. W okolicach Błażowej nastąpiło połączenie z oddziałem „Rakieta” obwodu rzeszowskiego. Całe zgrupowanie otrzymało kryptonim „San”. Jego dowódcą został por. Stanisław Król, którego jednak szybko wezwano do Rzeszowa. Dowództwo objął Zygmunt Pawlus awansowany do stopnia porucznika. Po zajęciu rejonu Błażowej przez Rosjan rozwiązał zgrupowanie „San”. Następnie poszukiwany przez NKWD, wobec braku możliwości wykonania rozkazu naczelnego dowódcy AK o spieszeniu z pomocą walczącej Warszawie zlikwidował oddział "Dzwon". Sam w tym czasie ukrywał się w Ropczycach. Udało mu się zbiec do Rzeszowa gdzie podjął się pracy na kolei. W marcu 1945 roku został przeniesiony do krakowskiej DOKP pracując jako urzędnik przy ulicy Bosackiej.
Lata powojenne.
Po zakończeniu II wojny światowej rozpoczął studia na wydziale Prawa Uniwersytetu Jagiellońskiego. Wstąpił także do organizacji WiN, przez co w 1947 roku został aresztowany i skazany na 10 lat pozbawienia wolności. Kara ta została obniżona przez Najwyższy Sąd Wojskowy do 7 lat. Pawlus odzyskał wolność 7 stycznia 1954 roku i powrócił do Krakowa. W następnych latach życia pracował w „Tygodniku Powszechnym” i w Społecznym Instytucie Wydawniczym „Znak” jako redaktor techniczny. Pod koniec 1991 roku przeszedł na emeryturę. W latach 90. awansował do stopnia kapitana, a w kwietniu 1992 roku Sąd Wojewódzki w Krakowie orzekł nieważność wyroku z 1948 roku.
Zygmunt Pawlus był dwukrotnie żonaty. W 1946 roku zawarł związek z Tomirą Kaznowską, córką Zygmunta Kaznowskiego. Jego drugą żoną była Krystyna Chmielecka, także pracująca w „Znaku”. Miał córkę Marię urodzoną w 1954 roku.
Jego grób mieści się na cmentarzu Podgórskim w Krakowie.
11 listopada 2000 roku w Urzędzie Miasta w Pilźnie odsłonięto tablicę ku jego czci.
W Pilźnie działa 11 Pilzneńska Drużyna Starszoharcerska „Pocisk” imienia Zygmunta Pawlusa ps. "Turek".

</doc>
<doc id="3183057" url="https://pl.wikipedia.org/wiki?curid=3183057" title="Kazimierówka (gromada)">
Kazimierówka (gromada)

Kazimierówka (1954 – planowana lecz niezrealizowna nazwa: "Czermno") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kazimierówka z siedzibą GRN w Kazimierówce utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Czermno, Kazimierówka i Wakijów e zniesionej gminy Tyszowce w tymże powiecie. Dla gromady (zapisanej jako "Czermno" z siedzibą GRN w Czermnie) ustalono 11 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Perespa w tymże powiecie.

</doc>
<doc id="3183059" url="https://pl.wikipedia.org/wiki?curid=3183059" title="Czermno (gromada w powiecie tomaszowskim)">
Czermno (gromada w powiecie tomaszowskim)



</doc>
<doc id="3183060" url="https://pl.wikipedia.org/wiki?curid=3183060" title="Krzewica (gromada w powiecie tomaszowskim)">
Krzewica (gromada w powiecie tomaszowskim)



</doc>
<doc id="3183061" url="https://pl.wikipedia.org/wiki?curid=3183061" title="Hrebenne (gromada)">
Hrebenne (gromada)

Hrebenne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Hrebenne z siedzibą GRN w Hrebennem utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Hrebenne, Siedliska i Mosty Małe ze zniesionej gminy Lubycza Królewska oraz obszar dotychczasowej gromady Kornie ze zniesionej gminy Machnów w tymże powiecie. Dla gromady ustalono 12 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Lubycza Królewska w tymże powiecie.

</doc>
<doc id="3183062" url="https://pl.wikipedia.org/wiki?curid=3183062" title="Dzierążnia (gromada w powiecie tomaszowskim)">
Dzierążnia (gromada w powiecie tomaszowskim)

Dzierążnia – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dzierążnia z siedzibą GRN w Dzierążni utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Dzierążnia, Zwiartów i Majdan Sielec ze zniesionej gminy Krynice w tymże powiecie. Dla gromady ustalono 24 członków gromadzkiej rady narodowej.
1 stycznia 1969 gromadę zniesiono, włączając jej obszar do gromad Krynice (wsie Dzierążnia i Majdan Sielec) i Rachanie (wsie Zwiartów i Kolonia Zwiartów) w tymże powiecie.

</doc>
<doc id="3183063" url="https://pl.wikipedia.org/wiki?curid=3183063" title="Andrea Bocskor">
Andrea Bocskor

Andrea Bocskor, ukr. Андрея Гейзівна Бочкор, trb. Andreja Hejziwna Boczkor (ur. 11 sierpnia 1978 w Berehowie) – ukraińska nauczycielka akademicka i polityk narodowości węgierskiej, działaczka mniejszości węgierskiej, posłanka do Parlamentu Europejskiego VIII i IX kadencji reprezentująca Węgry.
Życiorys.
Ukończyła w 2002 studia z zakresu filologii i historii angielskiej w Zakarpackim Instytucie Węgierskim im. Ferenca Rakoczego w Berehowie. Kształciła się następnie na Uniwersytecie im. Loránda Eötvösa w Budapeszcie, gdzie uzyskała doktorat z nauk humanistycznych. W 2002 została zatrudniona na macierzystej uczelni w Berehowie. W 2011 powierzono jej funkcję dyrektora instytutu Lehoczky Tivadar Intézet.
W 2014 przyjęła propozycję kandydowania w wyborach europejskich z listy węgierskiej koalicji Fidesz-KDNP, uzyskując w głosowaniu z 25 maja tegoż roku mandat eurodeputowanej VIII kadencji. W 2019 z powodzeniem ubiegała się o reelekcję.

</doc>
<doc id="3183064" url="https://pl.wikipedia.org/wiki?curid=3183064" title="Konrad Jałocha">
Konrad Jałocha

Konrad Jałocha (ur. 9 maja 1991 w Warszawie) – polski piłkarz występujący na pozycji bramkarza, zawodnik polskiego klubu GKS Tychy.
Życiorys.
Kariera klubowa.
W trakcie swojej kariery reprezentował barwy polskich klubów: Legia II Warszawa, Legia Warszawa, Arka Gdynia (wyp.), Chojniczanka Chojnice (wyp.) i GKS Tychy (wyp.).
1 lipca 2018 podpisał kontrakt z polskim klubem GKS Tychy, umowa do 31 lipca 2020 (przedłużona do 30 czerwca 2022); bez odstępnego.

</doc>
<doc id="3183066" url="https://pl.wikipedia.org/wiki?curid=3183066" title="Pływanie na otwartym akwenie na Mistrzostwach Świata w Pływaniu 2013 – zespół">
Pływanie na otwartym akwenie na Mistrzostwach Świata w Pływaniu 2013 – zespół

Wyścig drużynowy 3 x 5 km - jedna z konkurencji rozgrywanych podczas Mistrzostw Świata w Pływaniu 2013 w ramach pływania na otwartym akwenie. Zawody zostały rozegrane 25 lipca.
Do rywalizacji zgłoszonych zostało 66 zawodników z 22 państw.
Zwycięzcą konkurencji zostały Niemcy. Drugie miejsc zajęła reprezentacja Grecji, a trzecie przypadło Brazylijczykom.

</doc>
<doc id="3183067" url="https://pl.wikipedia.org/wiki?curid=3183067" title="Mateusz Urbanowicz">
Mateusz Urbanowicz

Mateusz Urbanowicz (ur. 27 kwietnia 1992 w Gdańsku) – polski siatkarz, grający na pozycji atakującego. Wychowanek klubu LOTOS Trefl Gdańsk. Mistrz Młodej Ligi w sezonie 2012/2013 wraz z LOTOS Trefl Gdańsk. Od sezonu 2013/2014 zawodnik .
Awansował wraz z MKS Banimex Będzin do PlusLigi i zdobył z nim czwarte miejsce w lidze.
Absolwent szkoły mistrzostwa sportowego nr 2 w Gdańsku.
Najlepiej punktujący zawodnik II ligi w sezonie 2014/2015.

</doc>
<doc id="3183068" url="https://pl.wikipedia.org/wiki?curid=3183068" title="E-babbar">
E-babbar

E-babbar, E-babbara (sum. é.babbar/bábbar(.ra), tłum. „Lśniący dom”) – ceremonialna nazwa mezopotamskich świątyń poświęconych bogu Szamaszowi.
Ze źródeł pisanych wiemy o istnieniu czterech świątyń noszących tę nazwę:

</doc>
<doc id="3183069" url="https://pl.wikipedia.org/wiki?curid=3183069" title="Relativity Records">
Relativity Records

Relativity Records – amerykańska wytwórnia muzyczna, działająca w latach 1982-1992.
Oficyna powstała w Nowym Jorku z inicjatywy Barry'ego Kobrina w ramach działalności firmy dystrybucyjnej Important Record Distributors (w latach późniejszych Red Distribution). Firma wydawała nagrania różnorodnych z gatunków, od rocka, przez hip-hop, heavy metal, po jazz. W 1990 roku połowę udziałów w wytwórni nabył koncern Sony Music Entertainment. Nakładem Relativity Records ukazały się nagrania m.in. takich zespołów i wykonawców jak: Megadeth, Eazy E, Joe Satriani, Corrosion of Conformity oraz Death.
Przez krótki okres firma prowadziła pododdziały Combat Core, Combat Records i In-Effect.

</doc>
<doc id="3183071" url="https://pl.wikipedia.org/wiki?curid=3183071" title="Dimitris Papadakis">
Dimitris Papadakis

Dimitris Papadakis, gr. Δημήτρης Παπαδάκης (ur. 22 sierpnia 1966 w Famaguście) – cypryjski polityk i ekonomista, działacz partyjny, poseł do Parlamentu Europejskiego VIII i IX kadencji.
Życiorys.
Urodził się w Famaguście, jednak po inwazji tureckiej rodzina przeniosła się do Limassolu. Dimitris Papadakis kształcił się na Ateńskim Uniwersytecie Ekonomicznym, pełniąc kierownicze funkcje w organizacjach studenckich. Po powrocie na Cypr zaangażował się w działalność polityczną w ramach Ruchu na rzecz Socjaldemokracji (EDEK), był przewodniczącym organizacji młodzieżowej socjalistów. Dołączył później do komitetu centralnego i biura politycznego partii, został również rzecznikiem prasowym ugrupowania oraz sekretarzem KC.
W wyborach w 2014 Dimitris Papadakis z ramienia swojego ugrupowania uzyskał mandat eurodeputowanego VIII kadencji. W 2019 z powodzeniem ubiegał się o reelekcję.

</doc>
<doc id="3183075" url="https://pl.wikipedia.org/wiki?curid=3183075" title="Eksperyment Millera">
Eksperyment Millera



</doc>
<doc id="3183076" url="https://pl.wikipedia.org/wiki?curid=3183076" title="Doświadczenie Millera">
Doświadczenie Millera



</doc>
<doc id="3183077" url="https://pl.wikipedia.org/wiki?curid=3183077" title="Skoki z klifów na Mistrzostwach Świata w Pływaniu 2013 – kobiety">
Skoki z klifów na Mistrzostwach Świata w Pływaniu 2013 – kobiety

Skoki z klifów kobiet - jedna z konkurencji rozgrywanych podczas Mistrzostw Świata w Pływaniu 2013 w ramach skoków z klifu. Zawody zostały rozegrane 30 lipca.
Do rywalizacji zgłoszonych zostało 6 zawodniczek z 4 państw.
Zwyciężczynią konkurencji została Amerykanka Cesilie Carlton. Drugie miejsc zajęła jej rodaczka Ginger Huber, a trzecie przypadło Annie Bader z Niemiec.

</doc>
<doc id="3183078" url="https://pl.wikipedia.org/wiki?curid=3183078" title="Skoki z klifów na Mistrzostwach Świata w Pływaniu 2013 – mężczyźni">
Skoki z klifów na Mistrzostwach Świata w Pływaniu 2013 – mężczyźni

Skoki z klifów mężczyzn - jedna z konkurencji rozgrywanych podczas Mistrzostw Świata w Pływaniu 2013 w ramach skoków z klifu. Zawody zostały rozegrane 31 lipca.
Do rywalizacji zgłoszonych zostało 13 zawodników z 9 państw.
Zwycięzcą konkurencji został Kolumbijczyk Orlando Duque. Drugie miejsc zajął Brytyjczyk Gary Hunt, a trzecie przypadło Jonathanowi Paredesowi z Meksyku.

</doc>
<doc id="3183080" url="https://pl.wikipedia.org/wiki?curid=3183080" title="Przyczyny wojen">
Przyczyny wojen

Przyczyny wojen – powody dla których podejmowane są działania wojenne poczynione na skutek konfliktów (np. między narodami, państwami czy grupami etnicznymi).
Sama wojna stanowi zjawisko powszechne i towarzyszące człowiekowi od czasów najdawniejszych. Jest ona instrumentem prowadzenia polityki, sprzyjającym pozyskaniu korzyści (materialnych i niematerialnych). Bywa także testem siły, który pomaga w zdobyciu sławy i podniesieniu prestiżu uczestników. W historii Europy o randze państwa decydowała przede wszystkim wielkość armii (powiązana z zasobami ludnościowymi i wielkością terytorium państwa). Rozbudowana i wyszkolona armia pozwalała skutecznie chronić interesy państwa oraz ubiegać działania innych państw celem zachowania zajmowanej pozycji w Europie oraz obrony państwa. W swej aktywności przy podejmowaniu tego typu działań państwom towarzyszyły różne motywy.
Zgłębienie polemologii (nauki prowadzącej badania nad wojną) umożliwia zapoznanie się z przyczynami wojen, wśród których wyróżnia się następujące powody:
Zagrożeniem, które sprzyja wojnom jest swoista skłonność do autodestrukcji tożsamości Zachodu. Ma tu miejsce podział na swoich (Zachód, Amerykę) i obcych, którzy stanowią niebezpieczeństwo dla pokoju światowego. Podejmowane są akcje obronne wobec wroga oraz umacnia się określone wartości. Inne zagrożenie związane jest z rozwojem technologii informacyjnych i prowadzi do uniezależnienia się przekazu medialnego od kontroli państw oraz kreacji określonego wizerunku danej sytuacji, często wypaczającego jej rzeczywisty obraz. Najbardziej przeraża jednak przeciwnik przyszłościowy, który jest „niewidoczny”, a jego istnienie można potwierdzić tylko w momencie ataku (cyberterroryzm).
Inny podział uwzględniający płaszczyzny stosunków międzynarodowych pozwala wydzielić czynniki: ekonomiczne (napięcia wewnątrz państwa, uzależnienia zewnętrzne), polityczne (roszczenia i rozbieżności terytorialne, niejasność granic, poczucie zagrożenia zewnętrznego) oraz ideologiczne (religijne, zaszłości historyczne i uprzedzenia rasowe).
Chęć do podejmowania aktywności w zakresie wojny wynikała także z położenia geograficznego lub też organizacji sił zbrojnych w danym czasie. Wybuchowi wojny sprzyjają również określone zachowania i postawy państw takie jak: nadmierny optymizm, co do przewidywania wyniku wojny, uzyskanie nadmiernej przewagi przez stronę, która to pierwsza zainicjowała atak lub postawa ekspansjonistyczna państwa. Ważna jest także wola posiadania strategicznych zasobów, które jednocześnie pozwalają na przejęcie kontroli w różnych aspektach życia społecznego. Bardzo często inicjatorami kryzysów są prężne państwa, które liczą na znaczne zyski wynikające ze zwycięstwa. Często jednak oceniają one błędnie swą pozycję, co wynika z nieprzewidywalnych skutków wojny i błędnego wyobrażenia o sobie. Wśród przyczyn wojen wyróżnia się nierówność rozwojową poszczególnych państw. Państwa o niższym poziomie rozwoju, nie posiadające odpowiednich technologii i wiedzy są łatwiejsze do zawładnięcia. Inny czynnik to indywidualne aspiracje przywódców państw wynikające ze zdobywczej natury człowieka, jego psychologii oraz nieporozumień powstałych między innymi w efekcie niejasności przekazu informacji.

</doc>
<doc id="3183082" url="https://pl.wikipedia.org/wiki?curid=3183082" title="Międzynarodowy Dom Spotkań Młodzieży w Oświęcimiu">
Międzynarodowy Dom Spotkań Młodzieży w Oświęcimiu

Międzynarodowy Dom Spotkań Młodzieży w Oświęcimiu – ośrodek edukacyjny na terenie pomiędzy centrum polskiego miasta Oświęcim a byłym niemieckim obozem koncentracyjnym Auschwitz. Ponad milion ludzi, głównie Żydów i Polaków, zamordowano w Auschwitz w czasie II wojny światowej (1939-1945). Międzynarodowy Dom Spotkań, zaproponowany w 1971 roku, został otwarty w 1986 roku po latach planowania, pertraktacji i gromadzenia środków pieniężnych. Celem Domu Spotkań jest rozszerzanie wiedzy, zrozumienie i konsekwencje narodowego socjalizmu (nazizmu), w szczególności wśród młodych Niemców. Cel ten jest osiągalny w formie rozmów pomiędzy ludźmi różnych grup etniczno-kulturowych, w szczególności Niemców i Polaków, Chrześcijan i Żydów.
W roku 2010 Dom Spotkań gościł (oferując noclegi) ponad 1700 młodzieży uczestniczącej w tym programie. Wielu młodych Niemców i Austriaków zajmowało ochotniczo jednoroczne stanowiska w Międzynarodowym Domu Spotkań Młodzieży w Oświęcimiu w poczuciu cywilnej służby i odpowiedzialności. Jeden z nich, Robert Thalheim (1996-1997) napisał i wyreżyserował dramat filmowy w języku niemieckim „Am Ende kommen Touristen”; po polsku, „A na koniec przyszli turyści”, który przedstawia, między innymi, działalność Międzynarodowego Domu Spotkań Młodzieży w Oświęcimiu/Auschwitz.
Polskie i niemieckie nazwy tego centrum są następujące: Międzynarodowy Dom Spotkań Młodzieży w Oświęcimiu oraz Internationale Jugendbegegnungsstätte in Oświęcim/Auschwitz. Nazwy te są wspólnie skracane jako MDSM/IJBS.
Historia.
Pomysł zbudowania w Polsce centrum spotkań młodzieży podsunął Volker von Törne (1934-1980), który zauważył możliwość stworzenia takiego centrum po podpisaniu w 1970 roku Układu PRL-RFN. von Törne był poetą, a następnie dyrektorem prywatnej organizacji niemieckiej „Aktion Sühnezeichen Friedensdienste (ASF)” (po polsku: Akcja Znaku Pokuty – Służby dla Pokoju) działającej w kierunku pojednania krajów i ludzi skrzywdzonych w czasie niemieckiej okupacji w II wojnie światowej. Po śmierci von Törne w 1980 roku, projekt ARSP prowadził Christoph Heubner. W wywiadzie w roku 1986 Heubner wyjaśnił znaczenie umiejscowienia Centrum w pobliżu Oświęcimia, który „symbolizuje najniższy punkt historii polsko-niemieckiej, najniższy punkt relacji niemiecko-żydowskich oraz jeden z najniższych punktów w ludzkim okrucieństwie. Uzasadnienie rozmów pomiędzy uczestnikami jest większe w tym właśnie miejscu. Duże emocje skłaniają ludzi do rozmów bardziej niż w przypadku spotkań na Mazurach, czy w słonecznych górzystych łąkach”.
W końcu lat 70. i na początku 80. XX wieku projekt ten był bardzo sporny. Lokalizacja budynków, architektura projektu, operacje, jak również polskie partnerstwo w ARSP stały się przedmiotem kłótliwej dyskusji. W roku 1978, Andreas Maislinger zwrócił się, bez powodzenia, do prezydenta Rudolfa Kirchschlägera, aby Austria pomogła w projekcie.
Projekt uzyskał wsparcie wielu osób ocalałych z obozów koncentracyjnych w Dachau, Stutthof, Buchenwald i Auschwitz; w rezultacie, punkt przełomowy został osiągnięty w grudniu 1985 roku. Alfred Przybylski, były więzień # 471 w Oświęcimiu działający w imieniu Związku Polskich Architektów, wsparty projektem niemieckiego architekta Helmuta Morloka, przyczynił się decydująco do urzeczywistnienia tego projektu.
Po uzyskaniu pomocy finansowej w wysokości 4,6 miliona marek niemieckich, co wystarczało na pokrycie 2/3 kosztów, budowa ruszyła w maju 1986 roku. Uroczyste przekazanie pierwszych budynków na rzecz instytucji nadzorującej odbyło się 7 grudnia 1986 roku, dokładnie w szesnastą rocznicę podpisania Układu PRL-RFN. Cały projekt budowlany został zakończony w październiku 1998 roku. Centrum utrzymywane jest głównie przez władze miejskie Oświęcimia i ASF, który również sponsoruje trzy inne tego rodzaju centra. W roku 2010 Dom Spotkań gościł (oferując noclegi) ponad 1700 młodzieży uczestniczącej w tym programie.
Centrum „Międzynarodowy Dom Spotkań Młodzieży w Oświęcimiu” stało się znane w niemieckojęzycznej Europie po ukazaniu się na ekranach kin dramatu „Am Ende kommen Touristen” (2007); po polsku, „A na koniec przyszli turyści”, który był filmowany po części w Centrum. Scenariusz do filmu napisał i reżyserował go Robert Thalheim. O ile bohaterowie filmu i wydarzenia są książkowe (fikcyjne), Thalheim pisząc scenariusz wzorował się na własnych doświadczeniach jako niemiecki pracownik cywilny w Centrum (1996-1997).
Zaplecze.
Centrum znajduje się na brzegu rzeki Soły i składa się z kilku pawilonów wokół dużego ogrodu. Są tam: forum dyskusyjne, pokój wieloczynnościowy, biblioteka i cztery pokoje seminaryjne. Jest tam około stu łóżek, jak również pole namiotowe i boisko sportowe.
Katrin Buchholz opisała architekturę jako: „Prosta w konstrukcji i formie, skromna w wyposażeniu wnętrz, ... centrum kampusu jest miejscem spotkań otwartym na wszelkie potrzeby... gdzie każdy może poruszać lub snuć się swobodnie nie będąc obserwowanym, w którym można spotkać społeczność lokalną, czuć się bezpiecznie, jak również znaleźć czas i miejsce na samotne rozważania”.
Program.
Centrum inicjuje i popiera różnego rodzaju działalność, w tym zjazdy polskich i niemieckich studentów, seminaria, rozwijanie programów w celu kształcenia dorosłych i nauczycieli, jak również wystawy dla ogólnych gości. Grupy zwiedzające zwykle zatrzymują się w Centrum na cztery lub pięć dni. Poza zwiedzaniem pozostałości obozów koncentracyjnych Auschwitz I, Auschwitz-Birkenau i Auschwitz III-Monowitz, grupy te mogą planować wycieczki w pobliżu, szczególnie do Krakowa, a kolejne rozmowy odnośnie do Centrum mogą być uzgodnione ze znawcą tych tematów.
Centrum zalicza się do grona miejsc pracy i wysiłków młodych Niemców i Austriaków wykonujących obywatelską służbę ("Zivildienst") pod patronatem ARSP, Niemieckim Międzynarodowym Stowarzyszeniem ("Internationaler Bund") oraz Austriacką Służbą Pamięci.

</doc>
<doc id="3183083" url="https://pl.wikipedia.org/wiki?curid=3183083" title="Węzły autostradowe w Polsce">
Węzły autostradowe w Polsce



</doc>
<doc id="3183086" url="https://pl.wikipedia.org/wiki?curid=3183086" title="Bernard Monot">
Bernard Monot

Bernard Monot (ur. 3 lipca 1962 w Nicei) – francuski ekonomista i polityk, poseł do Parlamentu Europejskiego VIII kadencji.
Życiorys.
Ukończył studia z zakresu ekonomii i bankowości na Université d’Aix-Marseille I. Pracował w różnych przedsiębiorstwach oraz instytucjach branży ubezpieczeniowej i finansowej. W 1989 wstąpił do Frontu Narodowego, w 2006 został doradcą partii w sprawach gospodarczych i budżetowych.
W lutym 2014 otrzymał pierwsze miejsce na jednej z list okręgowych FN w wyborach europejskich, uzyskując w głosowaniu z maja tegoż roku mandat eurodeputowanego VIII kadencji.
W 2018 wystąpił z FN, dołączając do ugrupowania Powstań Francjo.

</doc>
<doc id="3183087" url="https://pl.wikipedia.org/wiki?curid=3183087" title="Okręty podwodne typu Kalev">
Okręty podwodne typu Kalev

Okręty podwodne typu "Kalev" – typ okrętów podwodnych Eesti merejõud z 1937 roku, specjalizujących się w stawianiu min. Powstały łącznie dwie jednostki tego typu – „Kalev” i „Lembit”.
Historia powstania.
Sojusz estońsko-fiński.
Po uzyskaniu niepodległości i zakończeniu wojny z bolszewikami Estonia nie była pewna swojego bezpieczeństwa. Przyjazne stosunki łączyły ją z Łotwą na południu i z Finlandią na północy, jednak stosunki ze Związkiem Radzieckim były wciąż napięte, na co wskazywała próba przewrotu komunistycznego przeprowadzona pod czujnym okiem Moskwy 1 grudnia 1924 w Tallinie. Flota Bałtycka, rozbita podczas I wojny światowej i interwencji brytyjskiej, zaczęła w latach 20 odbudowywać swoje siły. Na przełomie lat 30. powiększyła się ona o 4 pancerniki, 2 krążowniki, 2 dywizjony niszczycieli oraz liczne okręty podwodne różnych typów. Finlandia, zagrożona w podobny stopniu przez rozbudowę sił morskich radzieckiej marynarki wojennej zaproponowała na początku 1930 roku współpracę Estończykom w zablokowaniu Zatoki Fińskiej.
Plan został wypracowany przez dowódcę estońskiej floty – admirała Hermanna von Salzę i zaakceptowany przez Finlandię. Zakładał on koordynacje baterii nadbrzeżnych oraz postawienie zagrody minowej w najwęższym miejscu zatoki. W razie przedarcia się okrętów nieprzyjaciela przez ten system zabezpieczeń, miały one zostać zaatakowane przez okręty podwodne sojuszników wspomagane przez fińskie pancerniki obrony wybrzeża. Do tego celu miało być użytych pięć okrętów podwodnych Finlandii oraz dwa należące do Estonii. Ponieważ Estonia nie posiadała w owym czasie żadnych okrętów podwodnych, postanowiono je zamówić.
Pierwsze przygotowania.
Jeszcze w 1923 roku na rozkaz admirała von Salzy została powołana komisja mająca za zadanie ustalenie wytycznych techniczno-operacyjnych dla przyszłych okrętów marynarki estońskiej. Pierwszą ofertę dostawy jednostek podwodnych Estonia otrzymała 14 kwietnia 1924 roku od działającej w Holandii utajonej niemieckiej firmy Ingenieurskantoor voor Scheepsbouw. Oferta dotyczyła projektu "Pu. 22" – okrętu podwodnego o wyporności 245 ton, została jednak odrzucona z powodów finansowych.
Pomimo ciągłego braku własnych jednostek podwodnych, minister wojny Jaan Soots zaaranżował kurs dla przyszłych ich dowódców – porucznika Alfreda Pontaka i porucznika Ferdinanda Schmiedehelma. Szkolenie odbyło się w Wielkiej Brytanii między 14 sierpnia 1926 a 8 czerwca 1927. Obejmowało ono praktyki na okrętach Royal Navy, oraz teoretyczne wykłady z budowy okrętów podwodnych i dowodzenia nimi.
Fundusz na rzecz okrętu podwodnego.
Z powodu kryzysu ekonomicznego rząd Estonii zdecydował się na sprzedaż obydwu niszczycieli. Kontrakt sprzedaży na kwotę 410 tysięcy dolarów podpisano z Peru. Środki pozyskane ze sprzedaży zdecydowano się przeznaczyć na budowę 2 okrętów podwodnych. Ponieważ jednak suma ta stanowiła jedynie około połowę z wymaganej kwoty, postanowiono zrealizować zbiórkę pieniężną. Powołany 31 maja 1933 roku specjalnie w tym celu Fundusz na rzecz okrętu podwodnego uzbierał do końca 1934 roku 53 tysiące koron. Jako że było to około sześćdziesiąt razy mniej niż przewidywana potrzebna suma, zbiórkę pieniędzy postanowiono kontynuować z przeznaczeniem na znacznie tańszy ścigacz okrętów podwodnych, czego rezultatem było zamówienie patrolowca „Pikker”. Pozostałą część kosztów okrętów podwodnych zdecydowano się pokryć z budżetu państwa. Riigikog odpowiednie rozporządzenie uchwalił 21 grudnia 1933 roku. Podjęto rozmowy z 13 przedsiębiorstwami między innymi z Francji, Wielkiej Brytanii i Finlandii, jednak z przyczyn politycznych zdecydowano się zawęzić wybór do firm brytyjskich.
Negocjacje i budowa.
Estończycy postanowili prowadzić negocjacje drogą oficjalną, z konsulem na kraje bałtyckie sir Hughem Knatchbull-Hugessen, jednak do Tallina przyjechał specjalny wysłannik firmy Vickers-Armstrongs sir Trevor Dawson, który samodzielnie prowadził rozmowy z Marynarką. Po długich negocjacjach Eesti merejõud zdecydowała się na ofertę Vickersa. Kontakt został zawarty 12 grudnia 1934 roku. Zakładał on, że w ciągu dwóch lat stocznia w Barrow-in-Furness dostarczy dwa okręty podwodne Estonii, za które otrzyma 360000 funtów szterlingów rozłożone w ratach przez 6 lat. Dodatkowo sir Dawson uzyskał od Foreign Office zgodę na praktykę estońskich załóg na brytyjskich okrętach.
W styczniu 1935, pod przewodnictwem Friedricha Strobbela w Wielekij Brytanii rozpoczęła działalność komisja odbiorcza. Stępkę pod pierwszy okręt (nr 705) położono w maju, zaś pod drugi (nr 706) 19 czerwca. Wodowanie obydwu jednostek odbyło się 7 lipca 1936 w obecności dyrektora Vickersa sir Charlesa Cravena, przedstawicieli marynarki wojennej Wielkiej Brytanii, Argentyny, Portugalii i Rumunii oraz posła Estonii na Wyspach Brytyjskich Augusta Torme. Pierwszy pochylnię opuścił o godzinie 13:07, zaś drugi o 13:20. Okręty otrzymały nazwy odpowiendio „Lembit” i „Kalev”.
Jeszcze przed rozpoczęciem budowy wysłano część oficerów na przeszkolenie. Wyznaczeni na zastępców dowódców porucznicy Kokk i Puurand odbyli w Wielkiej Brytanii trwający 10 miesięcy kurs praktyczno-teoretyczny. Dwóch oficerów przeszkolono w Finlandii i na Łotwie, zaś pozostali musieli zadowolić się wykładami teoretycznymi. Przyszłych marynarzy budowanych okrętów wybrano w pierwszej kolejności z załóg sprzedanych niszczycieli. Z wytypowanych 65 osób siedmiomiesięczne szkolenie zdołało ukończyć nie więcej niż 32. Etat uzupełniono z innych członków Eesti merejõud (oraz o poborowego kucharza) do końca września 1936 roku.
Służba.
W Eesti merejõud.
W czasie gdy na obu okrętach trwało jeszcze wyposażanie, część załogi mogła zapoznać się z jednostkami. W związku z zaplanowaną morską rewią koronacyjną Jerzego VI zintensyfikowano pracę na „Kalevie”. Wszedł on do służby i reprezentował Estonię 20 maja 1937 na rewii w cieśninie Spithead. Do Tallinna dopłynął 1 czerwca, gdzie został entuzjastycznie powitany przez zgromadzonych mieszkańców. „Lembit” wszedł do służby 14 maja, zaś do kraju przybył 9 lipca. Jednostki podróż do ojczyzny zakończyły w niepełnych etatach.
W październiku 1937 roku na okrętach zainstalowano hydrofony i sonary produkcji niemieckiej firmy Atlas Werke. Kontrakt na okrętowe działo przeciwlotnicze podpisano już po zwodowaniu jednostek, 25 września 1936 roku, z firmą Bofors. Zakładał on, że za kwotę 7300 funtów, Szwedzi dostarczą działo przeciwlotnicze Bofors kal. 40mm 18 miesięcy po podpisaniu umowy. Uzbrojenie zamontowano na okrętach we wrześniu 1938 roku.
Okręty odbyły jeden oficjalny rejs zagraniczny – w 1938 roku odwiedziły Rygę. Na jednostkach prowadzone były intensywne szkolenia dotyczące realizacji planu współpracy z Finlandią. Latem 1939 przeprowadzono dwukrotnie wspólne tajne manewry w których ćwiczono odpieranie agresji radzieckiej floty. W czasie ćwiczeń oszczędzano środki bojowe – „Lembit” jedynie raz przeprowadził ćwiczenia z wystrzeliwania torped, nigdy zaś ze stawiania min, które było jego głównym zadaniem.
Pod presją ZSRR.
Polski okręt podwodny ORP „Orzeł” wpłynął na redę Tallińską 14 września 1939 roku w celu dokonania drobnych napraw i wysadzenia chorego dowódcy. Pod naciskiem ambasadora III Rzeszy „Orzeł” został internowany i rozpoczęło się jego rozbrajanie. Okręt uciekł nocą 18 września. Udana ucieczka spowodowała, że Estończycy przemalowali na czarno własne okręty podwodne. Dodatkowo do stanu uzbrojenia weszło 14 torped 533 mm wyniesionych z polskiej jednostki, które mogły zostać użyte na „Kalevie” i „Lembicie”. Było to znaczne zwiększenie zapasów, bowiem od Brytyjczyków, wraz z okrętami, zakupiono jedynie 8 torped kalibru 533 mm oraz 3 torpedy 457 mm.
Incydent z ucieczką „Orła” stał się pretekstem dla ZSRR do wywierania nacisku na Estonię, co doprowadziło do podpisania 28 września układu „o wzajemnej pomocy” między obydwoma państwami. Zaniepokojona tym Finlandia zażądała od władz Estonii przekazania obu okrętów podwodnych typu "Kalev", by nie wpadły one w ręce sowietów. Żądanie to spotkało się z odmową Estończyków nie chcących prowokować agresywnego sąsiada.
Nie tylko Finowie byli zainteresowani estońskimi okrętami podwodnymi. Chęć pozyskania nowoczesnych okrętów wyrazili również Niemcy – 22 listopada 1939 Kriegsmarine otrzymało memorandum z Kierownictwa Wojny Morskiej sugerujące zakup jednostek w celu szkolenia załóg. Tego samego dnia Naczelne Dowództwo Kriegsmarine zleciło ambasadorowi w Estonii i attaché morskiemu na Finlandię i kraje bałtyckie podjęcie negocjacji. Odpowiedź od ambasadora, otrzymana dopiero 21 lutego 1940 roku, informowała o niechętnej postawie rządu Estonii. Negocjacje przejął zastępca attaché wojskowego w Estonii, płk. Körner. Zaraportował on już 23 lutego, że Estończycy zgodzą się na sprzedaż, jeśli zgodę wyrazi również ZSRR. Na kupno „Kaleva” i „Lembita” zgodę wyraził Hitler, żądając jednak, by to Estończycy uzyskali zgodę Stalina. Dowództwo Kriegsmarine ponawiało kilkakrotnie naciski na ambasadę w celu przyśpieszenia negocjacji, na co 23 kwietnia otrzymano odpowiedź attaché morskiego, kontradmirała von Bonina, że według większości członków rządu estońskiego transakcja jest niemożliwa. Miesiąc później Bonin raportował o spotkaniu z handlarzem bronią z otoczenia prezydenta Estonii – Borisem Lindem. Stwierdził on, że ze względu na duże przywiązanie społeczeństwa do okrętów transakcja drogą oficjalną nie wchodzi w grę, zaś część czołowych polityków zgodzi się na sprzedaż za pośrednictwem Szwecji. No to jednak ze względów politycznych nie zgodził się Hitler. Niemieckie nalegania trwały w dalszym ciągu, nawet po aneksji Estonii przez ZSRR. Ostatecznie z transakcji zrezygnowano 6 lipca 1940 roku.
We Flocie Bałtyckiej.
Estonia została oficjalnie włączona do ZSRR 6 sierpnia 1940 roku. Po tygodniu „Kalev” i „Lembit” zostały włączone do Bałtyckiej Floty Czerwonej. Część estońskiej załogi zwolniono 21 września, zaś do końca 1940 roku pozostawiono jedynie dowódców działów i bosmanów, w celu szkolenia nowej załogi. Obsługa nowoczesnych okrętów Estońskich wymagała dużej wiedzy od załogantów. W wyniku obsługi przez niedoświadczonych radzieckich marynarzy okręty często musiały trafiać do remontu. Po wybuchu Wielkiej Wojny Ojczyźnianej okręty rozpoczęły stawianie min. „Kalev” przeprowadził jeden niezbyt udany patrol, zaś podczas wykonywania drugiego zatonął. „Lembit” wykonał podczas wojny łącznie 7 patroli. 
Na minach postawionych przez okręty zatonęła jedna bądź dwie jednostki, dodatkowo jedna została zatopiona przy pomocy torpedy, choć radzieckie statystyki przypisują im łącznie 25 sukcesów.
Po wojnie „Lembit” został przekwalifikowany na okręt szkoleniowy (1946) zaś w 1957 roku trafił do stoczni w Gorkim, gdzie z racji brytyjskiego pochodzenia był przechowywany jako jednostka eksperymentalna. W 1979 roku powrócił do służby jako okręt muzeum. Wyremontowany, został udostępniony zwiedzającym 5 sierpnia 1985 roku.
Druga niepodległość.
Estonia odzyskała niepodległość 20 sierpnia 1991 roku. Z obawy przed możliwością pocięcia okrętu-muzeum na złom, „Lembit” został 27 kwietnia 1992 roku siłą przejęty przez estońskich parlamentarzystów lub wojska obrony terytorialnej. Został przyjęty do odradzającej się marynarki wojennej Estonii (Eesti Merevägi) 2 sierpnia 1994 roku jako jednostka numer 1. Oficjalnie ze służby wyszedł 16 maja 2011, co czyni go jednym z najstarszych okrętów podwodnych w czynnej służbie. Można go obecnie oglądać w Eesti Meremuuseum.
Dane techniczne.
Konstrukcja.
Obie jednostki zbudowano według tego samego planu. Były to okręty półtorakadłubowe – kadłub lekki otaczał kadłub sztywny jedynie częściowo. Kadłub sztywny podzielony był grodziami na pięć przedziałów. Znajdowały się w nich kolejno:
W przestrzeni burtowej pomiędzy kadłubem sztywnym a lekkim znajdywały się studzienki minowe oraz zbiorniki balastowe.
Kadłub lekki przystosowany był do pływania w warunkach zimowych. Kiosk miał kształt cylindra.
Napęd i elektryka.
Okręt napędzały dwa czterosuwowe silniki wysokoprężne o sześciu cylindrach, wyprodukowane przez firmę Vickers-Armstrong. Każdy z nich miał moc 600 KM przy 500 obrotach na minutę. Parę silników elektrycznych dostarczyła firma Metropolitan-Vickers. Każdy z nich osiągał moc 395 KM przy 412 obrotach na minutę. Były one połączone z silnikami Diesla za pomocą sprzęgieł kłowych, dzięki czemu podczas pracy tych ostatnich mogły być używane jako generatory prądu. W tej roli służyły głównie do ładowania baterii akumulatorów Exide Ironclad wyprodukowanych przez firmę Chloride Electrical Storage Company – dwóch grup po 60 ogniw kwasowo-ołowiowych o mocy 4670 A. Na okrętach znajdowały się dwie sprężarki powietrza typu „Ravel” o wydajności 3,7 litra na minutę oraz dwie sprężarki niskiego ciśnienia o wydajności 13,75 metra sześciennego na minutę.
Uzbrojenie.
Podstawowym uzbrojeniem okrętów były miny. Zrzucane były przez dziesięć studzienek minowych, po pięć w obu burtach. W każdej ze studzienek przechowywane były po dwie miny, zwalniane za pomocą systemu hydraulicznego, który odblokowywał podtrzymujące je rygle. Studzienki były zakrywane od strony pokładu blachą aluminiową, wylot zaś pozostawał cały czas niezabezpieczony. Etatowo okręty wyposażone były w niemieckie miny EMA wzór 1912, do których kotwice dorobił Vickers-Armstrongs. Zapasy Eesti merejõud stanowiło 200 min tego typu, jednak kotwic posiadano jedynie 40. W ramach Lend-Lease Act Wielka Brytania przekazała w latach 1943–1944 Związkowi Radzieckiemu 352 miny typu Mina T Mk IV, służące do zwalczania okrętów podwodnych, które używano na „Lembicie”. Miny EMA były nazywane przez Estończyków minami typu „Matola” (prawdopodobnie), zaś w marynarce radzieckiej otrzymały nazwę min BGL ( Большая германская лодочная мина). Mina EMA posiadała 120 kg ładunku wybuchowego i mogła być stawiana na głębokości do 120 metrów. Mina T Mk IV zawierała 233 kg materiału wybuchowego i mogła być stawiana na głębokości do 150 metrów.
Okręty posiadały cztery dziobowe pneumatyczne wyrzutnie torpedowe kalibru 533 mm. Po wypuszczeniu torpedy specjalny system wypuszczał powietrze do wnętrza przedziału, dzięki czemu podczas wystrzału nie wytwarzały się bąbelki. Standardowo do użytku na jednostkach przeznaczone były torpedy Mk VIII kalibru 533 mm, jednak wkładki redukcyjne umożliwiały wystrzelenie również torped kalibru 457 mm. Po włączeniu jednostki do Radzieckiej Marynarce Wojennej używane były również radzieckie torpedy 53-27 kalibru 533 mm oraz niezidentyfikowane brytyjskie torpedy kalibru 457 mm. Okręt przewoził jednorazowo zapas ośmiu lub dziesięciu torped – cztery załadowane w wyrzutnie, cztery ustawione na stelażach i być może dwie na pokładzie przedziału torpedowego.
Główną jednostką artyleryjską okrętów była 40 mm armata przeciwlotnicza Bofors zamontowana na jednostkach we wrześniu 1938 roku. Działo było chowane w specjalnie do tego przystosowanym szybie. Jego podnoszenie przy użyciu elektrycznego mechanizmu trwało około półtorej minuty. Lufa o długości 36 lub 43 kalibrów mogła być podnoszona aż do pionu, jej donośność pozioma wynosiła 8000, zaś pionowa 4000 metrów. Nabój o masie 0,9 kg wystrzeliwany był z prędkością początkową 700 m/s. Działo mogło wystrzelić 120 pocisków w ciągu minuty, na pokład zabierano ich zaś 500 lub 1000. Na pokładzie znajdował się również przenośny karabin maszynowy Lewis z zapasem 2000 naboi. Według niektórych źródeł dodatkowo w uzbrojeniu jednostek był przenośny wkm Madsen kal. 20 mm L/60 z zapasem 1000 naboi, według innych chodziło o działo plot. Oerlikon 20 mm, którego jednak Szwajcarzy nie zdążyli przekazać przed rozpoczęciem radzieckiej okupacji Estonii.

</doc>
<doc id="3183093" url="https://pl.wikipedia.org/wiki?curid=3183093" title="Georgiki">
Georgiki

Georgiki – poemat dydaktyczny o tematyce rolniczej, autorstwa tworzącego w I w. p.n.e. poety rzymskiego Wergiliusza.
Treść dzieła.
Dzieło, dedykowane Gajuszowi Cilniuszowi Mecenasowi składało się z czterech ksiąg poświęconych pracom rolniczym. Pierwsza księga poświęcona była uprawie roli, druga dotyczyła sadownictwa, trzecia przedstawiała metody hodowli bydła, natomiast czwarta księga zawierała informacje na temat pszczelarstwa.
Zasadniczą treść poematu, jaką stanowią wskazówki dla rolników i hodowców, uzupełniają szczegółowe, barwne opisy przyrody, a całość opatrzona jest licznymi dygresjami autora.
Znaczenie utworu.
Dzieło to inspirowane było działaniami podjętymi przez cesarza Augusta w dziedzinie gospodarki. Cesarz dążył do odbudowy gospodarki rzymskiej, zrujnowanej po okresie wojny domowej, szczególnie wiele uwagi poświęcił rolnictwu, które najsilniej ucierpiało na skutek działań wojennych tamtego okresu. Chcąc wspomóc cesarską politykę gospodarczą, Wergiliusz stworzył "Georgiki", które były dziełem zachęcającym mieszkańców cesarstwa do zajęcia się produkcją rolną. Aby wzmocnić przekaz swojego dzieła, poeta wyraził w nim afirmację pracy na roli wskazując, że miłość do niej – nazwana amor terrae – jest cnotą i obowiązkiem Rzymianina. Pierwszy odczyt poematu nastąpił w roku 29 p.n.e. w obecności cesarza Oktawiana Augusta.
Wpływ na kulturę polską.
"Georgiki" stanowiły ważne źródło wiedzy w czasach późniejszych. Doczekały się one także tłumaczeń w języku polskim m.in. przekładu autorstwa Jacka Idziego Przybylskiego zatytułowanego "Jeorgiki Wirgilowskie do Mecenasa. Wiersz dydaktyczny o ziemiaństwie, czyli o gospodarstwie wiejskim księgi cztery", przeznaczonego dla polskiej szlachty.
Cytaty zaczerpnięte z poematu, zilustrowane odpowiednimi freskami zdobią pomieszczenia pałacu królewskiego w Wilanowie.

</doc>
<doc id="3183094" url="https://pl.wikipedia.org/wiki?curid=3183094" title="Nikos Andrulakis">
Nikos Andrulakis

Nikos Andrulakis, gr. Νίκος Ανδρουλάκης (ur. 7 lutego 1979 w Heraklionie) – grecki polityk, działacz partyjny i młodzieżowy, poseł do Parlamentu Europejskiego VIII i IX kadencji, przewodniczący Panhelleńskiego Ruchu Socjalistycznego (PASOK) i Ruchu na rzecz Zmian (KINAL).
Życiorys.
Ukończył inżynierię lądową na Uniwersytecie im. Demokryta w Tracji, odbył studia doktoranckie z zakresu filozofii. Pracował jako inżynier, nauczyciel, a także w branży turystycznej. Od 1997 działał w organizacji studenckiej PASP, w 2001 wszedł w skład władz krajowych młodzieżówki PASOK-u. Awansował również stopniowo w strukturze partyjnej, był wybierany kolejno do rady krajowej i rady politycznej, zaś w 2013 objął stanowisko sekretarza politycznego Panhelleńskiego Ruchu Socjalistycznego.
W wyborach europejskich w 2014 z ramienia współtworzonego przez PASOK Drzewa Oliwnego uzyskał mandat eurodeputowanego VIII kadencji. W 2019 z powodzeniem ubiegał się o reelekcję.
W grudniu 2021 w drugiej turze partyjnych wyborów pokonał Jorgosa Papandreu, stając się nowym przewodniczącym federacji Ruch na rzecz Zmian (KINAL) (i jednocześnie liderem Panhelleńskiego Ruchu Socjalistycznego).

</doc>
<doc id="3183101" url="https://pl.wikipedia.org/wiki?curid=3183101" title="Karol Piasecki (antropolog)">
Karol Piasecki (antropolog)

Karol Piasecki (ur. 1952 w Kozienicach, zm. 20 stycznia 2023) – polski antropolog, dr hab., kierownik KEIAK.
Profesor Uniwersytetu Szczecińskiego (US), od 2000 doktor habilitowany, pracował w Uniwersytecie Warszawskim. Od 2002 związany jest z Uniwersytetem Szczecińskim, inicjator stworzenia etnologii na US, od 2007 zajmuje stanowisko kierownika nowo powstałej Katedry Etnologii i Antropologii Kulturowej. Jest także kierownikiem Zakładu Antropologii Ogólnej w tej katedrze.
Prowadzi zajęcia dydaktyczne z antropologii historycznej, antropologii kulturowej, etnografii, etnologii, statystyki dla humanistów oraz wykłady monograficzne poświęcone antropologii fizycznej i kulturowej wybranych ludów i obszarów kulturowych.
W 2005 wraz z zespołem archeologów pod kierownictwem prof. Jerzego Gąssowskiego uczestniczył w poszukiwaniu szczątków Mikołaja Kopernika w archikatedrze we Fromborku. Znaleziona czaszka posłużyła do rekonstrukcji twarzy wielkiego astronoma.
Zmarł 20 stycznia 2023.

</doc>
<doc id="3183105" url="https://pl.wikipedia.org/wiki?curid=3183105" title="Shigeru Chiba">
Shigeru Chiba

, właściwie – japoński aktor głosowy. Pracował dla 81 Produce.

</doc>
<doc id="3183108" url="https://pl.wikipedia.org/wiki?curid=3183108" title="Irena van der Coghen">
Irena van der Coghen

Irena van der Coghen (ur. w 1953 roku) – polski ratownik górski i przedsiębiorca. 
Życiorys.
Od 1993 roku wraz z mężem społecznie udzielali pomocy ofiarom zdarzeń na skałkach Jury Krakowsko-Częstochowskiej, początkowo nieformalnie, następnie w ramach stowarzyszenia Jurajskie Ochotnicze Pogotowie Ratunkowe. Wraz z mężem finansowali akcje ratownicze i dyżury z prywatnych funduszy. Jest pierwszą w Polsce kobietą, która została zawodowym ratownikiem górskim. Była członkiem Zarządu Głównego GOPR kadencji 2006–2010 z ramienia Grupy Jurajskiej GOPR. 
Jest właścicielem Szkoły Surivalu, Narciarstwa i Alpinizmu „VANCROLL”, prowadzącą m.in. kursy specjalistyczne i obozy przetrwania, która m.in. przekazała na potrzeby stowarzyszenia Jurajskie Ochotnicze Pogotowie Ratunkowe sprzęt ratowniczy. Po tym jak w 2012 roku wydano wobec szkoły decyzję stwierdzającą prowadzenie działalności gospodarczej w zakresie organizacji imprez turystycznych bez wpisu do rejestru organizatorów turystyki i pośredników turystycznych oraz zakazującą prowadzenia działalności organizatora turystyki przez okres 3 lat, Irena van der Coghen prowadzi dalszą działalność w strukturach nowo powstałego Stowarzyszenia Survivalu Górskiego „Szkoła Tygrysów”, którego jest prezesem.
Jest żoną ratownika i polityka Piotra van der Coghena, z którym ma troje dzieci: ratowników górskich Michała i Adama oraz niepełnosprawną córkę Nicolę.
Ordery i odznaczenia.
W 2005 roku została odznaczona Krzyżem Kawalerskim Orderu Odrodzenia Polski. Odznaczona została także Medalem Komisji Edukacji Narodowej. Została również wyróżniona Złotą Honorową Odznaką Zasłużony dla Województwa Śląskiego, Złotą Honorową Odznaką GOPR (2005) i Odznaką Zasłużony dla Ratownictwa Górskiego.

</doc>
<doc id="3183109" url="https://pl.wikipedia.org/wiki?curid=3183109" title="General Hospital">
General Hospital



</doc>
<doc id="3183112" url="https://pl.wikipedia.org/wiki?curid=3183112" title="Anna Maria Radziwiłł">
Anna Maria Radziwiłł



</doc>
<doc id="3183116" url="https://pl.wikipedia.org/wiki?curid=3183116" title="Bitwa pod Ohaewai Pā">
Bitwa pod Ohaewai Pā



</doc>
<doc id="3183118" url="https://pl.wikipedia.org/wiki?curid=3183118" title="Matsuwa (1942)">
Matsuwa (1942)

 – japoński eskortowiec typu "Etorofu" z czasów II wojny światowej. Stępkę pod okręt położono 20 lutego 1942 roku w stoczni Mitsui, gdzie jednostkę zwodowano 19 kwietnia tego samego roku. 23 marca 1943 roku okręt wszedł do służby w cesarskiej marynarce wojennej, po czym wziął udział w wojnie na Pacyfiku. 22 sierpnia 1944 roku okręt został zatopiony w pobliżu Filipin przez amerykański okręt podwodny USS "Harder" (SS-257)

</doc>
<doc id="3183119" url="https://pl.wikipedia.org/wiki?curid=3183119" title="Bogdan Matławski">
Bogdan Matławski

Bogdan Matławski (ur. 30 marca 1947 w Emilianowie, zm. 14 października 2020 w Szczecinie) – polski kulturoznawca, etnolog, etnomuzykolog.
Życiorys.
Od 1948 zamieszkały w Żabnicy. Ukończył Państwową Szkołę Muzyczną, Liceum Ogólnokształcące nr 9 w Szczecinie oraz pedagogikę w Wyższej Szkole Pedagogicznej w Zielonej Górze. W 1999 uzyskał stopień doktora nauk humanistycznych w dziedzinie historii na Wydziale Humanistycznym Uniwersytetu Szczecińskiego, a w 2012 habilitację na Wydziale Historycznym Uniwersytetu im. Adama Mickiewicza w Poznaniu. Do 2017 pracował na US jako profesor nadzwyczajny, wykładowca w Katedrze Etnologii i Antropologii Kulturowej na Wydziale Humanistycznym (kierownik Zakładu Pomorza i Skandynawii).
Jest redaktorem w Radiu Szczecin. W 2009 za audycję "Kraj za miastem" został wyróżniony w kategorii „Publicystyka” w XVIII edycji Konkursu „Dziennikarz Roku 2008” organizowanym przez szczeciński oddział Stowarzyszenia Dziennikarzy Rzeczypospolitej Polskiej „Pomorze Zachodnie” oraz Stowarzyszenia Dziennikarzy Polskich. W listopadzie tego samego roku marszałek województwa zachodniopomorskiego odznaczył go złotym Gryfem Województwa Zachodniopomorskiego za multimedialny serwis internetowy „Kraj za miastem”.
Jako członek Partii Ludowo-Demokratycznej (zasiadał w jej radzie krajowej) kandydował w 2004 z listy KPEiR-PLD do Parlamentu Europejskiego. W 2018 był kandydatem Polskiego Stronnictwa Ludowego do sejmiku województwa zachodniopomorskiego.
Odznaczenia.
Został odznaczony Honorową odznaką za zasługi dla rozwoju Ruchu Społeczno-Kulturalnego (1999), Odznaką za zasługi dla rozwoju Rzemiosła Szczecińskiego (2000), Odznaką „Zasłużonego Działacza Kultury” (2001), odznaką honorową „Za Zasługi dla Związku Kombatantów RP i Byłych Więźniów Politycznych” (2003), Srebrnym Krzyżem Zasługi (2003) i Złotą Odznaką Honorową Gryfa Zachodniopomorskiego (2005).
W 2019 został odznaczony Srebrnym Medalem „Zasłużony Kulturze Gloria Artis”.

</doc>
<doc id="3183120" url="https://pl.wikipedia.org/wiki?curid=3183120" title="Lekkoatletyka na Letnich Igrzyskach Paraolimpijskich 2012 – 100 metrów T11 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T11 mężczyzn

W biegu na 100 metrów kl. T11 mężczyzn podczas Letnich Igrzysk Paraolimpijskich 2012 rywalizowało ze sobą 18 zawodników. W konkursie udział wzięły osoby niewidome lub bardzo słabo widzące.
Wyniki.
Eliminacje.
Bieg 1
Bieg 2
Bieg 3
Bieg 4
Bieg 5
Półfinały.
Bieg 1
Bieg 2
Bieg 3

</doc>
<doc id="3183125" url="https://pl.wikipedia.org/wiki?curid=3183125" title="Lekkoatletyka na Letnich Igrzyskach Paraolimpijskich 2012 – 100 metrów T12 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T12 mężczyzn

W biegu na 100 metrów kl. T12 mężczyzn podczas Letnich Igrzysk Paraolimpijskich 2012 rywalizowało ze sobą 11 zawodników. W konkursie udział wzięły osoby niedowidzące o średnim stopniu upośledzenia wzroku.
Wyniki.
Eliminacje.
Bieg 1
Bieg 2
Bieg 3

</doc>
<doc id="3183126" url="https://pl.wikipedia.org/wiki?curid=3183126" title="Bostowska Wola">
Bostowska Wola

Bostowska Wola - w roku 1470-80 Wolya Bostowska dziś nie istnieje, leżała między Łomnem i Bostowem.
W wieku XV wieś w powiecie sandomierskim ,1470-80 parafia Nowa Słupia (Długosz L.B. t.III s.240).
Granice.
Według opisu Długosza 1470-80 wieś graniczy z Łomnem, Grabkowem, Bostowem, Sosnówką (L.B. t.III s.240)
W roku 1686 opisana została stara, opustoszała wieś (bez nazwy) położona wśród zarośli na granicy roli Swarowiec należącej do folwarku Stara Słupia, która obecnie wchodzi w skład wsi Pokrzywianka, między → Grzegorzewicami a Chełmem
Własność.
Wieś stanowiła własność klasztoru świętokrzyskiego

</doc>
<doc id="3183130" url="https://pl.wikipedia.org/wiki?curid=3183130" title="Lekkoatletyka na Letnich Igrzyskach Paraolimpijskich 2012 – 100 metrów T13 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T13 mężczyzn

W biegu na 100 metrów kl. T13 mężczyzn podczas Letnich Igrzysk Paraolimpijskich 2012 rywalizowało ze sobą 15 zawodników. W konkursie udział wzięły osoby niedowidzące o niskim stopniu upośledzenia wzroku.
Wyniki.
Eliminacje.
Bieg 1
Bieg 2

</doc>
<doc id="3183131" url="https://pl.wikipedia.org/wiki?curid=3183131" title="Muzeum Regionalne w Nowym Mieście nad Pilicą">
Muzeum Regionalne w Nowym Mieście nad Pilicą

Muzeum Regionalne w Nowym Mieście nad Pilicą – muzeum z siedzibą w Nowym Mieście nad Pilicą. Placówka jest miejską jednostką organizacyjną.
Placówka została otwarta w 1960 roku, dzięki staraniom miejscowego regionalisty Stanisława Tkacza, który ofiarował wiele muzealnych eksponatów. W swych zbiorach posiada eksponaty związane historią miasta i regionu: począwszy od pradziejów (m.in. narzędzia, pochodzące z neolitu oraz epoki brązu), poprzez starodruki (fragment „Biblii Marcina Lutra” z końca XVIII wieku, „Kazania sejmowe” Piotra Skargi z 1618 roku) po pamiątki z przełomu XIX i XX wieku, związane z działalnością dra Jana Bielińskiego i prowadzonego przez niego zakładu przyrodoleczniczego.
Muzeum jest obiektem całorocznym, czynnym we wtorki i czwartki. 

</doc>
<doc id="3183132" url="https://pl.wikipedia.org/wiki?curid=3183132" title="Flash (serial telewizyjny 1990)">
Flash (serial telewizyjny 1990)

Flash (ang. "The Flash") – amerykański serial fantastyczny, emitowany w latach 1990–1991. Serial zrealizowano na podstawie serii komiksów Flash, wydawnictwa DC Comics.
Fabuła.
Barry Allen, policjant naukowiec, podczas burzy przebywa w laboratorium. Kiedy w laboratorium uderza piorun, substancje chemiczne, które się tam znajdowały sprawiają, że jego ciało zaczyna reagować inaczej niż zwykle. Barry zauważa, że jest teraz w stanie poruszać się z szybkością nieosiągalną dla innych ludzi. Postanawia wykorzystać nowe umiejętności do walki z przestępczością szerzącą się w mieście. Przywdziewa strój z błyskawicą i pod pseudonimem Flash, rozpoczyna swoją misję...

</doc>
<doc id="3183134" url="https://pl.wikipedia.org/wiki?curid=3183134" title="Wojciech Głoskowski">
Wojciech Głoskowski

Wojciech Głoskowski herbu Jastrzębiec (zm. w 1624 roku) – sędzia ziemski warszawski w 1620 roku, sędzia ziemski czerski, wojski czerski.

</doc>
<doc id="3183139" url="https://pl.wikipedia.org/wiki?curid=3183139" title="Mikołaj Boglewski">
Mikołaj Boglewski

Mikołaj Boglewski herbu Jelita – sędzia ziemski czerski w 1624 roku.
Był elektorem Władysława IV Wazy z ziemi czerskiej w 1632 roku. 

</doc>
<doc id="3183143" url="https://pl.wikipedia.org/wiki?curid=3183143" title="Wojciech Olszamowski">
Wojciech Olszamowski

Wojciech Olszamowski herbu Jasieńczyk (zm. przed 5 sierpnia 1625) – podsędek czerski w 1616 roku, sędzia grodzki czerski w 1610 roku, podstarości czerski w 1604 roku.

</doc>
<doc id="3183150" url="https://pl.wikipedia.org/wiki?curid=3183150" title="Jan Całowański">
Jan Całowański

Jan Całowański herbu Pobóg – sędzia ziemski czerski w 1652 roku, podsędek czerski w 1625 roku.
Był elektorem Władysława IV Wazy z ziemi czerskiej w 1632 roku. W 1648 roku był elektorem Jana II Kazimierza Wazy z ziemi czerskiej.
Bibliografia.
 

</doc>
<doc id="3183154" url="https://pl.wikipedia.org/wiki?curid=3183154" title="Jesteś światłem">
Jesteś światłem

Jesteś światłem – dwunasta autorska płyta Krzysztofa Herdzina, wydana w 2013 roku przez Universal Music Polska. Na płycie znalazły się piosenki skomponowane przez lidera do lirycznych wierszy Konstantego Ildefonsa Gałczyńskiego i Kazimierza Przerwy-Tetmajera, zaśpiewane przez znanych polskich wokalistów: Annę Marię Jopek, Dorotę Miśkiewicz i Grzegorza Turnaua.

</doc>
<doc id="3183155" url="https://pl.wikipedia.org/wiki?curid=3183155" title="Stary Ratusz w Siedlcach">
Stary Ratusz w Siedlcach



</doc>
<doc id="3183156" url="https://pl.wikipedia.org/wiki?curid=3183156" title="Looking for Balance">
Looking for Balance

Looking for Balance – jedenasta płyta solowa w karierze Krzysztofa Herdzina, wydana w 2011 r. przez Universal Music Polska. Znajdują się na niej kompozycje na solistów, kwartet jazzowy oraz orkiestrę. 

</doc>
<doc id="3183160" url="https://pl.wikipedia.org/wiki?curid=3183160" title="Capacity">
Capacity

Capacity – dziesiąta w karierze autorska płyta Krzysztofa Herdzina, nagrana przez jego Trio oraz wydana w 2011 roku przez Polskie Radio S.A. i Licomp Empik Media.
Płyta została nagrana „na żywo” w studiu "Sound and More" w czasie jednej sesji, w dniu 2 czerwca 2011. Zawiera pięć kompozycji lidera oraz utwór Russella Ferrante z zespołu Yellowjackets ("Prayer For El Salvador"), w aranżacji Herdzina.

</doc>
<doc id="3183162" url="https://pl.wikipedia.org/wiki?curid=3183162" title="Petrified Forest National Park">
Petrified Forest National Park



</doc>
<doc id="3183163" url="https://pl.wikipedia.org/wiki?curid=3183163" title="Virgin Islands National Park">
Virgin Islands National Park



</doc>
<doc id="3183164" url="https://pl.wikipedia.org/wiki?curid=3183164" title="John Mowlem">
John Mowlem

John Mowlem (ur. 9 sierpnia 1870 w Wainuiomata, zm. 12 października 1951 w Tauranga) – nowozelandzki rugbysta, reprezentant kraju.
Dla Manawatu w latach 1890–1893 rozegrał trzynaście meczów. Do nowozelandzkiej reprezentacji został powołany w 1893 roku na serię jedenastu spotkań w Australii i zagrał w czterech z nich. Po przeprowadzce do Greytown czterokrotnie w 1894 roku wystąpił w barwach Wairarapa.

</doc>
<doc id="3183167" url="https://pl.wikipedia.org/wiki?curid=3183167" title="Pinnacles National Monument">
Pinnacles National Monument



</doc>
<doc id="3183170" url="https://pl.wikipedia.org/wiki?curid=3183170" title="Winnebachseehütte">
Winnebachseehütte

Winnebachseehütte – niewielkie schronisko górskie w Stubaier Alpen, położone na wysokości 2361 m n.p.m. w pobliżu miejsca rozgałęziania się doliny potoku Winnebach stanowiącej boczną odnogę doliny Sulztal.
Schronisko stanowi własność Deutscher Alpenverein (DAV).
Schronisko otwarte jest w okresie letnim (od czerwca do początku października). Zapewnia zakwaterowanie oraz całodzienne wyżywienie. Posiada 8 łóżek w pokojach oraz 27 miejsc w tzw. lagerze na strychu (wymagany śpiwór lub poszwa). Schronisko jest znane ze wspaniałej, górskiej atmosfery.
Turystyka.
Schronisko jest łatwo dostępne z miejscowości Gries im Sulztal (ok. 1500 m n.p.m.). Miejscowość ta stanowi przysiółek leżącej w dolinie Ötztal dużej wioski Längenfeld, z której można dojechać krętą, asfaltową szosą z wieloma serpentynami. Od parkingu w Gries początkowo drogą jezdną w górę do pensjonatu Winnenbach, 1691 m, po czym wąską ścieżką biegnącą dnem doliny po jej orograficznie prawej stronie w górę do schroniska. Samochód zaparkować można również w pobliżu pensjonatu Winnenbach na parkingu schroniskowym. Czas podejścia od parkingu w Gries do schroniska: 2:40 h, od górnego parkingu do schroniska: 2:15 h.
Schronisko zapewnia zakwaterowanie oraz całodzienne wyżywienie. Transport zaopatrzenia do schroniska odbywa się techniczną kolejką linową. Kolejka używana jest również do transportu plecaków (odpłatnie).
W pobliżu schroniska, nieco poniżej niego, na wysokości 2215 m znajduje się niewielkie jezioro zwane "Winnenbachsee".
Schronisko stanowi punkt wyjścia na szereg otaczających go szczytów:
Przejścia do sąsiednich dolin:
Historia.
Schronisko wybudowane zostało w 1901 roku przez sekcje Deutscher Alpenverein (DAV) we Frankfurcie nad Odrą. Pod koniec II Wojny Światowej i zaraz po wojnie schronisko było nieczynne. Uległo wówczas częściowej dewastacji. W 1955 roku schronisko przejęła i uruchomiła sekcja DAV mieszcząca się w mieście Hof. Remonty i prace renowacyjne w schronisku przeprowadzano w latach 1960, 1983, 1986.

</doc>
<doc id="3183171" url="https://pl.wikipedia.org/wiki?curid=3183171" title="Stefan Ilsanker">
Stefan Ilsanker

Stefan Ilsanker (ur. 18 maja 1989 w Hallein) – austriacki piłkarz grający na pozycji defensywnego pomocnika w Eintrachcie Frankfurt.
Kariera klubowa.
Swoją karierę piłkarską Ilsanker rozpoczął w klubie 1. Halleiner SK. Następnie podjął treningi w klubie Red Bull Salzburg. W latach 2006–2010 grał w jego rezerwach w Regionallidze, a następnie w Erste Lidze. Latem 2010 przeszedł do SV Mattersburg. Zadebiutował w nim 18 lipca 2010 w przegranym 0:2 wyjazdowym meczu z Austrią Wiedeń. W Mattersburgu spędził dwa lata.
Latem 2012 roku Ilsanker wrócił do Red Bulla. 21 lipca 2012 zaliczył w nim swój debiut w wygranym 2:0 wyjazdowym spotkaniu ze Sturmem Graz. W sezonie 2012/2013 wywalczył z Red Bullem wicemistrzostwo Austrii, a w sezonie 2013/2014 – mistrzostwo oraz zdobył Puchar Austrii. W sezonie 2014/2015 ponownie sięgnął po dublet.
W latach 2015–2020 Ilsanker był piłkarzem RB Leipzig.
Kariera reprezentacyjna.
W reprezentacji Austrii Ilsanker zadebiutował 30 maja 2014 w zremisowanym 1:1 towarzyskim meczu z Islandią, rozegranym w Innsbrucku.

</doc>
<doc id="3183172" url="https://pl.wikipedia.org/wiki?curid=3183172" title="Sołodie">
Sołodie

Sołodie, sołodzie – typ gleby należący do gleb słonych.
Sołodie powstają z przekształcenia sołońców lub sołonczaków w warunkach przemywnej gospodarki wodnej. W górnej części profilu jony sodu są wyparte z kompleksu sorpcyjnego gleby przez jony wodoru, co powoduje zakwaszenie tej części profilu i powstanie węglanu sodu. Następuje częściowy rozkład koloidów glebowych i niektórych glinokrzemianów, próchnica i drobne frakcje mineralne są wmywane w głąb profilu. 
Przemywanie gleby powoduje wykształcenie się dobrze widocznych poziomów genetycznych. Często spotykane w sołodiach oglejenie nasila proces różnicowania profilu oraz czasami nadaje im charakterystyczne sine barwy. Procesy te powodują, że profil sołodii przypomina z wyglądu glebę bielicową lub glejobielicową. 
Sołodie, mimo iż należą do gleb śródstrefowych i można je spotkać na całym świecie, najpowszechniejsze są w tajdze oraz strefie stepowej i leśno-stepowej Azji. Zazwyczaj są ubogie w próchnice i mało urodzajne. Optymalne jest dla nich użytkowanie jako łąki lub pastwiska, lecz bywają one również wykorzystywane jako pola orne. Wymagają one wtedy głębokiej orki i intensywnego nawożenia. Ich małe kontury są również spotykane w małych zagłębieniach terenu (tzw. kołkach) gdzie są zazwyczaj porośnięte lasem.

</doc>
<doc id="3183173" url="https://pl.wikipedia.org/wiki?curid=3183173" title="Ravindra Prabhat">
Ravindra Prabhat

Ravindra Prabhat (ur. 5 kwietnia 1969 w Mahindwara, Bihar, Indie, hindi: रवीन्द्र प्रभात), indyjski pisarz, poeta i autor opowiadań, specjalizujący się w tematach związanych z Subkontynentem Indyjskim. Pisze do głównego dziennika jako historyk. Otrzymał również wiele nagród.
Lista wydanych dzieł.
Lista napisanych przez Ravindra Prabhat powieści zamieszana jest także na jego oficjalnej stronie.

</doc>
<doc id="3183177" url="https://pl.wikipedia.org/wiki?curid=3183177" title="Valentino Lazaro">
Valentino Lazaro

Valentino Lazaro (ur. 24 marca 1996 w Grazu) – austriacki piłkarz, pochodzenia grecko-angolskiego występujący na pozycji ofensywnego pomocnika we włoskim klubie Torino FC, do którego jest wypożyczony z Interu Mediolan oraz w reprezentacji Austrii.
Kariera klubowa.
Lazaro urodził się w Grazu. Jego matka pochodzi z Grecji, a ojciec z Angoli. Swoją karierę piłkarską rozpoczął w klubie Red Bull Salzburg. W 2012 roku awansował do kadry pierwszego zespołu Red Bulla. 3 listopada 2012 zaliczył w nim swój debiut w Bundeslidze w wygranym 5:0 domowym spotkaniu z Admirą Wacker Mödling. W sezonie 2012/2013 wywalczył z Red Bullem wicemistrzostwo Austrii. W rundzie wiosennej tamtego sezonu był wypożyczony do filialnego klubu Red Bulla, FC Liefering. W sezonie 2013/2014 został z Red Bullem mistrzem kraju oraz zdobył Puchar Austrii. W sezonie 2014/2015 również wywalczył dublet.
Kariera reprezentacyjna.
W 2013 roku Lazaro wystąpił z reprezentacji Austrii U-17 na Mistrzostwach Europy U-17. W dorosłej reprezentacji zadebiutował 30 maja 2014 w zremisowanym 1:1 towarzyskim meczu z Islandią, rozegranym w Innsbrucku. W 75. minucie tego meczu zmienił Marko Arnautovicia.
Statystyki kariery.
"Stan na 7 maja 2022"

</doc>
<doc id="3183178" url="https://pl.wikipedia.org/wiki?curid=3183178" title="Wilmar">
Wilmar



</doc>
<doc id="3183179" url="https://pl.wikipedia.org/wiki?curid=3183179" title="Rondo Daszyńskiego">
Rondo Daszyńskiego



</doc>
<doc id="3183181" url="https://pl.wikipedia.org/wiki?curid=3183181" title="Rondo ONZ">
Rondo ONZ



</doc>
<doc id="3183185" url="https://pl.wikipedia.org/wiki?curid=3183185" title="Leman">
Leman



</doc>
<doc id="3183186" url="https://pl.wikipedia.org/wiki?curid=3183186" title="Dorothy Ford">
Dorothy Ford

Dorothy Ford (ur. 4 kwietnia 1922, zm. 15 października 2010) – amerykańska aktorka filmowa i modelka .
Życiorys.
Dorothy Ford swoją karierę rozpoczęła jako modelka. Wyróżniała się wysokim wzrostem - 188 cm. W 1944 roku zadebiutowała na ekranie w filmie "Lady in the Dark". Później kontynuowała karierę aktorską w takich filmach jak "Miłość zadrwiła z Andy'ego Hardy'ego" ("Love Laughs at Andy Hardy", 1946) oraz "Jaś i łodyga fasoli" "(Jack and the Beanstalk", 1952), gdzie zagrała u boku popularnego duetu komediowego - Abbott i Costello. W latach 1943-1962 zagrała łącznie w 39 filmach. W 1966 roku wystąpiła w swoim ostatnim filmie "The Wrong Box" i zakończyła karierę.

</doc>
<doc id="3183187" url="https://pl.wikipedia.org/wiki?curid=3183187" title="Funkcje sił zbrojnych">
Funkcje sił zbrojnych



</doc>
<doc id="3183189" url="https://pl.wikipedia.org/wiki?curid=3183189" title="Willa przy ulicy Orzeszkowej 2 w Gdańsku">
Willa przy ulicy Orzeszkowej 2 w Gdańsku

Willa przy ulicy Orzeszkowej 2 – willa w Gdańsku. Mieści się w Aniołkach przy ulicy Orzeszkowej 2 (dawna Opitzstrasse).
Historia.
Willa została wybudowana w 1922 roku przy ówczesnej "Opitzstrasse 2" na zlecenie zamożnego kupca żydowskiego, Leona Astrachana. Astrachan pochodził z Mińska, w 1921 r. uchodząc z porewolucyjnego Związku Sowieckiego przybył z liczną rodziną do Gdańska. Astrachan prowadził międzynarodowe interesy w branży drzewnej, posiadał własne lasy i tartaki parowe, jego przedsiębiorstwo jeszcze przed przyjazdem nad Bałtyk miało przedstawicielstwo w Warszawie. Reklama z 1924 r. głosi, że posiadał tartak w Nowym Porcie.
Willa i jej otoczenie, wraz z malowniczym ogrodem, były wyjątkowo zadbane. Wnętrze było bogato urządzone: były tam eleganckie kandelabry, rzeźbione drzwi, kręcone schody i polerowane posadzki. Od początku lat 30. właściciel wynajął część posiadłości polskiej Ekspozyturze Inspektoratu Ceł. Nad pomieszczeniami biurowymi były mieszkania, m.in. wyższego urzędnika celnego nadkomisarza Stefana Świdy i inspektora celnego Mańkowskiego. W 1938 roku Leon Astrachan - jak inni gdańscy żydowscy kupcy represjonowany przez hitlerowców - mieszkał już w Warszawie lub w Otwocku.
Niektóre informacje błędnie podają, jakoby willa należała do innego kupca żydowskiego, również działającego w branży drzewno-zbożowej Juliusa Jewelowskiego, gdańskiego polityka, deputowanego do Volkstagu (1920–1923, 1928–1930), członka Senatu Wolnego Miasta Gdańska.
We wrześniu 1939 roku budynek przejęła policja gdańska, później SS. Do 1945 roku mieściło się tam dowództwo nadokręgu SS „Wisła” (jednostki administracyjnej organów represji III Rzeszy – SS i policji na cały Okręg Rzeszy Gdańsk-Prusy Zachodnie). Był m.in. siedzibą hitlerowskiego zbrodniarza Richarda Hildebrandta.
Po II wojnie światowej, willa żydowskiego kupca zajęta została przez Miejski Urząd Bezpieczeństwa. Od lat 60. XX . mieściła się tu izba wytrzeźwień oraz Przedsiębiorstwo Gastronomiczno-Handlowe Konsumy, zaopatrujące stołówki i sklepy dla służb mundurowych PRL i członków PZPR. W latach 90. ulokowano tu zakład opieki zdrowotnej. W 2004 roku nieruchomość sprzedano prywatnemu właścicielowi, który zapłacił ponad 1 mln zł za dom z działką o powierzchni 1427 m². Od tego czasu niezabezpieczony budynek niszczeje, mimo licznych interwencji oraz mimo że znajduje się w miejskiej ewidencji zabytków. Obiekt nie został wpisany do wojewódzkiej ewidencji zabytków.
20 października 2021r. zawalił się fragment fasady kamienicy.

</doc>
<doc id="3183191" url="https://pl.wikipedia.org/wiki?curid=3183191" title="Forum Kina Europejskiego „Cinergia”">
Forum Kina Europejskiego „Cinergia”

Forum Kina Europejskiego „Cinergia” – festiwal filmowy odbywający się od 1992 roku w Łodzi. Jego pomysłodawcą i organizatorem od pierwszej edycji jest Sławomir Fijałkowski, założyciel kina Charlie oraz prezes Stowarzyszenia „Łódź Filmowa”. Naczelną ideą „Cinergii” jest upowszechnianie i promocja kina artystycznego, stanowiącego alternatywę wobec głównego nurtu – zarówno filmów nowych, jak i klasycznych bądź zapomnianych. W 2010 roku formuła festiwalu została wzbogacona o sekcję konkursową, w której najnowsze europejskie debiuty walczą o Kryształową Łódkę przyznawaną przez międzynarodowe, zmieniające się co roku jury.
Pierwsza edycja Forum Kina Europejskiego odbyła się w 1992 roku w dniach 27 listopada – 6 grudnia w dwóch łódzkich kinach, Przedwiośniu oraz kinie Łódzkiego Domu Kultury. Festiwal miał wówczas formułę przeglądu i nie nosił jeszcze nazwy „Cinergia”. Od III edycji w 1994 jego główną rezydencją stało się nowo powstałe kino Charlie, w którym festiwal odbywa się do dzisiaj niezależnie od zmian pozostałych instytucji partnerskich. Impreza odbywała się corocznie aż do 2005 roku, kiedy to nastąpiła czteroletnia przerwa, a następnie powrót w 2009 roku, gdy miała miejsce czternasta edycja festiwalu. Od 2010 roku festiwal funkcjonuje jako Forum Kina Europejskiego „Cinergia”. Poza Złotą Łódką w latach 2011–2012 na festiwalu przyznano ufundowane przez PWSFTviT nagrody im. Andrzeja Munka dla najlepszych debiutantów w kategorii reżyser i operator polskiego filmu. Ponadto, na XVIII edycji „Cinergii” w 2013 roku mianowano pierwszego honorowego Ambasadora Łodzi Filmowej – tytuł ten przypadł Agnieszce Holland. Festiwal stanowił także wielokrotnie miejsce wręczania Złotych Glanów, nagród kina Charlie dla twórców niepokornych i bezkompromisowych.
Forum Kina Europejskiego od początku swojego istnienia stanowi jedno z najważniejszych wydarzeń w kulturalnym kalendarzu Łodzi i jedną z wizytówek kultury filmowej miasta. Jest jednym z najstarszych i największych festiwali ambitnego kina w Polsce. Jego repertuar był zawsze szeroki i obejmował kilka sekcji tematycznych, na które składają się zazwyczaj przeglądy wybranych nurtów i kinematografii narodowych, retrospektywy wybitnych twórców kina, przeglądy etiud filmowych studentów PWSFTviT czy krótkich animacji. Formuła jest zróżnicowana i bogata w wydarzenia – poza seansami odbywają się tu seminaria, spotkania z twórcami, wystawy, koncerty, a nawet pokazy mody („Cinema en Vogue”).
Forum było miejscem ważnych wydarzeń dla kultury filmowej w Polsce. Jak wspomina w swojej książce "Kino Plus" Krzysztof Kucharski: „[n]a Forum publiczność mogła po raz pierwszy w Polsce (w 1993 roku) obejrzeć retrospektywę twórczości Pedro Almodóvara, a także reżyserskie wersje filmów "Kobieta samotna" Holland czy "Rękopisu znalezionego w Saragossie" Hasa. Wydarzeniem VII FKE był pokaz francuskiego filmu z 1962 roku, z udziałem reżysera (Jacques Baratier), "Lalka" ("La Poupée"), z nie oglądaną w Polsce rolą Zbyszka Cybulskiego”.

</doc>
<doc id="3183192" url="https://pl.wikipedia.org/wiki?curid=3183192" title="Stanisław Grudziński">
Stanisław Grudziński

Stanisław Grudziński ps. Kazimierz Grzymała (ur. 27 kwietnia 1852 w Wodzianikach pod Zwinogrodem Kijowskim, zm. 3 czerwca 1884 w Warszawie) – polski poeta, powieściopisarz i publicysta.
Życiorys.
Był synem sędziego. Studiował prawo na Uniwersytecie Kijowskim oraz filozofię na Uniwersytecie Jagiellońskim. W latach 1870–1876 mieszkał we Lwowie, następnie przeniósł się do Warszawy. Literacko debiutował w 1870 komedią "Groch na ścianę". Współpracował m.in. z czasopismami „Kurier Warszawski”, „Kłosy”, „Tygodnik Powszechny” (w latach 1878–1882 prowadził tam dział literacki). W 1882 z powodu gruźlicy przerwał pracę zawodową. Spoczywa na cmentarzu Powązkowskim w Warszawie (kwatera 30, rząd 6, grób 4).
Twórczość.
W twórczości poetyckiej był epigonem romantyków, bliskim tradycjom szkoły ukraińskiej. W powieściach i publicystyce prezentował poglądy konserwatywne. Tłumaczył na polski utwory Lermontowa, Szewczenki i Musseta.
Wybrane utwory wydane za życia:
Pisma wydane pośmiertnie:

</doc>
<doc id="3183193" url="https://pl.wikipedia.org/wiki?curid=3183193" title="Mistrzostwa NCAA w Lekkoatletyce 2014">
Mistrzostwa NCAA w Lekkoatletyce 2014

Mistrzostwa I Dywizji NCAA w Lekkoatletyce 2014 – zawody lekkoatletyczne, które odbywały się między 11 a 14 czerwca 2014 na stadionie Hayward Field w Eugene.
Rekordy.
Podczas zawodów ustanowiono 2 krajowe rekordy w kategorii seniorów:

</doc>
<doc id="3183195" url="https://pl.wikipedia.org/wiki?curid=3183195" title="Jacksonport">
Jacksonport



</doc>
<doc id="3183196" url="https://pl.wikipedia.org/wiki?curid=3183196" title="Cabo de São Tomé">
Cabo de São Tomé

Cabo de São Tomé to przylądek w stanie Rio de Janeiro, na południowo-wschodnim wybrzeżu Brazylii. Jest oddalony o 40 km na południowy wschód od miasta Campos dos Goytacazes. Powstał w wyniku nagromadzenia osadów przez rzekę Paraíba do Sul. Przylądek został po raz pierwszy zaobserwowany przez Europejczyków w 1501 roku.

</doc>
<doc id="3183198" url="https://pl.wikipedia.org/wiki?curid=3183198" title="Sitamarhi">
Sitamarhi

Sitamarhi (hindi सीतामढ़ी) – miasto w północno-wschodnich Indiach, na Nizinie Hindustańskiej, nad rzeką Lakhandei, w stanie Bihar.
W tym mieście rozwinął się przemysł środków transportu oraz spożywczy; ośrodek handlowy na szlaku do Nepalu.

</doc>
<doc id="3183199" url="https://pl.wikipedia.org/wiki?curid=3183199" title="Fantazja na tematy IV Kwartetu Smyczkowego Grażyny Bacewicz">
Fantazja na tematy IV Kwartetu Smyczkowego Grażyny Bacewicz

Fantazja na tematy IV Kwartetu Smyczkowego Grażyny Bacewicz – ósma płyta autorska Krzysztofa Herdzina, wydana w 2009 roku przez Agencję Muzyczną Polskiego Radia. 
Płyta jest muzycznym hołdem, złożonym polskiej kompozytorce Grażynie Bacewicz (1909-1969), z okazji dwóch rocznic: urodzin i śmierci. Prawykonanie dzieła odbyło się na Festiwalu „Kwartesencja” w Fabryce Trzciny w 2005 roku i okazało się wielkim wydarzeniem artystycznym. Wspólnie z Krzysztofem Herdzinem (fortepian, kompozytor, aranżer, producent) i kwartetem smyczkowym Royal String Quartet wystąpili wówczas polscy muzycy jazzowi: Michał Kulenty (saksofon), Robert Kubiszyn (kontrabas) i Cezary Konrad (perkusja). Na tej płycie znalazła się studyjna wersja „Fantazji...” oraz utwór Krzysztofa Herdzina „Bajkowe Opowieści” – w oryginale skomponowany na flet i fortepian, a na albumie wykonany w wersji na saksofon altowy i fortepian. W nagraniu, oprócz oryginalnego składu wykonującego „Fantazję...”, wystąpił również saksofonista Paweł Gusnar.

</doc>
<doc id="3183201" url="https://pl.wikipedia.org/wiki?curid=3183201" title="New age">
New age



</doc>
<doc id="3183203" url="https://pl.wikipedia.org/wiki?curid=3183203" title="Matt Abts">
Matt Abts

Matt Abts (ur. 30 września 1953 roku) – amerykański perkusista, nominowany do nagrody Grammy (2003), współzałożyciel grupy Government Mule.
Grą na perkusji zajął się będąc uczniem szkoły średniej w Panamie. Po przeprowadzce do Virginii, grywał w wielu zespołach. Następnie przeniósł się na Florydę, gdzie grał z Dickeyem Bettsem i Chuckiem Leavellem (1984). W 1988 nagrał z zespołem Dickey Betts Band płytę "Pattern Disruptive".
W 1994 roku wraz z Warrenem Haynesem i Allenem Woody wystąpił po raz pierwszy pod nazwą Gov't Mule. Grupa intensywnie koncertowała i nagrała 5 płyt, do śmierci Allena Woody'ego w sierpniu 2000 roku. Trzonem grupy pozostaje Warren Haynes i Matt Abts. Gov't Mule koncertuje i wydaje płyty do dzisiaj. 
W 2011 roku Abbts wraz z Jorgenem Carlssonem (Gov't Mule) i T-Bone Andersonem powołali do życia trio The Planet of the Abts i nagrali płytę.

</doc>
<doc id="3183204" url="https://pl.wikipedia.org/wiki?curid=3183204" title="Belcanto Semplice">
Belcanto Semplice

Belcanto Semplice – siódma autorska płyta Krzysztofa Herdzina, wydana w 2008 roku przez wytwórnię 4 Ever Music. Na płycie znajdują się autorskie kompozycje lidera, zawierające elementy jazzu, muzyki filmowej, new age, z wykorzystaniem syntezatorowych i ambientowych brzmień.

</doc>
<doc id="3183211" url="https://pl.wikipedia.org/wiki?curid=3183211" title="Outlander (serial telewizyjny)">
Outlander (serial telewizyjny)

Outlander – amerykański serial telewizyjny, mieszanka dramatu i romansu. Wyprodukowany przez "Tall Ship Productions", "Story Mining and Supply Company", "Left Bank Pictures" oraz "Sony Pictures Television". Serial jest adaptacją cyklu powieści "Obca" autorstwa Diany Gabaldon.
Serial jest emitowany od 9 sierpnia 2014 roku na stacji Starz. W Polsce serial jest emitowany od 3 listopada 2014 roku na kanale AXN White.
Fabuła.
Akcja serialu rozgrywa się na dwóch równoległych planach czasowych: w latach 40. XX wieku i w latach 40. XVIII wieku. Główną bohaterką jest Claire Randall, która była brytyjską pielęgniarką podczas II wojny światowej. Niespodziewanie przenosi się ona do roku 1743 roku, gdzie w konflikcie szkocko-angielskim znajduje się zbiegiem okoliczności po stronie szkockiej. Historia konfliktów szkocko-angielskich i zbliżającego się wybuchu powstania jakobitów, przeplata się z konfliktem wewnętrznym bohaterki. Claire zostawiła w XX wieku swojego męża Franka Randalla, z którym rozdzieliła ją wcześniej wojna. W XVIII wieku jej losy splatają się z broniącym jej niejednokrotnie Szkotem Jamiem Fraserem.
Obsada.
Role drugoplanowe.
Autorka cyklu, Diana Gabaldon, zagrała rolę cameo Iony MacTavish w 4. odcinku 1. serii.
Produkcja.
16 sierpnia 2014 roku, stacja Starz zamówiła 2 serię.
2 czerwca 2016 roku stacja Starz ogłosiła przedłużenie serialu o trzecią i czwartą serię.
9 maja 2018 roku stacja Starz ogłosiła przedłużenie serialu o piątą i szóstą serię.
14 marca 2021 roku stacja Starz zamówiła siódmy sezon, który ma składać się z dwunastu odcinków i zostanie nakręcony na podstawie książki Diany Gabaldon pt. "Kość z kości".

</doc>
<doc id="3183213" url="https://pl.wikipedia.org/wiki?curid=3183213" title="Muzeum Historyczne w Legionowie">
Muzeum Historyczne w Legionowie

Muzeum Historyczne w Legionowie – muzeum założone w 2006 w Legionowie, miejska instytucja kultury.
Placówka została powołana uchwałą Rady Miasta Legionowo z dnia 28 czerwca 2006, w oparciu o istniejące od 10 listopada 2001 roku Zbiory Historyczne Miasta Legionowo, działające w ramach tamtejszego Urzędu Miasta. Siedzibą ekspozycji od początku jest Willa, pochodząca z lat 30. XX wieku, w którym do września 2012 roku prezentowana była wystawa poświęcona historii miasta. Dla celów muzeum, w 2008 roku wzniesiono również nowoczesny pawilon wystawowy, w którym umieszczono zbiory archeologiczne, pochodzące z wykopalisk, prowadzonych od 2008 roku na terenie Centrum Szkolenia Policji, oraz wystawę poświęconą dziejom Legionowa w latach 1877 – 1990. Natomiast w maju 2012 roku otwarto Filię muzeum „Na Piaskach” (al. Sybiraków 23), której siedzibą jest przeniesiony z terenów przy ul. Zegrzyńskiej, odrestaurowany budynek kasyna armii carskiej, pochodzący z 1892 roku.
W muzeum prezentowane są następujące wystawy stałe:
Muzeum jest obiektem całorocznym, czynnym w dni robocze oraz w drugą i czwartą niedzielę miesiąca (Willa) oraz pierwszą i trzecią niedzielę miesiąca (Filia Piaski).

</doc>
<doc id="3183222" url="https://pl.wikipedia.org/wiki?curid=3183222" title="Teofila Szołdrska-Potulicka">
Teofila Szołdrska-Potulicka



</doc>
<doc id="3183224" url="https://pl.wikipedia.org/wiki?curid=3183224" title="Norwegian Pearl">
Norwegian Pearl

Norwegian Pearl – wycieczkowy statek pasażerski należący do floty Norwegian Cruise Line. Został zbudowany w stoczni Meyer Werft w Papenburg, Niemcy. Konstrukcja rozpoczęła się 3 października 2005. Statek opuścił suchy dok 15 października 2006, natomiast przekazanie inwestorowi do użytkowania odbyło się 28 listopada 2006 w Eemshaven w Holandii. Ceremonia nadania imienia odbyła się 16 grudnia 2006 w Miami, a matką chrzestną jest amerykańska aktorka Rosie O’Donnell.
Trasy rejsów.
W okresie letnim Pearl najczęściej pływa z Seattle, lub z Vancouver, w rejon Alaski (Inside Passage), odwiedzając Juneau, Skagway i Ketchikan.
W okresie zimowym Pearl pływa z Miami na Karaiby południowe, często odwiedzając Kanał Panamski.

</doc>
<doc id="3183225" url="https://pl.wikipedia.org/wiki?curid=3183225" title="Nazywam się miliard">
Nazywam się miliard

Nazywam się Miliard (en. "One Billion Rising") – ogólnoświatowa kampania społeczna przeciw przemocy wobec kobiet, zapoczątkowana w 2011 przez Eve Ensler. Elementem wspólnym jest taniec, ponieważ tańcząc kobiety mają „rządzić” swoim ciałem.
Początki kampanii.
Po fali gwałtów w USA w 2011 roku Eve Ensler autorka słynnych "Monologów waginy" (en. The Vagina Monologues) napisała: "Żyjemy na planecie, na której w ciągu swojego życia około miliarda kobiet padnie lub padło ofiarą gwałtu. MILIARD KOBIET!", oraz zapowiedziała akcję „Powstanie Ofiar Gwałtu – ONE BILLION RISING”. 2013 roku w Walentynki akcję zorganizowano o 200 państwach.
Historia kampanii w Polsce.
Polska akcja nosi nazwę „Nazywam się Miliard” by w ten sposób okazać solidarność i wsparcie dla wszystkich kobiet na świecie, które doświadczają przemocy. Dotychczas w akcji wzięło udział ponad 30 miast w Polsce.

</doc>
<doc id="3183227" url="https://pl.wikipedia.org/wiki?curid=3183227" title="Museo Marítimo Nacional">
Museo Marítimo Nacional

Museo Marítimo Nacional – Muzeum Marynarki Wojennej Chile, mieszczące się w Valparaíso.
Założone w 1915 jako "Museo Naval de la Armada de Chile", początkowo mieściło się na monitorze Huáscar, zakotwiczonego w bazie Talcahuano. Już w 1917 muzeum przeniesiono na stały ląd, do Valparaiso, do budynku Akademii Marynarki Wojennej. Ze względu na brak miejsca na zbiory, w 1928 muzeum przeniesiono do koszar Silva Palma. Jednak ze względu na utrudniony dostęp dla publiczności wkrótce muzeum przeniesiono do kamienicy w centrum miasta. Tam muzeum funkcjonowało do 1960 roku. W 1959 dokonano próby podpalenia muzeum. To skłoniło władze do przeniesienia w miejsce, w którym można było zapewnić większe bezpieczeństwo, nie ograniczając dostępności. Muzeum przeniesiono do pałacyku Wulff w miejscowości Viña del Mar, o kilka kilometrów od Valparaiso.
W 1986 zdecydowano o powrocie muzeum do dawnej siedziby. Ze względu na to, że Szkoła Marynarki Wojennej opuściła budynek kilka lat wcześniej, nie było kłopotów z pomieszczeniem wszystkich eksponatów. W 1988 muzeum wznowiło działalność w swej nowej siedzibie. W 1990 otwarto przy muzeum "Auditorio Naval" - miejsce na kongresy, szkolenia i spotkania. Od 1997 częścią placówki jest "Archivo y Biblioteca Histórica de la Armada" - archiwum i biblioteka historyczna Marynarki. W 2011 zmieniono nazwę na obecną, "Museo Marítimo Nacional".
Muzeum posiada ponad 3 tysiące eksponatów wystawianych w 17 salach oraz w plenerze. Tablice, obrazy, części broni i uzbrojenia (od armat i torped po broń białą), mundury i osobiste pamiątki ukazują historię i działania chilijskiej marynarki wojennej od powstania do czasów współczesnych.

</doc>
<doc id="3183228" url="https://pl.wikipedia.org/wiki?curid=3183228" title="Feliks Antoni Ignacy Szołdrski">
Feliks Antoni Ignacy Szołdrski

Feliks Antoni Ignacy Szołdrski herbu Łodzia (ur. 30 maja 1736 w Kórniku, zm. 29 sierpnia 1795 w Czempiniu) – starościc i starosta łęczycki, syn posła na sejm 1730 roku z województwa łęczyckicego Stefana Macieja Szołdrskiego i jego żony Teofili z Działyńskich i wnuk Ludwika Bartłomieja Szołdrskiego. Mąż Katarzyny z Lipskich herbu Grabie. Po śmierci swej matki w 1790 właściciel dóbr bnińskich i kórnickich. 
Życiorys.
Feliks Szołdrski był jedynym dzieckiem Teofili Działyńskiej, które osiągnęło pełnoletność. Jego rodzeństwo zmarło w dzieciństwie. Został dobrze wychowany i wykształcony, po matce odziedziczył talent dobrego gospodarza. W Kórniku wybudował szkołę i szpital, a w Bninie ogrodzenie przy kościele katolickim. Po śmierci swego dziadka w 1749 r. został właścicielem Czempinia.
Poseł województwa kaliskiego na sejm konwokacyjny 1764 roku. 
Był także założycielem Nowego Tomyśla, gdzie w 1778 r. erygował zbór ewangelicki. Na jego budowę ofiarował teren i materiał budowlany.
Ożenił się z Katarzyną Lipską, ale małżeństwo skończyło się wkrótce rozwodem. Zmarł bezpotomnie.

</doc>
<doc id="3183231" url="https://pl.wikipedia.org/wiki?curid=3183231" title="Kuula">
Kuula

Kuula – singel estońskiego wokalisty Otta Leplanda, napisany przez niego samego przy współpracy z Aapo Ilvesem, wydany w 2012 roku na drugiej płycie artysty pt. "Laulan ma sind". Utwór reprezentował Estonię podczas 57. Konkursu Piosenki Eurowizji w 2012 roku.
Historia utworu.
Nagrywanie.
Muzykę do piosenki stworzył Lepland, tekst napisał natomiast Aapo Ilves. Producentem singla został Danel Pandre. W 2013 roku utwór został zgłoszony do estoński selekcji do 57. Konkursu Piosenki Eurowizji – "Eesti laul". Oprócz estońskojęzycznej wersji piosenki, utwór został nagrał także w języku angielskim („Hear Me”), rosyjskim („Słuszaj”) i hiszpańskim („Escucha”).
Wydanie.
Singiel został wydany 25 stycznia 2012 roku nakładem wytwórni Crunch Industry. Utwór promował także drugi album wokalisty pt. "Laulan ma sind", wydany w listopadzie 2011 roku a skrócona, eurowizyjna wersja znalazła się na trzeciej płycie pt. "Öö mu kannul käib". 
Występy na żywo: "Eesti laul" i Konkurs Piosenki Eurowizji.
W grudniu 2011 roku krajowy nadawca publiczny Eesti Rahvusringhääling (ERR) opublikował listę dwudziestu półfinalistów estońskich eliminacji do 57. Konkursu Piosenki Eurowizji – "Eesti laul 2012", wśród których znalazł się Ott Lepland z utworem „Kuula”, który znalazł się na płycie "Laulan ma sind". Wokalista wystąpił w pierwszym półfinale eliminacji, które odbyły się 18 lutego w ERR Studios. Dzięki głosom telewidzów i jurorów, jego propozycja zakwalifikowała się na pierwszym miejscu do finału konkursu, zdobywając 19 punktów. 3 marca odbyła się runda finałowa, w której utwór został zaprezentowany jako ostatni, dziesiąty w kolejności i dzięki głosom jurorów awansował do drugiego etapu, w którym wygrał z piosenką „Mina jään” Lenny, zdobywając 67% poparcie telewidzów i zostając tym samym reprezentantem kraju podczas 57. Konkursu Piosenki Eurowizji.
W marcu odbyła się ceremonia losowania kolejności występów w półfinałach konkursu, estońska delegacja wylosowała czternastą pozycję startową podczas drugiego koncertu półfinałowego. W maju Lepland rozpoczął próby kamerowe w Crystal Hall w Baku, gdzie odbywały się wszystkie trzy koncerty eurowizyjne. 24 maja odbył się drugi koncert półfinałowy konkursu, w którym reprezentant otrzymał 100 punktów, awansując do finału z czwartego miejsca. W rundzie finałowej, która została rozegrana dwa dni później, wokalista zaprezentował się jako jedenasty w kolejności i otrzymał łącznie 120 punktów, zajmując 6. miejsce w końcowej klasyfikacji.
Lista utworów.
CD single
EP

</doc>
<doc id="3183239" url="https://pl.wikipedia.org/wiki?curid=3183239" title="Małachowscy">
Małachowscy



</doc>
<doc id="3183242" url="https://pl.wikipedia.org/wiki?curid=3183242" title="Chimera (geografia)">
Chimera (geografia)



</doc>
<doc id="3183245" url="https://pl.wikipedia.org/wiki?curid=3183245" title="Wina brazylijskie">
Wina brazylijskie

Wina brazylijskie nie odgrywają tak ważnej roli w gospodarce, jak np. wina argentyńskie czy wina urugwajskie, mimo to kraj jest trzecim pod względem powierzchni winnic w Ameryce Południowej. 
W 2012 powierzchnię winnic w Brazylii szacowano na  ha (16. miejsce na świecie). Wyprodukowano wtedy ok. 2,9 mln hl wina.
Historia.
Do Brazylii przywiózł po raz pierwszy wino portugalski wysłannik, Martim Alfonso de Sousa w 1532 roku. Od XVIII wieku podejmowano próby uprawy winorośli, lecz krzewy nie radziły sobie z miejscowym klimatem. Przełomowe okazały się eksperymenty z hybrydą winorośli lisiej, isabella, która przyjęła się. Pod koniec XIX dzięki osadnikom włoskim okazało się, że w południowej Brazylii, blisko granicy z Urugwajem panują warunki korzystne również dla odmian winorośli właściwej. Niektórzy z ówczesnych producentów działają nadal, a zasadzono wtedy m.in. odmiany typowe dla Włoch: barbera, bonarda, muscat i trebbiano. W XX wieku masowo produkowano wina musujące, lekkie i słodkie. W latach 90. XX wieku zniesiono cła na import napoju. Brazylijczycy odwrócili się wtedy od miejscowych win i producenci zostali zmuszeni do poprawy jakości. Średnie spożycie wina w Brazylii na pocz. XXI wieku wynosiło ledwie 2 litry na osobę rocznie.
Uprawy.
Pod względem powierzchni winnic Brazylia jest trzecim krajem Ameryki Południowej ( ha w 2012, przy średniej wydajności rzędu 50 hl/ha). Winnice są skupione w południowej części kraju, o klimacie lepiej dostosowanym do uprawy winorośli. Ważnymi regionami uprawy są stany: São Paulo, Santa Catarina i najważniejszy z nich, Rio Grande do Sul, sąsiadujący z Urugwajem.
Z Rio Grande do Sul pochodzi aż 90% winogron. Najważniejszym obszarem upraw w stanie jest pagórkowaty region Serra Gaúcha. Duże nadzieje wiąże się z piaszczystym regionem Frontera, u styku granic z Argentyną i Urugwajem.
Sukcesem zakończyły się próby uprawy winorośli w Vale do São Francisco, na granicy stanów Bahia i Pernambuco, gdzie mimo szerokości geograficznej 10° winorośl dobrze się udaje, daje dwa zbiory rocznie i powstają dobrze oceniane wina. Kluczem okazało się dopasowanie technik uprawy do klimatu tropikalnego. Region pretenduje do wyróżnika Indicação de Procedência.
Tradycyjnie uprawiano hybrydową odmianę isabella, która jest dość odporna na choroby grzybowe. Coraz więcej pojawia się nasadzeń szczepów winorośli właściwej ("Vitis vinifera"), jednak w 2005 aż 80% win powstał z odmian hybrydowych lub należących do innych gatunków winorośli.
Struktura produkcji.
Większość wina jest sprzedawana w kraju. Wśród eksporterów dominuje spółdzielnia Cooperativa Vinicola Aurora (95% udziału!), zrzeszająca w 2005 roku plantatorów 1/3 winnic. 
Regulacje jakościowe.
Brazylia ma swoje oznaczenie kontrolowanego pochodzenia wina: "Indicação de Procedência", którym wyróżniono Vale dos Vinhedos.

</doc>
<doc id="3183260" url="https://pl.wikipedia.org/wiki?curid=3183260" title="Joe Vogler">
Joe Vogler

Joseph E. „Joe” Vogler (ur. 24 kwietnia 1913, zm. 31 maja 1993) – amerykański polityk, założyciel i prezes Partii Niepodległości Alaski.
Życiorys.
Urodził się w Barnes w Kansas. Studiował na University of Kansas, gdzie w wieku 21 otrzymał dyplom z prawa. Następnie został przyjęty na Kansas State Bar. Na Alaskę przybył w 1942 roku, jako inżynier mający pracować na wojskowym lotnisku Ladd Army Airfield w Fairbanls. Służbę skończył w 1951, by następnie rozpocząć pracę w górnictwie, którym już się parał do końca życia.
Kariera polityczna.
Swoją karierę polityczną rozpoczął we wczesnych latach 70, kiedy to założył nieformalną jeszcze Partię Niepodległości Alaski – władze stanu oficjalnie zarejestrowały ją dopiero w 1984. Bez powodzenia startował na gubernatora stanu Alaska w 1974, 1982 oraz w 1986. Był także kandydatem na wicegubernatora w wyborach, w 1978. Podczas wyborów 1982 wyraźnie sprzeciwił się rządowej władzy, skrytykował ją słowami: „rząd nie jest dawcą praw. Jedynie Bóg nadaje je ludziom. To ludzie tworzą rząd dając mu pewne prawa i ograniczoną potęgę. Jedynie odwieczna czujność ludzi ogranicza rząd do jego właściwej roli”.
Został zamordowany przez Manfrieda Westa, który to chciał go okraść z ładunków wybuchowych, z jakich Volger korzystał przy pracach kopalnianych.

</doc>
<doc id="3183263" url="https://pl.wikipedia.org/wiki?curid=3183263" title="Corgoň liga (2013/2014)">
Corgoň liga (2013/2014)



</doc>
<doc id="3183264" url="https://pl.wikipedia.org/wiki?curid=3183264" title="Joanna Jóźwik">
Joanna Jóźwik

Joanna Jóźwik (ur. 30 stycznia 1991 w Wałbrzychu) – polska lekkoatletka, biegaczka średniodystansowa.
Kariera sportowa.
Wychowywała się w Kępiu Zaleszańskim. Lekkoatletykę zaczęła trenować w wieku 15 lat. Ukończyła Liceum Ogólnokształcące w Stalowej Woli. Rozpoczęła studia na AWF w Warszawie.
Wychowanka i w latach 2006–2012 zawodniczka Katolickiego Klubu Sportowego „Victoria” Stalowa Wola (w tym czasie jej trenerem był Stanisław Anioł). W latach 2013-2018 zawodniczka AZS-AWF Warszawa, trenowana przez Andrzeja Wołkowyckiego. Od 2019 r. do końca kariery była zawodnikiem AZS-AWF Katowice.
W 2010 bez awansu do finału startowała w biegu na 800 metrów podczas mistrzostw świata juniorów. Ósma zawodniczka młodzieżowych mistrzostw Europy w Tampere (2013) – upadła w biegu finałowym. W tym samym roku zajęła piątą lokatę podczas igrzysk frankofońskich. Brązowa medalistka mistrzostw Europy w Zurychu (2014). Brązowa medalistka Halowych mistrzostw Europy w Pradze (2015). Po dyskwalifikacji za doping Jekatieriny Zawiałowej, w 2019 roku J. Jóźwik otrzymała brązowy medal za osiągnięcie podczas HME w Pradze w 2015 r..
Szósta zawodniczka Mistrzostw Europy w Amsterdamie (2016).
Sportowczyni jest pięciokrotną mistrzynią Polski na stadionie (dwa tytuły w biegu na 800 metrów – 2014 i 2015 oraz trzy tytuły w sztafecie 4 × 400 metrów – 2013, 2014 i 2015), brązowa medalistka mistrzostw Polski seniorów (2013). Na halowych mistrzostwach kraju zdobyła cztery srebrne medale (2011 – bieg na 400 metrów, 2014 – bieg na 800 m i sztafeta 4 × 400 metrów oraz 2015 – bieg na 800 m). Zawodniczka ma na swoim koncie także złote krążki młodzieżowych mistrzostw Polski oraz mistrzostw kraju w juniorskich kategoriach wiekowych.
Reprezentantka Polski w meczach międzynarodowych młodzieżowców.
W ramach XXXIX Plebiscytu „Sztafety” została wybrana Najpopularniejszym Sportowcem Stalowej Woli w 2010 roku.
Jest twarzą marki Nike Running produkującej odzież sportową dla biegaczy wyczynowych i rekreacyjnych.
28 marca 2023 poinformowała o zakończeniu kariery sportowej.

</doc>
<doc id="3183268" url="https://pl.wikipedia.org/wiki?curid=3183268" title="Pałac Planalto">
Pałac Planalto



</doc>
<doc id="3183269" url="https://pl.wikipedia.org/wiki?curid=3183269" title="It's My War">
It's My War



</doc>
<doc id="3183270" url="https://pl.wikipedia.org/wiki?curid=3183270" title="CryEngine 2">
CryEngine 2



</doc>
<doc id="3183272" url="https://pl.wikipedia.org/wiki?curid=3183272" title="Władysław Starzecki">
Władysław Starzecki

Władysław Maria Karol Starzecki (ur. 14 lipca 1892 w Zarszynie, zm. wiosna 1940 w Charkowie) – nauczyciel, major rezerwy piechoty Wojska Polskiego, kawaler Orderu Virtuti Militari, ofiara zbrodni katyńskiej.
Życiorys.
Urodził się 14 lipca 1892 jako syn Jana i Marii, z domu Librewska. Ojciec był poczmistrzem w Żmigrodzie. W 1912 ukończył I Gimnazjum w Tarnowie uzyskując maturę, po czym rozpoczął studia na Wydziale Filozoficznym Uniwersytetu Franciszkańskiego we Lwowie. Po wybuchu I wojny światowej został zmobilizowany do Armii Austro-Węgier.
Po zakończeniu wojny w 1918 został przyjęty do Wojska Polskiego i zweryfikowany w stopniu porucznika. 5 stycznia 1919 został przydzielony z Lwowskiej Legii Oficerskiej do 37 pułku piechoty (od 1920 pod nazwą 37 Łęczycki pułk piechoty) na stanowisko dowódcy kompanii. 16 czerwca 1919 w zastępstwie pełnił funkcję dowódcy III batalionu zapasowego. 22 października 1920 został dowódcą batalionu i na tym stanowisku brał udział w wojnie polsko-bolszewickiej. W jej trakcie 24 maja 1920 batalion Starzeckiego zajął wsie Słoboda, Berezówka, po czym zaatakowany przez bolszewików skutecznie odparł atak i następnego dnia zdobył wsie Berowina, Beliczany i Żukowiec, a wojska nieprzyjacielskie zostały wyparte za rzekę Berezynę. Za wymienione czyny Władysław Starzecki otrzymał Krzyż Srebrny Orderu Virtuti Militari.
Jako student, po zakończeniu wojny został zdemobilizowany, przeniesiony do rezerwy i przydzielony do 39 pułku piechoty Strzelców Lwowskich, a w późniejszych latach do oficerskiej kadry Okręgu Korpusu Nr VI. 28 września 1920 został awansowany do stopnia kapitana ze starszeństwem z dniem 1 czerwca 1919. Podjął przerwane studia filozofii i ukończył je w 1922, po czym rozpoczął pracę jako nauczyciel w Państwowym Seminarium Nauczycielskim we Lwowie, a następnie w Sokalu. Po uzyskaniu kwalifikacji nadanej przez Państwową Komisję Egzaminacyjną we Lwowie pracował jako nauczyciel historii i przysposobienia wojskowego najpierw w XI Gimnazjum, a następnie w II Gimnazjum we Lwowie. W 1934 jako kapitan zajmował 599. lokatę w Korpusie Oficerów Piechoty. W 1938, jako oficer rezerwy, został awansowany do stopnia majora. Został wizytatorem przysposobienia wojskowego we Lwowie.
Po wybuchu II wojny światowej ochotniczo zgłosił się do Wojska Polskiego i podczas kampanii wrześniowej walczył w szeregach Batalionu ON „Lwów I” w obronie Lwowa. Po agresji ZSRR na Polskę z 17 września 1939 i wkroczeniu do Lwowa, został aresztowany przez Sowietów. Był przetrzymywany w obozie w Starobielsku. W 1940 wraz z jeńcami osadzonymi w Starobielsku został przewieziony do Charkowa i rozstrzelany przez funkcjonariuszy Obwodowego Zarządu NKWD w Charkowie oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940 (część zbrodni katyńskiej). Zamordowani jeńcy są pochowani na Cmentarzu Ofiar Totalitaryzmu w Charkowie w Piatichatkach.
Życie prywatne.
Jego żoną była Janina, z domu Kajzer, także nauczycielka. Mieli syna Andrzeja (ur. 1930).
Upamiętnienie.
W 2007 pośmiertnie został awansowany do stopnia podpułkownika.

</doc>
<doc id="3183273" url="https://pl.wikipedia.org/wiki?curid=3183273" title="Martyn Woodroffe">
Martyn Woodroffe

Martyn J. Woodroffe (ur. 8 września 1950 w Cardiff) – walijski pływak specjalizujący się głównie w stylu motylkowym i zmiennym. Zdobywca srebrnego medalu podczas 19. Letnich Igrzysk Olimpijskich w Meksyku w 1968 roku.
Życiorys.
Martyn Woodroffe urodził się 8 września 1950 roku w Cardiff we Walii. Po raz pierwszy pojawił się w 1966 roku w wieku 16 lat podczas Igrzysk Imperium Brytyjskiego i Wspólnoty Brytyjskiej, a także reprezentował Walię w czasie trwania udziału.
W październiku 1968 roku Woodroffe reprezentował Wielką Brytanię podczas 19. Letnich Igrzysk Olimpijskich w Meksyku, startując w pięciu dyscyplinach – 100 m, 200 m stylem motylkowym, 200 m, 400 m oraz w sztafecie 4x100 m stylem zmiennym. W czasie trwania igrzysk zdobył srebrny medal w dyscyplinie na 200 metrów stylem motylkowym, a także uzyskał czas 2:09.0 sek. za Carlem Robie ze Stanów Zjednoczonych.
Dwa lata później w lipcu 1970 roku po raz drugi reprezentował Walię podczas Igrzysk Brytyjskiej Wspólnoty Narodów w Edynburgu w Szkocji, zdobywając srebrny medal w dyscyplinie na 200 m stylem motylkowym oraz dwa brązowe w dyscyplinach na 200 m, a także w sztafecie 4x100 m stylem zmiennym.
W 1968 roku Woodroffe został zwycięzcą podczas konkursu sportowego BBC Wales Sports Personality of the Year, a także przyjęty do Welsh Sports Hall of Fame w 2001 roku.

</doc>
<doc id="3183274" url="https://pl.wikipedia.org/wiki?curid=3183274" title="Piraci (serial telewizyjny)">
Piraci (serial telewizyjny)

Piraci () – amerykański przygodowy serial telewizyjny wyprodukowany przez Platinum Dunes, Quaker Moving Pictures oraz Film Afrika Worldwide. Twórcami serialu są Jonathan E. Steinberg i Robert Levine. Fabuła serialu jest luźno oparta na motywach powieści "Złoto z Porto Bello", prequelu "Wyspy skarbów" autorstwa Roberta Louisa Stevensona. Producentem wykonawczym serialu jest Michael Bay.
Serial był oryginalnie emitowany od 25 stycznia 2014 roku do 2 kwietnia 2017 roku przez stację Starz. Przed premierą pierwszej serii Starz zamówiła drugą serię serialu, a 12 października 2014 roku została zamówiona 3. seria. 1 sierpnia 2015 roku, stacja Starz zamówiła 4. serię.
W Polsce serial jest emitowany od 14 września 2014 roku przez Canal+.
Fabuła.
Akcja serialu rozgrywa się mniej więcej 20 lat przed wydarzeniami opisanymi w "Wyspie skarbów" Roberta Louisa Stevensona, w okresie uznawanym za złoty wiek piractwa. Piraci z wyspy New Providence w archipelagu Bahamów stanowią zagrożenie dla handlu morskiego w regionie. Według prawa cywilizowanych nacji piraci zostają uznani za "hostis humani generis" – wrogów całej ludzkości.
Wydarzenia skupiają się wokół stolicy wyspy – Nassau i jej mieszkańców, których życie związane jest z piractwem. Do załogi Jamesa Flinta, kapitana pirackiego statku, dołącza młody i przebiegły John Silver. Fabuła pierwszej serii skupia się na polowaniu na skarb z pokładu hiszpańskiego galeonu "Urca de Lima". Na początku drugiej serii skarb zostaje unieruchomiony na mieliźnie u wybrzeży Florydy, gdzie strzegą go hiszpańscy żołnierze. W drugiej serii poznajemy także historię kapitana Flinta, który z oficera marynarki i dżentelmena stał się piratem. Skarb "Urca de Lima" staje się obiektem zainteresowania innych piratów z portu w Nassau.
Wśród bohaterów serialu znalazły się postaci historyczne takie jak piraci: Anne Bonny, Jack Rackham, Charles Vane, Ned Low, Benjamin Hornigold i Edward Teach (Czarnobrody). Do postaci fikcyjnych należą James Flint, Billy Bones i John Silver.

</doc>
<doc id="3183276" url="https://pl.wikipedia.org/wiki?curid=3183276" title="Kanzen kankaku Dreamer">
Kanzen kankaku Dreamer

 – czwarty singel zespołu ONE OK ROCK, wydany 3 lutego 2010 roku przez wytwórnię Aer-born. Singel osiągnął 9 pozycję w rankingu Oricon i pozostał na liście przez 9 tygodni.

</doc>
<doc id="3183277" url="https://pl.wikipedia.org/wiki?curid=3183277" title="Gerli Padar">
Gerli Padar

Gerli Padar (ur. 6 listopada 1979 w Haljali) – estońska piosenkarka grająca muzykę pop, reprezentantka Estonii podczas 52. Konkursu Piosenki Eurowizji w 2007 roku.
Dzieciństwo i początki kariery.
Gerli Padar urodziła się w rodzinie muzyków, od dziecka interesowała się muzyką i tańcem. Jej pierwszym poważnym występem scenicznym był udział w konkursie "Laulukarusellil" w 1994 roku. Rok później wzięła udział w programie rozrywkowym telewizji Eesti Televisioon (ETV) "Kaks takti ette". W 1997 roku ponownie wystartowała w formacie i wygrała finał konkursu. Po udziale w programie rozpoczęła studia muzyczne w Gävle w Szwecji, uczyła się także gry na fortepianie i saksofonie.
Kariera muzyczna.
W 1999 roku Padar zgłosiła się do udziału w estońskich selekcjach do 44. Konkursie Piosenki Eurowizji z utworem „Aeg kord täidab soovid”, z którym zajęła ostatnie, dziesiąte miejsce. Trzy lata później ponownie spróbowała swoich sił w eliminacjach, tym razem prezentując piosenkę „Need a Little Nothing” i zajmując z nią trzecie miejsce z wynikiem 60 punktów.
W 2006 roku wzięła udział w pierwszej edycji programu "Tantsud tähtedega", estońskiej wersji formatu "Dancing with the Stars. Taniec z gwiazdami", w której zajęła ostatecznie drugie miejsce w parze z Martinem Parmasem. Dwa lata później została prowadzącą program.
W 2007 roku piosenkarka wydała z zespołem Glive swój pierwszy album studyjny zatytułowany "Gerli Padar &amp; Glive". W tym samym roku po raz trzeci znalazła się także w stawce finałowej krajowych eliminacji eurowizyjnych, do których zgłosiła się z utworem „Partners in Crime”. Piosenka zakwalifikowała się do drugiego etapu selekcji, które odbyły się 3 lutego w ETV Stuudio i ostatecznie zajęła pierwsze miejsce po zdobyciu łącznie 55 416 głosów od telewidzów, dzięki czemu została reprezentantką Estonii w 52. Konkursie Piosenki Eurowizji. 10 maja wystąpiła w rundzie półfinałowej imprezy i zajęła 22. miejsce po zdobyciu 33 punkty, przez co nie zakwalifikowała się do finału, osiągając tym samym najgorszy w historii wynik dla kraju.
Od 2011 do 2013 roku, razem z Jürim Aarmagą, prowadziła program "Lauluga maale". W 2012 roku została założycielką i wokalistką zespołu Gerli Padar &amp; The Moon, grającego muzykę akustyczną.
Życie prywatne.
Gerli Tadar jest starszą siostrą Tanela Padara, wokalisty estońskiego zespołu The Sun oraz zwycięzcy 46. Konkursu Piosenki Eurowizji. Piosenkarka ma jedną córkę, Amandę. Obecnie jest w ciąży ze swoim narzeczonym, Martinem Parmasem, którego poznała na planie programu "Tantsud tähtedega".

</doc>
<doc id="3183280" url="https://pl.wikipedia.org/wiki?curid=3183280" title="Gżel (porcelana)">
Gżel (porcelana)

Gżel (ros. "гжель" ) – ogólna nazwa dla ceramiki wyrabianej we wsi Gżel i w okolicznych wsiach. Wieś jest położona w obwodzie moskiewskim Rosji. Znajdują się tu pokłady glinki.
Pierwsze warsztaty garncarskie powstały w okolicy już w XVI wieku. W połowie XVIII wieku zaczęto tu wyrabiać majolikę (dzbany, dzbanki, talerze) z kolorową dekoracją na białej powierzchni, a także ręcznie lepione figurki. Ok. 1800 roku powstał pierwszy zakład wyrabiający naczynia z porcelany. W drugiej połowie XIX wieku w dekoracji zaczął przeważać niebieski kolor kobaltowy, na niektórych wyrobach z dodatkiem złotej obwódki. Zakłady zaczęły stopniowo podupadać i ponownie odzyskały znaczenie dopiero w czasach ZSRR. 
Do chwili obecnej wytwarzane są tu rozmaite naczynia, figurki i inne wyroby porcelanowe i fajansowe.

</doc>
<doc id="3183281" url="https://pl.wikipedia.org/wiki?curid=3183281" title="E-ulmasz">
E-ulmasz

E-ulmasz – ceremonialna nazwa dwóch mezopotamskich świątyń:

</doc>
<doc id="3183284" url="https://pl.wikipedia.org/wiki?curid=3183284" title="Michael Liendl">
Michael Liendl

Michael Liendl (ur. 25 października 1985 w Vorarlbergu) – austriacki piłkarz grający na pozycji ofensywnego pomocnika. Od 2018 jest zawodnikiem klubu Wolfsberger AC.
Kariera klubowa.
Swoją karierę piłkarską Liendl rozpoczął w Grazer AK. W 2003 roku został zawodnikiem Kapfenbergera SV. W sezonie 2007/2008 wywalczył z nim awans z Erste Liga do Bundesligi. W Kapfenbergerze grał do końca sezonu 2008/2009.
Latem 2009 Liendl przeszedł do Austrii Wiedeń. Zadebiutował w niej 2 sierpnia 2009 w wygranym 3:0 domowym meczu z Kapfenbergerem. W sezonie 2009/2010 wywalczył z Austrią tytuł mistrza kraju.
W 2012 roku Liendl został zawodnikiem Wolfsbergera AC. Swój debiut w nim zaliczył 25 lipca 2012 w przegranym 0:1 domowym meczu z Austrią Wiedeń.
Na początku 2014 roku Liendl przeszedł do Fortuny Düsseldorf. Zadebiutował w niej 10 lutego 2014 w zremisowanym 1:1 wyjazdowym meczu z TSV 1860 Monachium.
W 2015 przeszedł do TSV 1860 Monachium. Następnie występował w FC Twente, a w 2018 roku wrócił do Wolfsbergera AC.
Kariera reprezentacyjna.
W reprezentacji Austrii Liendl zadebiutował 3 czerwca 2014 w wygranym 2:1 towarzyskim meczu z Czechami, rozegranym w Ołomuńcu. W 63. minucie tego meczu zmienił Andreasa Ivanschitza.

</doc>
<doc id="3183286" url="https://pl.wikipedia.org/wiki?curid=3183286" title="Geworg Dawtian">
Geworg Dawtian



</doc>
<doc id="3183288" url="https://pl.wikipedia.org/wiki?curid=3183288" title="Geworg Ghazarian">
Geworg Ghazarian



</doc>
<doc id="3183290" url="https://pl.wikipedia.org/wiki?curid=3183290" title="Yekaterina Grun">
Yekaterina Grun



</doc>
<doc id="3183292" url="https://pl.wikipedia.org/wiki?curid=3183292" title="Smbat Lputian">
Smbat Lputian



</doc>
<doc id="3183293" url="https://pl.wikipedia.org/wiki?curid=3183293" title="DevOps">
DevOps

DevOps (od ) – metodyka zespolenia rozwoju () i eksploatacji () oraz zapewnienia jakości (), która została zaprezentowana na pierwszej z serii konferencji DevOps Days w 2009 roku w Belgii. Metodyka ta kładzie nacisk na ścisłą współpracę i komunikację profesjonalistów z zakresu utrzymania IT (administratorów) oraz specjalistów od rozwoju oprogramowania (programistów). Uwzględnia współzależność rozwoju i utrzymania IT. Skraca czas wdrożenia funkcji w oprogramowaniu.
Pojęcie "DevOps" zostało zaproponowane w 2009 przez Patricka Debois w trakcie dni DevOps w Gandawie.
Metoda rozwoju oprogramowania DevOps jest wskazana dla firm, w których częstotliwość edycji jest stosunkowo wysoka. Jeden z serwisów internetowych wykorzystuje DevOps do realizacji dziesięciu wdrożeń dziennie.
W firmach stosujących organizację DevOps wdrożenia aplikacji wiążą się z mniejszym ryzykiem z powodu zwiększonej koordynacji wydań oraz zastosowania narzędzi współpracy takich jak wideokonferencja, e-mail, komunikatory internetowe oraz serwisy internetowe klasy wiki w celu zagwarantowania dokładnego zrozumienia wymagań i właściwej współpracy wszystkich uczestników projektu.
Rozwój tej metodyki i jej rosnąca popularność przyczyniły się, także do powstania stanowiska inżyniera DevOps, które łączy zagadnienia związanie z pracą developerów i działu operacyjnego. Do głównych zadań inżyniera DevOps należy szeroko rozumiana automatyzacja i analiza wydajności pracy. 
Podstawowe zasady.
Do zastosowania DevOps rekomendowane jest następujące środowisko IT:

</doc>
<doc id="3183295" url="https://pl.wikipedia.org/wiki?curid=3183295" title="Tychin Bajbuza">
Tychin Bajbuza



</doc>
<doc id="3183296" url="https://pl.wikipedia.org/wiki?curid=3183296" title="Memoriał Zdzisława Ambroziaka 2013">
Memoriał Zdzisława Ambroziaka 2013

VIII Memoriał Zdzisława Ambroziaka – siatkarski turniej, który odbył się w dniach 4-6 października 2013 roku w hali Arena Ursynów w Warszawie. Organizatorami turnieju były: Fundacja im. Zdzisława Ambroziaka i Ursynowskie Centrum Sportu i Rekreacji.
W turnieju wzięło udział pięć polskich zespołów: , , , oraz , a także po raz drugi w historii zagraniczny klub - włoska . 
Pierwszego dnia rozegrano dwa mecze eliminacyjne, których zwycięzcy utworzyli pary półfinałowe z klubami i , które były rozstawione. Drugiego dnia rozegrano półfinały oraz mecz o 5. miejsce, w którym zagrali przegrani meczów eliminacyjnych. Trzeciego dnia odbyły się: finał i mecz o 3. miejsce. W trakcie memoriału rozegrano także finał zawodów gimnazjalnych i Mecz Przyjaciół Siatkówki. 
Po raz drugi w historii zwycięzcą turnieju została . 

</doc>
<doc id="3183300" url="https://pl.wikipedia.org/wiki?curid=3183300" title="Lista odcinków serialu Piraci">
Lista odcinków serialu Piraci

Poniżej znajduje się lista odcinków serialu telewizyjnego Piraci – emitowanego przez amerykańską płatną stację telewizyjną Starz od 25 stycznia 2014 roku do 2 kwietnia 2017 roku. Powstały cztery serie, które łącznie składają się z 38 odcinków. W Polsce serial był emitowany od 14 września 2014 roku do 4 kwietnia 2017 roku przez Canal+.
Sezon 2 (2015).
27 lipca 2013 roku, stacja Starz zamówiła drugi sezon serialu.

</doc>
<doc id="3183305" url="https://pl.wikipedia.org/wiki?curid=3183305" title="E-ulmasz (Akad)">
E-ulmasz (Akad)

E-ulmasz (sum. é.ul.maš, tłum. „Dom Ulmasz”) – ceremonialna nazwa świątyni bogini Isztar w Ulmasz, świętej dzielnicy miasta Agade.
Wzmiankowana w prologu do "Kodeksu Hammurabiego":
Odbudowana przez Nabonida (556-539 p.n.e.), który wznieść ją miał na odkrytych przez siebie fundamentach wcześniejszych świątyń z czasów Sargona Wielkiego (ok. 2334-2279 p.n.e.) i Naram-Sina (ok. 2254-2216 p.n.e.). Według Nabonida przy świątyni tej znajdować się również miały dwa ziguraty, gdyż w swej inskrypcji wspomina on o odbudowie E-ulmasz "wraz z jej dwoma ziguratami" (akad. "a-di šittata ziq-qur-re-e-ti-šú"). Jeden z nich poświęcony był najprawdopodobniej Isztar, a drugi Dumuziemu, gdyż przypuszcza się, że sanktuarium tego ostatniego mogło również znajdować się w E-ulmasz.

</doc>
<doc id="3183306" url="https://pl.wikipedia.org/wiki?curid=3183306" title="Smbat Gharabaghtsjan">
Smbat Gharabaghtsjan



</doc>
<doc id="3183307" url="https://pl.wikipedia.org/wiki?curid=3183307" title="Let Forever Be">
Let Forever Be

Let Forever Be – utwór angielskiego zespołu big beatowego The Chemical Brothers, który został wydany jako drugi singiel z ich trzeciego albumu "Surrender". W nagraniach brał udział wokalista zespołu Oasis, Noel Gallagher, który jest także współautorem piosenki.
Podobieństwo do utworu Beatlesów.
Powtarzany motyw perkusyjny występujący w kompozycji i efekt łomoczących talerzy jest zbliżony do tego, który pojawił się w piosence zespołu The Beatles – „Tomorrow Never Knows” z roku 1966.
„Let Forever Be” na listach.
Utwór Brytyjczyków był czwartym z kolei singlem zestawionym w pierwszej dziesiątce brytyjskiej listy przebojów (dotarł on do 9. miejsca). Także w Stanach piosenka znalazła uznanie – na Modern Rock Tracks znalazła się na pozycji 29, natomiast na Hot Dance Music/Maxi-Single Sales zatrzymała się na miejscu 18.
Teledysk.
Reżyserem wideoklipu jest Michel Gondry, wykorzystując przełomowe efekty wideo, ukazuje w nim koszmary młodej kobiety. Jej postać grana jest przez aktorkę i tancerkę Stephanie Landwehr. Wizualna strona klipu wzorowana była na produkcji "Starmarker" Raya Daviesa dla Granada TV z roku 1974. Układy choreograficzne zawarte w teledysku oparte są na tych, które pojawiły się w musicalu Dames (1934). Ich autorem był choreograf Busby Berkeley.

</doc>
<doc id="3183308" url="https://pl.wikipedia.org/wiki?curid=3183308" title="Anna Egorjan">
Anna Egorjan



</doc>
<doc id="3183309" url="https://pl.wikipedia.org/wiki?curid=3183309" title="Sargis Gharabaghtsjan">
Sargis Gharabaghtsjan



</doc>
<doc id="3183311" url="https://pl.wikipedia.org/wiki?curid=3183311" title="Hollywood Rock">
Hollywood Rock

Hollywood Rock – brazylijski festiwal muzyczny funkcjonujący w latach 1975, 1988, 1990 oraz od 1992 do 1997 roku. Odbywał się on w São Paulo oraz Rio de Janeiro. Festiwal był sponsorowany i organizowany przez brazylijski koncern tytoniowy Souza Cruz, spółki należącej do British American Tobacco. Festiwal został odwołany po tym jak Senat Brazylii przyjął uchwałę zakazującą sponsorowania imprez kulturalnych przez firmy produkujące tytoń oraz alkohol.
Historia.
1975–1988.
Pierwsza edycja festiwalu zainicjowana przez Nelsona Motte odbyła się w roku 1975 na stadionie należącym do drużyny piłkarskiej Botafogo F.R. Wystąpili wówczas Raul Seixas, Rita Lee, O Terço, Vímana, Celly Campelo oraz Erasmo Carlo.
Druga edycja miała miejsce 13 lat później, w styczniu 1988 roku. Festiwal trwał w sumie 4 ni i odbył się na stadionie piłkarskim Estádio do Morumbi w São Paulo oraz na Praça da Apoteose w Rio de Janeiro. Gwiazdami festiwalu drugiej edycji byli Supertramp, The Pretenders, Duran Duran, Simple Minds. W roli supportu przed zespołem Duran Duran, wystąpiła grupa Simply Red, która w 1993 była już jedną z głównych gwiazd festiwalu. UB40, który otworzył koncert dla Simple Minds, również spotkał się z entuzjastycznym przyjęciem ze strony publiczności. Brytyjski zespół na scenie wystąpił w otoczeniu kilku gości, między innymi Roberta Palmera czy piosenkarki grupy The Pretenders Chrissie Hynde. Innymi wykonawcami którzy wystąpili podczas drugiej edycji były Ira!, Titãs, Ultraje a Rigor, Lulu Santos a także Marina Lima.
Lata 90..
Trzecia edycja festiwalu miała miejsce w dniach 25-27 stycznia 1990 roku. Odbyła się ona w tych samych miejscach co pierwsze edycja w 1975. Głównymi wykonawcami byli Bob Dylan, Bon Jovi, Marillion, Tears for Fears, Sananda Maitreya oraz Eurythmics. Wśród brazylijskich wykonawców, wystąpili Gilberto Gil, Barão Vermelho, Lobão, Engenheiros do Hawaii a także Capital Inicial.
Czwarta edycja miała miejsce w 1992 roku. Jako główni wykonawcy wystąpili Living Colour, EMF, Seal, Jesus Jones, Skid Row a także Extreme. Edycja odbyła się na stadionie Estádio do Pacaembu w São Paulo, natomiast w Rio de Janeiro na placu Apoteose. Brazylijskimi wykonawcami podczas tej edycji byli Lulu Santos, Titãs, Os Paralamas do Sucesso i Barão Vermelho.
Piąta edycja festiwalu z 1993 roku, jest uważana za najlepszą ze wszystkich organizowanych na przestrzeni 7 lat. Reprezentowała była przez najbardziej wówczas znane grupy wywodzące się z nurtu grunge – Nirvanę, Alice in Chains a także L7. Ponadto na festiwalu wystąpili jeszcze Red Hot Chili Peppers i Simply Red. Kontrowersyjne występy Nirvany, zarówno w São Paulo jak i w Rio de Janeiro, wywołały wiele dyskusji wśród fanów i mediów. Kurt Cobain występujący pod wpływem narkotyków, pluł w strony kamer telewizyjnych umieszczonych wokół sceny (koncert był transmitowany na żywo przez brazylijską telewizję Rede Globo), oraz próbował zniszczyć rekwizyty i sprzęt na scenie. Fragmenty z występu Nirvany są dostępne na płycie DVD "Live! Tonight! Sold Out!!". Ze względu na duże zainteresowanie festiwalem (frekwencja ponad 80.000 ludzi), zdecydowano się na organizację festiwalu na Estádio do Morumbi. Brazylijskimi wykonawcami podczas tej edycji, byli Defalla, Biquíni Cavadão, Dr. Sin, Engenheiros do Hawaii oraz Midnight Blues Band.
W roku 1994 odbyła się kolejna edycja. Zorganizowana została ponownie na Estádio do Morumbi oraz placu Apoteose. Głównymi wykonawcami byli Aerosmith, Poison, Ugly Kid Joe, Sepultura, Live, Robert Plant i Whitney Houston. Brazylię reprezentowali Titãs, Skank i Jorge Ben. Siódma edycja odbyła się w 1995 roku na Estádio do Pacaembu. Głównym wykonawcą był zespół The Rolling Stones, który promował wydany album "Voodoo Lounge", a także grupa Spin Doctors. Brazylijskimi wykonawcami byli Barão Vermelho i Rita Lee.
Kolejna edycja miała miejsce w styczniu 1996 roku. Wystąpili wówczas Page &amp; Plant, The Smashing Pumpkins, Supergrass, White Zombie, The Cure i The Black Crowes.
Brazylijskie zespoły które wystąpiły to Pato Fu, Raimundos i Chico Science e Nação Zumbi.
Ostatnia edycja miała miejsce od 4 sierpnia do 6 września 1997 roku. Jedynym wykonawcą był zespół The Sunshine.

</doc>
<doc id="3183313" url="https://pl.wikipedia.org/wiki?curid=3183313" title="E-ulmasz (Sippar-Anunitu)">
E-ulmasz (Sippar-Anunitu)

E-ulmasz (sum. é.ul.maš) – ceremonialna nazwa świątyni bogini Anunitu w mieście Sippar-Anunitu (wsp. Tell ed-Der).
Prace budowlane prowadzić przy niej mieli Ammi-saduqa (1646-1626 p.n.e.) oraz Nabonid (556-539 p.n.e.). Ten ostatni w swych inskrypcjach wspomina o wcześniejszych pracach budowlanych prowadzonych przy tej świątyni przez Sabiuma (1844-1831 p.n.e.) i Szagarakti-Szuriasza (1245-1233 p.n.e.).

</doc>
<doc id="3183314" url="https://pl.wikipedia.org/wiki?curid=3183314" title="Gzhel">
Gzhel



</doc>
<doc id="3183315" url="https://pl.wikipedia.org/wiki?curid=3183315" title="Makar Sargsjan">
Makar Sargsjan



</doc>
<doc id="3183316" url="https://pl.wikipedia.org/wiki?curid=3183316" title="Oblaski (Nieporaz)">
Oblaski (Nieporaz)

Oblaski (lub "Oblaszki") – część wsi Nieporaz w Polsce położona w województwie małopolskim, w powiecie chrzanowskim, w gminie Alwernia.
Leży w Puszczy Dulowskiej.
Zabudowania leśniczówki zostały wzniesione na polecenie Potockich, jako osada dla pracownika (lata nieznane). Obecnie znajduje się tam stadnina koni pod nazwą "Gospodarstwo Oblaszki".
W latach 1975–1998 Oblaski należały administracyjnie do województwa krakowskiego.

</doc>
<doc id="3183317" url="https://pl.wikipedia.org/wiki?curid=3183317" title="Smbat I Męczennik">
Smbat I Męczennik



</doc>
<doc id="3183321" url="https://pl.wikipedia.org/wiki?curid=3183321" title="Yelena Andreyeva">
Yelena Andreyeva



</doc>
<doc id="3183323" url="https://pl.wikipedia.org/wiki?curid=3183323" title="Maria Heubuch">
Maria Heubuch

Maria Heubuch (ur. 12 grudnia 1958 w Ravensburgu) – niemiecka rolniczka i polityk, deputowana do Parlamentu Europejskiego VIII kadencji.
Życiorys.
Kształciła się w zakresie gospodarowania domem (w 1987 uzyskała dyplom „Meisterin der ländlichen Hauswirtschaft”). W 1980 przejęła po rodzicach gospodarstwo rolne, obejmujące produkcję mleka, obszary leśne i małą biogazownię. Zaangażowała się również w działalność organizacji rolniczych. W 1984 współtworzyła stowarzyszenie działające na rzecz ochrony małych i średnich gospodarstwach rodzinnych w Allgäu. W 1988 brała udział w utworzeniu zrzeszenia organizacji rolniczych, z którym w 1997 dołączyła do federacji małych rolników Arbeitsgemeinschaft bäuerliche Landwirtschaft (AbL). Maria Heubuch została współprzewodniczącą AbL, a w 2006 również jej przedstawicielką w Europejskiej Radzie Mleka.
W 2011 przystąpiła do partii Związek 90/Zieloni. W wyborach europejskich w 2014 z ramienia tego ugrupowania została wybrana do Europarlamentu VIII kadencji.

</doc>
<doc id="3183327" url="https://pl.wikipedia.org/wiki?curid=3183327" title="Pavel Ivashko">
Pavel Ivashko



</doc>
<doc id="3183328" url="https://pl.wikipedia.org/wiki?curid=3183328" title="Zamek w Vastseliinie">
Zamek w Vastseliinie

Zamek w Vastseliinie (est. Vastseliina piiskopilinnus) – zamek krzyżacki w estońskiej wiosce Vana-Vastseliina. Został wybudowany przy granicy prusko-ruskiej w 1342 przez Burcharda von Dreilebenila. Budowa fortu rozpoczęła się 25 marca 1342. Kaplica zamkowa, zatwierdzona przez papieża Innocentego VI w 1354, była jednym z najważniejszych miejsc pielgrzymkowych w Europie Północnej w XV i XVI wieku. W 1582 na mocy pokoju w Jamie Zapolskim zamek przeszedł w posiadanie państwa polskiego. W 1625 kontrolę nad budowlą przejęli Szwedzi. W XVII wieku zamek stracił na znaczeniu. W 1702 podczas wielkiej wojny północnej zamek został zniszczony przez wojska Piotra Wielkiego. Na mocy rozporządzenia nr 72 estońskiego ministerstwa kultury z 12 listopada 1997 ruiny zostały uznane za obiekt zabytkowy. Na listę zabytków wpisane zostały 14 stycznia 1998. Są udostępnione dla zwiedzających.

</doc>
<doc id="3183332" url="https://pl.wikipedia.org/wiki?curid=3183332" title="Parafia św. św. Kosmy i Damiana w Awinionie">
Parafia św. św. Kosmy i Damiana w Awinionie



</doc>
<doc id="3183333" url="https://pl.wikipedia.org/wiki?curid=3183333" title="Cerro Largo">
Cerro Largo



</doc>
<doc id="3183337" url="https://pl.wikipedia.org/wiki?curid=3183337" title="Sverrir Ingi Ingason">
Sverrir Ingi Ingason

Sverrir Ingi Ingason (ur. 5 sierpnia 1993 w Kópavogur) – islandzki piłkarz grający na pozycji obrońcy.
Kariera klubowa.
Ingason profesjonalną karierę rozpoczął w klubie Breiðablik UBK. W 2011 roku został na krótki okres wypożyczony do Augnablik Kópavogur. Zimą 2014 roku wyjechał do Norwegii, gdzie związał się umową z klubem Viking FK. 2 lutego 2015 został piłkarzem KSC Lokeren. 19 stycznia 2017 r. trafił do Granady CF. 1 lipca 2017 przeszedł do FK Rostov. Od 31 stycznia 2019 r. jest piłkarzem PAOK Thessaloniki.
Kariera reprezentacyjna.
W reprezentacji Islandii zadebiutował 21 stycznia 2014 roku w towarzyskim meczu przeciwko Szwecji. Na boisku pojawił się w 57 minucie meczu.

</doc>
<doc id="3183338" url="https://pl.wikipedia.org/wiki?curid=3183338" title="Partia Ochrony Zwierząt">
Partia Ochrony Zwierząt



</doc>
<doc id="3183339" url="https://pl.wikipedia.org/wiki?curid=3183339" title="ZŻNSZ">
ZŻNSZ



</doc>
<doc id="3183340" url="https://pl.wikipedia.org/wiki?curid=3183340" title="Parafia św. Maksymiliana Marii Kolbego w Deszkowicach">
Parafia św. Maksymiliana Marii Kolbego w Deszkowicach

Parafia św. Maksymiliana Marii Kolbego w Deszkowicach – parafia rzymskokatolicka znajdująca się w dekanacie Szczebrzeszyn, w diecezji zamojsko-lubaczowskiej. 
Parafia została erygowana w dniu 12 kwietnia 1999 dekretem ówczesnego biskupa zamojsko-lubaczowskiego Jana Śrutwy.
Liczba katolików: 948

</doc>
<doc id="3183341" url="https://pl.wikipedia.org/wiki?curid=3183341" title="Football League Championship (2004/2005)">
Football League Championship (2004/2005)

Sezon 2004/2005 Football League Championship (od nazwy sponsora tytularnego nazywanej również Coca-Cola Football League Championship) – pierwszy sezon angielskiej drugiej klasy rozgrywek piłkarskich pod nazwą "Championship". Mecz otwarcia został rozegrany 5 sierpnia 2004 roku między drużynami Leeds United i Derby County. Mistrzem ligi został Sunderland, który awansował do Premier League po dwóch latach przerwy.
Baraże o awans.
Półfinały.
"4:2 dla West Hamu po dwóch meczach"
"2:0 dla Preston po dwóch meczach"
Wyniki meczów.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Linki zewnętrzne.
Oficjalna strona ligi (ang.)
Stroje klubów w sezonie 2004/05 (ang.)

</doc>
<doc id="3183342" url="https://pl.wikipedia.org/wiki?curid=3183342" title="Parafia św. św. Piotra i Pawła w Perpignan">
Parafia św. św. Piotra i Pawła w Perpignan



</doc>
<doc id="3183346" url="https://pl.wikipedia.org/wiki?curid=3183346" title="The Subliminal Verses">
The Subliminal Verses



</doc>
<doc id="3183350" url="https://pl.wikipedia.org/wiki?curid=3183350" title="Nicky Stevens">
Nicky Stevens

Nicky Stevens, właśc. Helen Stevens (ur. 3 grudnia 1949 w Carmarthen) – walijska piosenkarka, wokalistka zespołu Brotherhood of Man, który wygrał 21. Konkurs Piosenki Eurowizji w 1976 roku.
Życiorys.
Początki kariery.
Nicky Stevens zaczęła interesować się śpiewaniem już jako dziecko. W wieku czterech lat śpiewała w chórku w kaplicy w Carmarthen, później dołączyła do Hywel Girls Choir. Jako nastolatka studiowała muzykę klasyczną i uczyła się gry na fortepianie. Jako piętnastolatka odbyła trasę koncertową po Europie, występując jako muzyczny gość w klubach nocnych, później odwiedziła także Afrykę Południową. Została także zatrudniona w klubie Swansea's Townsman, gdzie często występowała także Bonnie Tyler. W 1970 roku wystąpiła jako support przed koncertem komicznego duetu Little and Large. 
Współpraca z Brotherhood of Man.
W 1972 roku Stevens zainteresował się Tony Hiller, który szukał nowych członków do swojego zespołu Brotherhood of Man. Oprócz wokalistki, członkami grupy zostali Martin Lee i Lee Sheriden. Rok później formacja podpisała kontrakt z wytwórnią Deram Records, która wydała ich debiutancki singel „Happy Ever After”. W tym samym roku do zespołu dołączyła Sandra Stevens (nie należąca do rodziny Nicky), a grupa stała się kwartetem. W 1976 roku artyści reprezentowali Wielką Brytanię podczas 21. Konkursu Piosenki Eurowizji z utworem „Save Your Kisses for Me”, który przyniósł im zwycięstwo. Nicky została wówczas pierwszą w historii walijską piosenkarką, która wygrała finał imprezy. Po udziale w konkursie, zespół wydał dwa single – „Angelo” i „Figaro”, które trafiły na pierwsze miejsce krajowej listy przebojów.
W 1988 roku Stevens nagrała kilka utworów z holenderskim wokalistą, Albertem Westem, a na początku lat 90. rozpoczęła współpracę jako liderka brytyjskiego zespołu rockowego Aslan1, nadal występując także z formacją Brotherhood of Man. W listopadzie 2013 roku została bohaterką filmu dokumentalnego o swoim życiu i karierze pt. "Time of Your Life". 
Życie prywatne.
W czerwcu 1976 roku Stevens wyszła za mąż za gitarzystę Brotherhood of Man, Alana Johnsona. Para rozstała się. W latach 90. wokalistka mieszkała w Sturminster Marshall w Dorset, w 2011 roku przeprowadziła się do Corfe Mullen położonego w tym samym hrabstwie.

</doc>
<doc id="3183352" url="https://pl.wikipedia.org/wiki?curid=3183352" title="Lekkoatletyka na Letnich Igrzyskach Paraolimpijskich 2012 – 100 metrów T34 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T34 mężczyzn

W biegu na 100 metrów kl. T34 mężczyzn podczas Letnich Igrzysk Paraolimpijskich 2012 rywalizowało ze sobą 12 zawodników. W konkursie udział wzięły osoby poruszające się na wózkach, posiadające drobne problemy ze sterowaniem pojazdami.
Wyniki.
Eliminacje.
Bieg 1
Bieg 2

</doc>
<doc id="3183353" url="https://pl.wikipedia.org/wiki?curid=3183353" title="Stefan Bernhard Eck">
Stefan Bernhard Eck

Stefan Bernhard Eck (ur. 8 stycznia 1956 w Homburgu) – niemiecki polityk, marketingowiec, działacz na rzecz praw zwierząt, lider Partii Człowiek, Środowisko, Ochrona Zwierząt (Die Tierschutzpartei), poseł do Parlamentu Europejskiego VIII kadencji.
Życiorys.
Kształcił się w zakresie inżynierii przemysłowej, następnie zarządzania reklamą (w specjalizacji filmów i zdjęć reklamowych). Pracował w zawodach związanych z reklamą i sztuką.
Zaangażował się w działalność organizacji broniących praw zwierząt, został również weganinem. W 2006 stanął na czele regionalnego oddziału Die Tierschutzpartei w Saarze, a rok później objął stanowisko przewodniczącego krajowych struktur tego ugrupowania. W 2014 Stefan Bernhard Eck został liderem listy wyborczej swojej partii w wyborach europejskich, w których uzyskał mandat eurodeputowanego VIII kadencji. Kilka miesięcy później wystąpił z Die Tierschutzpartei.
W PE zasiadał do 2019, w 2020 dołączył do Ekologicznej Partii Demokratycznej.

</doc>
<doc id="3183360" url="https://pl.wikipedia.org/wiki?curid=3183360" title="Parafia Wniebowzięcia Najświętszej Maryi Panny w Gorajcu-Starej Wsi">
Parafia Wniebowzięcia Najświętszej Maryi Panny w Gorajcu-Starej Wsi

Parafia Wniebowzięcia Najświętszej Maryi Panny w Gorajcu-Starej Wsi – parafia rzymskokatolicka znajdująca się w dekanacie Szczebrzeszyn, w diecezji zamojsko-lubaczowskiej.
Historia.
Parafię erygował 30 czerwca 1957 roku bp Piotr Kałwa, przez 25 lat parafianie korzystali z drewnianej kaplicy. Inicjatorem i organizatorem budowy kościoła był ks. Michał Radej (1922–2011), mianowany proboszczem w 1957 r. funkcję tę pełnił przez 41 lat. Kościół według projektu prof. Jana Bogusławskiego budowano przez 7 lat (1975–1982).Głównym materiałem budowlanym był ręcznie ciosany, roztoczański piaskowiec, z okolic Józefowa. Posadzka w świątyni jest marmurowa, dach z blachy miedzianej obecnie pokrywa naturalna patyna, w oknach znajdują się witraże, a wewnątrz 22-głosowe organy. 
Zasięg terytorialny.
Do parafii należą wierni z Dzielc, Gorajca Stara Wieś, Gorajca Zagrobla, Gorajca Zagroble Kolonii, Gorajca Zastawie, Podborcza, Tokarki Kolonii.

</doc>
<doc id="3183363" url="https://pl.wikipedia.org/wiki?curid=3183363" title="Arne Gericke">
Arne Gericke

Arne Gericke (ur. 19 listopada 1964 w Hamburgu) – niemiecki polityk, w latach 2006–2010 przewodniczący Niemieckiej Partii Rodzin, poseł do Parlamentu Europejskiego VIII kadencji.
Życiorys.
W 1966 jego rodzina wyjechała do Papui-Nowej Gwinei. W 1979 Arne Gericke powrócił do Niemiec, kształcił się w zawodzie handlowca. Na początku lat 90. był dyrektorem generalnym przedsiębiorstwa handlowego w Czechach, w latach 1994–2004 kierował ośrodkiem dla seniorów. Zajął się następnie wykonywaniem wolnego zawodu (jako doradca w sprawach rodzinnych), motywując to chęcią poświęcenia się rodzinie. Arne Gericke jest żonaty, ma czworo własnych dzieci i trójkę wychowywanych w ramach rodziny zastępczej. W 2012 został wyróżniony tytułem „Ojca Roku” przyznawanym przez federalnego ministra ds. rodziny.
Zaangażował się również w działalność polityczną w ramach Niemieckiej Partii Rodzin, stanął na czele jej regionalnych struktur w kraju związkowym Meklemburgia-Pomorze Przednie. W latach 2006–2010 pełnił funkcję przewodniczącego partii, później został jej pierwszym wiceprzewodniczącym. Był liderem listy wyborczej tego ugrupowania w wyborach europejskich w 2009 i w 2014. W wyniku głosowania z 25 maja 2014 uzyskał mandat eurodeputowanego VIII kadencji. W 2017 przeszedł do ugrupowania Wolni Wyborcy, a w 2018 dołączył do partii Bündnis C.

</doc>
<doc id="3183364" url="https://pl.wikipedia.org/wiki?curid=3183364" title="Okularek maskowy">
Okularek maskowy

Okularek maskowy ("Rhegmatorhina berlepschi") – gatunek małego ptaka z podrodziny chronek (Thamnophilinae) w rodzinie chronkowatych (Thamnophilidae). Występuje endemicznie w Brazylii. Niezagrożony wyginięciem.
Taksonomia.
Gatunek opisała w roku 1907 Emilie Snethlage pod nazwą "Anoplops berlepschi". Jako miejsce typowe wskazała Villa Braga nad rzeką Tapajós (leży u jej lewego wybrzeża). Holotyp był dorosłym samcem odłowionym 5 stycznia 1907. W roku 1924 holotyp znajdował się w Museu Paraense Emílio Goeldi.
Obecnie (2020) akceptowany przez IOC pod nazwą "Rhegmatorhina berlepschi". Monotypowy.
Morfologia.
Długość ciała wynosi 14–15 cm, jednak w pierwszym opisie podano 17 cm; inne wymiary holotypu: długość skrzydła 80 mm, ogona 50 mm, dzioba 39 mm, skoku 47 mm. Wyraźny dymorfizm płciowy. Wokół oka rozciąga się szeroka obrączka oczna utworzona z nagiej, szarozielonej skóry. Na wierzchu głowy tworzy się mały czub. U samca wierzch głowy pokrywa barwa ciemnobrązowa, tył głowy i kark rudokasztanowe. Wierzch ciała, skrzydła i sterówki przybierają barwę oliwkowobrązową. Obrzeża pokryw skrzydłowych i lotek rdzawe. Boki głowy i gardło porastają czarne pióra, środek piersi rudokasztanowe, a boki szyi i pozostałą część spodu ciała szare, jedynie na boku oliwkowobrązowy odcień. Samicę wyróżniają pióra grzbietowe i pokrywy skrzydłowe (na ich końcach znajdują się czarne plamki, które mają płowe obrzeżenia) oraz boki i spód ciała pokryte czarno-brązowymi pasami. Tęczówka brązowa.
Zasięg występowania.
Okularek maskowy jest endemitem Brazylii. Występuje na południe od Amazonki w pobliżu zachodniego wybrzeża Tapajós. Środowisko życia to podszyt nizinnych lasów wiecznie zielonych typu "terra firme" do wysokości 100 m n.p.m.
Pożywienie.
Żywi się owadami, głównie przedstawicielami prostoskrzydłych, pająkami i innymi stawonogami. Zdobyczy szuka w okolicach tras poruszania się mrówek koczowniczych, zwłaszcza "Eciton burchellii", które wypłaszają owe zwierzęta. Podobnie jak u okularka czarnogłowego ("R. gymnops"), o poranku pojedyncze osobniki, pary lub grupy okularków maskowych udają się na przeszukiwanie stałych tras mrówek na wysokości 0,5–2 m nad ziemią. Może przeganiać inne ptaki z gałęzi umożliwiających dostęp do najlepszych miejsc żerowania; dominujący jest wobec gatunków mniejszych od niego, jak leśniczka plamista ("Hylophylax naevius") oraz uległy wobec większych, jak gołook plamisty ("Phlegopsis nigromaculata") i prawdopodobnie gołooka białoczelnego ("P. borbae").
Lęgi.
Biologia rozrodu słabo poznana. Prawdopodobnie gniazduje w porze deszczowej, ale nieco później niż okularek czarnogłowy ("R. gymnops"). Prawdopodobnie osiągają szatę dorosłą od czerwca do stycznia.
Status.
Międzynarodowa Unia Ochrony Przyrody (IUCN) uznaje okularka maskowego za gatunek najmniejszej troski (LC – "least concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako rzadki. Trend liczebności populacji uznawany jest za spadkowy ze względu na wylesianie Amazonii.

</doc>
<doc id="3183366" url="https://pl.wikipedia.org/wiki?curid=3183366" title="Atlantic starr">
Atlantic starr



</doc>
<doc id="3183368" url="https://pl.wikipedia.org/wiki?curid=3183368" title="Parafia Znalezienia Krzyża Świętego w Mokrelipiu">
Parafia Znalezienia Krzyża Świętego w Mokrelipiu

Parafia Znalezienia Krzyża Świętego w Mokremlipiu – parafia rzymskokatolicka znajdująca się w dekanacie Szczebrzeszyn, w diecezji zamojsko-lubaczowskiej. 
Parafia została erygowana w dniu 15 stycznia 1403.
Liczba mieszkańców: 1650.

</doc>
<doc id="3183369" url="https://pl.wikipedia.org/wiki?curid=3183369" title="Parafia św. Jana Chrzciciela w Stawie Noakowskim">
Parafia św. Jana Chrzciciela w Stawie Noakowskim

Parafia św. Jana Chrzciciela w Stawie Noakowskim – parafia rzymskokatolicka znajdująca się w dekanacie Szczebrzeszyn, w diecezji zamojsko-lubaczowskiej. 
Parafia została erygowana w 1985 roku dekretem ówczesnego biskupa lubelskiego Bolesława Pylaka.
Liczba mieszkańców: 1550.

</doc>
<doc id="3183370" url="https://pl.wikipedia.org/wiki?curid=3183370" title="Anastasia Le-Roy">
Anastasia Le-Roy

Anastasia Le-Roy (ur. 11 września 1987) – jamajska lekkoatletka specjalizująca się w biegach sprinterskich.

</doc>
<doc id="3183371" url="https://pl.wikipedia.org/wiki?curid=3183371" title="Lekkoatletyka na Letnich Igrzyskach Paraolimpijskich 2012 – 100 metrów T11 kobiet">
Lekkoatletyka na Letnich Igrzyskach Paraolimpijskich 2012 – 100 metrów T11 kobiet

W biegu na 100 metrów kl. T11 kobiet podczas Letnich Igrzysk Paraolimpijskich 2012 rywalizowało ze sobą 12 zawodniczek. W konkursie udział wzięły osoby niewidome lub bardzo słabo widzące.

</doc>
<doc id="3183373" url="https://pl.wikipedia.org/wiki?curid=3183373" title="Anastacia Le-Roy">
Anastacia Le-Roy



</doc>
<doc id="3183374" url="https://pl.wikipedia.org/wiki?curid=3183374" title="Anasthasia Leroy">
Anasthasia Leroy



</doc>
<doc id="3183375" url="https://pl.wikipedia.org/wiki?curid=3183375" title="Anastacia Leroy">
Anastacia Leroy



</doc>
<doc id="3183376" url="https://pl.wikipedia.org/wiki?curid=3183376" title="Anastasia Leroy">
Anastasia Leroy



</doc>
<doc id="3183378" url="https://pl.wikipedia.org/wiki?curid=3183378" title="Dōkyō Etan">
Dōkyō Etan

Dōkyō Etan (ur. 13 grudnia 1642, zm. 24 listopada 1721; jap. 道鏡慧端) – japoński mistrz zen szkoły rinzai, prekursor nowego rinzai, nauczyciel Hakuina Ekaku.
Życiorys.
Był synem samuraja i jego konkubiny. Urodził się w Shinano (Nagano). Ojciec służył właścicielowi zamku w Iiyama - Matsudairze Tadatomo, który był oddanym buddystą. Chłopiec odebrał wyśmienite wykształcenie, zarówno świeckie jak i religijne, gdyż na zamku obecnych było wielu mnichów buddyjskich. W wieku 15 lat osiągnął swoje pierwsze oświecenie podczas upadku ze schodów.
W 1660 roku Etan towarzyszył swojemu panu w podróży do Edo. Podczas pobytu w stolicy Etan odwiedził pustelnię mistrza Shidō Munana, którego osobowość wywarła taki wpływ na chłopca, że natychmiast został jego uczniem. W rok później Munan upamiętnił oświecenie swojego ucznia wierszem oraz nadał mu imię Etan. W czasie podróży w północno-zachodnie regiony Jaoponii odwiedził wiele klasztorów i pozał ich opatów. Był szczególnie poruszony wykładami na temat "Shūryōgon-gyō" (skt "Sutra Śurangama"). 
Przy kolejnym pobycie w Edo, został serdecznie powitany przez Munana, który pokładał w uczniu wielkie nadzieje i wiedział w nim swojego spadkobiercę. Ponieważ w tym czasie ukończono właśnie budowę klasztoru Tōhoku i na stanowisko opata założyciela zaproszono Munana, który jednak odmówił rekomendując na to stanowisko Etana. Etan opuścił wtedy Edo i udał się do domu w Shimano; powrócił, gdy opatem został jeden z uczniów mistrza Gudō Tōshoku. Aby jego oświecenie dojrzało praktykował dalej u mistrza Munana. Otrzymał potwierdzenie oświecenia. Miał wtedy 20 lat. Munan wręczył my stary manuskrypt, który otrzymał od swojego nauczyciela Gudō, a ten znów od swojego mistrza itd. "To jest bardzo ważny tekst i wręczam go tobie". Etan powiedział: "Jeśli jest tak ważny, to lepiej ty go trzymaj" i oddał rękopis mistrzowi. Munan ponownie wręczył mu tekst mówiąc: "Chcę żebyś miał dowód, że jesteś moim spadkobiercą". Etan powiedział: "Kiedy otrzymywałem twoje nauki nie używałeś zapisanego tekstu, nie potrzebuję go więc teraz". Munan odparł kładąc tekst na kolanach Etana: "To prawda. Ale dokument ten był przekazywany od nauczyciela do ucznia przez siedem pokoleń, więc przyjmij go jako symbol tego, że jesteś spadkobiercą tych nauk". Etan wziął tekst i rzucił go na węgle w piecu. "Co ty robisz!" krzyknął rozłoszczony Munan. "Co ty mówisz!" odkrzyknął tym samym tonem Etan. 
Po pewnym czasie udał się do domu w Shimano na dłuższy czas. Ponieważ pan zamku chciał wybudować dla niego świątynię, opuścił Shimano i udał się w okoliczne góry, gdzie zamieszkał w pustelni Shōju (正受庵) w wiosce Taruzawa. Pustelnia pozostała jego ulubionym miejscem przez następne 25 lat, aż do śmierci. Również jego matka została mniszką i także zamieszkała w tej pustelni. Obydwoje zachęcali się do jeszcze bardziej wytrwałej praktyki. Model swojej pustelni ukształtowali na wzór ekscentrycznego ucznia mistrza chan Huangbo Xiyuna -Chena Zonsu, który całkowicie poświęcił się opiece nad swoją starzejącą się matką, co stało się modelem miłości synowskiej w tradycji zen.
W 1708 roku do pustelni przybył Hakuin Ekaku skierowany tam przez ucznia Etana - Dōju Sōkaku (1679-1730). Hakuin pozostał w pustelni praktykując przez osiem miesięcy. Został spadkobiercą mistrza Etana i najwybitniejszym mistrzem zen szkoły rinzai.
Dōkyō Etan zmarł w pozycji medytacyjnej w 1721 roku. Pozostawił wiersz:
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3183379" url="https://pl.wikipedia.org/wiki?curid=3183379" title="Trevorvano MacKey">
Trevorvano MacKey



</doc>
<doc id="3183380" url="https://pl.wikipedia.org/wiki?curid=3183380" title="Jurij Ławrinenko">
Jurij Ławrinenko

Jurij Ławrinenko, (ur. 3 maja 1905 we wsi (powiat zwinogródzki guberni kijowskiej) – zm. 14 grudnia 1987 w Nowym Jorku) – ukraiński literaturoznawca, krytyk, eseista, autor pojęcia "rozstrzelane odrodzenie" (ukr. "Розстріляне відродження") i zbioru literatury ukraińskiej lat 1917–1933, opublikowanego w 1959 pod tym tytułem w języku ukraińskim nakładem Instytutu Literackiego z inicjatywy Jerzego Giedroycia i "Kultury".

</doc>
<doc id="3183381" url="https://pl.wikipedia.org/wiki?curid=3183381" title="Jamele Mason Vegas">
Jamele Mason Vegas



</doc>
<doc id="3183383" url="https://pl.wikipedia.org/wiki?curid=3183383" title="LaVerne Jones">
LaVerne Jones



</doc>
<doc id="3183387" url="https://pl.wikipedia.org/wiki?curid=3183387" title="AEGON Championships 2014">
AEGON Championships 2014

AEGON Championships 2014 – tenisowy turniej ATP rangi ATP World Tour 250 w sezonie 2014 z cyklu AEGON Championships rozgrywany w dniach 9–15 czerwca 2014 roku w Londynie na kortach trawiastych o puli nagród 711 010 euro.

</doc>
<doc id="3183389" url="https://pl.wikipedia.org/wiki?curid=3183389" title="Halina Bachulska">
Halina Bachulska

Halina Bachulska z domu Szeller (ur. 13 czerwca 1895 w Warszawie, zm. 17 października 1962 w Warszawie) – polska historyk, bibliograf. 
Życiorys.
Absolwentka historii UW pod kierunkiem Marcelego Handelsmana. Od 1917 pracowała w Towarzystwie Naukowym Warszawskim nad bibliografią nowożytnej historii Polski. Od 1951 pracownik Instytutu Historii PAN. Jej mężem był Aleksy Franciszek Bachulski.
Pochowana na cmentarzu Powązkowskim (kwatera 227-6-1/2).

</doc>
<doc id="3183391" url="https://pl.wikipedia.org/wiki?curid=3183391" title="Sony Xperia sola">
Sony Xperia sola

Sony Xperia sola(Sony MT27i) - smartfon produkowany przez Sony MC. Zaprezentowany na targach w 2012 roku. Model unikatowy wśród smartfonów dzięki wykorzystanej w nim technologii floating touch.

</doc>
<doc id="3183392" url="https://pl.wikipedia.org/wiki?curid=3183392" title="Hrabstwo Murray (Minnesota)">
Hrabstwo Murray (Minnesota)

Hrabstwo Murray (ang. "Murray County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 719,50 mil2 (1 863,51 km2). Według danych z 2010 r. hrabstwo miało 8 725 mieszkańców. Hrabstwo powstało w 23 maja 1857 roku.

</doc>
<doc id="3183393" url="https://pl.wikipedia.org/wiki?curid=3183393" title="Oskar Bartel">
Oskar Bartel

Oskar Bartel (ur. 24 października 1893 we Władysławowie, zm. 5 listopada 1973 w Warszawie) – polski historyk Kościoła, badacz dziejów reformacji. 
Życiorys.
Studiował na uniwersytetach w Dorpacie i Moskwie. Następnie w 1928 uzyskał doktorat na Uniwersytecie Warszawskim pod kierunkiem Marcelego Handelsmana. Od 1919 nauczyciel historii w szkołach średnich. W czasie okupacji czynny w tajnym nauczaniu. Od 1946 wykładowca historii Kościoła na Wydziale Teologii Ewangelickiej UW, od 1955 profesor nadzwyczajny w Chrześcijańskiej Akademii Teologicznej, od 1965 profesor zwyczajny. Od 1956 redaktor pisma „Odrodzenie i Reformacja w Polsce”.
W 1951 jego praca "O Józefie Piłsudskim: odczyt wygłoszony na poranku w Gimnazjum im. Mikołaja Reja w Warszawie w dniu imienin Marszałka Józefa Piłsudskiego" została wycofana z polskich bibliotek oraz objęta cenzurą.
Pochowany na cmentarzu ewangelicko-augsburskim przy ulicy Młynarskiej (aleja 18, grób 2a).

</doc>
<doc id="3183395" url="https://pl.wikipedia.org/wiki?curid=3183395" title="Eugeniusz Boss">
Eugeniusz Boss

Eugeniusz Boss (ur. 30 maja 1897, zm. po 31 maja 1944 w Warszawie) – polski historyk dziejów Królestwa Polskiego. 
Życiorys.
Absolwent historii na Uniwersytecie Warszawskim, w 1930 doktorat na UW pod kierunkiem Marcelego Handelsmana. Pracownik Zarządu Miejskiego Warszawy. W okresie II wojny światowej uwięziony przez gestapo na Pawiaku i wkrótce stracony. 

</doc>
<doc id="3183396" url="https://pl.wikipedia.org/wiki?curid=3183396" title="Wincenty Gorzycki">
Wincenty Gorzycki

Wincenty Gorzycki pseud. Zygmunt Narski (ur. 30 lipca 1893 we Lwowie, zm. 6 marca 1923 w Warszawie) – polski historyk, badacz dziejów Polski XIX wieku.
Życiorys.
Był synem Kazimierza Józefa Gorzyckiego. Studiował we Lwowie i Warszawie. W czasie I wojny światowej walczył w Legionach Polskich. W 1920 obronił doktorat na UW pod kierunkiem Marcelego Handelsmana. W 1920 redaktor "Dziennika Berlińskiego", współorganizator akcji plebiscytowej na Śląsku. Docent Wolnej Wszechnicy Polskiej i profesor Państwowego Instytutu Pedagogicznego.

</doc>
<doc id="3183397" url="https://pl.wikipedia.org/wiki?curid=3183397" title="Stefan Jellenta">
Stefan Jellenta

Stefan Orfan Jellenta (ur. 14 czerwca 1899 w Warszawie, zm. 10 czerwca 1991 tamże) – historyk wojskowości, pułkownik Wojska Polskiego.
Życiorys.
Stefan Jellenta urodził się 14 czerwca 1899 roku w Warszawie, w rodzinie Cezarego i Albiny z Szawińskich.
Podczas I wojny światowej służył w Legionach Polskich, uczestnik wojny polsko-bolszewickiej.
19 marca 1928 roku został awansowany do stopnia kapitana ze starszeństwem z dniem 1 stycznia 1928 roku i 40. lokatą w korpusie oficerów piechoty.
W 1928 roku był przydzielony do 36 pułku piechoty Legii Akademickiej w Warszawie. Uczeń Marcelego Handelsmana. Od 1935 pracownik Wojskowego Biura Historycznego. W 1939 uczestnik obrony Warszawy, następnie w niewoli niemieckiej. Powrócił do kraju, od 1956 pracownik w Biurze Historycznym Wojska Polskiego, w latach 1958–1968 pracownik Wojskowego Instytutu Historycznego.
Zmarł 10 czerwca 1991 roku w Warszawie. Pochowany 14 czerwca 1991 roku na Cmentarzu Wojskowym na Powązkach (kwatera A10-5-16).

</doc>
<doc id="3183398" url="https://pl.wikipedia.org/wiki?curid=3183398" title="Lekkoatletyka na Letnich Igrzyskach Paraolimpijskich 2012 – 100 metrów T12 kobiet">
Lekkoatletyka na Letnich Igrzyskach Paraolimpijskich 2012 – 100 metrów T12 kobiet

W biegu na 100 metrów kl. T12 kobiet podczas Letnich Igrzysk Paraolimpijskich 2012 rywalizowało ze sobą 17 zawodniczek. W konkursie udział wzięły osoby niewidome lub bardzo słabo widzące.

</doc>
<doc id="3183399" url="https://pl.wikipedia.org/wiki?curid=3183399" title="Aleksander Krasuski">
Aleksander Krasuski

Aleksander Stanisław Krasuski (ur. 3 maja 1890 w Warszawie, zm. 1940 w Charkowie) – doktor medycyny, historyk medycyny, ofiara zbrodni katyńskiej.
Życiorys.
Syn Alojzego i Gabrieli z Kaczorowskich. Absolwent UW (1918), uczeń Marcelego Handelsmana, doktorat pod kierunkiem Stefana Czarnkowskiego w 1935 (wydana w 1946). Pracę habilitacyjną poświęcił historii dżumy w Polsce, rękopis zaginął w czasie wojny.
Uczestnik jako ochotnik w wojnie polsko-bolszewickiej, w stopniu podporucznika, pod-lekarza. Od 1926 roku w pospolitym ruszeniu. W kampanii wrześniowej był w kadrze 1 Szpitala Okręgowego. Uwięziony przez NKWD w Starobielsku, zginął zamordowany w Charkowie.
5 października 2007 minister obrony narodowej Aleksander Szczygło mianował go pośmiertnie na stopień porucznika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="3183401" url="https://pl.wikipedia.org/wiki?curid=3183401" title="Anna Minkowska">
Anna Minkowska

Anna Jadwiga Minkowska z domu Zand (ur. 19 czerwca 1891 w Warszawie, zm. 19 grudnia 1969 tamże) – polska nauczycielka i historyczka, specjalistka w zakresie polskich powstań narodowych w XIX wieku. 
Życiorys.
Po dzieciństwie spędzonym w Łodzi ukończyła pensję Pauliny Hawelke w Warszawie (1908). Po wyjedzie do Szwajcarii zdała maturę w Zurychu (1909). Następnie studiowała filozofię i historię w Zurychu (1910-1912) a w latach 1912-1914 w Monachium. W 1912 wyszła za mąż za Anatola Minkowskiego. Po wybuchu I wojny światowej zostali wydaleni z Niemiec i przenieśli się do Krakowa. Tu Anatol wstąpił do Legionów, a Anna najpierw pracowała jako sanitariuszka w szpitalu zakaźnym w Jabłonkowie opiekując się legionistami chorymi na ospę . Jak napisała w swej relacji dotyczącej tamtego okresu: "Dziwna była pozycja kobiet podczas wojny! Mężczyźni byli na wojnie upragnieni, każdego nowego legionistę przyjmowano po bratersku do szeregu. Do kobiet zaś odnoszono się nieufnie i lekceważąco – uważano stale, że jest ich za dużo – nie bardzo wierzono, że pracować potrafią, a pracy było przecież tyle. (…) I nam samym jednak też skromnie się zdawało, że najmarniejszy żołnierz na froncie przedstawia większą wartość, niż najdzielniejsza kobieta poza frontem. Stąd może zrodziła się chęć poświęcenia, i prześcignięcia samych siebie, stąd przekonanie, że najcięższą pracą tak mało zdziałać można, bo przede wszystkim walka orężna jest potrzebna – wszystko inne, to tylko cień, tylko dodatek do tego, co najważniejsze""."Następnie była kurierką Biura Prasowego Departamentu Wojskowego Naczelnego Komitetu Narodowego w Piotrkowie, m.in. w kwietniu 1915 przekazała materiały NKN środowiskom polskim w Szwajcarii. Od 1916 należała do Polskiej Organizacji Wojskowej. 
Po odzyskaniu przez Polskę niepodległości kontynuowała studia historyczne na Uniwersytecie Warszawskim (1918-1921). Uczęszczała tam na seminarium doktoranckie Marcelego Handelsmana pod kierunkiem którego w 1921 obroniła doktorat na podstawie pracy "Organizacja spiskowa 1848 roku w Królestwie Polskim""." Opublikowała ją w 1923 w "Rozprawach Historycznych Towarzystwa Naukowego Warszawskiego". Jako historyczka zajmowała się problematyką Wiosny Ludów na ziemiach polskich. Podejmowała też kwestie metodologiczne. W okresie międzywojennym niewątpliwie należała do wyróżniających się badaczek przeszłości Polski. Dużym echem odbiła się także jej książka z 1935 o rodzinach bezrobotnych w II Rzeczypospolitej.
W okresie międzywojennym pracowała jako nauczycielka w szkołach średnich w Warszawie. Najpierw w latach 1921-1929 uczyła historii w prywatnym gimnazjum żeńskim Zofii Stiche przy ul. Żórawiej 39 (była jego dyrektorką między 1925-1926), następnie w prywatnym gimnazjum żeńskim Marii Taniewskiej przy ul. Królewskiej, gdzie pełniła jednocześnie rolę kierownika naukowego. W tym czasie współpracowała także z Hanną Pohoską w rozwijaniu dydaktyki nauczania historii w szkole średniej. Była także działaczką Związku Pracy Obywatelskiej Kobiet - uczestniczyła w pracach jej Wydziału Prasowego współredagując pisma ZPOK - dwutygodnik „Praca Obywatelska” (1928–1939) oraz tygodnik „Prosta Droga” (1930–1939).
Okres II wojny światowej spędziła wraz z córką w Warszawie, gdzie utrzymywała się z nauki języka niemieckiego. Była czynna w tajnym nauczaniu. Uczyła m.in. na tajnych Kursach Instruktorskich dla Nauczycieli oraz na tajnych kompletach Gimnazjum im. Aleksandry Piłsudskiej na Żoliborzu. Po upadku powstania warszawskiego z którego wyszła z ludnością cywilną udało jej się uciec z obozu w Pruszkowie. Po przedostaniu się do Krakowa uczyła historii na tajnych kompletach Gimnazjum im. Królowej Wandy.
Po zakończeniu okupacji niemieckiej była nauczycielką na kursach dla dorosłych w tym gimnazjum (1945-1949). Następnie pracowała na Pomorzu w Uniwersytecie Ludowym kierowanym przez ks. Jana Zieję. początkowo w Słupsku, później w Wytownie i Orzechowie Morskim. Potem uczyła w szkołach średnich oraz w Seminarium Duchownym w Słupsku historii i języka polskiego. Po przejściu na emeryturę w 1955 powróciła do Warszawy - ostatnie lata mieszkając pod stolicą w Józefowie-Nowej Wsi. Pochowana wraz z mężem w grobie rodzinnym Zandów na Powązkach.
Rodzina.
Urodziła się w zasymilowanej rodzinie żydowskiej, była córką kupca i przemysłowca Izydora Zanda (1861-1932) i Florentyny z Wolbergów (1867–1935). W rodzinie były żywe tradycje patriotyczne, dziadek lekarz Adolf Wolberg był powstańcem styczniowym. Od 8 września 1912 była żoną Anatola Minkowskiego późniejszego ppłk. WP i dyrektora Polskiego Instytutu Rozrachunkowego. Mieli dzieci: syna Jana Michała (1916-1996) profesora fizyki Johns Hopkins University w Baltimore i córkę Antoninę Marię (ur. 1917) żonę inżyniera Jana Domaniewskiego.

</doc>
<doc id="3183402" url="https://pl.wikipedia.org/wiki?curid=3183402" title="Eugeniusz Przybyszewski">
Eugeniusz Przybyszewski

Eugeniusz Przybyszewski, w ZSRR "Czesław Jasiński" (ur. 19 maja 1889 w Płocku, zm. 28 grudnia 1940 w Magadanie w ZSRR) – polski historyk, specjalista w zakresie badań nad powstaniem styczniowym, publicysta, działacz komunistyczny.
Życiorys.
Absolwent historii UJ. Od 1906 czynny działacz PS, Polska Partia Socjalistyczna – Lewica (1906–1918) a następnie Komunistycznej Partii Polski. Do 1927 nauczyciel historii w szkołach średnich w Warszawie. Zagrożony aresztowaniem w 1927 wyjechał do ZSRR. Nagły wyjazd uniemożliwił mu obronę pracy doktorskiej przygotowywanej pod kierunkiem Marcelego Handelsmana dotyczącej powstania styczniowego. W ZSRR pracował w Polskim Archiwum Komunistycznym przy Instytucie Historii Partii KC WKP(b) i w Akademii Komunistycznej. W 1937 aresztowany, zmarł w łagrze.

</doc>
<doc id="3183403" url="https://pl.wikipedia.org/wiki?curid=3183403" title="Ratusz w Leśnej">
Ratusz w Leśnej

Ratusz w Leśnej – budynek wzniesiony w 1699 roku, w czasach późniejszych kilkakrotnie przebudowywany. Obecnie budowla jest siedzibą władz miasta.
Historia.
Ratusz w Leśnej został wzniesiony w 1699 roku, w miejscu wcześniej istniejącego założenia. Na początku XVIII wieku budynek pełnił funkcję kościoła. Obiekt został przebudowany w roku 1779, w 1874, oraz w 1925 roku. W 1999 roku przeprowadzony został remont fasady budynku i od tamtego czasu pozostaje on w obecnym kształcie.
Decyzją wojewódzkiego konserwatora zabytków z dnia 25 stycznia 1966 roku ratusz został wpisany do rejestru zabytków.
Architektura.
Ratusz jest wzniesiony na planie prostokąta, ma dwie kondygnacje i jest nakryty dwuspadowym dachem naczółkowym z sygnaturką na kalenicy. Naroża budynku są boniowane, a węższe elewacje są ozdobione trójkątnymi przyczółkami. Kondygnacje ratusza są rozdzielone gzymsem kordonowym, a okna ujęto w kamienne opaski. Na fasadzie znajduje się trzyosiowy ryzalit z wejściem do budynku, podobny ale nieco płytszy jest na przeciwległej ścianie. Na ścianie frontowej budynku widnieje tablica z wizerunkiem Henryka I Jaworskiego, odsłonięta z okazji 650-lecia miasta. Obecnie ratusz jest siedzibą Urzędu Miasta i Gminy Leśna.

</doc>
<doc id="3183409" url="https://pl.wikipedia.org/wiki?curid=3183409" title="Maciej Łukaszczyk">
Maciej Łukaszczyk

Maciej Łukaszczyk (ur. 11 marca 1934 w Warszawie, zm. 2 czerwca 2014 w Poznaniu) – polski pianista.
Życiorys.
W latach pięćdziesiątych XX w. studiował w Państwowej Wyższej Szkole Muzycznej w Warszawie u Margerity Trombini-Kazuro, Zbigniewa Drzewieckiego i Jana Ekiera, a później na Universität für Musik und darstellende Kunst Wien u Hansa Kanna. Od 1966 r. mieszkał w Darmstadt i pracował w Staatstheater Darmstadt.
W 1970 r. założył Towarzystwo im. Fryderyka Chopina w Darmstadt i przez 44 lata był jego przewodniczącym. Angażował się również w działalność mającą na celu porozumienie polsko-niemieckie.
Pochowany na cmentarzu w Poroninie.

</doc>
<doc id="3183412" url="https://pl.wikipedia.org/wiki?curid=3183412" title="Lucjan Rusjan">
Lucjan Rusjan

Lucjan Rusjan (Lucjan Russian) (ur. 1904, zm. 1945) – polski historyk, badacz stosunków polsko-węgierskich. 
Życiorys.
Absolwent historii na UW, pracował jako bibliotekarz w Towarzystwie Naukowym Warszawskim. Doktorat pod kierunkiem Marcelego Handelsmana - "Polacy i sprawa węgierska na Węgrzech w roku 1848-1849" - gruntowną monografię uwzględniającą archiwalia wiedeńskie i budapeszteńskie. Był obok Krystyny Pieradzkiej i Janusza Pajewskiego pionierem w Polsce studiów hungarystycznych.

</doc>
<doc id="3183414" url="https://pl.wikipedia.org/wiki?curid=3183414" title="Lekkoatletyka na Letnich Igrzyskach Paraolimpijskich 2012 – 100 metrów T13 kobiet">
Lekkoatletyka na Letnich Igrzyskach Paraolimpijskich 2012 – 100 metrów T13 kobiet

W biegu na 100 metrów kl. T13 kobiet podczas Letnich Igrzysk Paraolimpijskich 2012 rywalizowało ze sobą 15 zawodniczek. W konkursie udział wzięły osoby niewidome lub bardzo słabo widzące.

</doc>
<doc id="3183420" url="https://pl.wikipedia.org/wiki?curid=3183420" title="Brakteat z Vadstena">
Brakteat z Vadstena

Brakteat z Vadstena ("Ög 178") – wykonany ze złota naszyjnik w formie monety, będący najprawdopodobniej ochronnym amuletem, stanowiący jeden z najstarszych zabytków pisma runicznego. Datowany na V/VI wiek. Został odnaleziony w 1774 roku w pobliżu Vadstena w szwedzkiej prowincji Östergötland. Przechowywano go w Muzeum Historycznym w Sztokholmie, skąd został skradziony w 1938 roku. Dziś znany jest tylko z kopii.
Moneta miała średnicę 30,7 mm i ważyła 6,124 gramów. Umieszczony na niej wizerunek przedstawiał ludzką głowę, czworonogie zwierzę oraz ptaka. Inskrypcja runiczna zaczyna się u góry monety i czytana jest od prawej do lewej. Pierwsze litery napisu układają się w słowo tuwatuwa o niepewnym znaczeniu, mające prawdopodobnie funkcję magiczną. Następnie wypisany jest ciąg znaków fuþarku starszego, rozdzielonych na trzy grupy, z czego ostatni znak znajduje się pod zawieszką i jest niewidoczny: fuþarkgw : hnijïpzs : tbemlŋo[d].

</doc>
<doc id="3183423" url="https://pl.wikipedia.org/wiki?curid=3183423" title="Jakub Szacki">
Jakub Szacki

Jakub Szacki właśc. Jankew Szackin (ur. 16 sierpnia 1893 lub 1894 w Warszawie, zm. 10 czerwca 1956 w Nowym Jorku) – polski historyk pochodzenia żydowskiego specjalizujący się w historii Żydów Polskich. 
Życiorys.
Studiował historię we Lwowie pod kierunkiem Szymona Askenazego. W latach 1914-1917 był oficerem Legionów Polskich. Pracował w Biurze Prac Kongresowych polskiego MSZ. Po uzyskaniu doktoratu pod kierunkiem Marcelego Handelsmana w 1922 wyemigrował do Stanów Zjednoczonych. Tam w Nowym Jorku był jednym z założycieli tamtejszego oddziału YIVO. Od 1929 pracował jako bibliotekarz w New York State Psychiatric Institute. Autor 947 pozycji naukowych i popularnych i z zakresu historii Żydów polskich w XIX wieku. Był redaktorem wielu wydawnictw YIVO w Nowym Jorku.

</doc>
<doc id="3183434" url="https://pl.wikipedia.org/wiki?curid=3183434" title="António Marinho e Pinto">
António Marinho e Pinto

António de Sousa Marinho e Pinto (ur. 10 września 1950 w Amarante) – portugalski prawnik, adwokat, nauczyciel akademicki, przewodniczący Adwokatury Portugalskiej (2008–2013), poseł do Parlamentu Europejskiego VIII kadencji.
Życiorys.
Ukończył prawo na Uniwersytecie w Coimbrze, podejmując praktykę w zawodzie adwokata. Brał udział w protestach studenckich, w związku z czym został zatrzymany przez funkcjonariuszy tajnej policji politycznej PIDE i przez pewien czas aresztowany. Działał również w portugalskiej sekcji Amnesty International. Pracował jako dziennikarz, był m.in. członkiem władz organizacji branżowej skupiającej dziennikarzy i członkiem redakcji „Expresso”. Pracował również jako urzędnik rządowy w administracji Makau. Zajął się także działalnością akademicką jako wykładowca na uczelniach w Aveiro i Coimbrze. Pełnił różne funkcje w samorządzie adwokackim, w 2007 został wybrany na przewodniczącego Adwokatury Portugalskiej (od 2008). Funkcję tę pełnił przez dwie kadencje do 2013.
António Marinho e Pinto zyskał popularność różnymi kontrowersyjnymi wywiadami, w których krytykował rządzących, sędziów, policję czy polityków. W wyborach europejskich w 2014 António Marinho e Pinto został liderem listy wyborczej pozaparlamentarnej prawicowo-ekologicznej Partii Ziemi, uzyskując mandat eurodeputowanego VIII kadencji. Jeszcze w tym samym roku założył nowe ugrupowanie pod nazwą Partido Democrático Republicano.

</doc>
<doc id="3183440" url="https://pl.wikipedia.org/wiki?curid=3183440" title="Aleksandra Strunin">
Aleksandra Strunin



</doc>
<doc id="3183442" url="https://pl.wikipedia.org/wiki?curid=3183442" title="Wybory do Parlamentu Europejskiego w Rumunii w 2014 roku">
Wybory do Parlamentu Europejskiego w Rumunii w 2014 roku

Wybory do Parlamentu Europejskiego VIII kadencji w Rumunii zostały przeprowadzone 25 maja 2014. Rumunii wybrali 32 eurodeputowanych. Frekwencja wyniosła 32,29%. W wyborach wystartowały łącznie 23 podmioty (partie, koalicje i kandydaci niezależni). Zwycięstwo odniósł obóz rządzących socjaldemokratów.

</doc>
<doc id="3183448" url="https://pl.wikipedia.org/wiki?curid=3183448" title="George Groves">
George Groves

George Robert Groves (ur. 13 grudnia 1901 w St Helens, zm. 4 września 1976 w Los Angeles) – amerykański dźwiękowiec, jeden z pionierów dźwiękowego kina – uczestniczył w nagrywaniu dźwięku do filmu "Śpiewak jazzbandu" (1927). Zdobywca Oscarów za najlepszy dźwięk w filmach "Sayonara" i "My Fair Lady". Otrzymał ponadto sześć nominacji do Oscara.

</doc>
<doc id="3183452" url="https://pl.wikipedia.org/wiki?curid=3183452" title="Andrzej Kiszka">
Andrzej Kiszka

Andrzej Kiszka ps. "Dąb", "Leszczyna", "Bogucki" (ur. 21 listopada 1921 w Maziarni, zm. 14 czerwca 2017) – żołnierz Batalionów Chłopskich, Armii Krajowej, Narodowej Organizacji Wojskowej, a po zakończeniu II wojny światowej członek antykomunistycznego Narodowego Zjednoczenia Wojskowego. Od 2016 major Sił Zbrojnych Rzeczypospolitej Polskiej.
Życiorys.
W czasie okupacji niemieckiej, w 1941 wstąpił do lokalnego oddziału Batalionów Chłopskich pod pseudonimem „Leszczyna”, który podporządkował się placówce AK w Hucie Krzeszowskiej, następnie krótko był żołnierzem NOW-AK w oddziale Franciszka Przysiężniaka „Ojca Jana”.
W sierpniu 1944 dostał rozkaz podjęcia służby w powstającym posterunku MO w Hucie Krzeszowskiej, gdzie pracował do listopada 1944, po czym uciekł z obawy przed aresztowaniem i powrócił do rodzinnej wsi, gdzie musiał się ukrywać. Wstąpił następnie do NOW-NZW Józefa Zadzierskiego „Wołyniaka”, a po jego śmierci dowódcą oddziału został Adam Kusza „Garbaty”. 16 kwietnia 1947 ujawnił się na mocy amnestii z 22 lutego 1947, lecz nie przestał działać w konspiracji NZW i już jesienią tego roku pracownicy UB z Biłgoraja usiłowali go aresztować w jego rodzinnym domu. Od lata 1952 ukrywał się na własna rękę. W konspiracji antykomunistycznej działał do 31 grudnia 1961. Został aresztowany w leśnym "schronie", w którym się ukrywał. Przez sąd został skazany na dożywotne więzienie, zamienione następnie na 15 lat. Był więziony m.in. w Strzelcach Opolskich i Potulicach.
W sierpniu 1971 został warunkowo zwolniony z więzienia, po czym zamieszkał w województwie szczecińskim. 21 grudnia 1998 został częściowo zrehabilitowany przez Sąd Wojewódzki w Lublinie, a następnie, pośmiertnie, został w pełni zrehabilitowany przez Sąd Apelacyjny w Lublinie w grudniu 2018.

</doc>
<doc id="3183455" url="https://pl.wikipedia.org/wiki?curid=3183455" title="Pływanie na otwartym akwenie na Mistrzostwach Świata w Pływaniu 2013 - zespół">
Pływanie na otwartym akwenie na Mistrzostwach Świata w Pływaniu 2013 - zespół



</doc>
<doc id="3183456" url="https://pl.wikipedia.org/wiki?curid=3183456" title="Wybory do Parlamentu Europejskiego w Portugalii w 2014 roku">
Wybory do Parlamentu Europejskiego w Portugalii w 2014 roku

Wybory do Parlamentu Europejskiego VIII kadencji w Portugalii zostały przeprowadzone 25 maja 2014. Portugalczycy wybrali 21 eurodeputowanych (w miejsce dotychczasowych 22). Wybory zakończyły się zwycięstwem opozycyjnych socjalistów. Frekwencja wyniosła 33,84%.

</doc>
<doc id="3183457" url="https://pl.wikipedia.org/wiki?curid=3183457" title="Proliferacja broni masowego rażenia">
Proliferacja broni masowego rażenia

Proliferacja broni masowego rażenia – zjawisko przenoszenia broni masowego rażenia i rozprzestrzeniania środków niezbędnych do jej wyprodukowania.
Broń masowego rażenia stanowi środek niebezpieczny, sprzyjający wysokiej śmiertelności i zniszczeniom na dużą skalę. Bardzo ważne jest umiejętne posługiwanie się tym narzędziem, którego skutki użycia są nieodwracalne. Wyróżnia się dwa rodzaje proliferacji: horyzontalną (w przypadku nabycia broni nuklearnej przez uczestników, którzy jej nie posiadali) i wertykalną (dotyczy wzmocnienia jakościowego i ilościowego zasobu nuklearnego państw będących w posiadaniu tego środka). Samo wejście w posiadanie arsenału nuklearnego może nastąpić w drodze: kradzieży, zakupu na czarnym rynku, samodzielnego wyprodukowania (głównie jednak broń biologiczna i chemiczna) lub też na skutek przekazania go przez inne państwo. Duże znaczenie w wymianie informacji dotyczących broni masowego rażenia i jej czynników wytwórczych ma cyberprzestrzeń. Rozwój technologii informatycznych stanowi narzędzie pomocnicze dla grup terrorystycznych.
Umowy międzypaństwowe zabraniające rozprzestrzeniania takiej broni:
Wybrane akty prawne regulujące zjawisko proliferacji broni masowego rażenia w Polsce:
Zjawisko proliferacji broni masowego rażenia zaczęło się rozprzestrzeniać po drugiej wojnie światowej. Zgodnie z raportem Centralnej Agencji Wywiadowczej z 1997 r. głównymi eksporterami tej broni były Chiny i Rosja (sprzęt i technologię głównie przekazywała do Iranu, Indii i Pakistanu). Rozprzestrzenianie tego rodzaju broni zagraża bezpieczeństwu międzynarodowemu i sprzyja konfliktom.

</doc>
<doc id="3183459" url="https://pl.wikipedia.org/wiki?curid=3183459" title="Pitolisant">
Pitolisant

Pitolisant – organiczny związek chemiczny, pochodna piperydyny, odwrotny agonista/antagonista receptorów histaminowych H3. Trwają badania nad zastosowaniem pitolisantu w leczeniu objawów narkolepsji, senności w obturacyjnym bezdechu sennym, nadmiernej senności w przebiegu choroby Parkinsona, a także zaburzeń funkcji poznawczych w schizofrenii. Pitolisant został opracowany przez francuską firmę farmaceutyczną Bioprojet. W marcu 2016 roku Komisja Europejska wydała decyzję o dopuszczeniu do obrotu leku Wakix we wskazaniu narkolepsji z katapleksją lub bez.
Mechanizm działania.
Pitolisant jest wysoce selektywnym kompetycyjnym antagonistą receptora histaminowego H3 (Ki = 0,15–5 nM). Dla ludzkiego receptora H1 Ki = 1140 nM, dla H4 Ki = 100000 nM. Wykazuje również właściwości odwrotnego agonisty receptora H3 (EC50 = 1,5 nM).
Farmakokinetyka.
Biodostępność pitolisantu wynosi 84%, zatem może być stosowany doustnie. Okres półtrwania jest długi i wynosi 11 godzin. Pitolisant metabolizowany jest w wątrobie przy udziale izoenzymów cytochromu P450 CYP3A4 i CYP2D6.

</doc>
<doc id="3183461" url="https://pl.wikipedia.org/wiki?curid=3183461" title="Tiprolisant">
Tiprolisant



</doc>
<doc id="3183464" url="https://pl.wikipedia.org/wiki?curid=3183464" title="BF2.649">
BF2.649



</doc>
<doc id="3183468" url="https://pl.wikipedia.org/wiki?curid=3183468" title="Bielański Ośrodek Kultury">
Bielański Ośrodek Kultury

Bielański Ośrodek Kultury (BOK) – placówka społeczno-kulturalna dzielnicy Bielany, znajduje się przy ul. Goldoniego 1 w Warszawie.
Historia.
Początki działalności kulturalnej na Bielanach sięgają 1950, kiedy Las Bielański otrzymał nazwę „Park Kultury na Bielanach”. Zbudowano wtedy place zabaw, estrady koncertowe, parkiety taneczne, czytelnie i wypożyczalnie książek. W 1973 Las Bielański uznany został za rezerwat przyrody, co kolidowało z dotychczasową aktywnością kulturalną na tym jego terenie. W 1979 Urząd Dzielnicy Żoliborz podpisał umowę z Warszawską Spółdzielnią Mieszkaniową o wynajęciu części pawilonu handlowego przy ul. Goldoniego na Dom Kultury. Jednocześnie utworzono Dzielnicowe Centrum Kultury Robotniczej Bielany, w którego skład weszły: Park Kultury i Dom Kultury przy Goldoniego. 
W 1994 po raz kolejny zmieniono nazwę, tym razem na Dzielnicowy Ośrodek Kultury. Jego zadaniem było zaspokajanie potrzeb mieszkańców w dziedzinie kultury i kultury fizycznej. W momencie powstania Gminy Bielany (1995) ośrodek stał się instytucją gminną o ostatecznej nazwie Bielański Ośrodek Kultury. Zasady jego działalności uregulowane są w statucie. Od 2000 jest Instytucją Kultury.
Działalność kulturalna.
BOK organizuje różnego rodzaju imprezy kulturalne, koncerty, spektakle, spotkania z twórcami, warsztaty. Działają także stałe sekcje (teatr, plastyka) i zespoły. Regularnie odbywają się wieczorki poetyckie, wernisaże, prezentacje i promocje artystów. Oferta programowa obejmuje dzieci, młodzież, dorosłych oraz seniorów. Ośrodek prowadzi program „Uniwersytet Trzeciego Wieku w BOK” oraz Klub Seniora. W ofercie znajdują się kursy np. języka hiszpańskiego, obsługi komputera, nauka gry na pianinie, warsztaty taneczne.
W Bielańskim Domu Kultury organizowany jest cykliczny „Ogólnopolski Salon Karykatury i Satyry”.
Filie.
Bielański Ośrodek Kultury posiada swoją filię na Wólce Węglowej, przy ul. Estrady 112.

</doc>
<doc id="3183469" url="https://pl.wikipedia.org/wiki?curid=3183469" title="Wybory do Parlamentu Europejskiego w Danii w 2014 roku">
Wybory do Parlamentu Europejskiego w Danii w 2014 roku

Wybory do Parlamentu Europejskiego VIII kadencji w Danii zostały przeprowadzone 25 maja 2014. Duńczycy wybrali 13 deputowanych. Wybory zakończyły się zwycięstwem eurosceptycznej Duńskiej Partii Ludowej. Frekwencja wyniosła 56,4%.
Przed wyborami swoje listy (na potrzeby późniejszego podziału mandatów) zblokowały Venstre i Konserwatywna Partia Ludowa, a także Socialdemokraterne z Det Radikale Venstre i Socjalistyczną Partią Ludową.

</doc>
<doc id="3183473" url="https://pl.wikipedia.org/wiki?curid=3183473" title="Latarnia morska Anseküla">
Latarnia morska Anseküla

Latarnia morska Anseküla – (est. "Anseküla tuletorn") latarnia została zbudowana w 1953 roku we wsi Anseküla, w gminie Salme, położonej na południowo-wschodnim wybrzeżu wyspy Sarema na półwyspie Sõrve. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 932.
Żelbetonowa, kwadratowa wieża latarni została zbudowana w 1953 roku. Pierwotnie miała wysokość 22 metrów, a wysokość światła ponad poziom morza wynosiła 33 m. W 1996 roku latarnia została wyremontowana, założono zasilanie słoneczne oraz wiatrowe. W 2007 roku wieżę podwyższono o 8 metrów, tak że obecnie światło latarni znajduje się na wysokości 44 metrów.

</doc>
<doc id="3183474" url="https://pl.wikipedia.org/wiki?curid=3183474" title="Jan Szturc (meteorolog)">
Jan Szturc (meteorolog)

Jan Szturc (ur. 1955 w Katowicach) – polski meteorolog, hydrolog, historyk protestantyzmu na ziemiach polskich, działacz luterański.
Praca zawodowa i aktywność naukowa.
Absolwent studiów fizycznych na Uniwersytecie Śląskim w 1980 r. Początkowo był zatrudniony w Zakładzie Fizyki Ciała Stałego PAN w Zabrzu, a następnie od 1983 r. w Instytucie Meteorologii i Gospodarki Wodnej (IMGW-PIB). W 1991 r. uzyskał w IMGW na podstawie rozprawy pt. "Metodyka badań hydrologicznych w rejonie uprzemysłowionym (na przykładzie G.O.P.-u)" stopień doktora nauk technicznych w zakresie kształtowania środowiska, specjalność: hydrologia. Natomiast w 2011 r. Rada Wydziału Nauk o Ziemi Uniwersytetu Śląskiego w Katowicach na podstawie dorobku i dzieła pt. "Niepewność w radarowych pomiarach opadu z punktu widzenia hydrologii" nadała mu stopień naukowy doktora habilitowanego nauk o Ziemi w zakresie geografii, specjalności: hydrologia, meteorologia. Obecnie jest profesorem IMGW-PIB i kierownikiem Zakładu Nowcastingu. Czasowo był również zatrudniony w Instytucie Ochrony i Inżynierii Środowiska Akademii Techniczno-Humanistycznej w Bielsku-Białej. Od 2012 r. jest członkiem Rady Naukowej IMGW-PIB.
Był wykonawcą i kierownikiem kilku europejskich programów badawczych, m.in. w ramach COST, Programów Ramowych (FP) i Europejskiego Funduszu Rozwoju Regionalnego, a także krajowych. Brał aktywny udział w wielu konferencjach, z zakresu zwłaszcza meteorologii i hydrologii radarowej oraz estymacji i prognoz opadu. Od 2014 r. jest członkiem Komitetu Doradczego Naukowo-Technicznego (STAC) organizacji EUMETNET, skupiającej europejskie narodowe służby meteorologiczne. Jest autorem ok. 100 publikacji naukowych oraz recenzentem czasopism zagranicznych i krajowych.
Działalność społeczna.
Jest członkiem Zarządu Głównego Polskiego Towarzystwa Ewangelickiego (PTEw) w latach 1991-2002 i ponownie od 2007 r., w którym pełnił m.in. funkcje wiceprezesa (1991-1999, 2007-2011 i od 2019) i sekretarza (1999-2002). Był współzałożycielem Oddziału PTEw w Katowicach i jego przewodniczącym w latach 1987-1995 oraz 2002-2011. W latach 1997-2002 był redaktorem naczelnym kwartalnika „Myśl Protestancka”, zaś w latach 2003-2008 kwartalnika Diecezji Katowickiej Kościoła Ewangelicko-Augsburskiego „Ewangelik”. W latach 2007-2012 był członkiem Synodu Kościoła Ewangelicko-Augsburskiego w Polsce. Zajmuje się także publicystyką historyczną.
Wybrane publikacje zawodowe.
Ponadto jest autorem artykułów w czasopismach naukowych, m.in. "Physics and Chemistry of the Earth", "Meteorology and Atmospheric Physics", "Natural Hazards and Earth System Sciences", "Atmospheric Science Letters", "Meteorological Applications", "Proceedings of the International Association of Hydrological Sciences", "Meteorology Hydrology and Water Management", "Atmospheric Research".

</doc>
<doc id="3183477" url="https://pl.wikipedia.org/wiki?curid=3183477" title="Concierto de Aranjuez (album Paco de Lucii)">
Concierto de Aranjuez (album Paco de Lucii)

Concierto de Aranjuez – album koncertowy hiszpańskiego wirtuoza gitary flamenco Paco de Lucii. Publikacja płyty miała miejsce w roku 1991. Na okładce wydawnictwa obok de Lucii siedzi Joaquín Rodrigo, którego muzyka była inspiracją dla gitarzysty. Gra dzieł Rodriga przez de Lucię i jego sekstet, wspomagane było przez orkiestrę Orquesta de Cadaqués.
Interpretacje.
Pierwsze trzy ścieżki na krążku są interpretacją kompozycji Joaquína Rodrigo "Concierto de Aranjuez". Pozostałe instrumentale są natomiast aranżacjami suity "Iberia" autorstwa Isaaca Albéniza. Materiał na album nagrywany był na żywo w Teatro Bulevar de la Casa de la Cultura w mieście Torrelodones, nieopodal Madrytu.
Historia powstania albumu.
Gdy de Lucia postanowił włączyć dzieło uznanego kompozytora i wirtuoza fortepianu Joaquína Rodriga do swego programu koncertowego, co było wówczas sporym ryzykiem. Wiekowy artysta zdecydowanie nie był zwolennikiem takiego pomysłu, ponieważ uważał taki krok za deprecjację jego pracy twórczej. Rodrigo jednak postanowił odwiedzić gitarzystę na jednym z jego koncertów, gdzie grał on "Concierto de Aranjuez". Wspomagany przy wejściu na scenę nobliwy starzec (od trzeciego roku życia Rodrigo był niewidomy), poprosił wtedy Paco o powtórzenie jednej z części. De Lucia spełnił jego prośbę, po czym zadowolony Rodrigo oświadczył publiczności, że nikt nigdy nie zagrał "Concierto de Aranjuez" tak egzotycznie, i z taką inspirującą mocą.

</doc>
<doc id="3183479" url="https://pl.wikipedia.org/wiki?curid=3183479" title="Wybory do Parlamentu Europejskiego we Włoszech w 2014 roku">
Wybory do Parlamentu Europejskiego we Włoszech w 2014 roku

Wybory do Parlamentu Europejskiego VIII kadencji we Włoszech zostały przeprowadzone 25 maja 2014. Włosi wybrali 73 eurodeputowanych. Wybory zakończyły się zwycięstwem rządzącej Partii Demokratycznej. Frekwencja wyniosła 57,22%.

</doc>
<doc id="3183480" url="https://pl.wikipedia.org/wiki?curid=3183480" title="Barbara Habsburg">
Barbara Habsburg



</doc>
<doc id="3183489" url="https://pl.wikipedia.org/wiki?curid=3183489" title="Latarnia morska Loode">
Latarnia morska Loode

Latarnia morska Loode – (est. "Loode tuletorn") latarnia została zbudowana w 1953 roku na południowy wschód od wsi Türju, w gminie Torgu, położonej na południowo-wschodnim wybrzeżu wyspy Sarema na półwyspie Sõrve. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 934.
Żelbetonowa, kwadratowa wieża latarni została zbudowana w 1953 roku. Ma wysokość 15 metrów, dolna część jest pomalowana na biało, a górna na czerwono. W 1996 roku latarnia została wyremontowana, założono zasilanie słoneczne oraz wiatrowe.

</doc>
<doc id="3183493" url="https://pl.wikipedia.org/wiki?curid=3183493" title="Christian August Voigt">
Christian August Voigt

Christian August Voigt (ur. 21 sierpnia 1808 w Brodach, zm. 10 lutego 1890 w Wiedniu) – austriacki anatom.
Życiorys.
Studiował medycynę na Uniwersytecie w Wiedniu, w 1841 obronił pracę doktorską pt. "„De Systemate Intermedio vasorum eiusque radicibus”". Bardzo duży wpływ na jego wiedzę i poglądy fachowe miały prace Christiana Josepha Berresa. W 1847 wyjechał do Lublany, gdzie przez trzy lata wykładał chirurgię na uczelni medycznej. Od 1850 do 1854 mieszkał we Lwowie i wykładał na tamtejszym Uniwersytecie, następnie przebywał Krakowie, gdzie do 1861 był zawodowo związany z Uniwersytetem Jagiellońskim. Powróciwszy do Wiednia został wykładowcą anatomii i histologii, był członkiem Wiedeńskiej Akademii Nauk. W 1878 przeszedł w stan spoczynku.
Dorobek naukowy.
Christian August Voigt prowadził badania anatomiczne dotyczące ludzkiej skóry i włosów, używany do czasów współczesnych termin "„linia Voigta”" dotyczy linii granicznej występowania i rozmieszczenia pigmentu występującej u osób o ciemnej karnacji i ciemnoskórych. Voigt stwierdził, że linia pigmentowa występuje symetrycznie po obu stronach ciała około dziesięć centymetrów wzdłuż bocznej krawędzi bicepsu, zjawisko to nosi również nazwę „linia Fuchtersa”.

</doc>
<doc id="3183496" url="https://pl.wikipedia.org/wiki?curid=3183496" title="Nikołaj Babajew">
Nikołaj Babajew

Nikołaj Archipowicz Babajew, ros. Никола́й Архи́пович Баба́ев (ur. 28 lutego 1924 w Ust'Sumach w pobliżu Kargatu, zm. 13 sierpnia 1984 w Nowosybirsku) – starszy sierżant Armii Czerwonej, Bohater Związku Radzieckiego (1945).
Pochodził z rodziny chłopskiej, skończył kilka klas szkoły średniej, po czym pracował w gospodarstwie. Później pracował w fabryce w Nowosybirsku. Od stycznia 1942 w Armii Czerwonej, przez pół roku uczył się w szkole wojsk zapasowych, od sierpnia 1942 na froncie. Do lutego 1945 był dowódcą transportera opancerzonego roty 53 Gwardyjskiej Brygady Czołgów 6 Korpusu Czołgów 3 Armii Pancernej ZSRR 1 Frontu Ukraińskiego. Wyróżnił się podczas walk na Górnym i Dolnym Śląsku w lutym i marcu 1945, gdzie najpierw dowodzony przez niego transporter opancerzony rozbił niemiecki garnizon, zabijając ponad 20 żołnierzy i oficerów i zniszczył wiele pojazdów i wagonów kolejowych z konwoju Wehrmachtu, później w innej potyczce Babajew zabił ok. 30 żołnierzy wroga, a w mieście Nowogrodziec wraz ze swoimi podkomendnymi schwytał dwóch niemieckich oficerów łącznikowych i zdobył siedzibę SS, zdobywając wiele dokumentów i biorąc do niewoli kilku oficerów. 7 marca 1945 Babajew osobiście zniszczył dwa niemieckie czołgi i zabił kilkudziesięciu Niemców. 27 czerwca 1945 Prezydium Rady Najwyższej ZSRR nadało mu tytuł Bohatera ZSRR. W 1946 został zdemobilizowany, wrócił do Nowosybirska, gdzie pracował w zakładzie mechanicznym. W 1947 wstąpił do WKP(b), ukończył szkołę partyjną.

</doc>
<doc id="3183497" url="https://pl.wikipedia.org/wiki?curid=3183497" title="Wybory do Parlamentu Europejskiego we Francji w 2014 roku">
Wybory do Parlamentu Europejskiego we Francji w 2014 roku

Wybory do Parlamentu Europejskiego VIII kadencji we Francji zostały przeprowadzone 25 maja 2014, dzień wcześniej głosowano w niektórych terytoriach zamorskich. Francuzi wybrali 74 eurodeputowanych. Frekwencja wyniosła 42,43%.

</doc>
<doc id="3183499" url="https://pl.wikipedia.org/wiki?curid=3183499" title="Lwowski Cyrk Państwowy">
Lwowski Cyrk Państwowy

Lwowski Cyrk Państwowy "/j. ukr: Львівський державний цирк/" – cyrk we Lwowie, znajduje się w specjalnie wybudowanym obiekcie przy ulicy Gródeckiej 83. 
Budynek cyrku powstał u podnóża Góry Świętojurskiej w 1969 według projektu architektów A. Bachmatowa i M. Kaniewskiego. Jest to rotunda z cylindyczną, piętrową widownią, nakrytą dachem kopułowym. Pod widownią znajdują się pomieszczenia socjalne i toalety. Front budynku stanowi parterowy hol z kasami, biurem i poczekalnią. Cyrk posiada własny zespół aktorski, postawę repertuaru stanowią występy zwierząt. Ponadto w budynku odbywają się imprezy kulturalne, sportowe (walki bokserskie) oraz koncerty muzyczne. 
W nocy z 22 na 23 marca 2011 w budynku wybuchł pożar, nie było poszkodowanych, straty wyceniono na 500 tysięcy USD, po zakończeniu prac naprawczych cyrk wznowił działalność. 

</doc>
<doc id="3183501" url="https://pl.wikipedia.org/wiki?curid=3183501" title="Krytonosek turzycowy">
Krytonosek turzycowy

Krytonosek turzycowy ("Scytalopus iraiensis") – gatunek małego ptaka z rodziny krytonosowatych (Rhinocryptidae). Występuje endemicznie w Brazylii w 20 lokalizacjach. Zagrożony wyginięciem.
Taksonomia.
Krytonoska turzycowego zaobserwowano po raz pierwszy w kwietniu 1997 w regionie Kurytyby (wschodnia część stanu Parana, Brazylia). Holotyp pochodził z okolic Quatro Barras w tym samym stanie; była to dorosła samica, odłowiona 5 czerwca 1997 na wysokości około 900 m n.p.m. u prawego wybrzeża Iraí, co znalazło odzwierciedlenie w drugim członie nazwy naukowej "iraiensis". Prócz tego zebrano kilka paratypów – trzy dorosłe samce i młodą samicę.
Nie wyróżnia się podgatunków.
Krytonosek turzycowy jest blisko spokrewniony z krytonoskiem śniadym ("S. speluncae"), od którego niezależnie od wieku i płci odróżnia go 9 cech, z czego 5 odnoszących się do krtani i krtani dolnej ("syrinx"), w tym jej umięśnienia; z pozostałych wymienić można:
oraz częstotliwość wydawanych dźwięków – u krytonoska turzycowego wynosi ona 0,7–3,6 kHz, u śniadego zaś 1,7–4,8 kHz.
Morfologia.
Krytonosek turzycowy mierzy około 12,5 cm długości; u holotypu rozpiętość skrzydeł wynosiła 15,7 cm. Długość dzioba mierzona od bliższego głowie końca nozdrzy jest równa 7,7 mm, zaś od dalszego od ciała końca nozdrzy 5,4 mm. Skrzydła mierzą 45,4 mm długości, ogon 38,9 mm, a skok 18,2 mm. Masa ciała 12,4 g. Formuła skrzydłowa dla gatunku: 5&gt;6=4&gt;7=3&gt;2&gt;1&gt;8&gt;9&gt;10.
Dalszy opis dotyczy holotypu. Kantarek, wierzch głowy, czoło, kark, grzbiet, pokrywy skrzydłowe i sterówki czarne. Gardło szare. Klatka piersiowa i pozostała część spodu ciała ciemnoszare. Okolice oczu, pokrywy uszne oraz boki szyi szare, wpadające w czarniawe. Boki ciała wykazują podobne ubarwienie, jednak są delikatnie brązowo prążkowane. Lotki I rzędu, oraz pierwsze z II rzędu, z wierzchu o barwie sepii; pozostałe lotki II rzędu z wierzchu czarne. Nogi jasnobrązowe. Tęczówka szarobrązowa. Dziób czarny z szarobrązową końcówką.
Zasięg występowania.
Wedle danych BirdLife International z 2009 krytonosek turzycowy występuje w 20 miejscach w Brazylii – w stanach Minas Gerais, Parana i Rio Grande do Sul; w momencie odkrycia znano 3. Wedle BirdLife może być spotykany do 950 m n.p.m.
Ekologia.
Występuje na podmokłych obszarach u wybrzeży rzek, z gęstą roślinnością osiągającą 60–180 cm wysokości. Środowisko tego gatunku zdominowane jest przez ponikło, prócz tego występuje np. przygiełka (ciborowate), drżączka (wiechlinowate). Wśród roślinności wyróżniają się krzewy, jak "Baccharis", sadziec (astrowate), kiścień (wrzosowate), "Myrsine parvifolia" (Myrsinaceae).
U samicy odłowionej 5 czerwca plamy lęgowej nie stwierdzono. Na jednym z osobników stwierdzono kleszcze z rodzaju "Amblyomma" (Ixodidae) oraz larwy roztoczy z rodziny Tromboliculidae.
Wśród resztek występujących w treści żołądkowej krytonoska turzycowego odnaleziono szczątki karaczanów (Blattodea), pluskwiaków (Hemiptera), przedstawicieli cykadokształtnych (Cicadomorpha), zajadkowatych (Reduviidae), chrząszczy (Coleoptera) – w tym ryjkowcowatych (Curculionidae).
Status i zagrożenia.
Przez IUCN gatunek klasyfikowany jako zagrożony wyginięciem (EN, "Endangered") nieprzerwanie od 2000. Liczebność populacji szacuje się na 250–999 dorosłych osobników, a jej trend oceniany jest jako spadkowy. Zagrożeniem dla krytonoska turzycowego jest silna fragmentacja środowiska. Do tego tama na Iraí zalała lokalizacje, z których po raz pierwszy wykazano tego ptaka; w otoczeniu postępuje urbanizacja i budowa dróg. Kolejne zagrożenia to odwadnianie łąk oraz powszechnie stosowane wypalanie traw.

</doc>
<doc id="3183507" url="https://pl.wikipedia.org/wiki?curid=3183507" title="Makhtar Thioune">
Makhtar Thioune

Makhtar Thioune (ur. 5 sierpnia 1984 w Richard Toll) – senegalski piłkarz, grający na pozycji pomocnika.
Kariera klubowa.
Thioune karierę zaczynał w rodzinnym kraju, w którym występował najpierw w ASC Linguère, a następnie w ASC Port Autonome. W 2006 roku trafił do Norwegii. Trzy sezony spędził w drugiej lidze jako zawodnik Sparty Sarpsborg. W 2009 roku przeniósł się do Molde FK, w którym spędził kolejne trzy lata. Zimą 2012 roku na kilka miesięcy trafił do Niemiec, do drugoligowego wówczas Karlsruher SC. Latem tego samego roku wrócił jednak do Norwegii i trafił do Viking FK. W 2016 grał w Şanlıurfasporze, a w 2017 trafił do klubu Alta IF.
Kariera reprezentacyjna.
W reprezentacji Senegalu zadebiutował w 2006 roku
Sukcesy.
ASC Port Autonome
Molde

</doc>
<doc id="3183508" url="https://pl.wikipedia.org/wiki?curid=3183508" title="Blok Reformatorski">
Blok Reformatorski

Blok Reformatorski () – koalicja bułgarskich centroprawicowych partii politycznych.
Historia.
Blok powstał 20 grudnia 2013. Został zawiązany przez pięć pozaparlamentarnych opozycyjnych wobec rządzących socjalistów ugrupowań. Utworzyły go Ruch „Bułgaria na rzecz Obywateli” (lider: Meglena Kunewa), Demokraci na rzecz Silnej Bułgarii (lider: Radan Kynew), Związek Sił Demokratycznych (lider: Bożidar Łukarski), Partia Ludowa „Wolność i Godność” (lider: Korman Ismaiłow) oraz Bułgarski Ludowy Związek Chłopski (lider: Nikołaj Nenczew). Sojusz zdecydował się na start w wyborach europejskich w 2014, wystawiając na pierwszym miejscu listy wyborczej byłą komisarz europejską Meglenę Kunewą. Rzecznikiem sojuszu został Radan Kynew, lider Demokratów na rzecz Silnej Bułgarii.
W głosowaniu z maja 2014 koalicja uzyskała 6,45% głosów, wprowadzając do Parlamentu Europejskiego jednego przedstawiciela – dzięki głosom preferencyjnym mandat uzyskał Swetosław Malinow. W październiku tego samego roku Blok Reformatorski, do którego przystąpiła m.in. Bułgarska Nowa Demokracja, w przedterminowych wyborach krajowych uzyskał blisko 8,9% głosów i 23 mandaty w Zgromadzeniu Narodowym 43. kadencji. Sojusz dołączył następnie do koalicji rządowej współtworzonej przez GERB, delegując swoich ministrów do gabinetu Bojka Borisowa.
W 2016 kandydatem bloku w wyborach prezydenckich był Trajczo Trajkow, który w pierwszej turze otrzymał 5,9% głosów, zajmując 6. miejsce. W międzyczasie ugrupowania Partia Ludowa „Wolność i Godność” oraz Demokraci na rzecz Silnej Bułgarii opuściły koalicję.
W przedterminowych wyborach w 2017 Blok Reformatorski otrzymał około 3,1% głosów, nie przekraczając tym samym wyborczego progu, co praktycznie zakończyło działalność sojuszu.

</doc>
<doc id="3183510" url="https://pl.wikipedia.org/wiki?curid=3183510" title="Aleksander Żywiecki">
Aleksander Żywiecki

Aleksander Żywiecki (ur. 15 lipca 1962) – artysta malarz, pejzażysta, przedstawiciel współczesnego nurtu malarstwa realistycznego w Polsce.
Życiorys.
Wykształcenie.
Aleksander Żywiecki urodził się w Katowicach. Absolwent Państwowego Liceum Sztuk Plastycznych w Katowicach, do którego uczęszczał w latach 1977–1982. Studia na Wydziale Grafiki Akademii Sztuk Pięknych w Krakowie, Filia Katowicach w latach 1982–1988, gdzie związany był z pracownią malarstwa i rysunku prof. Jacka Rykały. Dyplom z zakresu projektowania graficznego uzyskał w pracowni prof. Adama Romaniuka i grafiki warsztatowej w pracowni Stanisława Gawrona.
Wystawy.
W latach studenckich uczestniczył w wystawach i konkursach plastycznych. Otrzymał nagrody na „Ogólnopolskim Przeglądzie Grafiki Studenckiej” i w konkursie na „Inną, nową książkę.” Po ukończeniu nauki był zapraszany przez właścicieli europejskich i światowych galerii, m.in. prezentował swoją twórczość w Niemczech (poplenerowa wystawa w Sahlmule, 1993), w Belgii (w galerii Centre Culturel Jean Degous, Beloeil, Belgia 2001) oraz w USA (Anya Tish Gallery, Houston, USA 2000).
Autor ponad 30 wystaw indywidualnych w Polsce, m.in. w galerii Arkada, Wrocław 1997, cykliczne wystawy w Galerii Kocioł Artystyczny Kraków 1997, 1999, 2002, 2006, retrospektywna wystawa w Muzeum Śląskim, Katowice 1999, wystawa w galerii Radia Katowice Na żywo, Katowice 2006, wystawa w Miejskiej Galerii Sztuki, Chorzów 2007, retrospektywną wystawę twórczości w galerii Panorama (Tomaszowice pod Krakowem 2010) i wystawę w Galerii Sztuki Współczesnej, Kołobrzeg 2013.
Pełna lista wystaw indywidualnych:
Plenery.
Aleksander Żywiecki to artysta pracujący i tworzący w plenerze, uczestnik plenerów w Polsce m.in. w Dolinie Biebrzy, na Wyżynie Krakowsko-Częstochowskiej, na Polesiu, w Puszczy Białowieskiej, w Rezerwacie Ujście Warty. W roku 2008 i 2009 wielokrotnie wyjeżdżał na Ukrainę na tereny dawnych Kresów Polskich. Powstały wtedy liczne prace ukazujące pejzaże Dniestru. Z tego okresu pochodzi wiele szkiców rysunkowych i obrazów olejnych, w tym jedno z najbardziej cenionych dzieł „Dniestr o zmierzchu pod Mariampolem”.
Malarstwo.
Inspiracje.
U źródeł twórczości Aleksandra Żywieckiego leży fascynacja estetyką i poetyką nurtu Stimmungowego w malarstwie pejzażowym schyłku XIX i początku XX wieku, w którym nastrojowe wizje dzikiej natury utożsamiane są z „pejzażem wewnętrznym” stanów emocjonalnych ludzkiej duszy.
Cechy stylu i tematyka.
We wczesnym okresie kariery, w latach 80. XX w. w pracowni artysty powstawały prace abstrakcyjne utrzymane w nurcie postmodernistycznym, tworzone z wykorzystaniem nowoczesnych mediów i nietypowych materiałów. Lecz, jak pisze o nim Jerzy Madeyski, początkujący wówczas malarz „rychło dostrzegł, że abstrakcja potrafi wyłącznie oddawać wrażenia i uczucia nadzwyczaj ogólne, a to mu nie wystarczało. Abstrakcja zaczęła go więc nużyć i nudzić.”
Od początku lat 90. XX w. artysta skupił się wyłącznie na pejzażu, który odtąd stał się jedynym podmiotem jego poszukiwań artystycznych. Jednocześnie zarzucił eksperymenty formalne postanawiając tworzyć wizerunki natury przy użyciu tradycyjnych technik malarskich.
Przyroda na płótnach Żywieckiego jest oderwana od naszej ludzkiej rzeczywistości, istnieje poza człowiekiem i pozostaje wolna od jego wpływu. Jak pisał Jerzy Madeyski, Aleksander Żywiecki „maluje pejzaż bezludny, pozbawiony jakże ongiś modnego, a nawet obowiązującego sztafarzu, a nawet choćby tylko śladów ludzkiej egzystencji.” W przedstawieniach artysty natura pozostaje dziewicza, surowa, dzika i różnorodna w swych przejawach: czasem nieprzyjazna, wroga i brutalnie dramatyczna a czasem łagodna, wręcz spokojnie sielankowa. Zawsze jednak jest bytem niezależnym, tworem pierwotnym, nieskalanym wpływami cywilizacji i nie poddanym ludzkiej kontroli.
Żywiecki, ukazując przyrodę, czerpie z tradycji malarstwa pejzażowego romantycznego i postromantycznego, w szczególności ze spuścizny malarstwa polskiego reprezentującego XIX wieczną szkołę monachijską (polscy malarze na emigracji). Podobnie jak u jego poprzedników, u współczesnego artysty wizerunki przyrody pełnią rolę zwierciadła duszy autora.
Skupiwszy się na malarskich wizjach przyrody Aleksander Żywiecki raz na zawsze zarzucił eksperymenty formalne. Zaczął tworzyć w duchu tradycji, skłonił się ku realizmowi, który, przed nastaniem awangardy XX wieku, w kilkusetletniej historii malarstwa, był nurtem wiodącym.
We własnej opinii artysty, w jego dojrzałej twórczości wyraźne staje się dążenie do syntezy i oszczędnej formy. Eliminowane są obiekty materialne, szczegóły oraz elementy narracyjne. Znikają dosłowności a pejzaż ulega redukcji do przedstawień ulotnych form i niematerialnych sił przyrody. Treścią obrazu stają się rozległe ziejące pustką przestrzenie, ciemności panujące w samym sercu lasu, zjawiska atmosferyczne takie jak mrok przed burzą, mgła czy ruch wiatru podczas gwałtownej ulewy.
Grupa 4 pejżaże.
W lipcu roku 2012 z inicjatywy Aleksandra Żywieckiego zawiązała się grupa "4 pejzaże" w skład której weszli: Aleksander Żywiecki, Andrzej Kacperek, Paweł Kotwicz oraz Jan Wołek. Aleksander Żywiecki jest współautorem manifestu grupy. Według manifestu, ważnym celem grupy "4 pejzaże" jest utorowanie drogi innym niż uznane przez współczesnych im krytyków rodzajom twórczości, w tym malarstwu, którego dążeniem jest oddziaływanie estetyczne i wywoływanie wzruszeń.
Rysunek.
Obok malarstwa olejnego w dorobku Aleksandra Żywieckiego znajdują się również rysunki. Wiele prac zostało wykonanych ołówkiem lub częściej szerokim bloczkiem grafitowym, dzięki któremu artysta osiąga efekty malarskie. Powstałe w ten sposób rysunki służą jako szkice studyjne do obrazów, ale także stanowią odrębne i traktowane na równi z obrazami olejnym samoistne i skończone dzieła sztuki. Największe ze zbiorów to rysunki Puszczy Białowieskiej, dębów Rogalińskich oraz rysunki z Polesia i Biebrzańskich rozlewisk.

</doc>
<doc id="3183512" url="https://pl.wikipedia.org/wiki?curid=3183512" title="Złoty Lew (festiwal)">
Złoty Lew (festiwal)

Międzynarodowy Festiwal Teatralny "Złoty Lew" – najważniejsze wydarzenie teatralne we Lwowie i jedno z ważniejszych na Ukrainie. Hasło przewodnie brzmi "Klasyka oczami eksperymentu". Trwa 10 dni, rozpoczyna się i kończy pochodem ulicznym tzw. karnawałem festiwalu. 
Inicjatorem zorganizowania w 1989 pierwszego festiwalu był Jarosław Fedoryszyn, wówczas we Lwowie odbył się ogólnoukraiński przegląd niezależnych teatrów studyjnych. W tamtym okresie powstało na Ukrainie wiele takich organizacji, co było związane ze zmianami w radzieckiej kulturze teatralnej. Obecną nazwę festiwal otrzymał w 1992, wtedy przestał być przeglądem dorobku amatorskich grup aktorskich, po raz pierwszy nabrał cech prawdziwego festiwalu. Cztery lata później stał się cykliczną imprezą pokazującą sztukę eksperymentalną, wtedy też przyjęto obowiązujące hasło przewodnie. 
Festiwal jest imprezą publiczną, odbywa się na scenie Teatru Woskresienia w ramach Europejskiego Forum Teatralnego (IETM) i Stowarzyszenia Międzynarodowych Festiwali (IFEA). 
Szacuje się, że dotychczas w festiwalu wzięło udział ponad 2500 uczestników z Ukrainy, Belgii, Białorusi, Bułgarii, Estonii, Francji, Gruzji, Holandii, Kirgistanu, Litwy, Łotwy, Mołdawii, Niemiec, Polski, Rosji, Rumunii, Serbii, Słowacji, Stanów Zjednoczonych, Turkmenistanu, Węgier, Wielkiej Brytanii i innych państw. 
Wśród honorowych gości festiwalu jest m.in. polski aktor Daniel Olbrychski. 

</doc>
<doc id="3183519" url="https://pl.wikipedia.org/wiki?curid=3183519" title="Adam Chreptowicz (filantrop)">
Adam Chreptowicz (filantrop)

Adam Chreptowicz herbu Odrowąż (ur. 19 marca 1768 w Szczorsach, zm. w 1846 roku w Warszawie) – polski szlachcic, poseł na Sejm Czteroletni z województwa nowogródzkiego, filantrop i mecenas nauki, kawaler maltański (w zakonie od 1803 roku), kawaler Honoru i Dewocji w Wielkim Przeoracie Katolickim w Rosji.
Życiorys.
Adam Chreptowicz urodził się we wzniesionym przez jego ojca pałacu w Szczorsach. Uczył się w Szkole Głównej Litewskiej, później wiele podróżował, przede wszystkim po Niemczech, Danii i Anglii. Interesował się górnictwem.
Był rotmistrzem Kawalerii Narodowej. W 1790 roku został posłem z województwa nowogródzkiego na drugą kadencję Sejmu Czteroletniego. W czasie insurekcji kościuszkowskiej był adiutantem gen. Stanisława Mokronowskiego.
Po rozbiorach został wizytatorem szkół i członkiem komisji sądowo-edukacyjnej, z ramienia Cesarskiego Uniwersytetu Wileńskiego. W 1812 roku Napoleon Bonaparte mianował go członkiem Izby Administracyjnej departamentu wileńskiego. W 1813 roku do powrotu władz rosyjskich do Wilna był członkiem tymczasowej komisji gubernialnej.
W 1834 roku był prezesem wileńskiego Towarzystwa Dobroczynności oraz wiceprezesem wileńskiego Towarzystwa Typograficznego.
Rozbudował odziedziczony po ojcu księgozbiór (który przeniósł z Warszawy do Szczors) do 15 tysięcy tomów. Założył szkołę parafialną w Niehniewiczach, później szkołę wzajemnego nauczania w Szczorsach. Przeprowadził wiele reform w relacjach z poddanymi, założył kasę oszczędnościową dla chłopów. Pierwszy na Litwie wprowadził płodozmian i szlachetne rasy inwentarza.
Życie rodzinne.
Był najstarszym synem Joachima Litawora Chreptowicza i Konstancji z domu Przeździeckiej h. Roch III. Miał czworo rodzeństwa. Byli to: Ewa, późniejsza żona Michała Hieronima Brzostowskiego, oraz Aleksander, Ignacy i Ireneusz.
Ożenił się z Marianną Granowską h. Leliwa, jednak to bezdzietne małżeństwo rozpadło się, a Marianna wyszła za Aleksandra Augusta Zamoyskiego, a później za Kazimierza Lubomirskiego.

</doc>
<doc id="3183524" url="https://pl.wikipedia.org/wiki?curid=3183524" title="Pablo Echenique-Robba">
Pablo Echenique-Robba

Pablo Echenique-Robba (ur. 28 sierpnia 1978 w Rosario) – hiszpański fizyk, badacz i polityk pochodzący z Argentyny, deputowany do Parlamentu Europejskiego VIII kadencji, parlamentarzysta krajowy.
Życiorys.
Po urodzeniu zdiagnozowano u niego rdzeniowy zanik mięśni, porusza się na wózku elektrycznym. Gdy miał 13 lat, jego rodzina przeprowadziła się do Hiszpanii i osiedliła w Aragonii. Pablo Echenique-Robba ukończył w 2002 fizykę na Uniwersytecie w Saragossie, a w 2006 na tej samej uczelni uzyskał doktorat. Został zatrudniony jako badacz w Najwyższej Radzie Badań Naukowych w Madrycie.
W 2014 wystartował w wyborach europejskich z listy nowo utworzonej lewicowej partii Podemos, uzyskując mandat eurodeputowanego VIII kadencji. Zrezygnował z niego 14 marca 2015 w związku z kandydowaniem w wyborach na prezydenta Aragonii. Został wówczas wybrany w skład regionalnego parlamentu.
W wyborach w kwietniu 2019 i listopadzie 2019 uzyskiwał natomiast mandat posła do Kongresu Deputowanych.

</doc>
<doc id="3183525" url="https://pl.wikipedia.org/wiki?curid=3183525" title="Wólka Pukarzowska (gromada)">
Wólka Pukarzowska (gromada)

Wólka Pukarzowska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wólka Pukarzowska z siedzibą GRN w Wólce Pukarzowskiej utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Wólka Pukarzowska. Pukarzów wieś, Pukarzów kol., Hopkie wieś, Hopkie kol., Grodysławice wieś i Grodysławice kol. ze zniesionej gminy Rachanie w tymże powiecie. Dla gromady ustalono 24 członków gromadzkiej rady narodowej.
1 stycznia 1969 gromadę zniesiono, włączając jej obszar do gromad Rachanie (wsie Grodysławice i Kolonia Grodysławice) i Łaszczów (wsie Hopkie, Pukarzów, Wólka Pukarzowska, Kolonia Hopkie i Kolonia Pukarzów) w tymże powiecie.

</doc>
<doc id="3183527" url="https://pl.wikipedia.org/wiki?curid=3183527" title="Antoniówka (gromada)">
Antoniówka (gromada)

Antoniówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Antoniówka z siedzibą GRN w Antoniówce utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Antoniówka, Śniatycze i Wolica Śniatycka ze zniesionej gminy Komarów w tymże powiecie. Dla gromady ustalono 18 członków gromadzkiej rady narodowej.
1 stycznia 1962 gromadę zniesiono, włączając jej obszar do gromady Komarów-Osada w tymże powiecie.

</doc>
<doc id="3183529" url="https://pl.wikipedia.org/wiki?curid=3183529" title="Ciotusza Nowa (gromada)">
Ciotusza Nowa (gromada)

Ciotusza Nowa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ciotusza Nowa z siedzibą GRN w Ciotuszy Nowej utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Ciotusza Nowa, Ciotusza Stara i Łuszczacz ze zniesionej gminy Majdan Sopocki w tymże powiecie. Dla gromady ustalono 17 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Majdan Sopocki w tymże powiecie.

</doc>
<doc id="3183530" url="https://pl.wikipedia.org/wiki?curid=3183530" title="Czartowiec (gromada)">
Czartowiec (gromada)

Czartowiec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czartowiec z siedzibą GRN w Czartowcu utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Czartowiec wieś, Czartowiec kol. i Soból ze zniesionej gminy Tyszowce oraz obszary dotychczasowych gromad Muratyn wieś i Muratyn kol. ze zniesionej gminy Łaszczów w tymże powiecie. Dla gromady ustalono 13 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Tyszowce (wieś i kolonię Czartowiec oraz wieś Soból) i Łaszczów (wieś i kolonię Muratyn) w tymże powiecie.

</doc>
<doc id="3183531" url="https://pl.wikipedia.org/wiki?curid=3183531" title="Gatunek dzieworodny">
Gatunek dzieworodny



</doc>
<doc id="3183532" url="https://pl.wikipedia.org/wiki?curid=3183532" title="Dobużek (gromada)">
Dobużek (gromada)

Dobużek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dobużek z siedzibą GRN w Dobużku utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Dobużek, Kmiczyn wieś i Kmiczyn kol. ze zniesionej gminy Łaszczów w tymże powiecie. Dla gromady ustalono 9 członków gromadzkiej rady narodowej.
1 stycznia 1958 gromadę zniesiono, włączając jej obszar do gromady Łaszczów w tymże powiecie.

</doc>
<doc id="3183533" url="https://pl.wikipedia.org/wiki?curid=3183533" title="Gródek (gromada w powiecie tomaszowskim)">
Gródek (gromada w powiecie tomaszowskim)

Gródek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gródek z siedzibą GRN w Gródku utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Gródek wieś, Gródek kol. i Łubcze ze zniesionej gminy Jarczów, obszar dotychczasowej gromady Sowiniec ze zniesionej gminy Majdan Górny, obszar dotychczasowej gromady Podlodów ze zniesionej gminy Łaszczów oraz obszary dotychczasowych gromad Wólka Gródecka wieś i Wólka Gródecka kol. ze zniesionej gminy Rachanie w tymże powiecie. Dla gromady ustalono 20 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad: Jarczów (wieś i kolonię Łubcze), Łaszczów (wieś i kolonię Podlodów) i nowo utworzonej Typin (wieś i kolonię Gródek, wieś Wola Gródecka oraz kolonie Bukowiec, Pomiary i Sowiniec) w tymże powiecie.

</doc>
<doc id="3183534" url="https://pl.wikipedia.org/wiki?curid=3183534" title="Komarów (gromada)">
Komarów (gromada)

Komarów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Komarów z siedzibą GRN w Komarowie (w obecnym brzmieniu "Komarów-Wieś") utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Komarów wieś, Huta Komarowska, Janówka Wschodnia, Janówka Zachodnia, Księżostany wieś i Księżostany kol. ze zniesionej gminy Komarów w tymże powiecie. Dla gromady ustalono 20 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Komarów Osada w tymże powiecie.
Uwaga: Nie mylić z pobliską gromadą Komarów-Osada z siedzibą w Komarowie-Osadzie.

</doc>
<doc id="3183536" url="https://pl.wikipedia.org/wiki?curid=3183536" title="Lekkoatletyka na Letnich Igrzyskach Paraolimpijskich 2012 – 100 metrów T34 kobiet">
Lekkoatletyka na Letnich Igrzyskach Paraolimpijskich 2012 – 100 metrów T34 kobiet

W biegu na 100 metrów kl. T34 kobiet podczas Letnich Igrzysk Paraolimpijskich 2012 rywalizowało ze sobą 11 zawodniczek. W konkursie udział wzięły osoby poruszające się na wózkach, posiadające drobne problemy ze sterowaniem pojazdami.

</doc>
<doc id="3183537" url="https://pl.wikipedia.org/wiki?curid=3183537" title="Kunki (gromada w powiecie tomaszowskim)">
Kunki (gromada w powiecie tomaszowskim)

Kunki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kunki z siedzibą GRN w Kunkach utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Kunki, Łasochy, Ulów i Zawadki ze zniesionej gminy Pasieki w tymże powiecie. Dla gromady ustalono 12 członków gromadzkiej rady narodowej.
1 stycznia 1959 gromadę zniesiono, włączając jej obszar do gromad Skwarki (wsie Kunki i Łasochy), Tomaszów (wieś Ulów i leśniczówkę Zahucie) i Łosiniec (wieś Zawadki) w tymże powiecie.

</doc>
<doc id="3183538" url="https://pl.wikipedia.org/wiki?curid=3183538" title="Gatunek partenogenetyczny">
Gatunek partenogenetyczny



</doc>
<doc id="3183539" url="https://pl.wikipedia.org/wiki?curid=3183539" title="Łosiniec (gromada)">
Łosiniec (gromada)

Łosiniec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łosiniec z siedzibą GRN w Łosińcu utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Łosiniec, Maziły i Wólka Łosiniecka ze zniesionej gminy Pasieki w tymże powiecie. Dla gromady ustalono 14 członków gromadzkiej rady narodowej.
1 stycznia 1959 do gromady Łosiniec włączono wieś Zawadki ze zniesionej gromady Kunki w tymże powiecie.
1 stycznia 1962 gromadę zniesiono, włączając jej obszar do nowo utworzonej gromady Susiec w tymże powiecie.

</doc>
<doc id="3183542" url="https://pl.wikipedia.org/wiki?curid=3183542" title="Łykoszyn (gromada)">
Łykoszyn (gromada)

Łykoszyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łykoszyn z siedzibą GRN w Łykoszynie utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad: Łykoszyn ze zniesionej gminy Telatyn i Kryszyn ze zniesionej gminy Łaszczów w tymże powiecie. Dla gromady ustalono 9 członków gromadzkiej rady narodowej.
1 stycznia 1959 gromadę zniesiono, włączając jej obszar do gromady Telatyn w tymże powiecie.

</doc>
<doc id="3183543" url="https://pl.wikipedia.org/wiki?curid=3183543" title="Katastrofa B-52 pod Goldsboro w 1961 roku">
Katastrofa B-52 pod Goldsboro w 1961 roku

Katastrofa B-52 pod Goldsboro – wypadek lotniczy, który wydarzył się 24 stycznia 1961 w pobliżu miasta Goldsboro w Karolinie Północnej, w Stanach Zjednoczonych.
Historia.
W nocy z 23 na 24 stycznia 1961 r. bombowiec B-52 przenoszący dwie bomby wodorowe MK39 o łącznej mocy 3,8 megatony, w wyniku wycieku paliwa ze skrzydła stał się niesterowalny i zaczął opadać. Ośmioosobowa załoga opuściła spadający samolot, pięciu członkom udało się przeżyć. Przenoszone przez samolot bomby, w wyniku rozpadu opadającego samolotu, rozpoczęły procedurę uzbrajania, prowadzącą do detonacji. Splot szczęśliwych zbiegów okoliczności zapobiegł katastrofie nuklearnej. W jednej z bomb nie otworzył się spadochron, w wyniku czego uderzyła ona w ziemię, co wstrzymało proces uzbrajania. W drugiej spadochron otworzył się, jednak utraciła ona źródło zasilania, co wstrzymało proces. Bomba zawisła na drzewie wraz ze spadochronem. Wojsko amerykańskie wykupiło grunt, w który wbiła się pierwsza bomba, by zapobiec wykopaniu jej przez osoby niepowołane. Sprawa została ujawniona w 2013 roku przez Erica Schlossera w książce "Command and Control". W czerwcu 2014 roku armia USA odtajniła raport w tej sprawie. Gdyby choć jedna z bomb wybuchła, doszłoby do katastrofy na niespotykaną skalę. Dla porównania bomby zrzucone na Hiroszimę i Nagasaki miały moc 0,01 i 0,02 megatony.

</doc>
<doc id="3183544" url="https://pl.wikipedia.org/wiki?curid=3183544" title="Majdan Wielki (gromada)">
Majdan Wielki (gromada)

Majdan Wielki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Majdan Wielki z siedzibą GRN w Majdanie Wielkim utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Majdan Wielki i Majdan Mały ze zniesionej gminy Tarnawatka w tymże powiecie. Dla gromady ustalono 18 członków gromadzkiej rady narodowej.
31 grudnia 1959 gromadę włączono do powiatu zamojskiego w tymże województwie, gdzie pobyła dokładnie jeden dzień.
1 stycznia 1960 gromadę zniesiono, włączając jej obszar do gromady Krasnobród w tymże (zamojskim) powiecie.

</doc>
<doc id="3183545" url="https://pl.wikipedia.org/wiki?curid=3183545" title="Droga A229 (Rosja)">
Droga A229 (Rosja)

Droga A229 (ros. Автомобильная дорога А229) – droga znaczenia federalnego w Rosji, znajdująca się w całości na obszarze obwodu kaliningradzkiego. Łączy stolicę obwodu (Kaliningrad) z granicą rosyjsko-litewską, gdzie kontynuację trasy stanowi droga A7. W czasach istnienia ZSRR droga A229 poprowadzona była od Kaliningradu do Wilna.
Trasy międzynarodowe.
Droga A229 jest częścią tras europejskich E28 oraz E77.

</doc>
<doc id="3183546" url="https://pl.wikipedia.org/wiki?curid=3183546" title="Konstancja Mozart">
Konstancja Mozart



</doc>
<doc id="3183550" url="https://pl.wikipedia.org/wiki?curid=3183550" title="Niemirówek (gromada)">
Niemirówek (gromada)

Niemirówek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niemirówek z siedzibą GRN w Niemirówku utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Niemirówek, Antoniówka, Kolonia Partyzantów, Zaboreczno i Klocówka ze zniesionej gminy Krynice w tymże powiecie. Dla gromady ustalono 15 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Krynice (wieś i kol. Antoniówka, wieś Zaboreczno, kol. Krynice Nr 2, kol. Berencwajg cz. II, Niemirówek B/1/2, 1/3 i 3/6 oraz kol. Partyzantów) i Tarnawatka (wsie Niemirówek A i B, wieś Klocówka, kol. Niemirówek A cz. I, kol. Niemirówek B cz. I a, kol. Niemirówek B 1/7/4/II, 5/III, 1/III i 1 /IV, kol. Niemirówek B/III/1 i kol. Niemirówek B/4) w tymże powiecie.

</doc>
<doc id="3183551" url="https://pl.wikipedia.org/wiki?curid=3183551" title="Nowosiółki (gromada w powiecie tomaszowskim)">
Nowosiółki (gromada w powiecie tomaszowskim)

Nowosiółki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nowosiółki z siedzibą GRN w Nowosiółkach utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Nowosiółki, Marysin, Wasylów, Poturzyn i Suszów ze zniesionej gminy Poturzyn w tymże powiecie. Dla gromady ustalono 13 członków gromadzkiej rady narodowej.
29 lutego 1956 do gromady Nowosiółki włączono kolonię Radków z gromady Telatyn w tymże powiecie.
1 stycznia 1962 gromadę zniesiono, włączając jej obszar do gromady Telatyn w tymże powiecie.

</doc>
<doc id="3183552" url="https://pl.wikipedia.org/wiki?curid=3183552" title="Paary (gromada)">
Paary (gromada)

Paary – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Paary z siedzibą GRN w Paarach utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki wszedł obszar dotychczasowej gromady Paary ze zniesionej gminy Pasieki w powiecie tomaszowskim w woj. lubelskim oraz obszar dotychczasowej gromady Huta-Szumy ze zniesionej gminy Płazów w powiecie lubaczowskim w woj. rzeszowskim. Dla gromady ustalono 12 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Skwarki w tymże powiecie.

</doc>
<doc id="3183553" url="https://pl.wikipedia.org/wiki?curid=3183553" title="Podhorce (gromada)">
Podhorce (gromada)

Podhorce (od 1 I 1962 "Typin") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Podhorce z siedzibą GRN w Podhorcach utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Podhorce, Justynówka, Przecinka, Typin, Nowa Wieś, Klekacz i Nedeżów ze zniesionej gminy Majdan Górny w tymże powiecie. Dla gromady ustalono 27 członków gromadzkiej rady narodowej.
1 stycznia 1962 gromadę Podhorce zniesiono przez przeniesienie siedziby GRN z Podhorców do Typina i zmianę nazwy jednostki na "gromada Typin".

</doc>
<doc id="3183554" url="https://pl.wikipedia.org/wiki?curid=3183554" title="Posadów (gromada)">
Posadów (gromada)

Posadów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Posadów z siedzibą GRN w Posadowie utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Posadów, Rzeplin i Łachowce ze zniesionej gminy Telatyn w tymże powiecie. Dla gromady ustalono 9 członków gromadzkiej rady narodowej.
1 stycznia 1958 gromadę zniesiono, włączając jej obszar do gromady Telatyn w tymże powiecie.

</doc>
<doc id="3183555" url="https://pl.wikipedia.org/wiki?curid=3183555" title="Ruda Wołoska (gromada)">
Ruda Wołoska (gromada)

Ruda Wołoska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ruda Wołoska z siedzibą GRN w Rudzie Wołoskiej utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Ruda Wołoska, Przeorsk i Ruda Żelazna oraz miejscowość Łaszczówka wieś z dotychczasowej gromady Łaszczówka ze zniesionej gminy Majdan Górny w tymże powiecie. Dla gromady ustalono 17 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Tomaszów w tymże powiecie.

</doc>
<doc id="3183556" url="https://pl.wikipedia.org/wiki?curid=3183556" title="Skwarki (gromada)">
Skwarki (gromada)

Skwarki (od 1 I 1962 "Susiec") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Skwarki z siedzibą GRN w Skwarkach (obecnie w granicach Suśca) utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Skwarki, Susiec, Grabowica i Rybnica ze zniesionej gminy Majdan Sopocki w tymże powiecie. Dla gromady ustalono 19 członków gromadzkiej rady narodowej.
1 stycznia 1959 do gromady Skwarki włączono wsie Kunki i Łasochy ze zniesionej gromady Kunki w tymże powiecie.
1 stycznia 1960 do gromady Skwarki włączono obszar zniesionej gromady Paary w tymże powiecie.
1 stycznia 1962 gromadę Skwarki zniesiono przez przeniesienie siedziby GRN ze Skwarek do Suśca i zmianę nazwy jednostki na "gromada Susiec".

</doc>
<doc id="3183559" url="https://pl.wikipedia.org/wiki?curid=3183559" title="Szarowola (gromada)">
Szarowola (gromada)

Szarowola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Szarowola z siedzibą GRN w Szarowoli utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Szarowola, Pańków i Zielone ze zniesionej gminy Tarnawatka oraz obszar dotychczasowej gromady Zamiany ze zniesionej gminy Pasieki w tymże powiecie. Dla gromady ustalono 19 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad Tarnawatka (wsie Pańków, Szarowola i Zielone, kolonię Przejma oraz osady leśne Pańków i Przejma) i Tomaszów (wieś Zamiany) w tymże powiecie.

</doc>
<doc id="3183560" url="https://pl.wikipedia.org/wiki?curid=3183560" title="Tymin (gromada)">
Tymin (gromada)

Tymin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tymin z siedzibą GRN w Tyminie utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Tymin, Werechanie i Huta ze zniesionej gminy Tarnawatka w tymże powiecie. Dla gromady ustalono 14 członków gromadzkiej rady narodowej.
1 stycznia 1959 gromadę zniesiono, włączając jej obszar do gromad Rachanie (wieś i kolonię Werechanie, kolonie Falków Nr 1 i 2, kolonię Pod Pawłówką i gajówkę Maziarnia) i Tarnawatka (wieś Huta oraz kolonie Hutczyska Nr 7, Tymin, Tarnawatka Nr 6, 14 i 2, i Haczysko Nr 1, 2 i 8) w tymże powiecie.

</doc>
<doc id="3183561" url="https://pl.wikipedia.org/wiki?curid=3183561" title="Ość">
Ość



</doc>
<doc id="3183562" url="https://pl.wikipedia.org/wiki?curid=3183562" title="Wieprzów Tarnawacki (gromada)">
Wieprzów Tarnawacki (gromada)

Wieprzów Tarnawacki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wieprzów Tarnawacki z siedzibą GRN w Wieprzowie Tarnawackim utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Wieprzów Tarnawacki, Wieprzów Ordynacki i Podhucie ze zniesionej gminy Tarnawatka oraz obszary dotychczasowych gromad Wieprzowe Jezioro, Majdanek i Dąbrowa kol. ze zniesionej gminy Pasieki w tymże powiecie. Dla gromady ustalono 15 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Tarnawatka (wsie Wieprzów Ordynacki, Wieprzów Tarnawacki i Wieprzów, gajówkę Wieprzów, kol. Dub, kol. Podhucie Nr 3, 5 i 6, kol. Dąbrowa oraz cegielnię Sabaudia) i Tomaszów (kolonie Wieprzowe Jezioro, Majdanek i Górno) w tymże powiecie.

</doc>
<doc id="3183563" url="https://pl.wikipedia.org/wiki?curid=3183563" title="Zimno (gromada)">
Zimno (gromada)

Zimno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zimno z siedzibą GRN w Zimnie utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Zimno wieś, Zimno kol., Żerniki, Ratyczów, Pieniany wieś i Pieniany kol. ze zniesionej gminy Łaszczów w tymże powiecie. Dla gromady ustalono 10 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Łaszczów (wieś i kol. Zimno, wieś i kol. Pieniany oraz wieś Ratyczów) i Ulhówek (wieś i kol. Żerniki) w tymże powiecie.

</doc>
<doc id="3183564" url="https://pl.wikipedia.org/wiki?curid=3183564" title="Zubowice (gromada)">
Zubowice (gromada)

Zubowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zubowice z siedzibą GRN w Zubowicach utworzono – jako jedną z 8759 gromad na obszarze Polski – w powiecie tomaszowskim w woj. lubelskim na mocy uchwały nr 16 WRN w Lublinie z dnia 5 października 1954. W skład jednostki weszły obszary dotychczasowych gromad Zubowice wieś, Zubowice kol., Tuczapy, Przewale, Niedźwiedzia Góra i Sosnowa-Dębowa ze zniesionej gminy Tyszowce oraz obszar dotychczasowej gromady Kraczew ze zniesionej gminy Komarów w tymże powiecie. Dla gromady ustalono 18 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad: Komarów Osada (wieś i kolonię Zubowice oraz wieś Sosnowa Dębowa), Tyszowce (wieś i kolonię Przewale oraz kolonie Przewale-Kaliwy i Zielone), Wożuczyn (wieś i kolonię Kraczew, kolonię Kraczew-Pustki oraz wieś Niedźwiedzia Góra) i Perespa (kolonie Tuczapy, Podgaj, Podhajecka, Szczerbinki i Wolica Grabowa) w tymże powiecie.

</doc>
<doc id="3183570" url="https://pl.wikipedia.org/wiki?curid=3183570" title="Barry Eisler">
Barry Eisler

Barry Eisler (ur. 1964) – amerykański pisarz, autor thrillerów.
W 1989 ukończył studia prawnicze w Cornell Law School. Później służył w CIA i wykonywał zawód prawnika. Jego debiutancka powieść "Zabójca z Tokio" otrzymała nagrody literackie Barry Award i The Gumshoe Award. Książka ta doczekała się również adaptacji filmowej.
Dzieła.
Powieści.
seria "John Rain"
seria "Ben Treven"
Literatura faktu.
"Be the Monkey" (2011; wraz z Jackiem Kilbornem)
"The Ass Is A Poor Receptacle For The Head" (2011)

</doc>
<doc id="3183578" url="https://pl.wikipedia.org/wiki?curid=3183578" title="Morpho laertes">
Morpho laertes

Morpho laertes − gatunek motyli z rodziny rusałkowatych i podrodziny Morphinae.
Taksonomia.
Gatunek opisany został w 1782 roku przez Dru Drury'ego, jako "Papilio laertes".
Opis.
Osiąga od 10 do 10,8 cm rozpiętości skrzydeł, które ubarwione są srebrzystobiało, ze słabym perłowym połyskiem. W części wierzchołkowej przednich skrzydeł znajdują się charakterystyczne, czarne plamy, które nieco liczniejsze są na stronie spodniej. Tylna para skrzydeł opatrzona jest żółtymi oczkami nieco wydłużonego kształtu.
Gąsienica ubarwiona jest szarobrązowo-żółto z czerwonobrązowymi plamkami na grzbiecie. Ciało ma pokryte włoskami.
Biologia i ekologia.
Gąsienice żerują na liściach roślin z rodzaju "Inga". Owady dorosłe są aktywne za dnia i chętnie odwiedzają fermentujące owoce, zwłaszcza z rodzaju "Artocarpus".
Rozprzestrzenienie.
Gatunek endemiczny dla lasów tropikalnych Brazylii.

</doc>
<doc id="3183580" url="https://pl.wikipedia.org/wiki?curid=3183580" title="Muzeum Ziemi Mińskiej w Mińsku Mazowieckim">
Muzeum Ziemi Mińskiej w Mińsku Mazowieckim

Muzeum Ziemi Mińskiej w Mińsku Mazowieckim – muzeum z siedzibą w Mińsku Mazowieckim. Placówka jest miejską jednostką organizacyjną.
Placówka powstała w 2005 roku, a jej siedzibą są pomieszczenia Pałacu Łubieńskich, pochodzącego z lat 30. XX wieku. W ramach ekspozycji stałych prezentowane są dzieje miasta w malarstwie miejscowych artystów oraz pamiątki związane z mińską Ochotniczą Strażą Pożarną. Ponadto muzeum posiada zbiory kartograficzne, medalierskie oraz sztuki (prace Jacka Siudzińskiego, Marka Chabrowskiego, Hanny Sawickiej, Louisa Długosza). Natomiast w oddziale muzeum – Muzeum 7. Pułku Ułanów Lubelskich (ul. gen. Sosnkowskiego 4) – mieszczą się zbiory poświęcone temu oddziałowi.

</doc>
<doc id="3183581" url="https://pl.wikipedia.org/wiki?curid=3183581" title="Siproeta epaphus">
Siproeta epaphus

Siproeta epaphus − gatunek motyli z rodziny rusałkowatych i podrodziny Nymphalinae.
Taksonomia.
Gatunek opisany został w 1813 roku przez Pierre'a André Latreille'a.
Opis.
Osiąga od 7 do 7,5 cm rozpiętości skrzydeł. Skrzydła czarnobrązowe z wierzchołkami przednich jaskrawo pomarańczowo-brązowymi i białymi przepaskami. Spód skrzydeł ubarwiony jaśniej z pomarańczowo-brązową obwódką wzdłuż przepaski. Samice nieco większe od samców.
Gąsienica ubarwiona jest kasztanowo z lśniącoczarną głową. Ciało opatrzone ma długimi, rozwidlonymi, jasnożółtymi kolcami.
Biologia i ekologia.
Zamieszkują lasy deszczowe. Gąsienice żerują na liściach roślin z rodzaju "Ruellia". Owady dorosłe są aktywne za dnia, kiedy to latają tuż nad ziemią i odżywiają się nektarem kwiatów.
Systematyka i rozprzestrzenienie.
Należą tu 3 podgatunki:

</doc>
<doc id="3183582" url="https://pl.wikipedia.org/wiki?curid=3183582" title="Eugeniusz Wawrzkowicz">
Eugeniusz Wawrzkowicz

Eugeniusz Wawrzkowicz (ur. 12 sierpnia 1887, zm. w grudniu 1940 lub 1942 w ZSRR) – major naukowo-oświatowy Wojska Polskiego, historyk, badacz czasów napoleońskich oraz dziejów Lwowa.
Życiorys.
W 1905 ukończył C. K. Gimnazjum im. Franciszka Józefa we Lwowie. Jako historyk był uczniem Szymona Askenazego. Uzyskał stopień naukowy doktora filozofii. 9 listopada 1911 zdał egzamin na nauczyciela historii i geografii w szkołach średnich. Był nauczycielem od ok. 1910. Uczył historii i geografii. W 1918 był zastępcą profesora w II Gimnazjum we Lwowie.
U kresu I wojny światowej uczestniczył w obronie Lwowa w 1918 w trakcie wojny polsko-ukraińskiej. Został przyjęty do Wojska Polskiego. Został awansowany na stopień majora w korpusie oficerów administracyjnych, w dziale naukowo-oświatowych, ze starszeństwem z dniem 1 czerwca 1919. W latach 20. i na początku lat 30. pełnił służbę w Korpusie Kadetów Nr 1 we Lwowie. W sierpniu 1929 został przesunięty ze stanowiska wykładowcy na stanowisko pełniącego obowiązki dyrektora nauk. W 1934 major naukowo-oświatowy przeniesiony w stan spoczynku pozostawał w ewidencji Powiatowej Komendy Uzupełnień Lwów Miasto.
Był współzałożycielem założonego 22 września 1922 Towarzystwa Badania Historii Obrony Lwowa i Województw Południowo-Wschodnich, członkiem i sekretarzem zarządu głównego tegoż, od 1931 sekretarzem Komisji Naukowej i zarazem kierownikiem prac naukowych Towarzystwa oraz wraz z mjr. Józefem Klinkiem sprawował redakcję Rocznika Towarzystwa, wydawanego od 1936
. Publikował w „Kwartalniku Historycznym”.
Po wybuchu II wojny światowej zaginął, według jednej relacji zmarł w grudniu 1940 w Konotopie na obszarze ZSRR (w tym samym miejscu miał ponieść śmierć w 1940 inny przedwojenny oficer lwowskiego Korpusu Kadetów Nr 1, kpt. Jakub Walter). Według innego źródła zmarł w 1942 w ZSRR.

</doc>
<doc id="3183583" url="https://pl.wikipedia.org/wiki?curid=3183583" title="Zofia Krzemicka">
Zofia Krzemicka

Zofia Krzemicka z Kolischerów (ur. 31 października 1887 w Igławie na Morawach, zm. w marcu 1943 w Warszawie) – polska historyk dziejów Polski XIX wieku. 
Absolwentka Uniwersytetu Lwowskiego, uczennica Szymona Askenazego. Podczas okupacji niemieckiej aresztowana, popełniła samobójstwo na Pawiaku. 

</doc>
<doc id="3183588" url="https://pl.wikipedia.org/wiki?curid=3183588" title="Kazimierz Rudnicki">
Kazimierz Rudnicki

Kazimierz Rudnicki (ur. 22 lutego 1879 w Wojsławicach, zm. 13 października 1959 w Warszawie) – polski prawnik i historyk, adwokat, prokurator, sędzia i podsekretarz stanu w Ministerstwie Sprawiedliwości w rządzie Władysława Sikorskiego, członek loży wolnomularskiej w Warszawie w czasach II Rzeczypospolitej.
Życiorys.
Urodził się w rodzinie Henryka i Antoniny z Herginów. Ukończył gimnazjum w Piotrkowie Trybunalskim, następnie w 1902 studia prawnicze na Uniwersytecie Warszawskim. Pracował w adwokaturze i równolegle studiował historię na Uniwersytecie Franciszkańskim pod kier. Szymona Askenazego. Jego praca o Kajetanie Sołtyku była obciążona silną tendencją antyrosyjską. Szymon Askenazy w przedmowie do książki napisał: "Symbolizuje ona pierwszy w swoim rodzaju, niebywały, nieprawdopodobny akt brutalnej przemocy, dokonany w czasie głębokiego na zewnątrz pokoju przez ościenną, innowierczą potęgę, razem na wolnej Rzeczypospolitej i Kościele katolickim, w osobie kapłana i senatora polskiego". Władysław Konopczyński ocenił książkę Rudnickiego jako najsolidniejszą polską pracę biograficzną w zakresie XVIII stulecia. 
W latach 1904–1906 Rudnicki był aplikantem (potem asesorem i sędzią) w Sądzie Okręgowym w Piotrkowie. W latach 1910–1917 był adwokatem, członkiem Koła Obrońców Politycznych. W okresie od 4 stycznia do 4 września 1917 sprawował urząd Prezydenta Miasta Piotrkowa, następnie był prokuratorem Sądu Okręgowego w Piotrkowie. W 1920 wstąpił ochotniczo do Wojska Polskiego. W okresie 1921–1923 był prokuratorem sądu okręgowego (oskarżał m.in. w procesie Eligiusza Niewiadomskiego), w 1923 wiceministrem sprawiedliwości, 1923–1936 prokuratorem sądu okręgowego, następnie apelacyjnego w Warszawie. Został usunięty z tego stanowiska (nazywany „czerwonym prokuratorem”) za udzielanie pomocy oskarżonym w sprawach politycznych. Od 4 lipca 1936 do 16 października 1936 był prezesem Sądu Apelacyjnego w Krakowie. Na własną prośbę został przeniesiony w październiku na stanowisko prezesa Sądu Apelacyjnego w Warszawie. W maju 1937 ponadto otrzymał nominację na sędziego Trybunału Stanu na okres trzechletni. Był członkiem zarządu Towarzystwa Kryminologicznego oraz członkiem Zarządu Głównego Zrzeszenia Sędziów i Prokuratorów (do 1939). 
W okresie okupacji niemieckiej aż do wybuchu powstania warszawskiego pozostał na stanowisku prezesa Sądu Apelacyjnego w Warszawie . W latach 1939–1944 był ponadto prezesem Patronatu w Warszawie. 
Po wojnie, od lutego 1945 był prezesem Sądu Apelacyjnego w Warszawie z siedzibą w Łodzi. W listopadzie 1946 został przeniesiony na stanowisko prezesa Sądu Apelacyjnego w Krakowie. 4 grudnia 1947 powierzono mu pełnienie obowiązków sędziego Sądu Najwyższego z zachowaniem dotychczasowych funkcji. 1 kwietnia 1950 został przeniesiony na stanowisko sędziego Sądu Najwyższego w Ośrodku Sesji Wyjazdowych w Krakowie, z dniem 27 lutego 1951 sędzia w Sądzie Wojewódzkim w Krakowie. Był uznawany za krasomówcę sądowego (niektóre z jego przemówień ogłoszono drukiem). 
Od 1906 był mężem Marii z Jakimowiczów (1882–1959). 
Zmarł w Warszawie. Został pochowany na cmentarzu Powązkowskim (kwatera 155-1-13,14). 

</doc>
<doc id="3183589" url="https://pl.wikipedia.org/wiki?curid=3183589" title="Pacierzyczka">
Pacierzyczka

Pacierzyczka, gąsionka ("Scorpiurus" L.) – rodzaj roślin należący do rodziny bobowatych. Obejmuje co najmniej 3 gatunki, poza tym wymieniane są w jego obrębie 4 do 8 gatunków. Występują w obszarze śródziemnomorskim, na północy sięgając do Europy Środkowej. W polskiej florze rodzaj nie ma swych przedstawicieli.
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Loteae".

</doc>
<doc id="3183590" url="https://pl.wikipedia.org/wiki?curid=3183590" title="Archaeoprepona meander">
Archaeoprepona meander

Archaeoprepona meander − gatunek motyli z rodziny rusałkowatych i podrodziny Charaxinae.
Taksonomia.
Gatunek opisany został w 1775 roku przez Pietera Cramera, jako "Papilio meander". Później klasyfikowany był w rodzaju "Prepona".
Opis.
Osiąga od 8 do 10,8 cm rozpiętości skrzydeł. Skrzydła czarne z metalicznie zielononiebieskim, zmiennym wzorem. Spód skrzydeł szarobrązowy z ciemnobrązową przepaską przez środek.
Gąsienica ma na głowie dwa kolce w kształcie rogów.
Biologia i ekologia.
Zamieszkują lasy tropikalne. Gąsienice żerują na liściach flaszowcowatych ("Annonaceae"). Owady dorosłe są aktywne za dnia, a podczas lotu wydają charakterystyczny trzeszczący dźwięk.
Rozprzestrzenienie.
Występuje od południowo-wschodniego Meksyku, przez m.in. Honduras, Panamę, Boliwię i Peru, po Brazylię i Surinam.
Systematyka.
Gatunek ten tworzy 4 podgatunki:

</doc>
<doc id="3183591" url="https://pl.wikipedia.org/wiki?curid=3183591" title="Monitor (Cobra 1)">
Monitor (Cobra 1)

Monitor (Cobra 1) – program zawarty w pamięci stałej komputera Cobra 1, będący prostym monitorem umożliwiającym przeglądanie, modyfikację, testowanie pamięci operacyjnej, realizację podstawowych operacji na plikach i programach oraz ułatwiający uruchamianie programów napisanych w języku maszynowym tego komputera. Monitor umożliwiał wczytanie programu zapisanego w języku maszynowym z taśmy magnetycznej używanej jako pamięć masowa (z magnetofonu) do pamięci operacyjnej, następnie należało uruchomić interpreter języka BASIC i program poleceniem RUN tego języka. Przejście do monitora następowało z powłoki interpretera języka BASIC, po przejściu do trybu systemowego dyrektywą SYSTEM, a następnie wywołaniu w tym trybie programu monitora na podstawie adresu startu.
Wczytanie interpretera języka Basic z taśmy magnetofonowej następowało po wydaniu polecenia „L”. Procedura ta umożliwia kontrolę błędów odczytu danych i w przypadku wystąpienia takiego błędu (ustalanego na podstawie sumy kontrolnej dla kolejnych 32-bajtowych bloków, każdy mający unikalny adres, na które podzielony jest program), zamiast wczytywać program od początku, wystarczające jest cofnięcie taśmy o 20-30 cm i wczytanie końcowych, błędnych obszarów. Uruchomienie Basic-a następowało po wydaniu polecenia G:0 &lt;CR&gt;; gdzie &lt;CR&gt; oznacza wciśnięcie klawisza CR.
Polecenia:
Monitor zapisany był w pamięci mikrokomputera w zakresie adresów C000-C7FFF.
Rozwiązania przyjęte w zakresie języka BASIC, programu monitora, oraz polecenia SYSTEM, dla komputera Cobra 1 są wzorowane na rozwiązaniach stosowanych w komputerach TRS-80L2 i Meritum.

</doc>
<doc id="3183594" url="https://pl.wikipedia.org/wiki?curid=3183594" title="Józef Bojasiński">
Józef Bojasiński

Józef Bojasiński (ur. 1875, zm. 1930) – polski historyk badacz dziejów XIX wieku. Absolwent Uniwersytetu Lwowskiego – uczeń Szymona Askenazego.
Życiorys.
W latach 1906-1918 wykładał historię Polski na Wydziale Humanistycznym Towarzystwa Kursów Naukowych w Warszawie.

</doc>
<doc id="3183595" url="https://pl.wikipedia.org/wiki?curid=3183595" title="Scorpiurus">
Scorpiurus



</doc>
<doc id="3183596" url="https://pl.wikipedia.org/wiki?curid=3183596" title="System (Cobra 1)">
System (Cobra 1)

System – program dla komputera Cobra 1 uruchamiany poleceniem SYSTEM języka BASIC-Cobra, przeznaczony do realizacji podstawowych operacji na plikach i programach. System umożliwia wpisywanie programów, zbiorów danych oraz uruchamianie programów zapisanych w języku maszynowym. Jako nośnik zbiorów danych lub programów w systemie używano taśmy magnetofonowej (jako pamięci masowej dla tego mikrokomputera) odczytywanej w magnetofonie.
Uruchomienie programu SYSTEM następowało po wprowadzeniu podczas pracy w powłoce interpretera języka BASIC polecenia SYSTEM potwierdzonym wciśnięciem klawisza CR. Gotowość systemu do przyjmowania zleceń sygnalizował znak zachęty w postaci pary znaków „*?”. Praca z komputerem w tym trybie określana jest również mianem trybu systemowego. 
Polecenia systemu obejmowały następujące operacje:
Adres startu polecenia SYSTEM zapisany był pod adresem pamięci 02A9, a SYSTEM pod adresem 02B2, a wywołanie instrukcji SYSTEM interpretera pod adresem 41E2.
Rozwiązania przyjęte w zakresie języka BASIC, programu monitora oraz polecenia SYSTEM dla komputera Cobra 1 były wzorowane na rozwiązaniach stosowanych w komputerach TRS-80L2 i Meritum. 

</doc>
<doc id="3183597" url="https://pl.wikipedia.org/wiki?curid=3183597" title="Junji Itō">
Junji Itō

 – japoński mangaka, znany najbardziej z serii "Tomie" i "Uzumaki".
Junji Itō także nazywany jest przez wielu następcą Kazuo Umezu, innego mangaki tworzącego komiksy grozy.
W 2019 roku otrzymał nagrodę Eisnera w kategorii „Najlepsza adaptacja z innego medium” za swoją mangową adaptację Frankensteina Mary Shelley.
Życiorys.
Z zawodu jest technikiem dentystycznym. W 1987 roku otrzymał nagrodę honorową magazynu „Gekkan Halloween” po opublikowaniu krótkiej historyjki "Tomie". W 1998 roku wydał swoje dzieło "Uzumaki" i krótko później został najsłynniejszym mangaką w klimacie horroru i grozy.

</doc>
<doc id="3183600" url="https://pl.wikipedia.org/wiki?curid=3183600" title="Kotlarka (Gorce)">
Kotlarka (Gorce)

Kotlarka – polana w Gorcach. Położona jest na wysokości około 870–940 m na południowym, opadającym do Nowego Targu-Kowańca grzbiecie wierzchołka 1039 m (po wschodniej stronie Bukowiny Obidowskiej). Prowadzi przez nią zielony szlak turystyczny na Stare Wierchy, jest to jeden z czterech szlaków turystycznych z Nowego Targu w Gorce. Kotlarka jest jedną z trzech polan przy tym szlaku (niżej jest Bernadowa, wyżej i po drugiej stronie grzbietu Roznowa). Jest to dość duża polana i dzięki położeniu na południowym stoku roztaczają się z niej widoki na Kotlinę Nowotarska, Magurę Spiską, Pieniny Spiskie i Tatry.
Nazwa polany pochodzi od dawnego osiedla Romów (Cyganów), którzy zajmowali się kotlarstwem, czyli wytwarzaniem i naprawą blaszanych naczyń kuchennych. Dawniej polana była jak większość polan w Gorcach koszona i wypasana. Na polanie jest wykuta z kamienia figurka z żeliwnym krzyżem (po zachodniej stronie ścieżki).
Polana znajduje się w obrębie miasta Nowy Targ, poza granicami Gorczańskiego Parku Narodowego.

</doc>
<doc id="3183603" url="https://pl.wikipedia.org/wiki?curid=3183603" title="Kościół Narodzenia Najświętszej Maryi Panny w Nowogrodzie">
Kościół Narodzenia Najświętszej Maryi Panny w Nowogrodzie

Kościół Narodzenia Najświętszej Maryi Panny w Nowogrodzie – rzymskokatolicki kościół parafialny znajdujący się w mieście Nowogród, w województwie podlaskim. Należy do dekanatu Łomża - św. Brunona diecezji łomżyńskiej.
Historia.
Budowla murowana została wzniesiona w 1409 roku w stylu późnogotyckim i spłonęła w 1788 roku. Została wtedy wybudowana drewniana kaplica, natomiast w 1821 roku została odbudowana dawna świątynia, która została rozbudowana w 1865 roku. W 1874 roku została konsekrowana przez biskupa sejneńskiego. W 1915 roku, w czasie I wojny światowej, kościół został całkowicie zniszczony, w latach 1922-1926 został odbudowany dzięki staraniom księdza Witolda Supińskiego. W czasie II wojny światowej budowla ponownie została doszczętnie zrujnowana. 
Po II wojnie światowej.
Odbudowywali ją w latach 1946-1956 proboszczowie: ksiądz Stanisław Prószyński i Stanisław Miklaszewicz. Drzwi, krucyfiks w kruchcie, 2 feretrony, klęczniki i płaskorzeźba ze sceną Zmartwychwstanie zostały wykonane w 1955 roku przez ludowego artystę Konstantego Chojnowskiego. W 1975 roku zostały zamontowane witraże z elementami ludowymi. W 1980 roku dzięki staraniom księdza proboszcza Wacława Czajkowskiego została wykonana polichromia we wnętrzu świątyni, natomiast w 1982 roku zostały odbudowane wieże, i zostały ufundowane dzwony. W 1997 roku została odnowiona polichromia świątyni.

</doc>
<doc id="3183604" url="https://pl.wikipedia.org/wiki?curid=3183604" title="Jisra’el Barzilaj">
Jisra’el Barzilaj

Jisra’el Barzilaj (hebr. ישראל ברזילי; ur. 1 października 1913 w Nieszawie, zm. 12 czerwca 1970 w kibucu Negba) – izraelski dyplomata i polityk, w latach 1948–1951 poseł Izraela w Polsce, w latach 1955–1961 oraz 1966–1969 minister zdrowia, w latach 1955–1965 poseł do Knesetu.
Życiorys.
Urodził się jako Izrael (Josek) Izenberg. Mając 11 lat wstąpił do Ha-Szomer Ha-Cair. Uczył się w chederze, a następnie w żydowskim gimnazjum we Włocławku. W 1932 wyjechał do Paryża, gdzie rozpoczął studia przygotowujące go do alii do Mandatu Palestyny, która nastąpiła dwa lata później. Tam wstąpił do He-Chaluc i po czterech latach wybrano go na przywódcę departamentu finansów w Ruchu Kibucowym. W 1939 należał do grupy współzałożycieli kibicu Negba. W 1947 został wybrany na sekretarza Światowego Związku Mapam, rok później został pierwszym izraelskim posłem w Polsce i sprawował tę funkcję do 1951. Po powrocie do Izraela ponownie był sekretarzem Mapam do 1955, kiedy to został po raz pierwszy wybrany z listy Mapam do Knesetu. Został wówczas ministrem zdrowia w rządzie Dawida Ben Guriona, w listopadzie 1958 po wycofaniu się z rządu Narodowej Partii Religijnej został również Ministrem Poczty. Po kolejnych wyborach w 1959 ponownie otrzymał tekę Ministra Zdrowia i utrzymał ją do 1961, do czasu aż Mapam została wykluczona z rządu. Utrzymał jednak stanowisko zastępcy przewodniczącego Knesetu. Mimo że podczas wyborów w 1965 utracił mandat to ponownie wybrano go na ministra zdrowia w rządzie Lewiego Eszkola. Podczas wyborów do Knesetu w 1969 został wybrany ministrem bez teki i sprawował tę funkcję do śmierci w czerwcu 1970. Po jego śmierci szpital w Aszkelonie, pod który położył kamień węgielny w 1961 został nazwany Centrum Medyczne Barzilaj.
Zmarł 12 czerwca 1970 w kibucu Negba.

</doc>
<doc id="3183605" url="https://pl.wikipedia.org/wiki?curid=3183605" title="Junji Ito">
Junji Ito



</doc>
<doc id="3183612" url="https://pl.wikipedia.org/wiki?curid=3183612" title="Dynastor napoleon">
Dynastor napoleon

Dynastor napoleon − gatunek motyli z rodziny rusałkowatych i podrodziny Morphinae.
Taksonomia.
Gatunek opisany został w 1849 roku przez Edwarda Doubledaya.
Opis.
Osiąga od 12 do 16 cm rozpiętości pomarańczowo-brązowych skrzydeł. Tylne skrzydła mają na stronie spodniej ciemnobrązowe żyłkowanie, upodabniające je do zeschniętego liścia. Samice różnią się od samców większymi rozmiarami i bardziej zaokrąglonymi skrzydłami.
Biologia i ekologia.
Zamieszkują lasy tropikalne. Gąsienice żerują na liściach bromeliowatych ("Bromeliaceae"). Podawane z "Aechmea nudicaulis", "Ananas comosus". Owady dorosłe są aktywne o zmierzchu.
Rozprzestrzenienie.
Gatunek jest endemitem górzystych terenów Brazylii.

</doc>
<doc id="3183619" url="https://pl.wikipedia.org/wiki?curid=3183619" title="Bernadowa">
Bernadowa

Bernadowa – polana w Gorcach. Znajduje się na południowym, opadającym do Nowego Targu-Kowańca grzbiecie wierzchołka 1039 m (po wschodniej stronie Bukowiny Obidowskiej). Prowadzi przez nią zielony szlak turystyczny na Stare Wierchy, jest to jeden z czterech szlaków turystycznych z Nowego Targu w Gorce. Polana Bernadowa jest jedną z trzech polan przy tym szlaku (wyżej jest Kotlarka, a po drugiej stronie grzbietu Roznowa).
Polana Bernadowa położona jest na wysokości 780–800 m. Przy szlaku turystycznym jest na niej żelazny krzyż. Jest własnością prywatną, znajduje się poza obszarem Gorczańskiego Parku Narodowego i należy do Nowego Targu. Dawniej była użytkowana pastersko, obecnie nie jest już wypasana, ale podobnie jak wiele innych polan w Gorcach jest przez właścicieli wykorzystywana w celach rekreacyjnych (domki letniskowe). Polana należy do miasta Nowy Targ.

</doc>
<doc id="3183620" url="https://pl.wikipedia.org/wiki?curid=3183620" title="Simcha Baba">
Simcha Baba

Simcha Baba (hebr. שמחה בבה; ur. 27 listopada 1902 na terenie ob. Polski, zm. 10 grudnia 1973) – izraelski polityk, członek Knesetu.
Urodził się na ziemiach polskich jako Symcha Baba, był członkiem Światowej Organizacji Syjonistycznej. Należał do organizacji Et Liwnot, redagował wydawane w jidysz czasopismo „Cijonistisze Welt”. W 1933 roku odbył aliję do Mandatu Palestyny. Po II wojnie światowej kierował organizacją odpowiedzialną za demobilizowanych żołnierzy, a od 1948 roku pełnił funkcję zastępcy dyrektora departamentu wojskowego w Ministerstwie Obrony Izraela. Należał do organizacji Ogólni Syjoniści, z listy tej partii został w 1951 wybrany do Knesetu, podczas wyborów w 1955 roku zostały wybrany ponownie, utracił mandat w 1959 roku.

</doc>
<doc id="3183622" url="https://pl.wikipedia.org/wiki?curid=3183622" title="Antoni Plutyński">
Antoni Plutyński

Antoni Plutyński (ur. 21 lutego 1885 w Krakowcu, zm. 29 marca 1960 w Warszawie) – polski historyk, badacz dziejów XIX wieku, ekonomista, absolwent Uniwersytetu Lwowskiego, uczeń Szymona Askenazego.
Był członkiem Ligi Narodowej w latach 1905-1914.

</doc>
<doc id="3183625" url="https://pl.wikipedia.org/wiki?curid=3183625" title="Muzeum Ziemi Zawkrzeńskiej w Mławie">
Muzeum Ziemi Zawkrzeńskiej w Mławie

Muzeum Ziemi Zawkrzeńskiej w Mławie – muzeum z siedzibą w Mławie. Placówka jest miejską jednostką organizacyjną.
Pierwsza mławska placówka muzealna powstała w 1929 roku, kiedy to otwarto Miejskie Muzeum Regionalne. Jego powstanie było następstwem zorganizowanej trzy lata wcześniej Wystawy Mazurskiej, a na siedzibę przeznaczono budynek, w którym placówka mieści się obecnie, położony wówczas przy ul. Ogrodowej. Muzeum funkcjonowało do września 1939 roku, kiedy to jego zbiory zostały zagrabione i wywiezione do Królewca; ocalało tylko popiersie pogańskiego bóstwa, odnalezione w 1926 roku w okolicy Małocina, które zostało wykradzione z transportu.
Kolejna placówka muzealna została zorganizowana w 1963 roku dzięki staraniom Towarzystwa Miłośników Ziemi Mławskiej. W 1965 roku doszło do upaństwowienia muzeum. W latach 1978–1980 przeprowadzono remont i rozbudowę jego siedziby, znacznie zwiększając powierzchnię użytkową.
Aktualnie w muzeum prezentowane są następujące wystawy stałe:
Muzeum jest obiektem całorocznym, czynnym od wtorku do soboty. Wstęp jest płatny.

</doc>
<doc id="3183628" url="https://pl.wikipedia.org/wiki?curid=3183628" title="Norbert Gyömbér">
Norbert Gyömbér

Norbert Gyömbér (ur. 3 lipca 1992 w Revúcy) – słowacki piłkarz węgierskiego pochodzenia występujący na pozycji obrońcy we włoskim klubie Salernitana oraz w reprezentacji Słowacji.
Kariera klubowa.
Swoją karierę piłkarską Gyömbér rozpoczął w klubie MFK Revúca. W 2006 roku podjął treningi w Dukli Bańska Bystrzyca. W 2011 roku awansował do kadry pierwszego zespołu. 1 października 2011 zadebiutował w słowackiej lidze w przegranym 0:2 wyjazdowym meczu z MFK Ružomberok. W Dukli występował do końca sezonu 2012/2013.
Latem 2013 Gyömbér przeszedł za kwotę 800 tysięcy euro do Calcio Catania. W Serie A swój debiut zaliczył 26 stycznia 2014 w zremisowanym 0:0 wyjazdowym meczu z Interem Mediolan. Na koniec sezonu 2013/2014 spadł z Catanią do Serie B.
Kariera reprezentacyjna.
W reprezentacji Słowacji Gyömbér zadebiutował 5 marca 2014 w wygranym 3:1 towarzyskim meczu z Izraelem, rozegranym w Netanji.

</doc>
<doc id="3183632" url="https://pl.wikipedia.org/wiki?curid=3183632" title="Caligo idomeneus">
Caligo idomeneus

Caligo idomeneus − gatunek motyli z rodziny rusałkowatych i podrodziny Morphinae.
Taksonomia.
Gatunek opisany został w 1758 roku przez Karola Linneusza, jako "Papilio (Eques) idomeneus".
Opis.
Osiąga od 12 do 15 cm rozpiętości skrzydeł. Obie płcie mają wierzchnią stronę skrzydeł przednich ciemnobrązową z niebieskim nalotem i ukośnie biegnącą białą smugą. Skrzydła tylne ubarwione są czarno z matowoniebieską nasadą. Spód skrzydeł pokryty jest brązowo-białym, marmurkowym wzorem, a na spodzie skrzydeł tylnych obecne są plamy przypominające sowie oczy.
Gąsienica duża, szarobrązowa, na końcach ciała ciemnobrązowo cieniowana.
Biologia i ekologia.
Zamieszkują lasy tropikalne i tereny uprawne. Gąsienice żerują na liściach bananowców ("Musa") i mogą wyrządzać szkody w plantacjach. Podawane ponadto z "Heliconia latispatha". Owady dorosłe są aktywne o świcie i o zmierzchu.
Rozprzestrzenienie.
Gatunek zasiedla Amerykę Południową, od Argentyny, przez Brazylię, Boliwię i Peru po Kolumbię i Surinam.
Systematyka.
Opisano 4 podgatunki tego motyla:

</doc>
<doc id="3183633" url="https://pl.wikipedia.org/wiki?curid=3183633" title="Prepona meander">
Prepona meander



</doc>
<doc id="3183639" url="https://pl.wikipedia.org/wiki?curid=3183639" title="Eueides isabella">
Eueides isabella

Eueides isabella − gatunek motyla z rodziny rusałkowatych i podrodziny Heliconiinae.
Taksonomia.
Gatunek opisany został w 1781 roku przez Pietera Cramera, jako "Papilio isabella".
Opis.
Osiąga od 5,7 do 7,5 cm rozpiętości skrzydeł, które ubarwione są pomarańczowo-żółto-czarno. Spodnia ich strona jest mniej jaskrawa, a pomarańcz pokryty jest na niej brązowym nalotem.
Gąsienica czarna z białymi plamami na grzbiecie.
Biologia i ekologia.
Zamieszkują lasy tropikalne. Gąsienice żerują na liściach męczennic ("Passiflora") i podawane są z "Passiflora platyloba" i "P. ambigua". Owady dorosłe są aktywne o świcie i o zmierzchu.
Rozprzestrzenienie.
Gatunek zasiedla Amerykę Środkową i Południową, od Meksyku i Kuby po Peru, Brazylię i Surinam.
Systematyka.
Opisano 13 podgatunków tego motyla:

</doc>
<doc id="3183649" url="https://pl.wikipedia.org/wiki?curid=3183649" title="Aaron Markowicz z Wilna">
Aaron Markowicz z Wilna

Aaron Markowicz z Wilna – agent i kupiec żydowski na dworze króla Władysława IV Wazy w XVII wieku.
Jedyny zachowany dokument, w którym wymienione jest nazwisko Markowicza to pismo z 11 stycznia 1638. Stanowi ono oficjalną korespondencję pomiędzy polskim dworem królewskim i rosyjskim carskim za panowania Michała I Romanowa. W piśmie tym Władysław IV Waza wystąpił z prośbą o pozwolenie, aby kupiec królewski Aaron Markowicz mógł oficjalnie przybyć do Moskwy i dokonać zakupu naczyń na dwór królewski korzystając z przywileju zwolnienia z opłat celnych. W pismie zawarto propozycje, że kupiec jadąc do Moskwy mógłby zabrać ze sobą "cenne" towary, które sprzedałby na tamtejszym dworze. Ponieważ Władysław IV Waza słynął z nieprzychylnego nastawienia do Żydów, list ten jest dowodem wysokiej i wpływowej pozycji Aarona Markowicza na dworze królewskim. Odpowiedź dworu carskiego była wymijająca, stwierdzono, że „Żydzi nigdy nie przyjeżdżali do Moskwy, a więc chrześcijanie nie mogli się z nimi komunikować”.

</doc>
<doc id="3183650" url="https://pl.wikipedia.org/wiki?curid=3183650" title="Salem (serial telewizyjny)">
Salem (serial telewizyjny)

Salem – amerykański serial dramatyczny z elementami thrillera i elementów nadprzyrodzonych, wyprodukowany przez Fox 21 i Prospect Park. Twórcami "Salem" są Adam Simon i Brannon Braga. Jest to pierwszy serial zamówiony przez stację kablową WGN America. Emitowany jest od 20 kwietnia 2014 roku.
6 maja 2014 roku WGN America zamówiła 2. serię "Salem" .
11 lipca 2015 roku stacja WGN America zamówiła 3. sezon serialu, którego premierę zapowiedziano na 2 listopada 2016.
W Polsce serial jest emitowany od 9 czerwca 2014 roku przez stacje Fox Polska
13 grudnia 2016 roku, stacja WGN America ogłosiła zakończenie produkcji serialu po trzech sezonach.
Fabuła.
Akcja serialu rozgrywa się w XVIII wieku w mieście Salem w stanie Massachusetts. Przedstawia on historię procesów czarownic z miasteczka, romansu czarownicy Mary Sibley i weterana wojennego kapitana Johna Aldena. W serialu ukazano walkę wiedźm i ortodoksyjnych purytanów, reprezentowanych przez bezwzględnego Increase’a Mathera i jego syna Cottona.

</doc>
<doc id="3183652" url="https://pl.wikipedia.org/wiki?curid=3183652" title="Awanafil">
Awanafil

Awanafil – organiczny związek chemiczny będący wysoce selektywnym, silnym i odwracalnym inhibitorem fosfodiesterazy typu 5 (PDE5), swoistej dla cyklicznego guanozynomonofosforanu (cGMP). W badaniach "in vitro" wykazano, że awanafil jest silnie wybiórczy w odniesieniu do PDE5, bardziej niż w odniesieniu do innych znanych fosfodiesteraz (&gt;100-krotnie niż w przypadku PDE6; &gt;1000-krotnie niż w przypadku PDE4, PDE8 i PDE10; &gt;5000-krotnie niż w przypadku PDE2 i PDE7; &gt;10 000-krotnie niż w przypadku PDE1, PDE3, PDE9, i PDE11). Substancja wykorzystywana jest w leczeniu zaburzeń erekcji (ang. "erectile dysfunction" – ED) u mężczyzn. Awanafil występuje w postaci białego, krystalicznego proszku.
Farmakokinetyka i farmakodynamika.
Awanafil wchłania się szybko, osiągając stężenie maksymalne po 30-45 min od doustnej aplikacji na czczo. U niektórych mężczyzn uczestniczących w badaniach klinicznych lek powodował erekcję uznaną za wystarczającą do penetracji (60% sztywności w oznaczeniu RigiScan) nawet po 15–20 min od jego przyjęcia w dawce 200 mg. W przypadku stosowania preparatu z posiłkiem wysokotłuszczowym, jego szybkość wchłaniania jest zmniejszona i występuje opóźnienie wartości Tmax średnio o 1,25 h oraz zmniejszenie wartości Cmax średnio o 39% (200 mg). Okres półtrwania substancji wynosi ok. 3 h, a działanie utrzymuje się do 6 h. Awanafil wiąże się w 99% z białkami osocza (nie stwierdzono jego kumulacji w osoczu). Jego metabolizm przebiega głównie z udziałem izoenzymów mikrosomalnych wątroby: głównie CYP3A4 i — w mniejszym stopniu — CYP2C9. Ostatecznie lek wydalany jest w postaci metabolitów, głównie z kałem (63%), w mniejszym stopniu z moczem (21%). Końcowy okres półtrwania awanafilu wynosi około 6–17 h.
Mechanizm działania.
Awanafil blokuje funkcjonowanie fosfodiesterazy (PDE5), enzymu, który w normalnych warunkach rozkłada cykliczny monofosforan guanozyny (cGMP). Podczas prawidłowej stymulacji seksualnej cGMP jest produkowany w penisie, gdzie wywołuje rozluźnienie mięśni tkanki gąbczastej. Gdy stymulacja seksualna powoduje miejscowe uwalnianie tlenku azotu (NO), hamowane PDE5 przez awanafil zmniejsza nasilenie hydrolizy cGMP, powodując zwiększenie jego stężenia wewnątrzkomórkowego w ciałach jamistych prącia. Skutkuje to rozkurczem mięśni gładkich i napływem krwi do tkanki członka, co umożliwia powstanie wzwodu i odbycie pełnego stosunku seksualnego. Tym samym lek poprzez blokowanie rozkładu cGMP, zwiększa wpływ tej substancji na wywoływanie wzwodu. Jednak do wystąpienia erekcji konieczna jest stymulacja seksualna.
Wskazania do stosowania.
Awanafil stosowany jest u dorosłych mężczyzn, u których wystąpiły zaburzenia erekcji (zwane też niemocą płciową lub impotencją). Dolegliwości te polegają na trudnościach bądź niemożności osiągnięcia i/lub utrzymania wzwodu umożliwiającego odbycie pełnego stosunku seksualnego.
Przeciwwskazania.
Przeciwwskazaniami do terapii bazującej na awanafilu są:
Specjalne ostrzeżenia i środki ostrożności.
Awanafil jest substancją przeznaczoną do stosowania u dorosłych mężczyzn z zaburzeniami erekcji (leku nie stosuje się u kobiet i dzieci). Przy rozważaniu włączenia leczenia w oparciu o tę substancję lekarz winien wziąć pod uwagę stan układu krążenia pacjenta. Awanafil ma bowiem właściwości rozszerzające naczynia krwionośne (co może pociągać za sobą łagodne i przejściowe obniżenie ciśnienia krwi), a pacjenci z zaburzeniami drogi odpływu z lewej komory serca (powodowane np. zwężeniem aorty) mogą być wrażliwi na działanie tego typu substancji. Lek należy też ostrożnie stosować u mężczyzn z anatomicznym zniekształceniem prącia (takich jak: zagięcia prącia, zwłóknienie ciał jamistych lub choroba Peyroniego). Specjalne środki ostrożności przy terapii awanafilem obejmują również priapizm (erekcje trwające 4 h lub dłużej) jako reakcję na leczenie oraz choroby predysponujące do wystąpienia tego schorzenia (niedokrwistość sierpowato-krwinkowa, szpiczak mnogi, białaczka). Priapizm wymaga natychmiastowej interwencji lekarskiej w celu uniknięcia uszkodzenia tkanek prącia i utraty potencji. Pacjentów należy też pouczyć, że w przypadkach wystąpienia nagłych zaburzeń widzenia z NAION włącznie, należy przerwać przyjmowanie preparatu i udać się do specjalisty. Lekarz powinien także poinformować pacjenta, że spożywanie alkoholu w skojarzeniu z awanafilem może zwiększyć prawdopodobieństwo wystąpienia objawowego niedociśnienia tętniczego, zawrotów głowy lub omdleń. Z kolei u mężczyzn z zaburzeniami krzepnięcia i czynną chorobą wrzodową podanie leku należy poprzedzić wnikliwą ocenią stosunku korzyści do ryzyka.
Działania niepożądane.
Wysoka selektywność leku wpływa na obniżenie ryzyka wystąpienia działań niepożądanych oraz podnosi poziom bezpieczeństwa leczenia za jego pomocą. Terapię awanafilem należy jednak przerwać i natychmiast zgłosić się do gabinetu lekarskiego w przypadku wystąpienia:
W badaniach z udziałem 2144 osób, które otrzymywały awanafil w fazie klinicznej badań rozwojowych, najczęstszymi, zgłaszanymi działaniami niepożądanymi były:
Interakcje.
Szybkie usuwanie leku z organizmu obniża ryzyko wejścia awanafilu w interakcje lekowe czy pozalekowe. Należy jednak mieć na uwadze kilka możliwych oddziaływań awanafilu na inne substancje i odwrotnie:
Substancje indukujące cytochrom P450 – nie zaleca się ich jednoczesnego stosowania z awanafilem ze względu na potencjalne zmniejszenie skuteczności tego leku.
Dawkowanie i sposób podawania.
Zalecana dawka leku to 100 mg przyjmowane w razie potrzeby na około 30 min przed stosunkiem. W zależności od indywidualnej skuteczności i tolerancji, dawkę awanafilu można zwiększyć do maksymalnej – 200 mg lub zmniejszyć do 50 mg. Częstotliwość dawkowania nie powinna przekraczać aplikacji jeden raz na dobę. Ostateczna skuteczność leczenia jest zależna od stymulacji seksualnej.
Nie jest konieczne dostosowywanie indywidualnej dawki dla pacjentów w podeszłym wieku (65+), z cukrzycą bądź z łagodnymi i umiarkowanymi zaburzeniami czynności nerek (klirens kreatyniny ≥ 30 ml/min). U pacjentów z łagodnymi lub umiarkowanymi zaburzeniami czynności wątroby (klasa A lub B w skali Childa i Pugha) leczenie należy rozpocząć od podania najmniejszej skutecznej dawki, a następnie dostosować dawkowanie w zależności od tolerancji produktu leczniczego.

</doc>
<doc id="3183654" url="https://pl.wikipedia.org/wiki?curid=3183654" title="Helicopis cupido">
Helicopis cupido

Helicopis cupido − gatunek motyla z rodziny Riodinidae i podrodziny Riodininae.
Taksonomia.
Gatunek opisany został w 1758 roku przez Karola Linneusza, jako "Papilio cupido".
Opis.
Osiąga od 3 do 4 cm rozpiętości skrzydeł. Samce mają przednie skrzydła żółtobiałe z brązowymi brzegami i pomarańczowożółtymi nasadami, a tylne ciemnobrązowe z pomarańczowożółtymi nasadami. Samice natomiast są jaśniejsze i mają wzdłuż brzegów tylnych skrzydeł brązowe plamki. Spodnia strona zbliżona jest do górnej i wyposażona w metalicznie połyskujące plamki pośrodku i przy krawędziach tylnych skrzydeł.
Biologia i ekologia.
Zamieszkują tropikalne tereny nizinne. Gąsienice żerują na liściach roślin z rodzaju "Montrichardia". Owady dorosłe są aktywne za dnia.
Rozprzestrzenienie.
Gatunek zasiedla Amerykę Południową, od Trynidadu i Wenezueli przez Kolumbię, Gujanę po Brazylię, Peru, Surinam i Gujanę Francuską.
Systematyka.
Wyróżnia się 9 podgatunków tego motyla:

</doc>
<doc id="3183658" url="https://pl.wikipedia.org/wiki?curid=3183658" title="Włodzimierz Dzwonkowski">
Włodzimierz Dzwonkowski

Włodzimierz Andrzej Franciszek Ksawery Dzwonkowski (ur. 4 lutego 1880 w Krasiłowie w gubernii wołyńskiej, zm. 28 lutego 1954 w Łodzi) – polski historyk.
Życiorys.
Był synem Stanisława i Władysławy ze Skłodowskich. Poślubił Eugenię Kasprzycką.
Studiował na wydziale prawa Uniwersytetu Warszawskiego i Noworosyjskiego w Odessie. Historię studiował we Lwowie, Lozannie i Paryżu. Jego mistrzem był Szymon Askenazy. Od 1912 wykładał na tajnych kursach w Warszawie, od 1918 w Wolnej Wszechnicy Polskiej w Warszawie i w Łodzi (1929–1935) oraz w Szkole Nauk Politycznych. W latach 1945–1949 kierował katedrą historii powszechnej Uniwersytetu Łódzkiego.
Pochowany na cmentarzu rzymskokatolickim Doły przy ul. Smutnej w Łodzi.

</doc>
<doc id="3183663" url="https://pl.wikipedia.org/wiki?curid=3183663" title="Kłyżów (przystanek osobowy)">
Kłyżów (przystanek osobowy)



</doc>
<doc id="3183665" url="https://pl.wikipedia.org/wiki?curid=3183665" title="Piotr Owcarz">
Piotr Owcarz

Piotr Owcarz (ur. 25 maja 1969 w Świętochłowicach) – historyk, przedsiębiorca, autor książek i scenariuszy filmowych, producent filmowy, inicjator wystaw i przedsięwzięć muzealnych.
Życiorys.
Literacko debiutował w 1999 u Jerzego Giedroyca („Zeszyty historyczne”) artykułem „Jeszcze raz Oświęcim”. Był redaktorem naczelnym kwartalnika „Education World”.
Jest twórcą ogólnopolskiej nagrody konsumenckiej Laur Konsumenta i Laur Klienta oraz programu promocyjnego „Solidny Pracodawca”. Jego firma Grupa Media Partner w 2004 otrzymała statuetkę „Skrzydła Inforu 2004″, przyznaną w kategorii „współpraca zewnętrzna-najlepszy klient-kontrahent” przez Grupę Wydawniczą INFOR.
Pomysłodawca i właściciel pierwszego w Polsce muzeum serialu telewizyjnego – Muzeum Hansa Klossa w Katowicach.
Autor wystaw edukacyjnych m.in. na Kopcu Kościuszki w Krakowie i w Muzeum Wojska Polskiego w Warszawie.
Odznaczenia i nagrody.
Odznaczony medalem płk. Bronisława Gembarzewskiego, pierwszego dyrektora Muzeum Wojska Polskiego w Warszawie.
Kawaler Orderu Św. Stanisława.

</doc>
<doc id="3183666" url="https://pl.wikipedia.org/wiki?curid=3183666" title="Kościół św. Stanisława w Dąbrowie Białostockiej">
Kościół św. Stanisława w Dąbrowie Białostockiej

Kościół pw. Świętego Stanisława w Dąbrowie Białostockiej – rzymskokatolicki kościół parafialny znajdujący się w mieście Dąbrowa Białostocka, w województwie podlaskim. Należy do dekanatu Dąbrowa Białostocka archidiecezji białostockiej.
Historia.
Obecny murowany kościół został wybudowany w stylu neogotyckim w latach 1897-1902, konsekrowany w 1905 roku przez biskupa wileńskiego Edwarda von Roppa. Poprzednia świątynia drewniana została rozebrana przez wiernych, ponieważ obawiali się, że nowa świątynia zostanie przekazana mniszkom prawosławnym, natomiast stara pozostanie w ich rękach. W dwudziestoleciu międzywojennym powstały dwa nowe ołtarze i odnowiono wnętrze świątyni.
29 marca 2020 r. podczas niedzielnego nabożeństwa w kościele miała miejsce interwencja policji w związku z naruszeniem przez miejscowych wiernych i duchowieństwo narodowej kwarantanny, wprowadzonej przez polski rząd na skutek globalnej pandemii koronawirusa SARS-CoV-2. Ówczesne regulacje przeciwepidemiczne ograniczały maksymalną liczbę uczestników zgromadzeń publicznych i uroczystości religijnych do 5 osób, natomiast w świątyni zgromadziło się ponad 50 wiernych. Zdarzenie to odbiło się szerokim echem w ogólnopolskich środkach masowego przekazu i było przedmiotem debaty publicznej. Wobec miejscowej parafii rzymskokatolickiej wszczęte zostało wstępne postępowanie wyjaśniające mające na celu skierowanie sprawy do sądu. Był to jeden z dwóch najbardziej rażących przypadków przekroczenia przepisów sanitarnych w województwie podlaskim, drugi miał miejsce w cerkwi św. Jerzego w Białymstoku.

</doc>
<doc id="3183673" url="https://pl.wikipedia.org/wiki?curid=3183673" title="Philip Milanov">
Philip Milanov

Philip Milanov (ur. 6 lipca 1991 w Brugii) – belgijski lekkoatleta, pochodzenia bułgarskiego, specjalizujący się w rzucie dyskiem.
Piąty zawodnik młodzieżowych mistrzostw Europy w Tampere (2013). W 2015 zdobył złoto uniwersjady oraz został w Pekinie wicemistrzem świata w rzucie dyskiem. W 2016 został wicemistrzem Europy. Dziewiąty zawodnik igrzysk olimpijskich w Rio de Janeiro (2016). W 2017 na eliminacjach zakończył udział podczas rozgrywanych w Londynie mistrzostw świata.
Złoty medalista mistrzostw Belgii (także w pchnięciu kulą) oraz reprezentant kraju na drużynowych mistrzostwach Europy i pucharze Europy w rzutach.
Okazjonalnie występuje również w pchnięciu kulą.
Rekord życiowy: 67,26 (6 maja 2016, Doha). Wynik ten jest aktualnym rekordem Belgii.

</doc>
<doc id="3183677" url="https://pl.wikipedia.org/wiki?curid=3183677" title="Katedra w St Asaph">
Katedra w St Asaph

Katedra w St Asaph (wal. "Eglwys Gadeiriol Llanelwy", ang. " St Asaph Cathedral") – anglikańska katedra, najmniejsza z katedr Wielkiej Brytanii i jedna z najstarszych w Walii, należąca do Kościoła w Walii, zbudowana w St Asaph w XIII wieku i przebudowana w następnych stuleciach. Przechowywane jest w niej pierwsze walijskie tłumaczenie Biblii, dokonane przez biskupa St Asaph, Williama Morgana. Katedra jest wpisana na listę Zabytków Walii pod nr 1460.
Historia.
Okres legendarny.
Llanelwy to walijska nazwa miejscowości St Asaf, oznaczająca ogrodzony teren o przeznaczeniu sakralnym nad brzegiem rzeki Elwy. Początki chrześcijaństwa w Llanelwy są legendarne, ponieważ przed XII wiekiem brak jest dowodów archeologicznych lub pisemnych wzmianek na ten temat. Legenda o powstaniu kościoła i klasztoru między 560 a 573 rokiem znajduje się w dziele "The life of St. Kentigern" (Żywot św. Kentigerna), napisanym ok. 1180 roku przez Jocelyna, mnicha z Furness Abbey. Św. Kentigern był biskupem Strathclyde; zmuszony do opuszczenia swojej diecezji, przyjechał do Llanelwy i założył tu klasztor, w którym pozostał aż do swojego powrotu do Szkocji w 573 roku. Po nim opatem-biskupem został św. Asaf, który sprawował tę funkcję aż do śmierci w 596 roku. We wschodnim oknie nawy północnej znajdują się obrazy św. Kentigerna i św. Asafa, ilustrujące legendy spisane przez Jocelyna. Św. Asaf (lub Asa), patron katedry, był lokalnym świętym, którego imię znalazło się w takich okolicznych nazwach, jak: Llanasa (kościół św. Asy), Pantasa (dolina św. Asy), Ffynnon Asa (studnia św. Asy) i Onen Asa (jesion św. Asy).
XII wiek.
Imię Asafa zyskało na znaczeniu, gdy w XII wieku w Llanelwy utworzono nową siedzibę biskupią. Pierwszym biskupem został Theobald, konsekrowany jako Gilbert. Następny biskup, Geoffrey z Monmouth, objął swój urząd w roku 1152. Pomimo istniejącego już osadnictwa religijnego na tym terenie badacze przypuszczają, że nowy kościół został zbudowany na innym miejscu, w pewnej odległości od starszego kościoła parafialnego.
XIII wiek.
Przed rokiem 1281 relikwie św. Asafa zostały usunięte z Llanasa i przeniesione do nowo wybudowanej katedry. Lokalizacja katedry okazała się niefortunna, ponieważ Llanelwy położone było na „szlaku wojennym” książąt walijskich i angielskich królów. Nie wiadomo, ile razy nowa katedra była niszczona w XIII wieku. Niektóre ślady wczesnych prac budowlanych, podjętych przez biskupa Hugona (1235–1240) zachowały się w szczytach i skarpach fasady zachodniej, skarpach narożnika południowo-zachodniego i ścianach prezbiterium. Ważnym wydarzeniem w dziejach katedry było mianowanie Aniana II jako biskupa (1268–1293); będąc we wrogich stosunkach z Llewelyn ap Gruffyddem, ostatnim księciem Walii, wystąpił on o protekcję króla Edwarda I. Król opowiedział się za przeniesieniem kościoła katedralnego z Llanelwy do Rhuddlan, obiecując w 1281 roku ufundowanie tam większej świątyni. Anian poparł ten projekt, ale został on porzucony, gdy w Niedzielę Palmową 1282 roku Walijczycy zbuntowali się i splądrowali zamek w Hawarden. Później, w czerwcu, katedra została przypadkowo spalona przez angielskich żołnierzy, których Anian natychmiast ekskomunikował, czyniąc to samo wcześniej w stosunku do walijskich buntowników. W konsekwencji popadł w niełaskę u Edwarda I i musiał uciekać z St Asaf. W sprawie utrzymania siedziby diecezji w Llanelwy i odbudowy katedry interweniował arcybiskup Canterbury.
XIV wiek.
Odbudowa katedry miała miejsce w latach 1284–1392. Wygląd zewnętrzny katedry wskazuje, iż do odbudowy użyto różnych kamieni, w tym żółtawego, drobnoziarnistego piaskowca, wydobywanego we Flint lub Talacre i stosowanego do zewnętrznego licowania ścian i filarów oraz do detali rzeźbiarskich. Następcą Aniana II został biskup Llywelyn z Bromfield (1293–1315). Zreformował on zarząd katedry i zapewnił źródła dochodów dla jej utrzymania. Za jego kadencji przebudowano arkady pomiędzy nawami, skrzyżowanie naw oraz górne partie fasady zachodniej, w której zbudowano nowy portal. Częściowo przebudowano ściany naw i wstawiono nowe okna. Między rokiem 1315 a 1320 prawdopodobnie przebudowano transept. Odpowiedzialnym za przebudowę katedry był przypuszczalnie Mistrz Henryk z Ellerton (zm. 1323). Środki na sfinansowanie przebudowy i utrzymanie katedry zdobywano między innymi poprzez w zachęcanie pielgrzymów do nawiedzania katedry i składania datków w zamian za udzielanie im odpustu. Główny przedmiotem czci było przypuszczalnie sanktuarium św. Asafa (wymienione przez króla Edwarda I w jego liście do papieża Marcina IV) i relikwiarz, w którym zachowała się słynna kopia "Gospel of the Evengalthen". 25 października 1391 roku budowniczy z Chester, Robert Fagan, otrzymał zlecenie na budowę dzwonnicy katedralnej, ukończonej w dzień Wszystkich Świętych 1392 roku.
XV wiek.
W 1402 roku katedra została zniszczona przez Owaina Glyndŵra i jego rebeliantów. Ponieważ sprzymierzeńcem Glyndŵra był ówczesny biskup John Trefor II, w konsekwencji został on usunięty ze stanowiska i zastąpiony przez Roberta de Lancaster, opata Valle Crucis, biskupa St Asaph w latach 1411–1433). Nowy biskup pokrył ponownie dachem nawy katedry i dokonał innych napraw. Wielkość szkód wyrządzonych katedrze przez oddziały Owaina Glyndŵra była prawdopodobnie przesadzona. Transept katedry pozostał niezadaszony aż do zakończenia odbudowy przez biskupa Richarda Redmana (1471–1495).
Architektura.
Katedra w St Asaph jest najmniejszą z katedr Wielkiej Brytanii i jedną z najstarszych w Walii. Obecny budynek katedry pochodzi z XV wieku. W katedrze przechowywane jest pierwsze tłumaczenie Biblii na język walijski, dokonane przez Williama Morgana.
Wygląd zewnętrzny.
Zewnętrzny wygląd katedry wskazuje, że do jej budowy użyto dwóch różnych rodzajów kamienia: drobnoziarnistego wapienia, wydobywanego z kamieniołomów w pobliżu Cefn i piaskowca wydobywanego we Flint lub Talacre. Uwagę zwraca clerestorium i średniowieczne kamienne rzeźby. Dach świątyni jest natomiast dziełem późniejszym. W 1968 roku został wyremontowany i udekorowany. Pierwotne witraże zostały zniszczone podczas angielskiej wojny domowej w XVII wieku. Obecnie istniejące pochodzą z XIX i XX wieku.
Wnętrze.
Łuki i filary są proste i surowe; te ostatnie pozbawione są kapiteli. W prezbiterium po stronie południowej znajduje się tron biskupi, upamiętniający biskupa Beveridge'a (biskupa St Asaf w latach 1704–1708). Pod tronem pochowany został biskup William Morgan, tłumacz Biblii na język walijski w 1588 roku, biskup St Asaf w latach 1601–1604. Stalle zostały zbudowane pod koniec XV wieku. Miejsce to zostało odrestaurowane przez George'a Gilberta Scotta w latach 1869–1875.

</doc>
<doc id="3183679" url="https://pl.wikipedia.org/wiki?curid=3183679" title="Israel Barzilai">
Israel Barzilai



</doc>
<doc id="3183682" url="https://pl.wikipedia.org/wiki?curid=3183682" title="Małgorzata Teresa Habsburg">
Małgorzata Teresa Habsburg



</doc>
<doc id="3183687" url="https://pl.wikipedia.org/wiki?curid=3183687" title="Simha Babah">
Simha Babah



</doc>
<doc id="3183688" url="https://pl.wikipedia.org/wiki?curid=3183688" title="Wacław Mejbaum(historyk)">
Wacław Mejbaum(historyk)



</doc>
<doc id="3183690" url="https://pl.wikipedia.org/wiki?curid=3183690" title="Anna Habsburg (1318-1343)">
Anna Habsburg (1318-1343)



</doc>
<doc id="3183692" url="https://pl.wikipedia.org/wiki?curid=3183692" title="Anna Habsburg (zm. 1327)">
Anna Habsburg (zm. 1327)



</doc>
<doc id="3183693" url="https://pl.wikipedia.org/wiki?curid=3183693" title="Erik Sabo">
Erik Sabo

Erik Sabo (ur. 22 listopada 1991 w Šúrovcach) – piłkarz słowacki grający na pozycji prawego pomocnika. Od 2019 jest zawodnikiem Fatih Karagümrük.
Kariera klubowa.
Swoją karierę piłkarską Sabo rozpoczął w klubie FC Horses Šúrovce. W 2010 roku został zawodnikiem Spartaka Trnawa. 24 lutego 2011 zadebiutował w słowackiej lidze w przegranym 1:3 domowym meczu ze Slovanem Bratysława.
Latem 2011 Sabo został wypożyczony do Spartaka Myjava. W sezonie 2011/2012 wywalczył z nim awans z drugiej do pierwszej ligi.
W lipcu 2012 roku Sabo wrócił do Spartaka Trnawa. W sierpniu 2015 podpisał czteroletni kontrakt z PAOKiem Saloniki, a w sierpniu 2016 został wypożyczony na dwa lata do Beitaru Jerozolima.
Kariera reprezentacyjna.
W reprezentacji Słowacji Sabo zadebiutował 23 maja 2014 w wygranym 2:0 towarzyskim meczu z Czarnogórą, rozegranym w Senecu. W 70. minucie tego meczu zmienił Vladimíra Weissa.
Życie osobiste.
29 października 2015 jego partnerka urodziła mu syna Sebastiána.

</doc>
<doc id="3183694" url="https://pl.wikipedia.org/wiki?curid=3183694" title="Lista odcinków serialu Salem">
Lista odcinków serialu Salem

Poniżej znajduje się lista odcinków serialu telewizyjnego Salem – emitowanego przez amerykańską kablową stację telewizyjną WGN America od 20 kwietnia 2014 roku do 25 stycznia 2017 roku. Powstały trzy serię, które składają się z 36 odcinków. W Polsce serial jest emitowany od 9 czerwca 2014 roku przez stację Fox Polska do 2 lutego 2017 roku.
Sezon 2 (2015).
6 maja 2014 roku, stacja kablowa WGN America zamówiła 2 sezon serialu .
Sezon 3 (2016-2017).
12 lipca 2015 roku, stacja kablowa WGN America zamówiła 3 sezon serialu .

</doc>
<doc id="3183697" url="https://pl.wikipedia.org/wiki?curid=3183697" title="Anna Habsburg (1432-1462)">
Anna Habsburg (1432-1462)



</doc>
<doc id="3183699" url="https://pl.wikipedia.org/wiki?curid=3183699" title="Wilhelm Zuckerkandl">
Wilhelm Zuckerkandl

Wilhelm Zukerkandel, właśc. Zuckerkandl (ur. 1851 w Złoczowie, zm. w 1924, tamże) – syn Oscara (Ozjasza) Zukerkandla, galicyjski księgarz, wydawca i bibliofil zasłużony dla kultury polskiej.
Prawdopodobnie ukończył gimnazjum w Brodach. Przez 20 lat pracował i współkierował firmą wydawniczą ojca w Złoczowie. 
W 1904 założył własną księgarnię we Lwowie. Kontynuował działalność wydawniczą ojca, publikując serię „Biblioteczka dla Dzieci i Młodzieży ku Rozrywce i Nauce” (ok. 50 pozycji), a zwłaszcza – serię przyczyniającą się do rozwoju polskiej kultury piśmienniczej w Galicji: „Biblioteka Powszechna” (ok. 1100 pozycji). Te tanie, przeznaczone dla każdego czytelnika książeczki cieszyły się wielką popularnością, dzięki czemu Zukerkandl był uznawany za jednego z najbardziej popularnych wydawców w Galicji. Wydawnictwo za tę właśnie serię zostało uhonorowane srebrnym medalem na Wystawie Krajowej we Lwowie (1894). 
Istotnym wkładem wydawniczym była współpraca z lwowskim Namiestnictwem Galicji, która zaowocowała drukiem ustaw rządowych (Wydawnictwo Austriackich Ustaw Państwowych i Krajowych), które po I wojnie światowej zostały zresztą wznowione, już jako „Zukerkandla Wydawnictwo Polskich Ustaw Państwowych”.
Wilhelm Zukerkandl wydał łącznie blisko 2000 pozycji książkowych, m.in.:

</doc>
<doc id="3183702" url="https://pl.wikipedia.org/wiki?curid=3183702" title="Ja, ty, oni">
Ja, ty, oni

Ja, ty, oni (port. "Eu Tu Eles") – brazylijska komedia romantyczna z 2000 roku w reżyserii Andruchy Waddingtona. 
Wyprodukowany przez wytwórnię Columbia Pictures film został oparty na faktach. Główne role w filmach zagrali Regina Casé oraz Lima Duarte. Premiera filmu miała miejsce 16 maja 2000 w Brazylii.
Fabuła.
Darlene Linhares (Regina Casé) uchodzi za kobietę o wielkim sercu. Jest ona związana z trzema mężczyznami, a każdy zaspokaja jej inne potrzeby. Hodowca kóz Osias (Lima Duarte) zapewnia jej utrzymanie, czuły Zezinho (Stênio Garcia) pełni obowiązki gospodyni domowej, zaś młody Ciro (Luiz Carlos Vasconcelos) jest idealnym kochankiem. Wszyscy razem mieszkają. Na dodatek z każdym z nich Darlene doczekała się potomstwa.
Obsada.
Źródło: Filmweb

</doc>
<doc id="3183704" url="https://pl.wikipedia.org/wiki?curid=3183704" title="Reuven Rivlin">
Reuven Rivlin



</doc>
<doc id="3183707" url="https://pl.wikipedia.org/wiki?curid=3183707" title="Charlotte Badger">
Charlotte Badger

Charlotte Badger (ur. 1778, zm. po 1815) – brytyjska przestępczyni skazana na zesłanie do Australii, w późniejszym czasie uważana za pierwszą australijską piratkę. Była także jedną z dwóch pierwszych białych kobiet, które się osiedliły w Nowej Zelandii.
Życiorys.
Charlotte Badger była córką Thomasa i Ann Badgerów, urodziła się w 1778 i została ochrzczona 31 lipca tegoż roku. W 1796 włamała się do domu i ukradła kilka gwinei i jedwabną chustkę, za co została skazana na siedem lat zesłania w kolonii karnej Nowa Południowa Walia.
W 1806, już po obyciu kary, udała się w podróż na pokładzie „Venus”, gdzie pracowała jako służąca. Dokładny przebieg dalszych wydarzeń nie jest znany, ale prawdopodobne jest, że Badger wraz z inną byłą zesłanką do Australii Catherine Hagerty namówiły załogę do tego, aby przejąć statek w czasie, kiedy kapitan przebywał na lądzie w Port Dalrymple.
Badger i Hagerty wraz z ich partnerami Johnem Lancashire i Benjaminem Kellym osiedlili się w Bay of Islands w północnej części Nowej Zelandii. Badger i Hagerty były pierwszymi europejskimi kobietami, które osiedliły się w Nowej Zelandii. Lancashire i Kelly także zostali schwytani, a Hagerty zmarła na gorączkę tropikalną.
Dalszy los Charlotte Badger nie jest znany. Według niektórych podań spędziła resztę życia jako żona wodza jednego z plemion Bay of Islands, według innych udało jej się uciec do Stanów Zjednoczonych.
Zmarła około lub po 1816.
W mediach.
Australijska pisarka Lorae Parry opisała część życia Charlotte Badger w sztuce "Vagabonds".
W 2013 Jack Hayter wydał płytę "Charlotte Badger" w której opisał życie Charlotte Badger.

</doc>
<doc id="3183708" url="https://pl.wikipedia.org/wiki?curid=3183708" title="Nowy Ratusz w Legnicy">
Nowy Ratusz w Legnicy

Ratusz w Legnicy – budynek został wzniesiony w roku 1905 w stylu neorenesansowym. Obecnie jest siedzibą władz miasta.
Historia.
Na skutek rozwoju miasta, pod koniec XIX wieku zaistniała potrzeba budowy nowego, większego ratusza. Nowa siedziba władz miejskich Legnicy została wzniesiona w latach 1902–1905 według projektu radcy budowlanego Paula Öhlmanna. Budowla jest efektem realizacji pierwszej części projektu, zakładającego docelowo powstanie czteroskrzydłowego zespołu z dwoma dziedzińcami wewnętrznymi oraz monumentalną wieżą. Budowa, zapewne z braku funduszy, nigdy nie została zakończona.
Decyzją wojewódzkiego konserwatora zabytków z dnia 14 kwietnia 1981 roku budynek został wpisany do rejestru zabytków.
Architektura.
Nowy ratusz jest okazałym neorenesansowym gmachem wzniesionym na planie litery L. Budowla ma pięć kondygnacji, dwa zewnętrzne ryzality i jest nakryta dachami dwuspadowymi z lukarnami. Na kalenicy jest sygnaturka, a dachy są ujęte w bogato zdobione neorenesansowe szczyty. Sygnaturka jest zwieńczona hełmem z dwoma prześwitami. Elewacje są bogato zdobione detalami architektonicznymi, takimi jak: wykusze, boniowania i obramienia okienne. Detale rzeźbiarskie zdobiące wykusz północny odnoszą się do przeszłości miasta. Na filarach loggi ulokowano rycerzy z herbami Śląska, Legnicy i Prus. Na szczycie frontonu powtórzony został kartusz z herbem miasta składającym się z dwóch skrzyżowanych kluczy. Nad nim umieszczono figurę czeskiego lwa – herbowe zwierzę Legnicy. Dwuipółtraktowe wnętrza mają korytarze komunikacyjne i są nakryte sklepieniami kolebkowymi z lunetami. Efektowny ratusz jest siedzibą władz miasta.

</doc>
<doc id="3183712" url="https://pl.wikipedia.org/wiki?curid=3183712" title="Człowiek z przyszłości">
Człowiek z przyszłości

Człowiek z przyszłości (port. "O Homem do Futuro") – brazylijski film komediowy z gatunku science fiction z 2011 roku oparty na scenariuszu i reżyserii Cláudio Torresa. Wyprodukowany przez brazylijskie i amerykańskie studio Paramount Pictures. Główne role w filmach zagrali Wagner Moura i Alinne Moraes.
Premiera filmu miała miejsce 2 września 2011 roku w Brazylii.
Opis fabuły.
Akcja filmu rozgrywa się w 2011 roku. Genialny fizyk Zero (Wagner Moura) otwiera portal czasu i przenosi się do roku 1991. Został wtedy odrzucony przez swoją wielką miłość. Chce uchronić samego siebie przed upokorzeniem, które zaważy na jego życiu. Niestety, nie wszystko układa się po jego myśli.
Obsada.
Źródło: Filmweb
i inni

</doc>
<doc id="3183719" url="https://pl.wikipedia.org/wiki?curid=3183719" title="Wojciech Piechowski">
Wojciech Piechowski

Wojciech Piechowski (ur. 23 kwietnia 1849 w Nosarzewie Borowym, zm. 13 listopada 1911 koło Skłót) – polski malarz i fotograf.
Wojciech Piechowski był pierwszym dzieckiem Michała i Elżbiety Piechowskich, wywodzących się mławskiej szlachty. Ukończył szkołę podstawową w Mławie oraz gimnazjum we Włocławku. W latach 1869–1871 uczęszczał do Szkoły Sztuk Pięknych w Warszawie, gdzie zaprzyjaźnił się z Józefem Chełmońskim i Antonim Adamem Piotrowskim. Po jej ukończeniu w 1873 roku wraz z Kazimierzem Alchimowiczem oraz Romanem Szwoynickim wyjechał do Monachium, gdzie uczył się m.in. u Józefa Brandta (w końcu października 1873 r. zgłosił się do Akademii Sztuk Pięknych - Malschule)
W 1874 roku na wystawie Towarzystwa Zachęty Sztuk Pięknych zadebiutował obrazem "Zielone Świątki". Praca zebrała bardzo dobre recenzje, a Towarzystwo zdecydowało się zakupić obraz oraz ufundować stypendium dla malarza, które umożliwiło mu kontynuowanie studiów zagranicznych do 1875 roku.
Po powrocie z Niemiec, w 1877 roku, Piechowski ożenił się z Aleksandrą Olszewską i osiadł w rodzinnym Nosarzewie, gdzie mieszkał do 1892 roku. Wówczas to powstały prace o tematyce sakralnej oraz obyczajowej, ukazujące życie na wsi.
W 1879 roku artysta został członkiem rzeczywistym Towarzystwa Zachęty. Korzystając z posagu żony przeniósł się do Warszawy, gdzie w latach 1880–1882 prowadził zakład fotograficzny, w 1881 roku otrzymując tytuł fotografa Towarzystwa. Przedsięwzięcie to nie przyniosło jednak oczekiwanego zysku, co zmusiło Piechowskiego do powrotu na wieś. Wówczas to powstało wiele prac, ukazujących sceny z życia wsi, wśród nich obraz "Droga i życie nasze", uhonorowany srebrnym medalem na wystawie sztuki w Berlinie w 1891 roku oraz brązowymi medalami na wystawach w Paryżu (1889), Chicago (1892–1894) oraz San Francisco (1894). Uzyskane w związku z medalami honoraria na krótki okres poprawiły sytuację finansową artysty. Od 1894 roku dzierżawił wieś Ręczno.
Wobec kolejnych trudności oraz niechęci do zajęć gospodarczych, Wojciech Piechowski w latach 1895–1896 przebywał u Józefa Chełmońskiego w Kuklówce. Po powrocie do Ręczna powrócił do pracy twórczej. Wówczas namalował m.in. obraz "Rezurekcja", uhonorowany srebrnym medalem na wystawie sztuki w Paryżu w 1900 roku. Wiele też podróżował, wyjeżdżając m.in. na Litwę i Ukrainę, gdzie również tworzył. Jego ostatnia praca − "Puszczyk" (element nieukończonego cyklu "Twardowski") − powstała w 1907 roku, podczas pobytu w Warszawie, gdzie zamieszkał u rzeźbiarza Piusa Welońskiego.
Po wygaśnięcia dzierżawy Ręczna, artysta dzierżawił kolejno wsie Proszkowo i Zaręby. W 1910 zakończyła się dzierżawa w Zarębach. Wobec trudności finansowych i rodzinnych Wojciech Piechowski postanowił przenieść się do majątku hrabiego Dangla w Skłótach koło Kutna, gdzie miał objąć posadę nauczyciela rysunku jego dzieci.
Zginął 13 listopada 1911 r. w wypadku drogowym jadąc na nowe miejsce zamieszkania i pracy, przygnieciony bryczką przewróconą przez spłoszone konie niedaleko Skłót. Pochowany został 16 listopada 1911 r. na cmentarzu parafialnym w Nowem, co opisał Aleksy Rżewski w eseju „Zgrzyty”.

</doc>
<doc id="3183721" url="https://pl.wikipedia.org/wiki?curid=3183721" title="Thysania agrippina">
Thysania agrippina

Thysania agrippina − gatunek motyla z rodziny mrocznicowatych, charakteryzujący się największą rozpiętością skrzydeł.
Taksonomia.
Gatunek opisany został w 1776 roku przez Pietera Cramera, jako "Phalaena agrippina".
Opis.
Motyl ten osiąga od 23 do 30 cm rozpiętości skrzydeł, co jest najwyższym wynikiem wśród ciem i w ogóle motyli świata. Przednie i tylne skrzydła ubarwione są szarobiało i pokryte wzorem z czarnobrązowych linii.
Biologia i ekologia.
Zamieszkują lasy tropikalne. Gąsienice żerują na liściach na roślinach z rodziny motylkowatych (Fabaceae). Owady dorosłe są aktywne w nocy.
Rozprzestrzenienie.
Gatunek zasiedla Amerykę Środkową i Południową po południową Brazylię.

</doc>
<doc id="3183724" url="https://pl.wikipedia.org/wiki?curid=3183724" title="ICNCP">
ICNCP



</doc>
<doc id="3183727" url="https://pl.wikipedia.org/wiki?curid=3183727" title="August Lösch">
August Lösch

August Lösch (ur. 15 października 1906 w Öhringen, zm. 30 maja 1945 w Ratzeburgu) – niemiecki ekonom i teoretyk kultury, uważany za ojca gospodarki przestrzennej jako samodzielnej dziedziny nauki. 
Lösch swój doktorat obronił na Uniwersytecie w Bonn w 1932 roku. 
Opus magnum.
Jego główne dzieło "Die räumliche Ordnung der Wirtschaft" wydane w 1940 roku zawiera podstawy ogólnej teorii gospodarki przestrzennej. Według Löscha za gospodarkę przestrzenną uważa się „teorię ekonomii wzbogaconą o wątki przestrzenne lub przestrzenne uzupełnienie czy też rozwinięcie teorii ekonomii”. Swoją pracę rozpoczął od rozwinięcia teorii lokalizacji, dla której za optymalne kryteria przyjął czynnik maksymalizacji zysków oraz maksymalizacji liczby podmiotów gospodarczych. Jednakże sednem jego dzieła jest teoria krajobrazu gospodarczego w myśl której:
"Die räumliche Ordnung der Wirtschaft" w Polsce wydane zostało po raz pierwszy w 1961 roku pod tytułem "Gospodarka przestrzenna" mimo iż w wolnym tłumaczeniu tytuł ten oznacza jedynie "Organizację przestrzenną gospodarki". Autorzy przekładu K. Dziewoński i W. Lisowski dali więc nieświadomie nazwę dla tej dziedziny nauki, która to na dobre przyjęła się w Polsce i jak dotąd nie ma innego odpowiednika.

</doc>
<doc id="3183730" url="https://pl.wikipedia.org/wiki?curid=3183730" title="August Losch">
August Losch



</doc>
<doc id="3183733" url="https://pl.wikipedia.org/wiki?curid=3183733" title="Amin al-Manawi">
Amin al-Manawi

Amin al-Manawi, "Amine El Manaoui" (arab. أمين المناوي, "Amīn al-Manāwī"; ur. 20 listopada 1991 w Kalat as-Saraghina) – marokański lekkoatleta specjalizujący się w biegu na 800 metrów. 
Debiutując na światowej imprezie o randze mistrzowskiej, zdobył brązowy medal mistrzostw świata juniorów młodszych w Ostrawie (2007). Rok później zajął 7. miejsce podczas juniorskich mistrzostw świata w Bydgoszczy. Brązowy medalista panarabskiego czempionatu w Al-Ajn (2011). W 2012 reprezentował swój kraj na igrzyskach olimpijskich w Londynie. Półfinalista mistrzostw świata w Moskwie (2013). Medalista mistrzostw Maroka.
Rekordy życiowe w biegu na 800 metrów: stadion – 1:44,96 (25 lipca 2013, Rabat) ; hala – 1:50,37 (25 lutego 2014, Praga).

</doc>
<doc id="3183739" url="https://pl.wikipedia.org/wiki?curid=3183739" title="Besouro">
Besouro

Besouro – brazylijski film biograficzny z gatunku dramat z 2009 roku wyreżyserowany przez João Daniela Tikhomiroffa. Wyprodukowany przez wytwórnię Buena Vista International. Główną rolę w filmie zagrał Aílton Carmo.
Premiera filmu miała miejsce 30 października 2009 roku w Brazylii.
Opis fabuły.
Akcja filmu rozgrywa się w latach 20. XX wieku. Besouro (Aílton Carmo) od dziecka uczy się capoeiry. Pewnego dnia jego nauczyciel zostaje zamordowany. Besouro wyrusza w mistyczną podróż w głąb dżungli, która na zawsze odmienia jego życie. Staje się wielkim mistrzem capoeiry, obdarzonym nadprzyrodzonymi zdolnościami.
Obsada.
Źródło: Filmweb
i inni

</doc>
<doc id="3183741" url="https://pl.wikipedia.org/wiki?curid=3183741" title="Ostry (raper)">
Ostry (raper)

Ostry, właściwie Marcin Ostrowski (ur. 25 listopada 1982 w Bytomiu) – polski raper. Członek zespołów Bezimienni, Młoda Krew i Motywacja, prowadzi także solową działalność artystyczną.
W 2004 roku wraz z Adrianem „Ryjkiem” Sforą i Markiem „Marą” Hładkim założył zespół Bezimienni. W 2005 roku ukazał się debiutancki nielegal formacji zatytułowany "Verba Veritatis". Rok później nakładem wytwórni Box Music ukazał się kolejny materiał zespołu pt. "Granda". Następna płyta Bezimiennych – "Walka", została wydana w 2008 roku, ponownie przez Box Music. W 2010 roku Ostry założył oficjalnie wytwórnię i markę odzieżową pod nazwą Klincz. W 2011 roku, nakładem tejże firmy do sprzedaży trafiła czwarta produkcja formacji Bezimienni pt. "Co mnie nie zabije to mnie wzmocni".
30 maja 2014 roku nakładem wytwórni muzycznej Klincz, w dystrybucji Step Records ukazał się debiutancki album solowy rapera zatytułowany "Cztery wiosny". Produkcji nagrań podjęli się Żwirek, Jot-wu, Dos, Wowo, Choina, Chmurok. Z kolei wśród gości na płycie znaleźli się m.in.: Kasia Moś, Epis, Pih, Juras, Karol Chachurski, Kali oraz Paluch. Płyta zadebiutowała na 41. miejscu krajowej listy przebojów (OLiS).

</doc>
<doc id="3183743" url="https://pl.wikipedia.org/wiki?curid=3183743" title="Zespół Dravet">
Zespół Dravet

Zespół Dravet (znana też jako SMEI – ang. "severe myoclonic epilepsy of infancy, Dravet's syndrome") – ciężka miokloniczna padaczka ujawniająca się u niemowląt.
Historia.
Nazwa zespołu pochodzi od nazwiska francuskiej psychiatry i neurolog Charlotte Dravet, która jako pierwsza w 1978 r. opublikowała pracę naukową na temat choroby, wyodrębniając ją od innych typów padaczki.
Objawy.
Zespół występuje u wcześniej prawidłowo rozwijających się dzieci, u chłopców występuje około dwa razy częściej niż u dziewczynek. Manifestacja napadów padaczkowych następuje między 3 a 9 miesiącem po urodzeniu. Napady kloniczne lub toniczno-kloniczne są uogólnione lub zlateralizowane (asymetryczne). Następnie pojawiają się napady miokloniczne, nietypowe nieświadomości oraz częściowe, wszystkie są lekooporne. Napady zazwyczaj związane są z drgawkami wywołanymi podwyższoną temperaturą, zakażeniem, infekcją, ekspozycją na ciepło, temperaturą kąpieli powyżej 35°C, nadwrażliwością na światło, brakiem snu. Napady mogą mieć charakter grand mal i drgawek ogniskowych przechodzących z jednej strony ciała na drugą, często z ponapadowymi zaburzeniami ruchu. Wyniki badań EEG przed ukończeniem 2 roku życia mogą być prawidłowe, zapis EEG zmienia się wraz z rozwojem choroby, zmiany mogą być zarówno uogólnione, jak i zlokalizowane, nie opisano jednak typowego dla tego zespołu wzorca. Około 10% pacjentów wykazuje fotowrażliwość. Kolejne pojawiające się polimorficzne napady nie są związane z podwyższoną temperaturą, często towarzyszy im mioklonia i wtórna niepełnosprawność intelektualna głównie dotycząca rozwoju mowy oraz ataksja. W drugim roku życia stwierdza się opóźnienie rozwoju psychoruchowego dziecka. Rokowanie jest złe. Napady utrzymują się, występują także zmiany w badaniu neurologicznym (uogólniona niezgrabność, drżenie, niekiedy ataksja i objawy piramidowe) oraz upośledzenie umysłowe. Zespół ma przebieg progresywny, zarówno co do częstości napadów, jak i objawów neurologicznych, prowadząc do zgonu w ok. 8-15% przypadków. Rozwój dziecka wygląda zazwyczaj normalnie do początku choroby. Następnie, w większości przypadków, rozwój psychomotoryczny spada, zwłaszcza w zakresie rozwoju mowy. Rokowanie w zakresie rozwoju poznawczego i częstotliwości napadów są niemożliwe do ustalenia. W większości przypadków przebieg choroby jest niekorzystny z umiarkowanym lub znacznym upośledzeniem umysłowym..
Przyczyna.
U dzieci z zespołem Dravet w 85% przypadków wykryto mutacje w kodującym kanał sodowy genie SCN1A. Najczęściej były to mutacje "de novo".
Leczenie.
Podstawowe leki stosowane przy długotrwałym leczeniu objawowym to łącznie walproiniany i klobazam, w skojarzeniu z działającym synergistycznie stiripentolem. Pozostałe stosowane ewentualnie leki to klonazepam, topiramat i lewetyracetam.
Poprawę stanu klinicznego może także spowodować restrykcyjna dieta ketogenna (nisko węglowodanowa), którą traktuje się jako istotny element terapii.
W listopadzie 2013 r. amerykańska Agencja Żywności i Leków nadała kannabidiolowi, występującemu pod nazwą "Epidiolex"®, status desygnowanego leku sierocego (tj. rozważanego leku sierocego w trakcie badań). Istnieją ponadto doniesienia o stosowaniu
tetrahydrokannabinolu (THC).

</doc>
<doc id="3183744" url="https://pl.wikipedia.org/wiki?curid=3183744" title="Guilty All The Same">
Guilty All The Same



</doc>
<doc id="3183749" url="https://pl.wikipedia.org/wiki?curid=3183749" title="Zabójstwo z miłości">
Zabójstwo z miłości

Zabójstwo z miłości (morderstwo w ogniu namiętności, zabójstwo pod wpływem namiętności miłosnych, zbrodnia z miłości, zbrodnia na tle miłości) – zabójstwo, w którym ofiarę i zabójcę łączyła wzajemna relacja oparta w jakiś sposób na seksie lub uczuciu miłości, dokonane w stanie ekstremalnego pobudzenia emocjonalnego (silnego afektu), np. mężczyzna porzucony przez kobietę, z którą był silnie związany uczuciowo, zabija ją; albo żona zabija męża-alkoholika z powodu wieloletniej krzywdy, której doznała od niego – najbliższej osoby.
Jest to określenie psychologiczne, a nie prawnicze. Nie występuje aktualnie w prawie żadnym kodeksie karnym, ani nie zostało oficjalnie uznane przez prawo, ale bywa używane w potocznym języku (również polskim) oraz w żargonie prawniczym. Jedynie we Francji stanowi rodzaj przyjętej, ustalonej formy. Terminem posługują się też czasami obrońcy sprawcy zabójstwa w Stanach Zjednoczonych.
Mężczyźni są sprawcami zabójstw z miłości znacznie częściej niż kobiety. Obie płcie dokonują zabójstw z miłości z odmiennych powodów. Mężczyźni zabijają z miłości głównie z powodu uczucia zazdrości o partnerkę lub oziębienia wzajemnych stosunków. Dla kobiet głównym motywem popychającym je do zabicia partnera jest nienawiść, kłótnie oraz przemoc i tyrania z jego strony.
Klasyczny przykład zabójstwa z miłości ma miejsce, gdy mąż niespodziewanie wraca z pracy wcześniej, ostrożnie otwiera drzwi, aby zrobić żonie niespodziankę, zastaje ją w łóżku ze swoim najlepszym przyjacielem, wpada w szał zazdrości i zabija ich oboje kuchennym nożem.
Okoliczności dokonania zabójstwa z miłości mogą mieć łagodzący wpływ na wymiar kary dla sprawcy, ale nie usprawiedliwiają popełnienia przez niego tej zbrodni.
Motyw zabójstwa z miłości można spotkać w malarstwie, literaturze i muzyce.
Zabójstwa z miłości nie należy mylić z zabójstwem honorowym.
Pochodzenie określenia.
Pierwotnie termin zabójstwa z miłości (po francusku "le crime passionnel") pojawił się i był stosowany w policji francuskiej, albowiem w XIX wieku we Francji, pod wpływem idei romantyzmu, zabójstwa wywołane miłością były przedmiotem intensywnego zainteresowania społecznego. Na rozprawach sądowych odbywających się w Paryżu, podczas rozpatrywania zabójstw z miłości zasiadał Aleksander Dumas, którego zadaniem była „ochrona praw miłości”.
Rys historyczny.
Status zabójstwa z miłości w kodeksie karnym Francji zmieniał się na przestrzeni wieków, odzwierciedlając podejście społeczne do tego fenomenu. Również współcześnie ten typ zabójstwa traktowany jest z pewną dozą wyrozumiałości i stanowi odrębną jednostkę, pomimo że do tej pory nie opracowano oficjalnej definicji zabójstwa z miłości, która byłaby stosowana w sądownictwie francuskim.
Artykuł prawny numer 324 z 1810 roku udzielał uniewinnienia mężowi, który zabił żonę przyłapaną na cudzołóstwie, również w przypadku, gdy zabił nie tylko żonę, ale także jej kochanka.
W 1832 roku zreformowano koncept zabójstwa z miłości we francuskim kodeksie karnym, wprowadzając pojęcie okoliczności łagodzących. W ten sposób próbowano zachęcić sędziów do potępiania zabójców z miłości, zamiast ich uniewinniania, jednak reforma nie przyniosła zamierzonego efektu, a stało się wręcz przeciwnie, tzn. sądy uniewinniały jeszcze więcej zabójców z miłości niż przed reformą. Łagodne spojrzenie sądu na zabójców z miłości było podyktowane romantycznym podejściem do zabójstwa z miłości i uczuciem litości dla zabójcy.
W 1908 przypadki uniewinniania zabójców z miłości były tak częste, że prawie stały się regułą. Wygadanym adwokatom łatwo było przekonać członków ławy przysięgłych, którymi byli prości ludzie o zawężonych horyzontach umysłowych i bez wykształcenia, że zabójca nie zdawał sobie sprawy z tego co robił, kierując się ślepą zemstą odebrał życie najukochańszej osobie, a później próbował z żalu popełnić samobójstwo.
Na początku XX wieku zaostrzono podejście do sprawców zabójstw z miłości we Francji i we Włoszech, wychodząc z założenia, że zabójstwo dokonane z miłości nie powinno prowadzić do automatycznego zwolnienia z odpowiedzialności karnej ani do automatycznego zmniejszenia kary. Takie podejście nie spotkało się jednak z ogólną akceptacją i w dalszym ciągu dochodziło do redukowania odpowiedzialności za czyn.
W okresie między zakończeniem I wojny światowej a 1958 rokiem we Francji rzadziej dochodziło do uniewinniania sprawców zabójstw z miłości, a orzekane kary były bardziej surowe. Na tę zmianę miało wpływ kilka faktów: profesjonalizacja wyroków sądowych poprzez zredukowanie liczby członków ławy przysięgłych z 12 do 7 osób i ustalanie wysokości kary dla zabójcy wspólnie z 3 sędziami, dopuszczenie kobiet w skład ławy przysięgłych (od 1945), wpływ okrucieństw II wojny światowej i okupacji na mentalność oraz wzrost świadomości dotyczącej unikalności życia ludzkiego i nieodwracalności śmierci.
W następnych latach doszło do ponownego złagodzenia spojrzenia na sprawców zabójstw z miłości. Wyniki badań opinii publicznej z 1971 i 1992 roku wykazały, że według przeważającej większości Francuzów zabójstwo z miłości, w przeciwieństwie do innych typów zabójstw, nie powinno być karane karą śmierci. Decyzja o wysokości kary w przypadku zabójstwa jest obecnie podejmowana przez 3 sędziów i 9 członków ławy przysięgłych – laików (dwóch dodatkowych członków zostało dodanych po reformie z 1941), którzy podczas narady decydują czy i jaką rolę namiętność odegrała podczas zabójstwa, z reguły wykazując wyrozumiałość w przypadku zabójstwa z miłości dokonanego bez premedytacji.
W przeszłości możliwość uniewinnienia zabójcy z miłości istniała nie tylko w sądownictwie francuskim. Taką możliwość dopuszczało ustawodawstwo prawne w Belgii, Rumunii, Włoszech, Hiszpanii, Meksyku i na Kubie. W początkach XX wieku osobno rozpatrywano zabójstwo z miłości w kodeksie karnym w Polsce (kodeks obowiązujący w 1932), Grecji, Bułgarii, Danii, Urugwaju i Kolumbii, aczkolwiek odnoszono się do zabójstwa z miłości w mniej liberalny sposób niż we Francji czy Brazylii. W Brazylii w latach 1910–1940 zabójstwa z miłości stanowiły istotny problem społeczny. Szeroko zakrojona kampania społeczna, której celem było zmniejszenie tolerancji dla zabójców z miłości, doprowadziła w 1940 roku do zmian w kodeksie karnym – namiętność i emocje już dłużej nie zwalniały od poniesienia odpowiedzialności karnej za dokonanie zabójstwa.
Współczesna psychologia kryminalna odrzuciła tradycyjną, romantyczną koncepcję zabójstwa z miłości, gdyż często jest ono dokonywane z premedytacją, a motywy wynikają z żądzy, egoizmu, zawiści, chęci zemsty, zazdrości, nienawiści czy lęku, zabójca dobrze wie, co robi lub jest osobą nienormalną, chorą psychicznie lub chwiejną emocjonalnie.
W świetle prawa amerykańskiego.
Termin zabójstwa z miłości obejmuje te przypadki zabójstw, w których przestępstwo nie zostało dokonane z premedytacją ani nie zostało wcześniej zaplanowane, do jego popełnienia doszło w stanie ekstremalnego pobudzenia emocjonalnego, a ofiara zabójstwa była z reguły blisko związana z zabójcą.
Terminem posługują się czasami obrońcy w Stanach Zjednoczonych, albowiem zabójstwo jest odbierane w bardziej współczujący sposób przez członków ławy przysięgłych, gdy chodzi o zabójstwo z miłości.
Jeżeli obrońcy uda się podczas rozprawy udowodnić, że oskarżony działał natychmiast po sprowokowaniu go, nie miał czasu na ochłonięcie z emocji i działał bez premedytacji, to jego czyn może zostać uznany za celowe pozbawienie życia innego człowieka, ale bez sposobności na uprzednie przemyślenie swojego czynu przed podjęciem ostatecznej decyzji, tym samym oskarżony może uniknąć kary śmierci lub może zostać orzeczona niższa kara więzienia.
Inna, legalna forma obrony może opierać się na dowiedzeniu, że do zabójstwa doszło, gdy umysłowo zdrowy sprawca znajdował się w stanie dysocjacji, tzn. zaburzenia czterech zwykle zintegrowanych ze sobą funkcji: świadomości, pamięci, tożsamości i postrzegania środowiska, z których jedna funkcja lub więcej mogą oddzielić się od siebie, np. sprawca nie przypomina sobie popełnienia zabójstwa. W tym celu wykorzystywana jest opinia biegłych psychiatrów. Sprawca może nawet zostać uniewinniony, jeżeli obrona dowiedzie, że był zdrowy psychicznie, a zabójstwa dokonał, będąc w stanie dysocjacji wywołanej emocjami, aczkolwiek przypadki dokonania zabójstwa w stanie dysocjacji przez zdrowych psychicznie sprawców, bez jakichkolwiek uprzednich problemów psychicznych, są rzadko spotykane. Z reguły zabójca, nawet jeżeli nie popełnił wcześniej czynu karalnego, to przewlekle nadużywał alkoholu, stosował narkotyki, cierpiał z powodu psychicznych problemów zdrowotnych (często depresji, rzadko schizofrenii) lub doznał urazu w dzieciństwie.
Dokonanie zabójstwa małżonka ze względu na niewierność seksualną (cudzołóstwo) również wpływa na złagodzenie kary dla sprawcy, podobnie jak nagłe i osobiste przyłapanie na gorącym uczynku swojego partnera podczas aktu seksualnego z inną osobą ("flagrante delicto"). Gdy w grę wchodzi niewierność nieseksualna, to zabójstwo z miłości podlega regułom takim, jak w przypadku morderstwa i ewentualne złagodzenie kary pozostaje w gestii ławy przysięgłych.
W przypadku zabójstw z miłości rolę może też odgrywać tzw. prowokacja wiktymologiczna, czyli „zachęcanie” sprawcy do działania przez ofiarę. Prowokacja może obejmować zachowanie lub słowa, które wzniecają złość lub szał, lub które zaciemniają ocenę sytuacji albo zdolność rozumowania, prowadząc do utraty kontroli nad własnymi emocjami i samokontroli. Uznawane przez sąd przykłady sprowokowania sprawcy przez późniejszą ofiarę zabójstwa obejmują: nagły atak na sprawcę, zadanie mu obrażeń cielesnych, napaść na członka jego rodziny, poinformowanie go o utrzymywaniu stosunków seksualnych z jego mężem lub żoną. Jeżeli prowokacja zostanie dowiedziona, to może zostać uznana przez sędziów za okoliczność łagodzącą i skutkować skróceniem kary więzienia.
Obrona może także wykorzystać negatywną reputację ofiary, szczególnie, gdy w grę wchodziło wcześniejsze agresywne zachowanie, aby potwierdzić linię obrony polegającą na dowiedzeniu działania w samoobronie albo potwierdzić linię obrony polegającą na udowodnieniu, że tuż przed zabójstwem doszło do sprowokowania sprawcy przez ofiarę.
Termin zabójstwo z miłości (j. ang. "crime of passion") występuje jako osobna jednostka w amerykańskich słownikach terminów prawnych i ma nieco inne znaczenie niż termin "heat of passion", które określa zbrodnię dokonaną przez osobę znajdującą się w stanie niekontrolowanego wybuchu wściekłości, wskazuje, że do zabójstwa doszło podczas nagłej kłótni lub ekstremalnego pobudzenia emocjonalnego poprzedzonego uzasadnioną prowokacją.
Kodeksy karne w większości stanów amerykańskich posługują się terminem "(in the) heat of passion". Koncepcja "heat of passion" jest wykorzystywana przez obronę sprawcy zabójstwa. Pojawia się także w definicji "manslaughter", zaproponowanej przez American Law Institute w 1980 roku, czyli jakiegokolwiek celowego zabójstwa dokonanego w stanie ekstremalnego zaburzenia emocjonalnego lub umysłowego, dla którego istnieje adekwatna przyczyna lub wytłumaczenie. Tak sformułowana definicja została przyjęta w 11 stanach USA.
W Polsce.
Określenie zabójstwo z miłości nie występuje w polskim kodeksie karnym, ani nie zostało oficjalnie uznane przez prawo.
W Polsce w przypadku zabójstwa z miłości obrona sprawcy stara się o uzyskanie zmiany kwalifikacji prawnej czynu z morderstwa na zabójstwo w afekcie, aby uzyskać łagodniejszy wymiar kary pozbawienia wolności. Zabójstwo z miłości jest więc traktowane w sytuacji wyjściowej jako morderstwo, lecz jednocześnie, jeżeli pozwalają na to okoliczności, w których doszło do zabójstwa, to może być potraktowane łagodniejszy sposób, sposób na który zasługuje.
Kodeks Karny Makarewicza z 1932 roku nie wymieniał z nazwy zabójstwa z miłości, ale przewidywał złagodzenie kary w dwóch przypadkach:
Charakterystyka.
W szerokim ujęciu zabójstwo z miłości dotyczy tych przypadków zabójstw, gdy w grę wchodzą małżonkowie, partnerzy, osoby mieszkające razem, wspólnie ze sobą chodzące lub osoby będące ze sobą w "tête-à-tête" związku. Najczęściej chodzi o aktualnych małżonków lub byłych intymnych partnerów. Inne, rzadsze przypadki obejmują sytuacje, gdy mężczyzna zabija kobietę, która odrzuciła jego zaloty, mąż zabija żonę, dzieci i ewentualnie samego siebie po tym, jak żona oznajmiła mu, że chce się rozwieść, mąż zabija kochanka żony (swojego rywala) itp. sytuacje.
Aczkolwiek tylko w nielicznych przypadkach separacja prowadzi do zabójstwa z miłości, to wiele przypadków zabójstw z miłości ma miejsce właśnie, gdy dochodzi do rozkładu wspólnego, często wieloletniego i stabilnego pożycia, kiedy kobieta oznajmia mężczyźnie, że od niego odchodzi. Porzucony partner nie dokonuje zabójstwa natychmiast po poinformowaniu go o zerwaniu, ale dopiero po upływie tygodni, a nawet miesięcy; w terminologi kryminalistycznej jest to tzw. okres poprzedzający dokonanie przestępstwa. Dokładna data i czas zabójstwa z miłości są najczęściej nieprzewidywalne. Do napadu agresji i dokonania zabójstwa często prowadzi trywialny, błahy bodziec, np. odzywka słowna czy po raz kolejny odmówienie fizycznej bliskości porzuconemu partnerowi.
Zabójstwo z miłości jest dokonywane pod wpływem niezwykle silnych emocji – pasji i gniewu – przez głęboko nieszczęśliwych zwykłych ludzi, kiedy emocje zwyciężają nad zdrowym rozsądkiem, ludzi którzy w innych okolicznościach nie dopuściliby się przekroczenia granicy prawa. Do pojawienia się tych emocji może prowadzić zdrada, niewierność, złamane serce, urażona duma, utrata dziewictwa, zazdrość, zawiść itd. Zabójstwo z miłości jest natomiast genderowo neutralne.
Havelock Ellis uważał, że zabójstwa z miłości były odpowiedzią na jakieś „wielkie, niezasłużone zło”, oraz że często odzwierciedlały szlachetną i wzniosłą wrażliwość, będąc dalekie od bycia jedynie wytworem bezprawia i cech antyspołecznych jednostki.
Wśród czynników, które wpływają na dokonanie zabójstwa z miłości, a mogą oddziaływać w ciągu kolejnych generacji, można wymienić: wychowywanie w rodzinie dysfunkcjonalnej lub rodzinie, w której dochodziło do związków kazirodczych, niewłaściwe wychowanie dziecka (porzucenie, separacja, brak lub utrata rodzica, surowy i oparty na przemocy fizycznej model wychowania, domowa tyrania, prześladowanie i kontrolowanie członków rodziny, zakaz kontaktów społecznych i autonomicznego postępowania, zaburzone związki pomiędzy płciami w rodzinie, archaiczne podejście do roli ojca w rodzinie i archaiczne traktowanie małżeństwa jako nierozerwalnego bytu).
Biegli psychiatrzy i psycholodzy sądowi, zajmujący się oceną pacjentów chorych psychicznie, których zachowanie doprowadziło w przeszłości lub może doprowadzić w przyszłości do przestępstwa, zwracają uwagę na fakt, że patologiczne formy miłości, chorobliwa zazdrość lub patologiczne dążenie do tego, by sprawiedliwości stało się zadość, mogą stać się przyczyną dokonania zabójstwa z miłości, gdyż predysponują do agresywnego i antyspołecznego zachowania.
Różnice między mężczyznami i kobietami.
Mężczyźni znacznie częściej niż kobiety są sprawcami zabójstw z miłości. Analiza 337 zabójstw z miłości wykazała, że w 78% przypadków sprawcami byli mężczyźni, a w 22% przypadków sprawcami były kobiety. Ten stosunek jest historycznie dość stabilny, tzn. wyniki aktualnie przeprowadzonych badań pokrywają się z wynikami badań, które przeprowadzono w przeszłości.
Próba wytłumaczenia tego faktu opiera się na stwierdzeniu, że podczas procesu socjalizacji mężczyźni uczeni są unikania zwierzania się ze swoich intymnych problemów i emocji swoim męskim przyjaciołom, w rezultacie tego partnerka czy żona stanowi dla mężczyzny jedyną, socjalnie akceptowaną osobę, z którą może podzielić się swoimi rozterkami, przed którą może otworzyć swoje wnętrze. Większość ankietowanych żonatych mężczyzn twierdzi, że żona jest dla nich jednocześnie ich najlepszym przyjacielem, podczas gdy kobiety z reguły mają przyjaciółkę tej samej płci, która spełnia tę rolę w ich życiu – może pocieszyć i udzielić wsparcia w trudnych sytuacjach. Strata dziewczyny czy żony, zakończenie romantycznego związku, w który mężczyzna zainwestował wszystkie swoje emocje, oznacza dla mężczyzny olbrzymie emocjonalne cierpienie. Istnieją badania potwierdzające, że mężczyzna będący w romantycznym związku jest bardziej podatny na emocjonalne zranienie niż kobieta. Podczas rozmowy na temat ewentualnego zerwania u mężczyzn dochodzi do większego przyspieszenia pulsu i do większego wzrostu ciśnienia krwi niż u kobiet postawionych w tej samej sytuacji. Już same myśli o rozstaniu są dla mężczyzn nieprzyjemne i wyczerpujące fizycznie. Zakończenie związku oznacza dla mężczyzny trudny emocjonalnie okres, któremu towarzyszą nieustanne przemyślenia na temat obiektu miłości, depresja, uczucie złości i zazdrości. Odrzucony lub zdradzony mężczyzna, znacznie częściej niż odrzucona lub zdradzona kobieta, posuwa się do prześladowania, a nawet do wyrządzenia fizycznej krzywdy czy zabicia z miłości.
Mężczyźni, dokonując zabójstwa z miłości, zabijają jednorazowo więcej osób, poza kobietą, także osoby z nią w jakiś sposób powiązane, np. jej lub wspólne dzieci, członków jej dalszej rodziny, rywala czy członków rodziny rywala, np. młody mężczyzna odrzucony przez kobietę, którą planował poślubić, zabija nie tylko ją, ale także jej rodziców, dziadków i rodzeństwo, z którymi mieszkała pod jednym dachem, gdyż w jego mniemaniu byli oni w jakiś sposób odpowiedzialni za rozpad jego związku.
Po dokonaniu zabójstwa z miłości 19% mężczyzn natychmiast popełniło samobójstwo, przy czym połowa z nich miała miejsce w przypadkach dokonania zabójstwa zbiorowego. W przypadku kobiet wskaźnik samobójstw po dokonaniu zabójstwa z miłości jest znacznie niższy i jeżeli już, to dochodzi do tego aktu znacznie później, np. już podczas odbywania kary w więzieniu.
Kobiety są bardziej narażone na bycie zamordowaną zaraz po opuszczeniu partnera. Fakt ten bywa tłumaczony jako desperacka próba potwierdzenia przez mężczyznę prawa do własności i kontroli nad seksualnością i zdolnościami reprodukcyjnymi kobiety będącej jego partnerką. Gdy mężczyzna zabija kobietę (j. ang. "femicide") w grę może wchodzić też mizoginia i seksizm.
Kobiety najczęściej (40 do 55% przypadków) dopuszczają się zabicia swojego intymnego partnera, gdy w ich relacji dochodzi do powtarzających się aktów przemocy ze strony mężczyzny, eskalujących od słownych obelg i manifestacji siły aż do użycia siły fizycznej (bicia). Po każdorazowym fizycznym znęcaniu się ma miejsce wyrażenie skruchy i obietnica poprawy, po czym następuje okres pojednania, który z biegiem czasu staje się coraz krótszy, podczas gdy akty użycia siły stają się coraz gwałtowniejsze. Po pewnym czasie, po kolejnym akcie brutalnej przemocy maltretowana kobieta może podjąć ostateczną decyzję i zabić swojego partnera, np. gdy on śpi. Badaczki feministyczne uważają, że kobieta zabija maltretującego ją partnera w akcie samoobrony. Korzystna sytuacja ekonomiczna kobiety, możliwość schronienia w domu opieki dla kobiet maltretowanych i równe prawa dla obu płci przyczyniają się do zmniejszenia liczby zabójstw kobiet przez mężczyzn, a także zmniejsza się ryzyko dokonania zabójstwa przez kobietę na jej intymnym partnerze, natomiast nie maleje ryzyko zabicia kobiety przez agresywnego partnera.
Motywy.
Uogólniając, można powiedzieć, że mężczyźni dokonują zabójstwa z miłości z innych powodów niż kobiety, pomimo że zarówno kobiety jak i mężczyźni traktują miłość jako połączenie z partnerem i posiadanie go na swoją wyłączność.
Paradoksalnie dla mężczyzn jest to sposób „zatrzymania przy sobie” kobiety, podczas gdy kobiety zabijają z miłości, aby pozbyć się partnera.
Mężczyźni dokonują zabójstwa z miłości głównie z powodu uczucia zazdrości o partnerkę. Zarówno, gdy doszło do aktu niewierności, jak również w przypadku wyimaginowanego obrazu niewierności. Drugim głównym, równie częstym motywem jest oziębienie stosunków (mające miejsce, zbliżające się lub obawa przed nim). Natomiast rzadziej powodem do zabicia partnerki są dla mężczyzny: nienawiść, kłótnie, przemoc i tyrania z jej strony, obrona swoich praw w przypadku walki o prawa majątkowe i rodzicielskie podczas rozwodu czy poczucie niższości.
Dla kobiet głównym motywem popychającym je do zabicia partnera jest nienawiść do niego, kłótnie, przemoc i tyrania z jego strony. Rzadziej powodem dla kobiet jest zazdrość o partnera, który dopuścił się zdrady czy zabicie go w celu usunięcia przeszkody na drodze do osiągnięcia własnych celów.
Według teoretyków ewolucyjnych różnice w podejściu do seksualności u kobiet i mężczyzn wynikają z faktu, że „komórki jajowe są drogie, a sperma jest tania” oraz z niepewności mężczyzny co do ojcostwa swoich dzieci. W związku z tym (hipotetycznie) u mężczyzn rozwinął się silny instynkt kontrolowania swojej partnerki kopulacyjnej i jej seksualności, aby uzyskać pewność co do ojcostwa potomków, a konsekwencją tego stała się potrzeba dominacji nad nią i uczucie męskiej agresywności.
Ze względu na różnice w kosztach ponoszonych podczas reprodukcji kobiety zwracały uwagę nie tylko na fizyczną atrakcyjność (stan zdrowia) przyszłego partnera, ale także na jego chęci i możliwości zapewnienia jej i ewentualnemu potomstwu pożywienia i bezpieczeństwa, zwiększając tym samym możliwość przetrwania.
W sztuce.
Tadeusz Boy-Żeleński nazywał "le crime passionnel" zabójstwami dokonanymi pod wpływem namiętności miłosnych.
Tragedią rozgrywającą się podczas zabójstwa z miłości zostały zainspirowane utwory literackie, sztuki teatralne, obrazy malarskie, opery i symfonie. W "Boskiej komedii" Dantego Alighieri Giovanni odkrył romans swojej żony Franceski ze swoim młodszym bratem Paolo, po czym zabił obydwoje cudzołożących kochanków. Postać Franceski z opowiadania Dantego była tematem wielu sztuk teatralnych wystawianych w XIX wieku w Europie oraz w Ameryce, zaś w XX wieku stała się tematem filmów. Pierwszy film oparty o historię romansu Franceski pt. "Francesca da Rimini and the Two Brothers" powstał w 1907 roku. Francuski malarz Ingres wykonał kilka wersji obrazu poświęconego legendarnym kochankom Dantego. U Szekspira Otello zabił swoją żonę Desdemonę ze względu na rzekome cudzołóstwo, po czym popełnił samobójstwo z żalu i dręczących go wyrzutów sumienia, gdy uświadomił sobie, że padł ofiarą intrygi wierząc w jej niewierność. W operze Bizeta "Carmen" odrzucony Don José przebił ją sztyletem, jednocześnie wyznając jej swoją miłość. Oscar Wilde po wyjściu z więzienia napisał poemat zatytułowany "The Ballad of Reading Gaol", poświęcony współwięźniowi Charlesowi Thomasowi Wooldridge'owi (inicjały C.T.W.), powieszonemu 6 lipca 1896 roku za zamordowanie swojej żony. Z tego poematu, którego meritum stanowią rozważania nad chrześcijańskim miłosierdziem w odniesieniu do zbrodni i kary, pochodzi fraza: "Yet each man kills the thing he loves". Motyw zabójstwa z miłości pojawił się także w piosenkach popowych, np. piosence „Delilah” Toma Jonesa oraz w piosenkach Nicka Cave’a z albumu "Murder Ballads".
Ofiarą zabójstwa z miłości była tajna agentka z czasów drugiej wojny światowej Krystyna Skarbek, która stała się dla Iana Fleminga pierwowzorem postaci dwóch dziewczyn Jamesa Bonda (Vesper Lynd i Tatiany Romanowej). W nocy 15 czerwca 1952 roku w londyńskim hotelu Shelbourne Krystyna Skarbek została zasztyletowana na śmierć ciosami w klatkę piersiową przez Dennisa Muldowneya, którego zaloty uprzednio kilka razy odrzuciła. Jej zabójca przyznał się do winy i odmówił wszelkiej obrony podczas procesu. W liście do rodziny porównał związek z Krystyną Skarbek do relacji Kleopatry z Markiem Antoniuszem. Został skazany na śmierć i powieszony 30 września tego samego roku w więzieniu Pentonville. W drodze na szubienicę miał powiedzieć: "To kill is the final possession".
Zabójstwo z miłości jest nietypowym zabójstwem, gdyż związane jest z "love story" – historią miłosną, która kończy się tragicznie, prowadząc do śmierci jednego z kochanków.

</doc>
<doc id="3183750" url="https://pl.wikipedia.org/wiki?curid=3183750" title="Salah Ad-Din">
Salah Ad-Din



</doc>
<doc id="3183751" url="https://pl.wikipedia.org/wiki?curid=3183751" title="Praça da Apoteose">
Praça da Apoteose

Praça da Apoteose – plac w Rio de Janeiro, będący częścią Sambadrome Marquês de Sapucaí, który może pomieścić maksymalnie ludzi. Pojemność podczas koncertów wynosi od do osób. Praça da Apoteose został zaprojektowany w roku 1983 przez znanego architekta Oscara Niemeyera.
Koncerty.
Od roku 1970 organizowane są znane prezentacje i koncerty wielu artystów. W latach 90. organizowany był tu także znany festiwal muzyczny Hollywood Rock. 
Występowali tu między innymi: Bob Dylan, Bon Jovi, Roxette, Red Hot Chili Peppers, Nirvana, Aerosmith, Alice in Chains, Megadeth, The Rolling Stones, Robbie Williams, Whitney Houston, Scorpions, Elton John, Iron Maiden, Kiss, Coldplay, The Black Eyed Peas, Pearl Jam, Black Sabbath, Miley Cyrus.

</doc>
<doc id="3183752" url="https://pl.wikipedia.org/wiki?curid=3183752" title="Kodeks 0206">
Kodeks 0206

Kodeks 0206 (Gregory-Aland no. 0206) – grecki kodeks uncjalny Nowego Testamentu na pergaminie, paleograficznie datowany na IV wiek. Do naszych czasów zachował się fragment jednej karty kodeksu. Przechowywany jest w Dayton, Ohio.
Opis.
Do dnia dzisiejszego zachowała się tylko jedna karta, z tekstem 1. Listu Piotra (5,5-13). Karta zachowała się w słabej kondycji, została nadjedzona przez robaki i jest fragmentaryczna. Oryginalne karty kodeksu miały rozmiar 14 na 10 cm. Tekst pisany jest jedną kolumną na stronę, w 8 linijkach w kolumnie, wielkimi literami. Wielkość liter kontrastuje ze stosunkowo niewielkim rozmiarem karty, na co zwrócili uwagę już odkrywcy rękopisu Grenfell i Hunt. Kształt liter przypomina Kodeks Synajski.
Tekst.
Fragment reprezentuje aleksandryjską tradycję tekstualną. Kurt Aland zaklasyfikował go do kategorii III, co oznacza, że jest ważny dla poznania historii tekstu Nowego Testamentu. Odkrywcy rękopisu zwrócili uwagę na dość dużą zgodność z Kodeksem Watykańskim.
Historia.
INTF datuje rękopis na IV wiek. Pasquale Orsini, włoski paleograf, datuje go na drugą połowę IV wieku. Don Barker, profesor z Macquarie University w Sydney, argumentował za wcześniejszym datowaniem fragmentu i twierdził, że jest współczesny dla formula_1, formula_2 oraz Kodeksu 0232. Wszystkie cztery powinny być datowane albo na koniec II wieku, albo na koniec IV wieku.
Rękopis znaleziony został w Oksyrynchos na przełomie XIX i XX wieku, przez Grenfella i Hunta, którzy w 1915 wydali jego tekst. Odkrywcy przekazali rękopis dla United Theological Seminary w Dayton, ze względu na finansowanie wykopaliskowych prac w Oksyrynchos.
Na listę rękopisów Nowego Testamentu wciągnął go Ernst von Dobschütz w 1933 roku, oznaczając go przy pomocy siglum 0206.
Barker zauważył, że liczba stron została źle odczytana przez Grenfella, wydawcę kodeksu, i nie jest to 229, lecz 829 (albo 819). To oznacza, że skryba zapisał ponad 800 stron tekstu zanim rozpoczął pracę nad 1. Listem Piotra. Nawet uwzględniając wyjątkowo wielkie litery oraz stosunkowo mały rozmiar kart, oryginalny rękopis musiał zawierać znaczną partię chrześcijańskich pism, być może Listy Pawła i Listy powszechne.
Rękopis przechowywany jest w bibliotece United Theological Seminary (P. Oxy. 1353) w Dayton.

</doc>
<doc id="3183754" url="https://pl.wikipedia.org/wiki?curid=3183754" title="Uniwersytet Walijski">
Uniwersytet Walijski

Uniwersytet Walijski (ang. "University of Wales", wal. "Prifysgol Cymru") – brytyjski uniwersytet w Cardiff w Walii.
Historia.
Uniwersytet Walijski został założony w 1983 roku jako rządowy uniwersytet złożony z trzech kolegiów: University College Wales (obecnie Uniwersytet w Aberystwyth), North Wales University College (obecnie Bangor University) oraz University College South Wales and Monmouthshire (obecnie Cardiff University).
W 2011 organy Swansea Metropolitan University i University of Wales, Trinity Saint David zobowiązały się do połączenia z Uniwersytetem Walijskim pod University of Wales: Trinity Saint David z 1828.
Jednostki administracyjne.
We wrześniu 2007 roku trzy uniwersytety zgłosiły wniosek o możliwość nadawania przez siebie stopni naukowych, zamiast stopni Uniwersytetu Walijskiego. Obecnie Uniwersytet w Aberystwyth, Uniwersytet w Bangorze oraz Uniwersytet w Swansea przyznają niezależnie stopnie naukowe.

</doc>
<doc id="3183756" url="https://pl.wikipedia.org/wiki?curid=3183756" title="Stefan Oleszczuk">
Stefan Oleszczuk

Stefan Oleszczuk (ur. 22 kwietnia 1958 w Kamieniu Pomorskim) – polski polityk. Burmistrz Kamienia Pomorskiego w latach 1990–1994, doradca prezydenta RP ds. samorządu terytorialnego w latach 1991–1994, starosta kamieński w latach 1998–2002.
Życiorys.
Młodość i wykształcenie.
Ukończył Technikum Mechaniczno-Energetyczne im. T. Hubera w Szczecinie. W 1978 powrócił do Stepnicy, gdzie pracował w tartaku jako mechanik-energetyk. W 1980 podjął pracę w księgowości Przedsiębiorstwa Robót Czerpalnych i Podwodnych, a od 1981 został kierownikiem ds. magazynów i zaopatrzenia w Centrali Nasiennej w Kamieniu Pomorskim.
Działalność w PRL.
Od 1976 zaangażowany w działania opozycyjne przeciwko władzy PRL. W 1980 wszedł w skład Komisji Robotniczej PRCiP i jako Delegat do Regionu uczestniczył w zebraniach założycielskich „Solidarności” w Regionie Zachodniopomorskim. Już wówczas zwolennik grupy działaczy głoszącej w wydawanej w Szczecinie „Jedności” tezę: „Socjalizm – nie, wypaczenia – tak”. Po wprowadzeniu stanu wojennego, 17 grudnia 1981 na mocy Dekretu o stanie wojennym został aresztowany wyrokiem Sądu Wojewódzkiego w Szczecinie z 23.02.1982 r. i skazany na 1,5 roku więzienia w zawieszeniu. W maju 1982 w wyniku rewizji złożonej przez Prokuraturę wyrokiem Sądu Najwyższego skazany na 1,5 roku więzienia. Po ogłoszeniu wyroku Sądu Najwyższego i ukrywaniu się w stanie wojennym powrócił do domu po amnestii w lipcu 1983 bez podpisania jakiejkolwiek „lojalki”, jednak miał problemy ze znalezieniem pracy z powodu nałożenia na niego tzw. „wilczego biletu”. Od 1989 Przewodniczący Komitetu Międzyzakładowego „Solidarność” w Kamieniu Pomorskim, a następnie Przewodniczący Komitetu Obywatelskiego „Solidarność” w Kamieniu Pomorskim od 1989 do maja 1990.
Działalność publiczna w III RP.
Nieformalnie związany z UPR od 1990 z powodu zapisu w statucie, że członkowie UPR nie mogą piastować funkcji wykonawczych w administracji samorządowej i rządowej, po zmianie statutu partii w 1993 został jej formalnym członkiem, którym był do 2002, w tym czasie był członkiem Rady Sygnatariuszów i Konwentyklu. W 2014 złożył deklarację członkowską KNP.
Burmistrz Kamienia Pomorskiego.
W maju 1990 został burmistrzem Kamienia Pomorskiego, którego budżet w tym czasie był w bardzo złym stanie, a zadłużenie miasta wynosiło 40% planowanego budżetu. W trakcie swojego urzędowania dążył do stworzenia tzw. „gminy minimum”, wprowadzając wiele liberalnych reform, np.:
Pieniądze podatników z budżetu gminnego były przeznaczane na cele jego zdaniem służące wszystkim mieszkańcom i tam, gdzie w tym czasie nie było możliwości działania wolnego rynku, czyli np.: rozbudowa infrastruktury (ujęć wody, oczyszczalni ścieków, wodociągów, kanalizacji, budowa dróg, trafostacji, mostów itd.), na oświetlenie i sprzątnie ulic itd. W tym czasie gmina znacząco zwiększyła odsetek budżetu miasta przeznaczany na inwestycje do 55% (w Polsce współczynnik ten wynosił średnio 19,2%) i mimo znaczącego obniżenia podatków i opłat lokalnych budżet gminy był wykonywany z nadwyżką budżetową, a w momencie zakończenia jego zarządzania miasto posiadało nadwyżkę budżetową w wysokości 70% planowanego budżetu. Gmina w tym czasie osiągnęła najwyższy wskaźnik rozwoju gospodarczego w województwie.
Zmiany dokonywane przez Stefana Oleszczuka były podawane jako wzór budowy wolnościowej gminy w Polsce oraz za granicą m.in. w Europie Zachodniej, USA, Kanadzie, Australii czy w Indiach. O wolnościowym casusie Kamienia Pomorskiego napisano prace magisterskie i doktorancką.
Kolejne wybory.
W 1993 startował w wyborach do Sejmu z listy UPR, zdobywając 5,38% głosów w swoim okręgu (najlepszy wynik spośród wszystkich członków UPR), jednak z powodu nieprzekroczenia przez partię progu wyborczego nie został posłem.
Po zakończonej kadencji burmistrza Kamienia Pomorskiego zrezygnował ze startowania po raz kolejny na to stanowisko, zamiast tego w 1994 ubiegał się najpierw ze stworzoną Ligą Zachodniopomorską o stanowisko prezydenta Szczecina, następnie Krakowa i gminy Warszawy-Wawer. W kolejnych latach brał udział w wyborach samorządowych i do Sejmu jednak bez sukcesów. 10 listopada 1998 został wybrany starostą kamieńskim. Urząd ten pełnił do roku 2002.
W maju 2014 startował w wyborach do parlamentu europejskiego z listy Nowa Prawica – Janusza Korwin-Mikke, podczas których uzyskał 14 005 głosów i mimo że KNP wprowadziło do Parlamentu Europejskiego swoich 4 posłów, to jednak uzyskany wynik nie pozwolił mu uzyskać mandatu do Parlamentu Europejskiego.
W listopadzie 2014 kolejny raz ubiegał się o funkcję prezydenta Szczecina zdobywając 4009 głosów, co stanowiło 3,71% ogółu ważnych.
Kontrowersje.
Został skazany w dwóch procesach karnych. Ponieważ Oleszczuk przez trzy lata nie zapłacił 1600 zł grzywien z nich wynikających, Sąd Rejonowy w Kamieniu Pomorskim zmienił mu grzywny na prace społecznie użyteczne.
Życie prywatne.
Syn Aleksandra Oleszczuka i Jadwigi Oleszczuk. Żonaty od 1981 z Danutą Oleszczuk z domu Skiba. Ma czworo dzieci: Annę (ur. 1982), Katarzynę (ur. 1986), Michała (ur. 1992) i Marcina (ur. 1997).

</doc>
<doc id="3183760" url="https://pl.wikipedia.org/wiki?curid=3183760" title="Anna Habsburg (1528-1590)">
Anna Habsburg (1528-1590)



</doc>
<doc id="3183761" url="https://pl.wikipedia.org/wiki?curid=3183761" title="Amine El Manaoui">
Amine El Manaoui



</doc>
<doc id="3183763" url="https://pl.wikipedia.org/wiki?curid=3183763" title="Anna Maria Waza">
Anna Maria Waza



</doc>
<doc id="3183764" url="https://pl.wikipedia.org/wiki?curid=3183764" title="Natalja Awdiejewa">
Natalja Awdiejewa

Natalja Pietrowna Awdiejewa (, , "Natalla Piatrouna Audziejewa"; ur. 26 maja 1957 w Mohylewie) – radziecka i białoruska działaczka państwowa, związkowa i kulturalna narodowości rosyjskiej, polityk, deputowana do Izby Reprezentantów Zgromadzenia Narodowego Republiki Białorusi II i III kadencji.
Życiorys.
Urodziła się 26 maja 1957 roku w mieście Mohylew, w obwodzie mohylewskim Białoruskiej SRR, ZSRR. Ukończyła Mohylewski Państwowy Instytut Pedagogiczny, uzyskując wykształcenie nauczycielki języka rosyjskiego i literatury, Białoruski Uniwersytet Kultury, uzyskując wykształcenie pracowniczki kulturalno-oświatowej i reżyserki imprez świątecznych oraz Akademię Zarządzania przy Prezydencie Republiki Białorusi, uzyskując wykształcenie specjalistki ds. stosunków międzynarodowych. Pracowała jako sekretarz komitetu Komsomołu w Mohylewskiej Szkole Pedagogicznej, druga sekretarz Centralnego Komitetu Rejonowego Leninowskiego Komunistycznego Związku Młodzieży Białorusi miasta Mohylewa, instruktorka Wydziału Propagandy i Agitacji Centralnego Komitetu Rejonowego Komunistycznej Partii Białorusi miasta Mohylewa, kierowniczka Wydziału Kultury Mohylewskiego Miejskiego Komitetu Wykonawczego, dyrektor artystyczna Mohylewskiego Obwodowego Teatru Lalek, zastępczyni przewodniczącego Mohylewskiego Miejskiego Komitetu Wykonawczego, przewodnicząca Mohylewskiego Komitetu Obwodowego Związku Zawodowego Pracowników Kultury.
21 listopada 2000 roku została deputowaną do Izby Reprezentantów Zgromadzenia Narodowego Republiki Białorusi II kadencji z Mohylewskiego-Centralnego Okręgu Wyborczego Nr 71. Pełniła w niej funkcję zastępczyni przewodniczącego Stałej Komisji ds. Edukacji, Kultury, Nauki i Postępu Naukowo-Technicznego. Była członkinią deputackiego zjednoczenia „Za Związek Ukrainy, Białorusi i Rosji”, grup deputackich „Jedność” i „Przyjaciele Bułgarii”. Pełniła funkcję przewodniczącej rady specjalnej fundacji Prezydenta Republiki Białorusi na rzecz wsparcia utalentowanej młodzieży. 16 listopada 2004 roku została deputowaną do Izby Reprezentantów III kadencji z Mohylewskiego-Centralnego Okręgu Wyborczego Nr 72. Pełniła w niej funkcję zastępczyni przewodniczącego tej samej komisji. Była także deputowaną do Zgromadzenia Parlamentarnego Związku Białorusi i Rosji. Pełniła w niej funkcję członkini Komisji ds. Polityki Socjalnej, Nauki, Kultury i Zagadnień Humanistycznych. Jej kadencja w Izbie Reprezentantów zakończyła się 27 października 2008 roku.
Natalja Awdiejewa jest narodowości rosyjskiej. 24–25 października 2006 roku uczestniczyła w forum w Petersburgu, na którym zgromadzili się przedstawiciele Rosjan mieszkających poza granicami Rosji. W jego trakcie podkreślała dominującą pozycję języka rosyjskiego na Białorusi.
Krytyka.
Udział Natalji Awdiejewej w forum Rosjan w Petersburgu skrytykowała białoruska Konserwatywno-Chrześcijańska Partia - BNF. Zdaniem jej przedstawiciela Siarhieja Papkoua Awdiejewa wyraziła w ten sposób poparcie dla polityki prezydenta Federacji Rosyjskiej Władimira Putina, zmierzającej, według niego, do asymilacji narodu białoruskiego.
Życie prywatne.
Natalja Awdiejewa jest mężatką, ma dwóch synów.

</doc>
<doc id="3183769" url="https://pl.wikipedia.org/wiki?curid=3183769" title="Colônia (krater)">
Colônia (krater)

Colônia – krater uderzeniowy położony w stanie São Paulo w Brazylii. Jest widoczny na powierzchni ziemi.
Krater powstał od 36 do 5 milionów lat temu, w paleogenie lub neogenie. Ma średnicę 3,6 km, utworzył się w skałach osadowych pokrywających prekambryjskie podłoże krystaliczne. Krater wypełnia warstwa osadów o miąższości 263 m, otaczający pierścień skał wznosi się do 125 m ponad dno. Pomimo że struktura ta od lat 60. XX wieku była podejrzewana o pochodzenie impaktowe, bezsprzeczne dowody na szokmetamorfizm związany z uderzeniem znaleziono dopiero w drugiej dekadzie XXI wieku.

</doc>
<doc id="3183779" url="https://pl.wikipedia.org/wiki?curid=3183779" title="Maria Anna Izabela Waza">
Maria Anna Izabela Waza



</doc>
<doc id="3183781" url="https://pl.wikipedia.org/wiki?curid=3183781" title="Izabella Waza">
Izabella Waza



</doc>
<doc id="3183782" url="https://pl.wikipedia.org/wiki?curid=3183782" title="Paradoks pijaka">
Paradoks pijaka

Paradoks pijaka – średniowieczny paradoks wieloznaczności zaliczany do błędów ekwiwokacji. Paradoks pijaka powstał w średniowieczu. Został wymyślony przez żaków. W oryginalnej, łacińskiej wersji treść paradoksu przedstawia się słowami:
Na język polski tłumaczy się go następująco:
W rezultacie tworzą się następujące implikacje:
co w rezultacie z uwagi na przechodniość implikacji prowadzi do
a po wielokrotnym zastosowaniu schematu wnioskowania modus ponendo ponens (reguły odrywania) jest
czyli „kto pije, ten jest święty”.
Klasyfikacja i rozwiązanie.
Paradoks pijaka zalicza się do paradoksów wieloznaczności, dokładniej zaś stanowi błąd ekwiwokacji ("fallacia aequivocationis"). Do popełnienia tego błędu w rozumowaniu dochodzi, gdy w danym rozumowaniu ten sam termin występuje w dwóch różnych znaczeniach. Występują w nim dwie przesłanki i w każdej z nich występuje ten termin – ale każda z nich będzie prawdziwa tylko pod tym warunkiem, że rozpatrywany termin będzie występował w niej w znaczeniu innym, niż w drugiej. Dopiero wtedy obie przesłanki będą prawdziwe. W rzeczywistości nie mówiąc o tym samym, nie prowadzą one do konkluzji. Mogą one jednak sprawiać wrażenie, że za każdym razem chodzi o ten sam przedmiot – stąd bierze się niezgodne z prawdą wrażenie, że rozumowanie jest poprawne
W przypadku paradoksu pijaka rozpatrzyć należy znaczenie słowa „grzeszy”. „Jeśli ktoś śpi, to nie grzeszy” – ale tylko w trakcie snu. Zdanie to informuje, że osoba śpiąca nie odpowiada moralnie za czyny popełnione w trakcie snu, nie może więc w trakcie snu, będąc nieświadoma, popełnić czynów moralnie złych, a więc nie może w trakcie snu grzeszyć, aż do czasu, kiedy się zbudzi. Wtedy będzie mogła grzeszyć nadal. W zdaniu „kto nie grzeszy, ten jest święty” nie chodzi bynajmniej o jakąś krótkotrwałą przerwę w grzeszeniu, spowodowaną choćby snem. Jeśli czyjeś życie polega na grzeszeniu z przerwami, nie będzie to świadczyć o świętości, w przeciwieństwie do życia osoby, która wystrzegała się grzechu przez większą część swego życia. W rezultacie w zaprezentowanym rozumowaniu wyraz „grzeszy” ma w przesłankach zupełnie odmienne znaczenie. W przedstawionej formalizacji należałoby nanieść niezbędną poprawkę, rozróżniając grzeszy na grzeszy1 i grzeszy2, by grzeszy1 wraz śpi oznaczało „podczas snu się nie grzeszy”, a grzeszy2 wraz z święty – „kto żyje bez grzechu, ten jest święty”. Miałaby ona wtedy następującą postać:
skąd w żaden sposób nie wynika podana wcześniej konkluzja o świętości.

</doc>
<doc id="3183783" url="https://pl.wikipedia.org/wiki?curid=3183783" title="Katarzyna Waza">
Katarzyna Waza



</doc>
<doc id="3183784" url="https://pl.wikipedia.org/wiki?curid=3183784" title="Neoblattella mista">
Neoblattella mista

Neoblattella mista − gatunek karaczana z rodziny zadomkowatych i podrodziny Pseudophyllodromiinae.
Taksonomia.
Gatunek opisali w 2011 roku S. M. Lopes i A. Khouri na podstawie pojedynczego okazu samca odłowionego w brazylijskiej Amazonii w 1955 roku przez P. Bührnheima.
Opis.
Długość ciała samca wynosi 24 mm. Ubarwiony jest jasnobrązowo. Głowa mała, prawie trójkątna, z brązowymi kropkami na nadustku i przestrzeni międzyocznej oraz małymi ciemnobrązowymi kropkami na czole. Czułki długie i omszone. Głaszczki szczękowe o członach pierwszym i drugim mniejszych niż trzeci i czwarty, a piątym największym, omszonym i łopatkowatym. Przedplecze eliptyczne ze środkowym dyskiem sześciokątnym, pokrytym rozproszonymi, symetrycznymi ciemnobrązowymi kropkami. Odnóża ciemnobrązowe z jasnobrązowymi nasadami kolców. Pulvilli obecne na segmentach stóp, a najsilniej rozwinięte na czwartym. Arolia brązowe, długościom dorównujące pazurkom. Przednie uda z rzędem kolców na krawędzi brzuszno-głowowej, których rozmiar maleje ku wierzchołkowi, czterema dużymi kolcami na krawędzi brzuszno-końcowej i dodatkowym wierzchołkowym. Pokrywy i skrzydła z ciemnobrązowymi wierzchołkami. Pokrywy o polu brzegowym wydłużonym, wąskim i nieco wypukłym, polu nasadowym wydłużonym, wypukłym i skośnie żyłkowanym, polu dyskoidalnym szerokim, wypukłym i żyłkowanym podłużnie, a polu analnym wypukłym i szerokim. Odwłok żółto-brązowy z ciemniejszymi brzegami. Płytka nadanalna orzęsiona, nieco powiększona, o części środkowej wystającej i prostej. Płyka subgenitalna symetryczna i szeroka. Przysadki odwłokowe 12-członowe, ostro ścięte. Wyrostki rylcowe długie i ścięte. Narządy płciowe o lewym fallomerze pośrodku zesklerotyzowanym i na wierzchołku zaokrąglonym, prawym haczykowatym, a środkowym sklerycie dwuwidlastym.
Rozprzestrzenienie.
Gatunek znany wyłącznie z rejonu rzeki Rio Urucu w brazylijskim stanie Amazonas.

</doc>
<doc id="3183785" url="https://pl.wikipedia.org/wiki?curid=3183785" title="Krystyna Waza">
Krystyna Waza



</doc>
<doc id="3183788" url="https://pl.wikipedia.org/wiki?curid=3183788" title="Vargeão (krater)">
Vargeão (krater)

Vargeão – krater uderzeniowy położony w stanie Santa Catarina w Brazylii, w obrębie Basenu Parany. Jest odsłonięty na powierzchni ziemi.
Krater powstał 123 miliony lat temu, we wczesnej kredzie. Ma średnicę 12 km, utworzył się w skałach osadowych pokrywających podłoże krystaliczne. Strukturę rozpoznano dzięki zdjęciom lotniczym i satelitarnym w 1971 roku. Tworzą ją koncentryczne wzgórza położone w rozległym obniżeniu terenu, z centralnie położonym wzniesieniem. Początkowo interpretowano tę strukturę jako wytwór wulkanizmu; w 1993 roku znalezione zostały dowody na uderzenie obiektu pozaziemskiego.

</doc>
<doc id="3183792" url="https://pl.wikipedia.org/wiki?curid=3183792" title="Grand Prix Szwecji na Żużlu 2014">
Grand Prix Szwecji na Żużlu 2014

2014 Swedish FIM Speedway Grand Prix - piąta impreza z cyklu Grand Prix w sezonie 2014. Zawody odbyły się 14 czerwca 2014 na G&amp;B Stadium w Målilla.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Petera Ljunga. Zawodnikami rezerwowymi zostali: Linus Sundström i Dennis Andersson.
Losowanie pozycji startowych odbyło się 13 czerwca.
Wyniki.
Bieg po biegu:

</doc>
<doc id="3183793" url="https://pl.wikipedia.org/wiki?curid=3183793" title="Wilmar Roldán">
Wilmar Roldán

Wilmar Alexander Roldán Pérez (ur. 24 stycznia 1980 w Remedios) – kolumbijski sędzia piłkarski. Od 2003 roku sędziuje spotkania kolumbijskiej Categoría Primera A. W 2008 został międzynarodowym sędzią FIFA i od tamtego czasu sędziował niektóre mecze takich turniejów jak: Copa América 2011, Letnie Igrzyska Olimpijskie 2012, czy Eliminacje do Mistrzostw Świata w Piłce Nożnej 2014.
W styczniu 2014 roku, Roldán został powołany przez FIFA do kierowania spotkań Mistrzostw Świata 2014 w Brazylii. W pierwszym sędziowanym przez niego meczu w trakcie trwania tej imprezy, w którym reprezentacja Meksyku starła się z Kamerunem, padły dwie niespodziewane, a przy tym kontrowersyjne decyzje arbitra. Nie uznał on dwóch, prawdopodobnie poprawnie strzelonych bramek przez reprezentację Meksyku. Mimo to Meksykanie wygrali z Kamerunem 1:0.

</doc>
<doc id="3183796" url="https://pl.wikipedia.org/wiki?curid=3183796" title="Związek Patriotów Rosyjskich we Francji">
Związek Patriotów Rosyjskich we Francji

Związek Patriotów Rosyjskich we Francji (ros. Союз русских патриотов во Франции) – rosyjska proradziecka organizacja emigracyjna we Francji w okresie II wojny światowej i pierwszych latach powojennych.
Podczas niemieckiej okupacji Francji proradziecko nastawieni biali emigranci rosyjscy jesienią 1943 roku utworzyli w ramach komunistycznego ruchu oporu Związek Patriotów Rosyjskich we Francji. Na jego czele stanął I. Michniewicz. Organizacja była podporządkowana Francuskiej Partii Komunistycznej. Jej celem było szerzenie wśród emigracji rosyjskiej propagandy proradzieckiej, organizowanie pomocy jeńcom z Armii Czerwonej i ich ucieczek z obozów na terenie okupowanej Francji, formowanie z nich oddziałów partyzanckich w składzie francuskiej partyzantki komunistycznej, infiltrowanie kolaboracyjnych oddziałów Legionów Wschodnich i Rosyjskiej Armii Wyzwoleńczej (ROA). Organem prasowym Związku było pismo „Russkij patriot”. W styczniu 1944 roku przewodniczącym Związku został Boris Żurawlow, zaś w marcu tego roku Nikołaj Kaczwa. Po wyzwoleniu Francji przez wojska alianckie latem 1944 roku, Związek Patriotów Rosyjskich we Francji przemianowano na Związek Patriotów Radzieckich we Francji, zaś pismo na „Sowietskij patriot”. Jego działalność odbywała się w ścisłym kontakcie z radzieckim konsulatem generalnym w Paryżu. Kiedy władze ZSRR wprowadziły możliwość uzyskania obywatelstwa radzieckiego przez emigrantów rosyjskich latem 1946 roku, wielu z nich skorzystało z tego. W pierwszych latach powojennych organizacja liczyła ok. 11 tysięcy członków. Na jej czele stanął – wyznaczony przez Sowietów – profesor Dmitrij Odiniec. Pełnił jednocześnie funkcję redaktora głównego organu prasowego. W listopadzie 1947 roku większość członków Związku została aresztowana przez francuskie władze. W połowie stycznia 1948 roku organizacja została zlikwidowana. W połowie marca tego roku Francuzi aresztowali ostatnich przywódców Związku, po czym odesłali ich do radzieckiej strefy okupacyjnej Niemiec, skąd trafili oni do ZSRR.

</doc>
<doc id="3183797" url="https://pl.wikipedia.org/wiki?curid=3183797" title="Andrzej Sosnowski (weterynarz)">
Andrzej Sosnowski (weterynarz)

Andrzej Sosnowski (ur. 1926, zm. 31 grudnia 2011) – polski lekarz weterynarii, wieloletni dyrektor Miejskiego Ogrodu Zoologicznego w Łodzi.
Życie i działalność.
Od lipca 1952 r., był lekarzem weterynarii Miejskiego Ogrodu Zoologicznego w Łodzi, a od stycznia 1969 r., do przejścia na emeryturę w 1996 r., piastował funkcję jego dyrektora. Przyczynił się między innymi do rozwoju ambulatorium weterynaryjnego na terenie placówki a także podłączenia jej do miejskiej sieci grzewczej (był to pierwszy ogród zoologiczny w Polsce ogrzewany w ten sposób). Od 1975 r., był członkiem Międzynarodowej Unii Dyrektorów Ogrodów Zoologicznych i jako pierwszy z polskich dyrektorów brał aktywny udział w Europejskim Programie Ochrony Zwierząt (EEP).
Zmarł 31 grudnia 2011 r., i został pochowany 5 stycznia 2012 r., na cmentarzu św. Antoniego przy ul. Solec 11 w Łodzi.

</doc>
<doc id="3183798" url="https://pl.wikipedia.org/wiki?curid=3183798" title="Brakteaty z Tjurkö">
Brakteaty z Tjurkö

Brakteaty z Tjurkö – dwa złote brakteaty z inskrypcjami runicznymi, odnalezione w 1817 roku w Tjurkö koło Karlskrony w szwedzkiej prowincji Blekinge. Datowane są na drugą połowę V wieku. Wraz z nimi odkryto dwa inne pozbawione inskrypcji brakteaty oraz dwie rzymskie monety z czasów Teodozjusza II.
Na brakteacie "DR BR75" przedstawiony został zarys głowy ludzkiej, koń oraz ptak. Moneta ma 27,9 mm średnicy i waży 4,35 grama. Napis biegnie dookolnie, czytany od prawej do lewej, podzielony na dwie części grupą dwóch oraz trzech kropek. Jego treść głosi wurte runoR an walhakurne .. heldaR kunimudiu ..., co znaczy „HeldaR Kunimundowi wykonał runy na włoskim ziarnie”. Sformułowanie "włoskie ziarno" jest kenningiem oznaczającym złoto. Widoczna jest także aliteracja ("wurte : runoR : walhakurne"), co nadaje inskrypcji wartość poetycką.
Na brakteacie "DR BR76" umieszczona została krótka, składająca się z trzech run inskrypcja o treści ota, której znaczenie pozostaje niejasne. Może to być imię własne, imię bóstwa lub formuła magiczna.

</doc>
<doc id="3183799" url="https://pl.wikipedia.org/wiki?curid=3183799" title="Puchar Kontynentalny 2014/2015">
Puchar Kontynentalny 2014/2015

18. edycja Pucharu Kontynentalnego rozgrywana od 26 września 2014 roku do 11 stycznia 2015 roku.
Terminy etapów turnieju określono 13 czerwca 2014 roku, zaś miejsce rozgrywanych turniejów zostaną potwierdzone 28 czerwca w Budapeszcie. W edycji uczestniczy drużyna mistrza Polski - Ciarko PBS Bank KH Sanok, która rozpocznie rozgrywki od II rundy.
Uczestnicy.
Pierwotnie do udziału w III rundzie Grupie E był przewidziany ukraiński klub Kompańjon Kijów, jednak z uwagi na sytuację polityczną w tym kraju drużyna została wycofana z uczestnictwa. Decyzją władz IIHF miejsce tego zespołu zapewniono drużynie która uzyskała lepszy bilans punktowy w obu grupach II rundy.
I runda.
Grupa A.
Tabela
Wyniki
II runda.
Grupa B.
Tabela
Wyniki
Grupa C.
Tabela
Wyniki
Awans z grupy C wywalczyła polska drużyna Ciarko PBS Bank KH Sanok. Dyrektoriat turnieju wybrał trzech najlepszych zawodników na pozycjach; zostali nimi: bramkarz Patrik Polc (Braszów), Jaroslav Obšut (Braszów) i Mike Danton (Sanok), który jednocześnie był najskuteczniejszym zawodnikiem turnieju.
III runda.
Grupa D.
Tabela
Wyniki
Grupa E.
Tabela
Wyniki
Superfinał - grupa F.
Turniej finałowy Pucharu Kontynentalnego, czyli Superfinał rozegrany zostanie we niemieckim mieście Bremerhaven w hali Eisarena Bremerhaven w dniach 9-11 stycznia 2015. Turniej finałowy zostanie po raz drugi rozegrany w Niemczech, zaś po raz pierwszy w tej miejscowości.
Zwycięzca turnieju uzyska awans do kolejnego sezonu Ligi Mistrzów, chyba że tryumfatorem zostanie drużyna gospodarzy, które jako uczestnik niżej ligi w swoim kraju (DEL2) nie może wystąpić wśród najlepszych klubowych drużyn Europy.
Tabela
W turnieju finałowym przyznano nagrody indywidualne:

</doc>
<doc id="3183801" url="https://pl.wikipedia.org/wiki?curid=3183801" title="Rewolucyjne Rady Robotniczo-Chłopskie &quot;Młot i Sierp&quot;">
Rewolucyjne Rady Robotniczo-Chłopskie &quot;Młot i Sierp&quot;



</doc>
<doc id="3183802" url="https://pl.wikipedia.org/wiki?curid=3183802" title="Front Obrony Ludności Lewantu">
Front Obrony Ludności Lewantu



</doc>
<doc id="3183804" url="https://pl.wikipedia.org/wiki?curid=3183804" title="Serra da Cangalha">
Serra da Cangalha

Serra da Cangalha – krater uderzeniowy położony na granicy stanów Tocantins i Maranhão w Brazylii. Jest odsłonięty na powierzchni ziemi.
Krater powstał nie dawniej niż 300 milionów lat temu, przypuszczalnie 220 milionów lat temu, w triasie. Ma średnicę 12 km, utworzył się w skałach osadowych. Pierścień wzgórz o średnicy 7 km otacza obniżenie, koncentrycznie okalające centralne wzniesienie krateru, sięgające 420 m ponad dno krateru. W skałach wzniesienia występują stożki zderzeniowe oraz skamieniałe drewno, co wskazuje, że impakt miał miejsce na stałym lądzie. Krater był poddany badaniom grawimetrycznym i magnetometrycznym; analizy wskazują, że utworzył go upadek małej planetoidy o średnicy 1,4 km, lecącej z prędkością 12 km/s.

</doc>
<doc id="3183806" url="https://pl.wikipedia.org/wiki?curid=3183806" title="Andrzej Sosnowski">
Andrzej Sosnowski



</doc>
<doc id="3183807" url="https://pl.wikipedia.org/wiki?curid=3183807" title="Jaime Felipa">
Jaime Felipa

Jaime Antonio Felipa (ur. 13 czerwca 1944 w Willemstad, zm. 6 marca 2011 tamże) – judoka z Antyli Holenderskich.
W 1976 zajął 12. miejsce w wadze ciężkiej na igrzyskach olimpijskich.
Dwukrotny medalista igrzysk panamerykańskich. W 1975 zdobył srebro w kategorii open, a w 1979 wywalczył brąz w wadze ciężkiej (pow. 95 kg).

</doc>
<doc id="3183813" url="https://pl.wikipedia.org/wiki?curid=3183813" title="Sofia Ribeiro">
Sofia Ribeiro

Sofia Heleno Santos Roque Ribeiro (ur. 17 lipca 1976 w Ponta Delgada) – portugalska nauczycielka, działaczka związkowa i polityk związana z Azorami, deputowana do Parlamentu Europejskiego VIII kadencji.
Życiorys.
Licencjat z nauczania matematyki uzyskała w 2000 na Uniwersytecie Azorów, w 2008 ukończyła na tej uczelni podyplomowe studia z zakresu administracji szkolnej. Pracowała jako nauczycielka w szkołach publicznych. Zaangażowała się w działalność związkową w ramach azorskiego demokratycznego związku nauczycieli (SDPA). W 2007 została wiceprzewodniczącą tej organizacji, a w 2010 stanęła na czele tego związku zawodowego. Również w 2010 objęła stanowisko wiceprzewodniczącej regionalnego oddziału centrali związkowej UGT. Z funkcji tych zrezygnowała w 2014. W tym samym roku przyjęła propozycję Partii Socjaldemokratycznej wystartowania z jej rekomendacji w wyborach europejskich (jako bezpartyjna kandydatka na liście centroprawicowej koalicji). W wyniku głosowania z 25 maja 2014 Sofia Ribeiro uzyskała mandat eurodeputowanej VIII kadencji z ramienia wspólnej listy centroprawicowych ugrupowań rządzących.

</doc>
<doc id="3183815" url="https://pl.wikipedia.org/wiki?curid=3183815" title="AEGON International 2014 (kobiety)">
AEGON International 2014 (kobiety)

AEGON Internacional 2014 – tenisowy turniej WTA w sezonie 2014 z cyklu AEGON International rozgrywany w dniach 16–21 czerwca 2014 roku w Eastbourne na kortach trawiastych o puli nagród 710 000 dolarów amerykańskich.

</doc>
<doc id="3183816" url="https://pl.wikipedia.org/wiki?curid=3183816" title="Andriej Kurajew (teolog)">
Andriej Kurajew (teolog)



</doc>
<doc id="3183817" url="https://pl.wikipedia.org/wiki?curid=3183817" title="Stade Pierre de Coubertin (Paryż)">
Stade Pierre de Coubertin (Paryż)

Stade Pierre de Coubertin – obiekt widowiskowo-sportowy w Paryżu, otwarty w 1937 roku. Z hali korzysta klub piłki ręcznej Paris Saint-Germain Handball oraz klub koszykówki Paris-Levallois Basket. Hala liczy 4016 miejsc.
Obiekt nosi imię Pierre de Coubertina – francuskiego historyka i pedagoga, uważanego za twórcę nowożytnego ruchu olimpijskiego.
Obiekt wykorzystywany jest do rozgrywania m.in. imprez tenisowych, zawodów karate, judo, badmintona, piłki ręcznej i koszykówki. W hali odbywa się turniej tenisowy – Open GDF Suez.

</doc>
<doc id="3183818" url="https://pl.wikipedia.org/wiki?curid=3183818" title="Jakub Sieklucki">
Jakub Sieklucki

Jakub Sieklucki – rycerz, syn Dobiesława (Dobka) z Karwin (z Wierzbna i Sieklówki i Hanki (Anny) z Jodłownika (ur. ok. 1450 w Karwinie, zm. w 1512 r., pochowany w katedrze krakowskiej) – dworzanin królewski, ochmistrz królewny Elżbiety, burgrabia krakowski, starosta i kasztelan biecki, sygnatariusz przywilejów księstwa oświęcimskiego (1502), kasztelan wojnicki (1505), sygnatariusz intercyzy ślubnej króla Zygmunta i Barbary Zápolyi. Jego pierwszą żoną była Agnieszka Beata z Tęczyna (Tenczyna) (zob. Zamek Tenczyn), drugą: Regina, c. Helwiga z Bieźdiedzy
Rodowód nazwiska.
Nazwisko "Sieklucki" wywodzi się prawdopodobnie "„od nazw miejscowych Siekluki, Sieklówka dawniej Siekluka, Sieklucko (kilka wsi)”". Etymolodzy stwierdzają, że istnieje kilka grup rodzin o tym nazwisku. Pierwszą mogła być pochodząca z Jastrzębców rodzina właścicieli Siekluk (być może tych k. Radomia). Kasper Niesiecki wskazuje jednak pewną zbieżność rodziny z inną – herbu Trzaska, sugerując że Tomasz przeniósł się na Litwę po bitwie Chocimskiej. Według legendy rodzina ta miała przybyć z Czech w XIII w., co zważywszy na kierunek może wskazywać na Małopolskę. Protoplastą tej rodziny miał być niejaki "Mikołaj" (+1385) z Karwin (lub Wawrzyniec z Karwin); synowie: "Krystyn" (Krzesław z Karwin, Krzystek), "Dobek" (Dobiesław) z Boturzyna, "Jaszek z Boturzyna" (+1390) i "Erazm" (Czader lub Czadr) z Marcinkowic i Karwin. Dobek oraz Anna (Hanka) z Czulic mieli m.in. syna "Dobka z Karwin i Sieklówki", ojca wymienionego Jakuba z Sieklówki.
Pełnione funkcje.
Historia zamku, kasztelanii, wójtostwa i starostwa bieckiego jest powiązana z osobą rycerza Jakuba Siekluckiego, z jego udziałem w kilkunastu wydarzeniach historycznych. W "Słowniku Historyczno-geograficznym ziem polskich w średniowieczu" znajdują się następujące zapisy:

</doc>
<doc id="3183819" url="https://pl.wikipedia.org/wiki?curid=3183819" title="Mimogonia similis">
Mimogonia similis

Mimogonia similis – gatunek chrząszcza z rodziny kusakowatych i podrodziny Osoriinae.
Taksonomia.
Gatunek opisany został w 1981 roku przez Urlicha Irmlera.
Opis.
Chrząszcze o ciele długości ok. 2 mm. Stosunek szerokości głowy do przedplecza poniżej 1,00. Czułki krótsze niż głowa i przedplecze razem wzięte.
Występowanie.
Gatunek endemiczny dla Brazylii.

</doc>
<doc id="3183820" url="https://pl.wikipedia.org/wiki?curid=3183820" title="Mimogonia unicolor">
Mimogonia unicolor

Mimogonia unicolor – gatunek chrząszcza z rodziny kusakowatych i podrodziny Osoriinae.
Taksonomia.
Gatunek opisany został w 1981 roku przez Urlicha Irmlera.
Opis.
Chrząszcze o ciele jednolicie żółto ubarwionym.
Występowanie.
Gatunek endemiczny dla Brazylii.

</doc>
<doc id="3183823" url="https://pl.wikipedia.org/wiki?curid=3183823" title="Wybory do Parlamentu Europejskiego na Litwie w 2014 roku">
Wybory do Parlamentu Europejskiego na Litwie w 2014 roku

Wybory do Parlamentu Europejskiego VIII kadencji na Litwie zostały przeprowadzone 25 maja 2014. Litwini wybrali 11 eurodeputowanych (w miejsce dotychczasowych 12). Frekwencja wyniosła 47,31%.

</doc>
<doc id="3183824" url="https://pl.wikipedia.org/wiki?curid=3183824" title="Mimogonia tricolor">
Mimogonia tricolor

Mimogonia tricolor – gatunek chrząszcza z rodziny kusakowatych i podrodziny Osoriinae.
Taksonomia.
Gatunek opisany został w 1981 roku przez Urlicha Irmlera.
Opis.
Chrząszcze o ciele długości poniżej 1,8 mm. Głowa, tylne krawędzie pokryw oraz siódmy i ósmy segment odwłoka ubarwione brązowo.
Występowanie.
Gatunek endemiczny dla Brazylii.

</doc>
<doc id="3183825" url="https://pl.wikipedia.org/wiki?curid=3183825" title="Mimogonia antennata">
Mimogonia antennata

Mimogonia antennata – gatunek chrząszcza z rodziny kusakowatych i podrodziny Osoriinae.
Taksonomia.
Gatunek opisany został w 1981 roku przez Urlicha Irmlera.
Opis.
Chrząszcze o ciele długości ok. 2 mm. Stosunek szerokości głowy do przedplecza poniżej 1,00. Czułki dłuższe niż głowa i przedplecze razem wzięte. Mikrorzeźba przedplecza wyraźna, czyniąca jego powierzchnię matową. Boki przedplecza najszersze pośrodku jego długości.
Występowanie.
Gatunek występuje w Brazylii i Peru.

</doc>
<doc id="3183826" url="https://pl.wikipedia.org/wiki?curid=3183826" title="Parafia św. Izydora w Topólczy">
Parafia św. Izydora w Topólczy

Parafia św. Izydora w Topólczy – parafia rzymskokatolicka znajdująca się w dekanacie Szczebrzeszyn, w diecezji zamojsko-lubaczowskiej. 
Parafia została erygowana 5 kwietnia 1919 roku dekretem biskupa lubelskiego Mariana Fulmana.
Liczba mieszkańców: 1123.

</doc>
<doc id="3183827" url="https://pl.wikipedia.org/wiki?curid=3183827" title="Krystyna Eberhardyna Hohenzollern">
Krystyna Eberhardyna Hohenzollern



</doc>
<doc id="3183828" url="https://pl.wikipedia.org/wiki?curid=3183828" title="Masakra w Dynowie (1939)">
Masakra w Dynowie (1939)

Masakra w Dynowie (1939) – pogrom żydowskiej ludności Dynowa dokonany przez funkcjonariuszy niemieckich Einsatzgruppen podczas kampanii wrześniowej 1939 roku.
Masakra w Dynowie była elementem szerszego planu realizowanego przez kierownictwo III Rzeszy, zmierzającego do sprowokowania masowego exodusu polskich Żydów na obszary znajdujące się pod okupacją sowiecką. W połowie września 1939 funkcjonariusze tzw. Einsatzkommando 1/I zamordowali w Dynowie kilkuset Żydów – mieszkańców miasta oraz uciekinierów z innych regionów Polski (źródła podają różne daty tych wydarzeń). Co najmniej kilkadziesiąt ofiar zostało spalonych żywcem w miejscowej synagodze. Pod koniec września 1939 pozostałych przy życiu dynowskich Żydów przepędzono wpław przez San do strefy okupowanej przez Armię Czerwoną.
Preludium.
W wyniku zwycięskiej kampanii wrześniowej pod kontrolą Niemiec znalazły się tereny zachodniej i centralnej Polski, zamieszkiwane przez 2,2 mln Żydów.
Dla nazistowskich przywódców, którzy z rasizmu i antysemityzmu uczynili rdzeń swej ideologii, była to sytuacja wysoce niepożądana. W pierwszej fazie wojny władze III Rzeszy rozważały rozmaite warianty „rozwiązania kwestii żydowskiej”. Jeszcze przed zakończeniem kampanii wrześniowej SS-Gruppenführer Reinhard Heydrich, szef służb bezpieczeństwa III Rzeszy, zaproponował, aby wysiedlić polskich Żydów na ziemie wschodniej Polski, które zgodnie z zapisami układu Ribbentrop-Mołotow miały znaleźć się pod okupacją ZSRR. Plan ten został najprawdopodobniej zaakceptowany przez naczelne dowództwo Wehrmachtu. Może o tym świadczyć chociażby dyrektywa z 12 września 1939, skierowana przez generała Eduarda Wagnera (Generalnego Kwatermistrza Wojsk Lądowych) do dowództwa Grupy Armii „Południe”, zawierająca rozkaz „wywiezienia za San” wszystkich Żydów z polskiej części Górnego Śląska. Jednocześnie chcąc przyspieszyć masowy exodus ludności żydowskiej do strefy sowieckiej, Niemcy rozpoczęli brutalne pogromy i wysiedlenia. Szczególną rolę w tej akcji odegrały tzw. Einsatzgruppen – specjalne grupy operacyjne niemieckiej służby bezpieczeństwa i policji bezpieczeństwa, podążające w ślad za oddziałami regularnej armii z zadaniem „zwalczania wszystkich wrogich Rzeszy i Niemcom elementów na tyłach walczących wojsk” oraz „ujęcia osób niepewnych pod względem politycznym”.
Plan wysiedlenia polskich Żydów na tereny zajęte przez Armię Czerwoną nie został ostatecznie zrealizowany – m.in. z powodu niechęci władz sowieckich do przyjmowania tak wielkiej liczby uchodźców. Zanim jednak Sowieci uszczelnili granicę, funkcjonariusze Einsatzgruppen zdążyli wypędzić tysiące Żydów za Bug i San. Niemcy dopuścili się przy tym szeregu mordów, rabunków, gwałtów i podpaleń. Szczególnie brutalny przebieg miało zwłaszcza wypędzanie ludności żydowskiej z terenów południowej Polski (Górny Śląsk, Małopolska), gdzie operowała Einsatzgruppe I dowodzona przez SS-Brigadeführera Bruno Streckenbacha. Jeden z pododdziałów tej grupy – Einsatzkommando 3/I dowodzone przez SS-Sturmbanführera dr Alfreda Hasselberga – na samym tylko odcinku między Sandomierzem a Jarosławiem wypędził za San ok. 18 tys. Żydów. Licznych zbrodni dopuściły się także inne pododdziały grupy Streckenbacha. Punktem kulminacyjnym niemieckiej akcji stały się masowe mordy na żydowskiej ludności Przemyśla (16-19 września). Nieco wcześniej ofiarą pogromu padli natomiast Żydzi z Dynowa.
Przebieg masakry.
13 września 1939 roku oddziały Wehrmachtu wkroczyły do Dynowa. Niedługo później do miasta dotarło tzw. Einsatzkommando 1/I. Był to jeden z pododdziałów grupy Streckenbacha, złożony w większości z byłych funkcjonariuszy placówki Gestapo w Weimarze. Jednostką dowodził SS-Sturmbannführer Ludwig Hahn. Esesmani natychmiast przystąpili do mordowania i terroryzowania żydowskiej społeczności Dynowa. W zależności od źródła podawane są jednak różne daty rozpoczęcia pogromu. Większość autorów, opierając się m.in. na zeznaniach żydowskich świadków, podaje, że Einsatzkommando pojawiło się w mieście w pierwszym dniu żydowskiego święta Rosz ha-Szana – tj. 14 września. W niektórych źródłach można jednak znaleźć informację, iż masakra rozpoczęła się 15 września lub 18 września.
Po przybyciu do Dynowa podwładni Hahna rozpoczęli łapankę na ulicach miasta, wymierzoną w mężczyzn narodowości żydowskiej. Ze względu na fakt, iż Żydzi próbowali kryć się w budynkach, Niemcy zaczęli się także wdzierać do domów i mieszkań. Wszystkich zatrzymanych gromadzono na podwórzu miejscowej szkoły powszechnej. Po pewnym czasie Żydów zaprowadzono do jednej ze szkolnych sal, po czym w godzinach wieczornych załadowano do samochodów ciężarowych i wywieziono w nieznane. Niemcy oświadczyli żydowskim kobietom, że mężczyzn zabrano na roboty do Jawornika Ruskiego. W rzeczywistości wywożono ich do podmiejskiego lasu Żurawiec lub na tzw. Plebańskie Pole, położone nieopodal ul. ks. Józefa Ożoga (na tyłach plebanii katolickiej parafii św. Wawrzyńca). Tam w świetle reflektorów samochodowych ofiary ustawiano w rzędach po 10 osób, po czym rozstrzeliwano ogniem broni maszynowej. Zamordowanych pogrzebano na miejscu kaźni, przysypując ich ciała cienką warstwą ziemi. Tej nocy ofiarą egzekucji padło co najmniej 150-170 Żydów. Masakrę przeżył jedynie kupiec Jakob Guttman, który udał zabitego, a po odejściu oprawców uciekł na drugą stronę Sanu.
Pogrom był kontynuowany również następnego dnia. Esesmani wdarli się wówczas do miejscowej synagogi, gdzie zebrali rodały i książki na jeden stos, oblali benzyną i podpalili. Ogniem zajęła się najpierw cała synagoga, a następnie dwa pobliskie domy modlitwy wraz z rodałami i księgozbiorem pism talmudycznych. Sacher Grünbaum, świadek tych wydarzeń, zeznał, że do płonącej synagogi Niemcy wrzucili dwóch młodych Żydów – Israela Kehra (pomocnika piekarskiego) i Józefa Rogela (cholewkarza). W wielu innych źródłach można jednak znaleźć informację, że tego dnia Niemcy spalili żywcem w synagodze co najmniej 50 Żydów. Niektórzy autorzy szacowali nawet liczbę zamordowanych w ten sposób ofiar na blisko 200. Żydów usiłujących uciec z płonącej bożnicy esesmani mieli wrzucać do pobliskiej studni, którą później zasypali wraz z ciałami ofiar.
Łącznie w trakcie kilkudniowej masakry Niemcy zamordowali w Dynowie kilkuset Żydów. Dokładna liczba ofiar nie jest znana. Najbardziej ostrożne szacunki mówią o blisko 200 zamordowanych. W niektórych źródłach liczba ofiar jest jednak szacowana w przedziale od 300 do 600. W gronie zamordowanych znaleźli się zarówno miejscowi Żydzi, jak też uchodźcy z innych miast – Brzozowa, Gorlic, Jasła, Krosna i Nowego Sącza. Ofiarami pogromu byli głównie mężczyźni, choć w gronie zamordowanych znalazła się także pewna liczba kobiet i dzieci. Ponadto we wrześniu 1939 Niemcy zamordowali na terenie Dynowa co najmniej 9 Polaków – w tym sześciu mieszkańców miasta (pięciu mężczyzn i kobietę) oraz dwóch żołnierzy WP przebranych w ubrania cywilne.
Ostatni akt pogromu nastąpił 28 września 1939, w pierwszy dzień żydowskiego święta Sukkot. Tego dnia policjant gminny ogłosił przy dźwiękach bębna, iż niemieckie władze zarządziły, aby Żydzi w ciągu 15 minut zgromadzili się na dynowskim rynku. Nie podano celu tego zgromadzenia, opornym zagrożono natomiast karą śmierci. Gdy wszyscy Żydzi zgromadzili się w wyznaczonym miejscu, rynek został otoczony przez funkcjonariuszy SS i policji niemieckiej. Około 1500 Żydów (w większości kobiety i dzieci) uformowano w kolumnę, po czym przy dźwiękach orkiestry pognano nad brzeg Sanu. Niemcy strzelając na postrach w powietrze zmusili następnie wszystkich Żydów, aby przeszli wpław przez rzekę, na tereny okupowane przez Armię Czerwoną. Ze względu na fakt, iż woda była w tym miejscu głęboka, a nurt bystry, co najmniej kilka starszych kobiet utonęło podczas przeprawy. Żydzi, którzy przeszli na drugi brzeg Sanu zostali otoczeni przez sowieckich żołnierzy. Mokrzy i zziębnięci przez całą dobę musieli oczekiwać pod gołym niebem na decyzję o swoim losie. Ostatecznie większość z nich wywieziono w głąb ZSRR. Pozostawione w Dynowie żydowskie mienie przepadło.
Epilog.
Po wydarzeniach z 28 września w Dynowie pozostały jedynie dwie rodziny żydowskie. Zostały one później wywiezione do getta w Brzozowie.
W 1940 roku gmina żydowska w Krośnie uzyskała zgodę władz okupacyjnych na ekshumację ofiar masakry oraz złożenie ich ciał w zbiorowych mogiłach na nowym cmentarzu żydowskim przy ul. Karolówka w Dynowie. Po wojnie na cmentarzu wzniesiono pomnik ku czci dynowskich ofiar Holocaustu.
Ludwig Hahn przeżył wojnę. Przed zachodnioniemieckim sądem stanął dopiero w 1972 roku, lecz w akcie oskarżenia nie ujęto czynów popełnionych przez oskarżonego w trakcie kampanii wrześniowej 1939 roku. Ostatecznie Hahn został uznany winnym zarządzenia egzekucji 100 więźniów warszawskiego Pawiaka i skazany na karę 12 lat pozbawienia wolności. W kolejnym procesie, dotyczącym tym razem jego udziału w masowych deportacjach warszawskich Żydów do obozu zagłady w Treblince, został skazany na karę dożywotniego pozbawienia wolności (1975). Po upływie 8 lat Hahn został jednak zwolniony z więzienia z przyczyn zdrowotnych (choroba nowotworowa). Zmarł 10 listopada 1986.

</doc>
<doc id="3183830" url="https://pl.wikipedia.org/wiki?curid=3183830" title="Po drugiej stronie lustra (album Haliny Mlynkovej)">
Po drugiej stronie lustra (album Haliny Mlynkovej)

Po drugiej stronie lustra – drugi solowy album studyjny polskiej piosenkarki Haliny Mlynkovej, wydany 29 października 2013 roku nakładem wytwórni płytowej Universal Music Polska. Na pierwszy singel promujący wydawnictwo wybrano utwór „Aż do dna”.
Wykonując utwór „Ostatni raz”, wokalistka wygrała konkurs SuperPremiery podczas LI Krajowego Festiwalu Piosenki Polskiej w Opolu.
Lista utworów.
Opracowano na podstawie materiału źródłowego.

</doc>
<doc id="3183832" url="https://pl.wikipedia.org/wiki?curid=3183832" title="Las atlantycki">
Las atlantycki



</doc>
<doc id="3183833" url="https://pl.wikipedia.org/wiki?curid=3183833" title="Wybory do Parlamentu Europejskiego w Holandii w 2014 roku">
Wybory do Parlamentu Europejskiego w Holandii w 2014 roku

Wybory do Parlamentu Europejskiego VIII kadencji w Holandii zostały przeprowadzone 22 maja 2014. Holendrzy wybrali 26 eurodeputowanych. W wyborach wystartowało 19 podmiotów, z czego 7 nie przekroczyło 0,5% głosów. Frekwencja wyniosła 36,75%.
Przed wyborami swoje listy (na potrzeby późniejszego podziału mandatów) zblokowały Apel Chrześcijańsko-Demokratyczny z koalicją ChristienUnie-SGP oraz Partia Pracy z GroenLinks, dzięki czemu chadecy i laburzyści uzyskali więcej mandatów niż ugrupowania, które otrzymały więcej głosów (odpowiednio Demokraci 66 i Partia Socjalistyczna).

</doc>
<doc id="3183835" url="https://pl.wikipedia.org/wiki?curid=3183835" title="Elena Andreea Panțuroiu">
Elena Andreea Panțuroiu

Elena Andreea Panțuroiu (ur. 24 lutego 1995 w Câmpulung) – rumuńska lekkoatletka specjalizująca się w trójskoku. Okazjonalnie startuje także w wielobojach.
Srebrna medalistka mistrzostw Europy juniorów w Rieti (2013). W 2015 zdobyła w Tallinnie srebrny medal młodzieżowych mistrzostw Europy. Piąta zawodniczka halowych mistrzostw świata (2016). Złota medalistka mistrzostw Europy do lat 23 (2017). Rok później zajęła miejsce tuż za podium podczas czempionatu Starego Kontynentu w Berlinie.
Złota medalistka mistrzostw Rumunii w różnych konkurencjach. Stawała na najwyższym stopniu podium mistrzostw krajów bałkańskich juniorów i juniorów młodszych.
Rekordy życiowe: stadion – 14,47 (19 czerwca 2018, Montreuil); hala – 14,33 (4 lutego 2017, Bukareszt oraz 3 marca 2018, Birmingham).

</doc>
<doc id="3183837" url="https://pl.wikipedia.org/wiki?curid=3183837" title="Elena Andreea Panturoiu">
Elena Andreea Panturoiu



</doc>
<doc id="3183840" url="https://pl.wikipedia.org/wiki?curid=3183840" title="L’Esquerra pel Dret a Decidir">
L’Esquerra pel Dret a Decidir

Lewica na rzecz Prawa do Decydowania (hiszp. "La Izquierda por el Derecho a Decidir", kat. "L'Esquerra pel Dret a Decidir", EPDD) – wyborcza koalicja katalońskich lewicowych i separatystycznych partii politycznych.
Sojusz powstał w 2014 celem wspólnego startu w wyborach europejskich w tym samym roku. Zawiązały go Republikańska Lewica Katalonii, NECat i Catalunya Sí. Na liście wyborczej znaleźli się również przedstawiciele mniejszych lewicowych ugrupowań katalońskich. Program koalicji koncentrował się na kwestiach socjalnych oraz dążenia do niepodległości Katalonii.
W głosowaniu z 25 maja 2014 EPDD uzyskała około 4% głosów i 2 mandaty w PE VIII kadencji, które obsadzili Josep Maria Terricabras (Catalunya Sí) i Ernest Maragall (NECat).

</doc>
<doc id="3183842" url="https://pl.wikipedia.org/wiki?curid=3183842" title="Leontopithecus chrysomelas">
Leontopithecus chrysomelas



</doc>
<doc id="3183843" url="https://pl.wikipedia.org/wiki?curid=3183843" title="Norwegian Jewel">
Norwegian Jewel

Norwegian Jewel – wycieczkowy statek pasażerski należący do floty Norwegian Cruise Line. Został zbudowany w stoczni Meyer Werft w niemieckim Papenburg. Statek opuścił suchy dok 12 czerwca 2005, natomiast przekazanie inwestorowi do użytkowania odbyło się 4 sierpnia 2005 w holenderskim Eemshaven. Ceremonia nadania imienia odbyła się 3 listopada 2005 w Miami, a matką chrzestną jest Melania Trump, żona Donalda Trumpa.
Trasy rejsów.
W okresie letnim Pearl najczęściej pływa z Seattle, lub z Vancouver, w kierunku Alaski (Inside Passage), odwiedzając Juneau, Skagway i Ketchikan.
W okresie zimowym Pearl pływa z Miami na Karaiby południowe, często odwiedzając Kanał Panamski.

</doc>
<doc id="3183844" url="https://pl.wikipedia.org/wiki?curid=3183844" title="Dan Bilzerian">
Dan Bilzerian

Brandon Dan Bilzerian (ur. 7 grudnia 1980 w Tampa) – amerykański aktor, osobowość internetowa, hazardzista, instagramer, venture capitalist i amatorski pokerzysta.
Kariera pokerzysty.
W 2009 roku zagrał w turnieju World Series of Poker, który ukończył na 180. miejscu, wygrywając 36 626 dolarów. Jest współzałożycielem internetowego poker roomu Victory Poker. W 2010 został wybrany jednym z najśmieszniejszych pokerzystów na Twitterze przez Bluff Magazine. W marcu 2011 Bilzerian wygrał wyścig z prawnikiem Tomem Goldsteinem, z którym założył się o 385 tys. dolarów. Bilzerian prowadził AC Cobrę z 1965, Goldstein Ferrari 458 Italia.
W listopadzie 2011 razem z dziesięcioma innymi graczami takimi jak Tobey Maguire, Nick Cassavetes czy Gabe Kaplan, został wezwany do zwrócenia pieniędzy wygranych w pokera z Bradleyem Rudermanem, naciągaczem tworzącym piramidę finansową. Pieniądze miały pomóc poszkodowanym oszukanym przez Rudermana w czasie swojej kryminalnej kariery. Tego samego roku Bilzerian publicznie wstawił się za Alexa Rodrigueza oskarżonego o nielegalny hazard twierdząc, że Rodrigeza nie było w miejscu rzekomo popełnionego przestępstwa. Od grudnia 2020 jest ambasadorem poker roomu online GGPoker. W czerwcu 2021 zadebiutował pokerowy format stworzony przez Dana Bilzeriana - Battle Royale. 
Kariera filmowa.
Był kaskaderem na planie filmowym dreszczowca sensacyjnego "Olimp w ogniu" (2013) z Gerardem Butlerem i Morganem Freemanem. Po raz pierwszy wystąpił w roli aktorskiej jako Healy w biograficznym dramacie sensacyjnym Petera Berga "Ocalonym" (2013) u boku Marka Wahlberga. Następnie wziął udział w komedii romantycznej Nicka Cassavetesa "Inna kobieta" (2014) jako przystojniak w barze z Cameron Diaz, filmie kryminalnym Antoine’a Fuqui "Bez litości" (2014) w roli faceta Teddy’ego (Marton Csokas), komedii sensacyjnej Johna Stockwella "Uciekający kociak 2" ("Cat Run 2", 2014) jako Cordray ze Scottem Mechlowiczem, dreszczowcu "Ocalenie" ("Extraction", 2015) jako Higgins z Bruce’em Willisem.
Życie prywatne.
Urodził się w Tampie na Florydzie jako syn Terri Lee (z domu Steffen) i Paula Aleca Bilzeriana, specjalisty ds. przejęć korporacyjnych z Wall Street. Jego ojciec jest w połowie pochodzenia ormiańskiego, a jego inne korzenie obejmują francusko-kanadyjskie. Jego matka ma pochodzenie szwajcarsko-niemieckie i norweskie. Ma młodszego brata Adama (ur. 1983), który również grał w pokera. Uczęszczał do Gaither High School, a następnie przez cztery lata studiował na kierunku biznes i kryminologia na Uniwersytecie Florydy (2007).
Bilzerian przez cztery lata służył w Marynarce Wojennej Stanów Zjednoczonych (US Navy). W 1999 zaciągnął się do wojska, gdzie przechodził podstawowy kurs niszczenia podwodnego. Twierdzi, że został z niego wyrzucony dwa dni przed zakończeniem szkolenia. Dostał honorowe zwolnienie z wojska. Bilzerian miał dwa zawały przed ukończeniem 30 lat. Jest kolekcjonerem broni.
W czerwcu 2015 Bilzerian ogłosił swoją kandydaturę na prezydenta Stanów Zjednoczonych w wyborach w 2016. Po niejasnym zakończeniu kampanii, Bilzerian poparł Donalda Trumpa, chwaląc niefiltrowane i politycznie podburzające wypowiedzi Trumpa.

</doc>
<doc id="3183845" url="https://pl.wikipedia.org/wiki?curid=3183845" title="Érica de Sena">
Érica de Sena

Érica Rocha de Sena (ur. 3 maja 1985 w Camaragibe) – brazylijska lekkoatletka specjalizująca się w chodzie sportowym.
W 2014 zdobyła brązowy medal Igrzysk Ameryki Południowej oraz srebro mistrzostw ibero-amerykańskich. Srebrna medalistka igrzysk panamerykańskich (2015). Złota medalistka mistrzostw ibero-amerykańskich (2016). W 2017 zajęła czwarte miejsce podczas mistrzostw świata w Londynie.
Złota medalistka mistrzostw Brazylii oraz reprezentantka kraju w pucharze świata w chodzie.
Rekordy życiowe: chód na 20 000 metrów – 1:30:51,97 (29 maja 2021, Guayaquil) rekord Brazylii; chód na 20 kilometrów – 1:26:59 (13 sierpnia 2017, Londyn) były rekord Ameryki Południowej.

</doc>
<doc id="3183852" url="https://pl.wikipedia.org/wiki?curid=3183852" title="Ślub Romea i Julii">
Ślub Romea i Julii

Ślub Romea i Julii (port. "O Casamento de Romeu e Julieta") – brazylijska komedia romantyczna z 2005 roku wyreżyserowany przez Bruno Barreto, powstały na podstawie luźno opartego dramatu angielskiego pisarza Williama Szekspira pt. "Romeo i Julia". Wyprodukowany przez wytwórnię Buena Vista International.
Premiera filmu miała miejsce 18 marca 2005 roku w Brazylii.
Opis fabuły.
Prawnik Alfredo Baragatti (Luiz Gustavo) jest zagorzałym fanem drużyny piłkarskiej Palmeiras z São Paulo. Jego pasję podziela także córka Julieta (Luana Piovani). Pewnego dnia podczas wizyty u okulisty dziewczyna poznaje Romea (Marco Ricca), wielkiego fana drużyny Corinyhian, arcywroga Palmeiras. Romeo zakochuje się w Julietcie.
Obsada.
Źródło: Filmweb
i inni.

</doc>
<doc id="3183856" url="https://pl.wikipedia.org/wiki?curid=3183856" title="Adelophryne baturitensis">
Adelophryne baturitensis

Adelophryne baturitensis – gatunek płaza bezogonowego z rodziny Eleutherodactylidae.
Cykl życiowy.
"Adelophryne baturitensis" wiedzie dzienny tryb życia.
Płaz rozmnaża się poprzez rozwój bezpośredni. Samica składa jaja na powierzchni ziemi, w miejscach o dużej wilgotności.
Rozmieszczenie geograficzne.
Płaz ma niewielki zasięg występowania. Jedynym państwem na świecie, gdzie można spotkać tego płaza, jest Brazylia. Co więcej, wymienia się tylko jedno miejsce jego bytowania. Jest to Serra de Baturité w stanie Ceará na północnym wschodzie kraju.
Niegdyś płaza spotykano w licznych lokalizacjach. Jednakże IUCN wspomina o 34 wyprawach badawczych, podczas których nie udało się odnaleźć przedstawicieli tego gatunku. Pisze jednak następnie dalej o 3 osobnikach, które udało się w końcu odnaleźć w lipcu 2004.
Ekologia.
Płaz bytuje na wysokościach pomiędzy 600 a 1000 m nad poziomem morza.
Jego siedlisko stanowią brzegi strumieni płynących w lasach. Osobniki tego gatunku znaleziono w ściółce bądź na roślinach ananasowatych. Znajdowano je także na siedliskach zmienionych działalnością człowieka, jak plantacje kawy. Nie radzi sobie natomiast na plantacjach bananów.
Całkowita liczebność populacji tego gatunku prawdopodobnie obniża się. IUCN widzi potrzebę przeprowadzenia dalszych badań nad tą kwestią.
Zagrożenia i ochrona.
Chociaż ma niewielki zasięg występowania, płaz jest w jego obrębie pospolity.
IUCN wymienia takie zagrożenia dla tego gatunku, jak wyręb lasu, osadnictwo ludzkie, rolnictwo, rozwijające się na terenie występowania gatunku z uwagi na dobre ziemie (zwłaszcza zaś zakładanie plantacji bananów).
Nie wiadomo, czy płaz występuje na jakimkolwiek obszarze objętym ochroną prawną.

</doc>
<doc id="3183862" url="https://pl.wikipedia.org/wiki?curid=3183862" title="Javier Nart">
Javier Nart

Javier Nart Peñalver (ur. 19 sierpnia 1947 w Laredo) – hiszpański prawnik, adwokat, korespondent wojenny, publicysta i polityk, deputowany do Parlamentu Europejskiego VIII i IX kadencji.
Życiorys.
Ukończył studia prawnicze na Uniwersytecie Barcelońskim, uzyskał uprawnienia adwokata, specjalizując się w sprawach karnych. Pracował również jako korespondent wojenny, relacjonując wydarzenia z Nikaragui, Jemenu, Zimbabwe, Libanu, Palestyny, Kambodży, Laosu, Iranu, Iraku i Czadu. W latach 1984–1988 był rządowym doradcą do spraw polityki międzynarodowej. Zajął się także działalnością publicystyczną oraz komentatorską w hiszpańskich mediach. Opublikował kilka książek podróżniczych i historycznych, w tym "El peor viaje de nuestra vida", "Viaje al desierto", "Viaje al Mekong", "Viaje al otro Brasil" i "¡Sálvese quien pueda!".
Był sekretarzem generalnym katalońskiego oddziału Socjalistycznej Partii Ludowej, z którą przyłączył się Hiszpańskiej Socjalistycznej Partii Robotniczej. Z tej ostatniej odszedł na początku lat 90., pozostając osobą bezpartyjną. Wsparł później działające głównie w Katalonii ugrupowanie Obywatele – Partia Obywatelska. W 2014 został wybrany na lidera listy wyborczej tej formacji w wyborach europejskich. W wyniku głosowania z 25 maja 2014 uzyskał mandat eurodeputowanego VIII kadencji. W 2019 z powodzeniem ubiegał się o reelekcję. We wrześniu 2019 wystąpił z ugrupowania Ciudadanos.

</doc>
<doc id="3183865" url="https://pl.wikipedia.org/wiki?curid=3183865" title="Juan Carlos Girauta">
Juan Carlos Girauta

Juan Carlos Girauta Vidal, kat. Joan Carles Girauta i Vidal (ur. 12 marca 1961 w Barcelonie) – hiszpański prawnik, dziennikarz, pisarz i polityk, deputowany do Parlamentu Europejskiego VIII kadencji, parlamentarzysta krajowy.
Życiorys.
Ukończył studia prawnicze na Uniwersytecie Barcelońskim, następnie uzyskał dyplom MBA na uczelni ESADE. Uzyskał uprawnienia adwokata, zajął się również działalnością doradczą w zakresie zarządzania strategicznego i szkoleniową, wykładając w hiszpańskich szkołach biznesowych. Został również regularnym komentatorem i publicystą krajowych mediów.
W młodości działał w Partii Socjalistów Katalonii. W 2014 został umieszczony na drugim miejscu listy wyborczej ugrupowania Obywatele – Partia Obywatelska w wyborach europejskich. W wyniku głosowania z 25 maja 2014 uzyskał mandat eurodeputowanego VIII kadencji. W wyborach krajowych w 2015 został natomiast wybrany w skład Kongresu Deputowanych. Mandat poselski utrzymywał również w wyborach w 2016 i kwietniu 2019.

</doc>
<doc id="3183866" url="https://pl.wikipedia.org/wiki?curid=3183866" title="Anna Habsburg (1549-1580)">
Anna Habsburg (1549-1580)



</doc>
<doc id="3183867" url="https://pl.wikipedia.org/wiki?curid=3183867" title="Thiago da Silva">
Thiago da Silva



</doc>
<doc id="3183869" url="https://pl.wikipedia.org/wiki?curid=3183869" title="Pat Miletich">
Pat Miletich

Patrick Jay Miletich (ur. 9 marca 1966 w Davenport) – amerykański zawodnik mieszanych sztuk walki (MMA) w latach 1995–2008 chorwackiego pochodzenia, mistrz UFC w wadze półśredniej z 1998. Posiadacz czarnego pasa w brazylijskim jiu-jitsu oraz w shuri-ryū karate. Jest członkiem Galerii Sław UFC.
Założyciel Miletich Fighting Systems, organizacji zrzeszającej zawodników i trenerów która wychowała m.in. mistrzów UFC Matta Hughesa, Jensa Pulvera czy Tima Sylvię.
Kariera sportowa.
Miletich urodził się w USA jako najmłodszy z piątki rodzeństwa, jego rodzice pochodzili z Chorwacji. Osiedlając się na stałe w Stanach, zangielszczyli swoje nazwisko z Miletić na Miletich. Patrick w college'u zainteresował się zapasami, gdzie razem z Markiem Kerrem (przyszłym dwukrotnym tryumfatorem turniejów UFC) zaczął je trenować. Szkoły ostatecznie nie skończył, gdyż postanowił opuścić college i iść do pracy by pomóc chorej na serce matce, która miała problemy finansowe. W międzyczasie trenował w lokalnym klubie karate w Davenport, podstaw boksu nauczył go jego wujek Johnny Miletich który był w kadrze bokserskiej na X Igrzyskach Olimpijskich w 1932 roku, a pierwsze szlify w brazylijskim jiu-jitsu nabrał od Renzo Gracie na organizowanym przez niego seminarium. Rok później w wieku 26 lat zadebiutował w MMA na turnieju Battle of the Masters odbywającym się w Chicago. Miletich wygrał turniej poddając wszystkich trzech rywali przez duszenie zza pleców. W 1996 zwyciężył w kolejnej edycji tego turnieju.
Ultimate Fighting Championship.
W latach 1995–1998 zanotował bilans 17-1-1. Jego dobra passa została w końcu doceniona, owocując zaproszeniem go do udziału w turnieju wagi lekkiej organizowanym przez UFC który odbył się 13 marca 1998. Miletich ostatecznie wygrał 4-osobowy turniej. 16 października tego samego roku otrzymał szansę stoczenia walki o inauguracyjne mistrzostwo UFC w wadze lekkiej (dzisiejsza waga półśrednia -77 kg) z Mikeyem Burnettem – uczestnikiem marcowego turnieju w którym doszedł do finału, lecz musiał się z niego wycofać z powodu kontuzji. Miletich zdobył tytuł mistrza po bardzo wyrównanej walce na punkty. Pasa bronił z powodzeniem czterokrotnie w ciągu jednego roku. Mistrzostwo w wadze lekkiej stracił 4 maja 2001 w piątej obronie (od 4 maja 2001 oficjalnie nazywaną wagą półśrednią) na rzecz Kanadyjczyka Carlosa Newtona odklepując rzadkie duszenie tzw. "bulldog choke" w 3. rundzie. Po stracie tytułu, walczył w UFC jeszcze dwukrotnie nokautując wysokim kopnięciem Shoniego Cartera na UFC 32 oraz przegrywając z Mattem Lindlandem przez TKO na gali UFC 36.
International Fight League.
W latach 2006–2008 prowadził drużynę Quad City Silverbacks (później Miletich Fighting Systems) w International Fight League. Wraz z drużyną wygrał pierwszy sezon IFL w 2006 roku. W IFL stoczył również pojedynek w ramach "superfightu", 23 września 2006 przegrał przez poddanie z głównym trenerem New York Pitbulls Renzo Gracie. W 2008 organizacja popadła w ogromne długi i została zamknięta. Jeszcze w tym samym roku 11 grudnia wygrał przez KO z Thomasem Dennym. Po tym zakończył zawodową karierę i skupił się na prowadzeniu klubu. Od 15 lat szkoli służby bezpieczeństwa m.in. policję i wojsko. Komentował również gale Strikeforce od 2009 roku.
6 lipca 2014 został włączony do Galerii Sław UFC (ang. Hall of Fame).
Życie prywatne.
Miletich ma trzy córki. Jest zadeklarowanym wolnomularzem.

</doc>
<doc id="3183871" url="https://pl.wikipedia.org/wiki?curid=3183871" title="Podróż apostolska Franciszka do Korei Południowej">
Podróż apostolska Franciszka do Korei Południowej

Podróż apostolska papieża Franciszka do Korei Południowej odbyła się w dniach 14 do 18 sierpnia 2014 roku. Obejmowała ona pięć miast: Daejeon, Seul, Dangjin (Salmoe), Eumseong (Kkottongnae) i Seosan (Haemi). Pielgrzymka do Korei Południowej była trzecią zagraniczną podróżą papieża Franciszka.
W trakcie wizyty papież wziął udział w obchodach VI Dnia Młodzieży Azji oraz beatyfikował Pawła Yun Ji-chung i 123 towarzyszy zamordowanych w Korei z nienawiści do wiary w latach 1791–1888. Franciszek był drugim papieżem odwiedzającym Koreę. Wcześniej taką pielgrzymkę odbył Jan Paweł II, który dwa razy odwiedził to państwo – w 1984 i 1989.

</doc>
<doc id="3183872" url="https://pl.wikipedia.org/wiki?curid=3183872" title="Talles Frederico Silva">
Talles Frederico Silva

Talles Frederico Silva (ur. 20 sierpnia 1991 w São Gonçalo do Rio Abaixo) – brazylijski lekkoatleta specjalizujący się w skoku wzwyż.
Jako junior, bez większych sukcesów startował w regionalnych imprezach dla lekkoatletów do lat 19. W 2011 zajął 5. miejsce na czempionacie Ameryki Południowej w Buenos Aires. Złoty medalista młodzieżowych mistrzostw kontynentu południowoamerykańskiego (2012). Rok później sięgnął po złoty krążek mistrzostw Ameryki Południowej.
Złoty medalista mistrzostw Brazylii.
Rekordy życiowe: stadion – 2,30 (12 marca 2017, São Bernardo do Campo); hala – 2,26 (3 lutego 2018, São Caetano do Sul) rekord Brazylii.

</doc>
<doc id="3183875" url="https://pl.wikipedia.org/wiki?curid=3183875" title="Talles Federico Silva">
Talles Federico Silva



</doc>
<doc id="3183878" url="https://pl.wikipedia.org/wiki?curid=3183878" title="Jeffrey Harborne">
Jeffrey Harborne

Jeffrey Barry Harborne (ur. 1 września 1928 w Westbury-on-Trym, obecnie Bristol, zm. 21 lipca 2002) – brytyjski chemik organik, specjalista w zakresie fitochemii i chemotaksonomii, znany przede wszystkim z badań funkcji metabolitów wtórnych (flawonoidy i inne roślinne polifenole) w oddziaływaniach międzygatunkowych, pionier ekologii biochemicznej, profesor botaniki na Uniwersytecie w Reading, członek Royal Society (FRS 1995).
Życiorys.
Dzieciństwo i młodość.
Ojciec Jeffreya, Frank Harborn, był menedżerem w handlowej firmie obuwniczej (synem wiejskiego nauczyciela, organisty i dyrygenta chóru w Long Newnton). Brat ojca, Ralph Harborne, skończył studia chemiczne na Uniwersytecie w Bristolu (prowadził w Northwood zakład chemiczny). Matka, Phyllis Maud Harborne (z domu Sherriff), była córką przemysłowca, Edgara Sherriffa, producenta bielizny damskiej w Fishponds (Bristol).
Jeffrey Barry Harborne spędził pierwsze 12 lat życia w rodzinnym domu koło Filton, wraz z rodzicami, trzema braćmi i wieloma przyjaciółmi ze szkoły, mieszczącej się w pobliżu. Po latach wspominał rodzinne wakacje w nadmorskich miejscowościach Devon lub Dorset, spacery i pływanie z matką, lektury utworów Thomasa Hardy'ego i Johna Masefielda z ojcem. 
Sytuację zmieniło rozpoczęcie w roku 1940 bitwy o Anglię, walk Luftwaffe z brytyjskim RAF w czasie II wojny światowej (operacja „Blitz”), w tym nalotów bombowych na lotnisko i "Bristol Aeroplane Company" w Filton (wrzesień 1940). Jeffrey został ewakuowany do Gloucestershire, na wieś (kolejno Eastington i Frampton-on-Severn). Uczęszczał do "Marling School" w pobliżu Stroud. Po dwóch latach został przyjęty do "Wycliffe College", szkoły przeniesionej ze swojej siedziby w Stonehouse – zamienionej na czas wojny w ośrodek opracowywania prognoz pogody "Air Ministry" – do "St David’s Theological College" w Lampeter (zachodnia Walia). W szkole przywiązywano dużą wagę do życia religijnego – Jeffrey został do końca życia aktywnym członkiem Kościoła Anglii. Poza nauką w szkole, uczestniczył w skautingu, wycieczkach wokół Lampeter i zajęciach "Air Training Corps", w czasie których latał na Tiger Moth i bombowcu Avro Lancaster. 
W roku szkolnym 1945/1946 "Wycliffe College" ponownie działał w Stonehouse, we własnej siedzibie. Jeffrey Harborne ukończył szkołę w tymże roku. Miała ona profil artystyczny, jednak na końcowym świadectwie wymieniono fizykę, matematykę, chemię i geografię (chemii uczył były pracownik badawczego laboratorium Boots UK w Nottingham). Otrzymując "Open Entrance Scholarship" do Bristol University na studia w zakresie architektury lub chemii, Harborne wybrał kierunek chemia, a na trzecim roku studiów – specjalność „biologia chemiczna”. Jego mistrzem stał się Wilson Baker, profesor chemii organicznej, współpracownik Roberta Robinsona (laureata Nagrody Nobla w dziedzinie chemii w roku 1947 za badania nad alkaloidami), który obudził w nim zainteresowania biologicznymi aspektami chemii (w tym roślinnymi fenolami). Brał czynny udział w akademickim życiu sportowym i artystycznym (grał na klarnecie w uniwersyteckiej orkiestrze). 
Po ukończeniu studiów Jeffrey Harborn został przyjęty na trzyletnie studia podyplomowe (otrzymał stypendium uczelniane). Pracował pod naukową opieką W. Bakera i W.D. Ollisa (FRS 1972), a następnie kontynuował badania zajmując stanowisko asystenta wykładowcy. W lipcu 1953 roku otrzymał stopień doktora w dziedzinie chemii.
Praca zawodowa.
W latach 1953–1955, zachęcony przez Bakera, odbył staż podoktorancki w University of California (Los Angeles) u Theodora Geissmana – chemika organika, autorytetu w zakresie biochemii flawonoidów i innych roślinnych metabolitów wtórnych. 
Po powrocie do Anglii pracował w:
Zakres badań.
W całym okresie pracy zawodowej J. Harborn wykonywał badania na pograniczu chemii i biologii, zmierzające do poznania związków chemicznych istotnych z punktu widzenia ekologii (ekologia biochemiczna), a przede wszystkim „ekologii fitochemicznej” (zob. fitochemia), w tym interakcji między roślinami kwiatowymi i owadami. Jego inspiracją były prace Wilsona Bakera i artykuły Gottfrieda Fraenkla ("The raison d'être of secondary plant substances", 1959) oraz Paula R. Ehrlicha i Petera H. Ravena ("Butterflies and plants: a study in coevolution", 1964). Utrzymywał naukowe kontakty ze środowiskiem zainteresowanych ekologią biologów – botaników i zoologów. Uzyskiwał zachęty i wsparcie Miriam Rothschild (1908–2005, FRS, DBE), autorką ponad 350 prac naukowych z dziedziny entomologii, m.in. prezentujących wyniki jej pionierskich badań owadów aposematycznych.
Badania prowadzone w czasie przygotowywania pracy doktorskiej na University of Bristol (zaprezentowane w kilkunastu publikacjach naukowych) dotyczyły m.in. problemów biosyntezy izoflawonoidów soi. Harborne identyfikował również inne roślinne metabolity wtórne, na przykład aminy alifatyczne (wspólnie z W. Bakerem i W.D. Ollisem).
W czasie pobytu w Kalifornii badał, pod kierownictwem T. Geissmana, odkryty przez niego żółty barwnik "aurone" – 2-benzylideno-1-benzofuran-3-one (odpowiedzialny m.in. za barwę kwiatów nachyłka, "Coreopsis" L., astrowate). Analizował przyczyny występowania albinizmu w rodzaju wyżlin ("Antirrhinum"), wydedukował istnienie bloku genetycznego na szlaku metabolicznym syntezy flawonoidów.
W Kalifornii prowadził również terenowe obserwacje botaniczne, szkoląc się w taksonomii roślin (m.in. na pustyni Mojave). 
Po powrocie do Anglii kontynuował badania w "John Innes Research Institute" w Bayfordbury, stosując opanowane w Kalifornii nowe techniki badawcze (chromatografia bibułowa, spektroskopia UV-VIS). Uczestniczył w realizacji programu "Potato Genetics", m.in. identyfikując grupy cukrowe w cząsteczkach nowo odkrytych antocyjanów ziemniaka (w tym di- i trisacharydów). Wyjaśnił genetyczne mechanizmy biosyntezy kilku nowych antocyjanidyn. Rozpoczął również prace ukierunkowane na zastosowania flawonoidów jako markerów taksonomicznych. Badania te kontynuował w University of Liverpool, w ramach projektu "Umbelliferae", a następnie w Reading University. Poza chemotaksonomią i badaniami flawonoidów w zakres zainteresowań J. Harborna i jego współpracowników wchodziły fitoaleksyny oraz inne problemy ekologii biochemicznej, np. biochemia zapylania.
Publikacje (wybór).
Wykaz opublikowanych prac naukowych J. Harborna obejmuje ponad 400 pozycji, w tym 30 książek (autorstwo, współautorstwo lub redakcja), m.in.:
Działalność wydawnicza.
Do aktywności wydawniczej namówił J. Harborna przyjaciel, Tony Swain, założyciel czasopism "Phytochemistry" i "Biochemical Systematics and Ecology". Działalność rozpoczął od wydania kilku książek. W roku 1968 został współpracownikiem Swaina w redakcji "Phytochemistry". Współredagował z nim to czasopismo w latach 1972–1987, a po jego śmierci (1987) pełnił funkcję redaktora naczelnego do roku 1998. Był ponadto członkiem kolegium redakcyjnego "Biochemical Systematics and Ecology" oraz założycielem i wydawcą czasopisma "Phytochemical Analysis" (przez kilka lat przewodniczącym zespołu redakcyjnego).
Jeffrey Harborne był również wydawcą słownika fotochemicznego, podręcznika biochemii roślin i innych specjalistycznych opracowań, np. materiałów konferencyjnych "Phytochemical Society of Europe" i "Phytochemical Society of North America". 
W latach 80. Prakash Dey z Royal Holloway University of London zaproponował mu wspólne wydawanie obszernej pracy "Methods in plant biochemistry" (ukazało się 9 tomów tej serii).
Wyróżnienia i upamiętnienie.
Jeffrey Harborne otrzymał:
Został członkiem Royal Society (FRS) w roku 1995.
Wyrazem uznania dla jego dorobku jest również publikacja "Contributions of Jeffrey Harborne and co-workers to the study of anthocyanins", która ukazała się w "Phytochemistry" w roku 2001. W roku 2003 wydano specjalny numer czasopisma – "Special issue in memory of Professor Jeffrey Barry Harborne, FRS" (1928–2002).
Życie osobiste.
Jeffrey Harborne był człowiekiem o rozległych zainteresowaniach – czytelnikiem m.in. biografii i książek z dziedziny muzyki i sztuki; chętnie odwiedzał galerie sztuki, fotografował, grał na klarnecie. Był silnie związany z tradycją anglikańską (odgrywał ważną rolę w "Christ Church Reading").
Ożenił w Bristolu, w roku 1953, z Jean Charlotte Buchanan, córką John Buchanana – fizyka (w młodości – studenta Lorda Kelvina w Glasgow), związanego z University College London i Gordon’s College, Aberdeen. Mieli dwóch synów. Alan Jeffrey (ur. 14 sierpnia 1954) został neurologiem, zatrudnionym w administracji, jego młodszy brat, Derek Jeremy (ur. 14 sierpnia 1958) – konsultantem w zakresie medycyny ratunkowej (zob. szpitalny oddział ratunkowy). 
Po odejściu na emeryturę zawodową aktywność J.B. Harborna częściowo ograniczyła choroba nerek, jednak nawet w czasie hospitalizacji w roku 2002 nadal pracował, przygotowując kolejne wydanie "Methods in plant biochemistry". Pracy tej nie zakończył. Książka została ukończona i ukazała się pośmiertnie, dzięki staraniom Christine Williams, wieloletniej współpracowniczki J.B. Harborna (od czasu pracy w Liverpoolu). Jej, oraz drugiej ze współpracowniczek – Renée Grayer, J.B. Harborne zawdzięczał część swoich sukcesów. 
Żona Jeffreya Harborna, Jean Charlotte, od urodzenia pierwszego syna cierpiała na schizofrenię. Biograf J.B. Harborna, John N. Prebble, przypuszcza, że znaczne emocjonalne obciążenie, związane z opieką nad chorą, było jedną z przyczyn jego wielkiej aktywności w pracy naukowej (zob. pracoholizm a stres).

</doc>
<doc id="3183892" url="https://pl.wikipedia.org/wiki?curid=3183892" title="Garfield (serial animowany 2008)">
Garfield (serial animowany 2008)



</doc>
<doc id="3183895" url="https://pl.wikipedia.org/wiki?curid=3183895" title="Międzynarodowy Dzień Archiwów">
Międzynarodowy Dzień Archiwów

Międzynarodowy Dzień Archiwów, ang. "International Archives Day" – święto obchodzone corocznie 9 czerwca ustanowione podczas 16. Międzynarodowego Kongresu Archiwów w Kuala Lumpur na pamiątkę utworzenia Międzynarodowej Rady Archiwów (ICA) w 1948 roku będącej pod auspicjami UNESCO.
Konferencja Generalna UNESCO na swojej 33. sesji w Paryżu (2005) ogłosiła dzień 27 października Światowym Dniem Dziedzictwa Audiowizualnego. Stał się on okazją do podniesienia świadomości społecznej na temat znaczenia archiwów audiowizualnych oraz bodźcem do działań na rzecz ich zachowania. Inicjatywa obejmowała jednak tylko archiwa zagrożone i wymagające szczególnej uwagi. Postanowiono ją zatem rozszerzyć o informację na temat konserwacji dokumentów i porady, jak dbać m.in. o rodzinne archiwa.
Z tego powodu na Zwyczajnym Walnym Zgromadzeniu w listopadzie 2007 roku ICA na własną rękę postanowiła rozpocząć obchody Międzynarodowego Dnia Archiwów, wyznaczając je na dzień 9 czerwca, w rocznicę powstania w 1948 Międzynarodowej Rady Archiwów pod auspicjami UNESCO. Wybór ten został przyjęty przez Zarząd ICA i społeczność archiwów.
Obchody mają na celu m.in. rozwój i ułatwienie dostępu do światowych zasobów archiwalnych. Obecnie Rada zrzesza około 1400 instytucji ze 199 krajów świata. Tego dnia archiwa na całym świecie przypominają o swojej misji i znaczeniu dla zbiorowej pamięci narodów i społeczeństw.
Obchody w Polsce.
W dniach 7–10 czerwca 2013 w większości polskich archiwów państwowych, w ponad 20 miastach, odbyły się Dni Otwarte. Można było w trakcie ich trwania obejrzeć wystawy i filmy, uczestniczyć w prezentacjach, spotkaniach i konkursach. W tych dniach w archiwach odbywały się warsztaty: genealogiczne oraz z zabezpieczania i czytania dokumentów. To jedna z niewielu okazji, aby zwiedzić archiwum od zaplecza, zobaczyć magazyny, w których spoczywają najcenniejsze archiwalia, zajrzeć do pracowni digitalizacji dokumentów.
W 2014, w dniach 6–9 czerwca, archiwa państwowe zorganizowały w ponad 40 miastach Dni Otwarte. Ich tematem były archiwa rodzinne.
Dzień Archiwisty (Polska).
Oprócz Międzynarodowego Dnia Archiwów, 30 września w Polsce został ustanowiony Dniem Archiwisty, decyzją Naczelnego Dyrektora Archiwów Państwowych w 2019 roku
Pierwsze obchody Dnia Archiwisty odbyły się 30 września 2019 roku i poświęcone zostały w szczególności archiwistom rodzinnym. Tego dnia w archiwach państwowych w całym kraju odbyły się otwarte warsztaty z opracowywania, konserwacji i digitalizacji domowych zbiorów pt. „Zostań rodzinnym archiwistą”.

</doc>
<doc id="3183896" url="https://pl.wikipedia.org/wiki?curid=3183896" title="Ryan McLaughlin">
Ryan McLaughlin

Ryan McLaughlin (ur. 30 września 1994 r. w Belfaście) – północnoirlandzki piłkarz występujący na pozycji prawego obrońcy, reprezentant kraju.
Kariera klubowa.
McLaughlin karierę klubową rozpoczynał w juniorskich drużynach Lisburn Distillery, skąd w 2009 roku przeniósł się do drużyny Glenavon. Latem 2011 roku, w wieku niespełna 17 lat trafił do akademii Liverpool F.C., podpisując z klubem trzyletnią umowę.
Już w swoim pierwszym sezonie w angielskim klubie rozegrał kilka spotkań w drużynie rezerw (zespołu U-21), w tym także w ramach rozgrywek NextGen Series. Latem 2012 roku wziął udział w przedsezonowym tournée Liverpoolu po Ameryce Północnej i wystąpił w spotkaniu sparingowym z Romą. W kolejnych latach McLaughlin był podstawowym zawodnikiem drużyny U-21. Latem 2013 roku zawodnik podpisał nowy kontrakt z "The Reds".
W styczniu 2014 roku został wypożyczony do grającej w Championship drużyny Barnsley. Początkowo wypożyczenie miało trwać miesiąc, jednak wobec dobrej postawy młodzika Liverpoolu zostało ono przedłużone do końca sezonu. W barwach "The Tykes" McLaughlin wystąpił dziewięciokrotnie.
Kariera reprezentacyjna.
McLaughlin występował w reprezentacjach Irlandii Północnej w kolejnych kategoriach wiekowych: U-16, U-17, U-19 i U-21, a w sierpniu 2012 roku otrzymał powołanie do drużyny seniorów. W meczu towarzyskim z Finlandią ostatecznie jednak nie wystąpił z uwagi na kontuzję biodra. Rok później McLaughlin nie przyjął kolejnego powołania do kadry, chcąc poprawić swoją pozycję w składzie Liverpoolu.
Ostatecznie wziął udział w zgrupowaniu drużyny narodowej w odbywającym się przed Mundialem zgrupowaniu i 30 maja 2014 r. zadebiutował w reprezentacji w przegranym meczu z Urugwajem.

</doc>
<doc id="3183897" url="https://pl.wikipedia.org/wiki?curid=3183897" title="Kalendarium Bostowa">
Kalendarium Bostowa

Bostów – obecnie Stary Bostów w gminie Pawłów wieś odległa ok. 8 km na SE od Bodzentyna, 6 km na NE od klasztoru świętokrzyskiego.
Nazwy lokalne miejscowości w dokumentach źródłowych: 1339–1439, 1504, 1510 „Bostow”, ale: 1437–1508 „Bosthow”, „Bosthov”, 1441 „Boscow”, 1470–80 „Boschow”, „Bosthow”, 1504 „Basthow”, 1506 „Baszow”, 1529 „Busthow”, 1532 „Bostoff”, 1538 „Bostowo”, 1827 „Bostów”;.
Podległość administracyjna świecka i kościelna.
1508 powiat sandomierski 1827 powiat opatowski 1510 parafia Świętomarz.
Granice.
Opis granic w latach 1437, 1439, 1442, 1446, 1450, 1696 taki jak w w sąsiednim Bielowie
Kalendarium własności.
Wieś była własnością szlachecką, rodową wsią Bostowskich, w niektórych częściach sprzedana lub darowana klasztorowi świętokrzyskiemu. Rodzinnie i majątkowo powiązana z sąsiednimi posiadłościami tj. Mirocice i Bielów.

</doc>
<doc id="3183898" url="https://pl.wikipedia.org/wiki?curid=3183898" title="August Horislav Krčméry">
August Horislav Krčméry

August Horislav Krčméry (ur. 1 listopada 1822 w Hornej Mičinej, zm. 9 marca 1891 w Badínie) – słowacki duchowny ewangelicki, publicysta religijny, kompozytor pieśni religijnych, działacz kulturalno-oświatowy pokolenia „szturowców”. Używał pseudonimu „A. Pohronský”.
Uczył się początkowo w gimnazjum w Bańskiej Bystrzycy, w latach 1836-1838 w liceum w Bańskiej Szczawnicy, a od 1838 r. w liceum w Bratysławie. Następnie wyjechał do Niemiec, gdzie w 1844 r. ukończył seminarium ewangelickie w Wittemberdze. W latach 1844-1847 pracował jako kapłan ewangelicki w Tisovcu, a od 1848 – w parafii w Vrbicy u Michala Hodžy. Później został proboszczem w sąsiednim Liptowskim Mikułaszu. W 1855 r. powrócił w strony rodzinne, gdzie w latach 1855-1874 r. był proboszczem w Hronseku, a od 1874 r. do śmierci – w Badínie.
Poza obowiązkami duchownymi prowadził rozległą działalność społeczną, publicystyczną i muzyczną. W czasopismach „Slovenské pohľady”, „Sokol”, „Pešťbudínske vedomosti” i in. publikował artykuły o tematyce społecznej i religijnej, przyczynki krajoznawcze i notatki kulturalne. Wraz z J. Kadavým wydał kalendarz „Živena”, redagował wydawnictwo „Hlahol” (muzyczny dodatek do „Sokoła”). Był znawcą słowackich pieśni ludowych, a na łamach prasy wzywał wszystkich muzyków do zbierania i muzycznego zapisywania tych pieśni. Zajmował się również kompozycją. Skomponował muzykę do tekstów wielu słowackich poetów okresu słowackiego „przebudzenia” narodowego, z których najbardziej znaną jest „Hojže bože”, którą J.L. Bella opracował na chór męski. Skomponował również szereg mniejszych, popularnych później utworów na fortepian. Z bratem Eugenem Krčmérym (1830-1891) opracował i wydał „Slovenský spoločenský spevník” (1871). „Sborník slovenských národných piesní” (1870) Chrastka wzbogacił 17 utworami, a w zbiorze „Slovenské spevy” (1880-1881) J. Kadavégo zamieścił 53 pieśni. Pieśni te odegrały istotną rolę w procesie uświadomienia narodowego Słowaków, zwłaszcza po 1867 r., kiedy zaczął się wzmagać ucisk węgierski.

</doc>
<doc id="3183905" url="https://pl.wikipedia.org/wiki?curid=3183905" title="Miltos Kirkos">
Miltos Kirkos

Miltiadis (Miltos) Kirkos, gr. Μιλτιάδης (Μίλτος) Κύρκος (ur. 1 kwietnia 1959 w Atenach) – grecki przedsiębiorca i polityk, poseł do Parlamentu Europejskiego VIII kadencji.
Życiorys.
Syn Leonidasa Kirkosa, greckiego lewicowego polityka.
Studiował inżynierię chemiczną w Rumunii na Uniwersytecie Aleksandra Jana Cuzy w Jassach. Pracował jako doradca w Parlamencie Europejskim, zajmował się także wdrażaniem programu nauki języka greckiego dla dzieci greckiej społeczności muzułmańskiej. Rozwinął własną działalność gospodarczą w zakresie produkcji i importu gier planszowych. Od 2010 był pracownikiem naukowym w Europarlamencie.
Działał w partii Demokratyczna Lewica. W wyborach w 2014 z powodzeniem wystartował z listy nowego ugrupowania Rzeka ("To Potami"), uzyskując mandat eurodeputowanego VIII kadencji.

</doc>
<doc id="3183910" url="https://pl.wikipedia.org/wiki?curid=3183910" title="Fabian Alarcon">
Fabian Alarcon



</doc>
<doc id="3183912" url="https://pl.wikipedia.org/wiki?curid=3183912" title="Scuola Normale Superiore">
Scuola Normale Superiore



</doc>
<doc id="3183913" url="https://pl.wikipedia.org/wiki?curid=3183913" title="Steven Adams">
Steven Adams



</doc>
<doc id="3183915" url="https://pl.wikipedia.org/wiki?curid=3183915" title="Jeorjos Katrungalos">
Jeorjos Katrungalos

Jeorjos Katrungalos, gr. Γεώργιος Κατρούγκαλος (ur. 27 marca 1963 w Atenach) – grecki prawnik, konstytucjonalista, wykładowca akademicki i polityk, poseł do Parlamentu Europejskiego VIII kadencji, minister w rządach Aleksisa Tsiprasa, w tym w 2019 minister spraw zagranicznych.
Życiorys.
Ukończył w 1985 studia prawnicze na Uniwersytecie Narodowym im. Kapodistriasa w Atenach. Kształcił się następnie we Francji na Université de Paris I, uzyskując dyplom DEA z prawa publicznego (1985), a następnie doktorat (1990). Pracował we francuskim Krajowym Centrum Badań Naukowych (CNRS), później w greckich naukowych instytucjach prawniczych. Brał udział w programach badawczych m.in. Rady Europy, a także w różnych organach doradczych. Objął stanowisko profesora prawa publicznego na Uniwersytecie im. Demokryta w Tracji.
W wyborach w 2014 z listy Syrizy uzyskał mandat eurodeputowanego VIII kadencji. Odszedł z PE w styczniu 2015 w związku z objęciem stanowiska wiceministra ds. reform administracyjnych. W lipcu przeszedł na stanowisko ministra pracy i solidarności społecznej. Zakończył urzędowanie w następnym miesiącu wraz z całym gabinetem. We wrześniu 2015 wybrany na posła do Parlamentu Hellenów, ponownie został ministrem pracy i solidarności społecznej w drugim rządzie Aleksisa Tsiprasa. W listopadzie 2016 w trakcie rekonstrukcji gabinetu przeszedł na stanowisko wiceministra w resorcie spraw zagranicznych.
W lutym 2019 powołany na ministra spraw zagranicznych. Zakończył urzędowanie w lipcu tegoż roku, uzyskując uprzednio poselską reelekcję. Również w 2019 został przedstawicielem greckiego parlamentu w Zgromadzeniu Parlamentarnym Rady Europy, w którym objął m.in. funkcję wiceprzewodniczącego frakcji.

</doc>
<doc id="3183918" url="https://pl.wikipedia.org/wiki?curid=3183918" title="Medal za Wzorową Pracę">
Medal za Wzorową Pracę



</doc>
<doc id="3183919" url="https://pl.wikipedia.org/wiki?curid=3183919" title="Kino Wilda">
Kino Wilda

Kino Wilda – poznańskie kino działające w latach 1962-2005 przy ulicy Wierzbięcice (do początku lat 90. "ul. Gwardii Ludowej") na Wildzie, na obszarze jednostki pomocniczej Osiedle Wilda.
„Wilda” była pierwszym nowym kinem, jakie powstało w Poznaniu po II wojnie światowej. Jego budowę rozpoczęto w 1955 roku, dla publiczności otwarto je w sobotę 15 września 1962 roku. W repertuarze znalazło się wtedy "Siedmiu wspaniałych", western, który zapewnił „Wildzie” dużą frekwencję w pierwszych tygodniach działalności. Po siedmiu latach od otwarcia „Wilda” została przebudowana, a jej aparatura unowocześniona, dzięki czemu mogła odtwarzać 70 mm taśmę z sześciokanałowym odtwarzaniem dźwięku z rejestracją magnetyczną.
W pierwszej połowie lat 90. XX w. usunięto pierwsze rzędy na parterze i balkonie, zmniejszając liczbę miejsc z 758 do 642. Na początku 1999 roku kino przeszło gruntowny remont (kosztujący 3,5 mln zł). Zmieniono kolorystykę i wystrój sal oraz holu, uruchomiono szatnię i kawiarnię. Poprawiły się warunki techniczne (wielkość ekranu, jakość dźwięku) oraz komfort oglądania (zamontowano klimatyzację i wymieniono fotele). Tak wyremontowane kino miało, w intencji właściciela, firmy Film-Art, stać się najbardziej reprezentacyjnym kinem w mieście (rolę tę przejmowało po likwidowanym Kinie „Bałtyk”). Wyremontowaną „Wildę” otwarto 13 lutego 1999 roku, uroczystą premierą "Ogniem i mieczem".
Z czasem kino zaczęło mieć problemy finansowe. W 2003 roku ze względu na zaległości finansowe Film-Artu wobec Warner Bros. nie odbyła się zaplanowana premiera filmu "Matrix Reaktywacja". Aby zwiększyć dochody salę kinową wynajmowano na występy kabaretowe. W 2005 zdecydowano się zrezygnować całkowicie z projekcji filmów. Ostatni seans odbył się 31 marca 2005 roku, wyświetlono wtedy film "Bardzo długie zaręczyny". W seansie uczestniczyło ok. 50 widzów, w większości nieświadomych, że „Wilda” zostanie zamknięta. Projektory przestały działać o godzinie 22:14. Sala kina miała już wyłącznie służyć jako scena kabaretowa.
W pierwszej połowie 2006 roku próbowano reaktywować kino, dołączając do występów kabaretowych i teatralnych również projekcje nowych i starszych filmów, a także wyświetlanie meczów piłkarskich na wielkim ekranie, jednak w sierpniu 2006 syndyk masy upadłościowej firmy Film-Art ogłosił przetarg na zakup budynku. Za ok. 1,8 mln zł kupiła go spółka Jerónimo Martins; działa tam sklep sieci „Biedronka”.
8 listopada 2014 roku na dachu nad dawnym wejściem do kina zamontowano nowy neon z nazwą kina; podczas jego uroczystego zapalenia obecny był tłum poznaniaków i Orkiestra Miasta Poznania, akompaniująca muzyką filmową.

</doc>
<doc id="3183920" url="https://pl.wikipedia.org/wiki?curid=3183920" title="Tōrei Enji">
Tōrei Enji

Tōrei Enji (ur. 1721, zm. 1792; jap. 東嶺圓慈) – japoński mistrz zen szkoły rinzai, uczeń Hakuina Ekaku, malarz i kaligraf.
Życiorys.
Urodził się w Kazaki w rejonie Shiga. Gdy miał 5 lat jego dom odwiedził szanowany mistrz zen Kogetsu Zenzai. Jego wizyta tak wpłynęła na chłopca, że postanowił zostać mnichem. Po krótkim oporze ze strony rodziców w wieku 9 lat został wysłany do lokalnego klasztoru w celach edukacyjnych. W wieku 17 lat udał się Daikō-ji, w którym został zaordynowany jako mnich buddyjski przez bardzo aktywnego i znanego mu mistrza zen Kogetsu Zenzaia (1667-1751). Pod kierunkiem Kogetsu Tōrei osiągnął swoje pierwsze kenshō (). Nie został jednak jego uczniem.
Po tym doświadczeniu wyruszył w pielgrzymkę po klasztorach japońskich, nie pozostając dłużej w żadnym z nich. W 1743 roku Kogetsu zasugerował mu wędrówkę do Shōin-ji, gdzie przebywał Hakuin Ekaku. Do spotkania z Hakuinem Tōrei miał mocne przekonanie o głębi i prawdziwości jego doświadczenia, ale gdy spotkał mistrza twarzą w twarz, nie był w stanie nawet otworzyć ust. Poprosił więc Hakuina o nauki. Hakuin wyznaczył mu zadanie: "Gdyby w tej chwili powstał demon, aby wrzucić cię do piekła, jak byś się uwolnił?" Tōrei nie znalazł odpowiedzi, więc został uczniem mistrza i rozpoczął praktykę "zazen" (chiń. 坐禪"zuòchán"). Za każdym razem, gdy przychodził do mistrza, otrzymywał pytanie, czy znalazł drogę uwolnienia się od demona, jednak przez długi czas nie był w stanie rozwiązać problemu. Po jakimś czasie dał odpowiedź satysfakcjonującą Hakuina, jednak mistrz ostrzegł go, iż jeszcze jest sporo miejsca na dalszy rozwój.
Tōrei przebywał u Hakuina do chwili, gdy otrzymał wiadomość z domu o chorobie matki. Opiekował się nią do samej śmierci, przez dwa lata. Potem nie powrócił do Hakuina, tylko udał się do małej pustelni w Kioto, w której podjął bardzo rygorystyczny i ascetyczny trening, który zakończył się głębokim doświadczeniem urzeczywistnienia. Skutkiem praktyki w mroźnych warunkach było zachorowanie na gruźlicę. Postanowił przed śmiercią odwdzięczyć się swojemu nauczycielowi i napisał tekst "Shūmon mujintō ron" (Traktat o niewyczerpanej lampie zen), który był wprowadzeniem do nauk Hakuina. Podczas pracy nad tym tekstem jego zdrowie poprawiło się i Tōrei nie wiedział, co zrobić z rękopisem. Wysłał kopię Hakuinowi wyjaśniając, że chciał coś po sobie zostawić. Hakuin odpisał, iż praca ta będzie znakomitym wstępem do praktyki dla przyszłych pokoleń.
Ponieważ jego zdrowie zdecydowanie się poprawiło, Tōrei udał się do Hara-juku, gdzie przebywał Hakuin. Mistrz przyjął go bardzo serdecznie i po jakimś czasie uczynił go jednym ze swoich spadkobierców. W 1759 roku wyznaczył go opatem zapuszczonego klasztoru Ryūtaku w pobliżu Mishimy w rejonie Shizuoki. Tōrei przebywał w tym klasztorze przez około 20 lat. Odnowił klasztorne budynki i napisał szereg prac o historii zenu Hakuina. Wkrótce klasztor stał się ulubionym miejscem wykładów Hakuina. Mistrz Hakuin zmarł w roku 1768.
Pod koniec swojego życia Tōrei powrócił do małej świątyni w swoim rodzinnym mieście.
Mistrz zen Tōrej Enji zmarł w 1792 roku.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3183922" url="https://pl.wikipedia.org/wiki?curid=3183922" title="Medal Za Wzorową Pracę">
Medal Za Wzorową Pracę



</doc>
<doc id="3183923" url="https://pl.wikipedia.org/wiki?curid=3183923" title="Jorgos Gramatikakis">
Jorgos Gramatikakis

Jorgos Gramatikakis, gr. Γιώργος Γραμματικάκης (ur. 21 maja 1939 w Heraklionie) – grecki fizyk, wykładowca akademicki, rektor Uniwersytetu Kreteńskiego, poseł do Parlamentu Europejskiego VIII kadencji.
Życiorys.
Ukończył fizykę na Uniwersytecie Narodowym im. Kapodistriasa w Atenach. Kształcił się następnie na brytyjskiej uczelni Imperial College London. Pracował w greckim centrum naukowym Demokritos oraz w Europejskiej Organizacji Badań Jądrowych CERN w Genewie. W 1982 objął stanowisko profesora na wydziale fizyki Uniwersytetu Kreteńskiego, które zajmował do czasu przejścia na emeryturę. W latach 1990–1996 był rektorem tego uniwersytetu. Był również prezydentem Uniwersytetu Jońskiego i wykładowcą Harvard University.
W wyborach w 2014 z powodzeniem wystartował z listy nowego ugrupowania Rzeka ("To Potami"), uzyskując mandat eurodeputowanego VIII kadencji.

</doc>
<doc id="3183924" url="https://pl.wikipedia.org/wiki?curid=3183924" title="Iłgów">
Iłgów

Iłgów, do 1758 "Poniki" (lit. "Ilguva") – wieś na Litwie, w okręgu mariampolskim, w rejonie szakowskim, w gminie Kruki. Według danych z 2011 wieś była zamieszkiwana przez 159 osób
Pierwsze wzmianki o wsi pochodzą z 1583 roku. W latach 1895–1898 w Iłgowie mieszkał Emil Młynarski.

</doc>
<doc id="3183926" url="https://pl.wikipedia.org/wiki?curid=3183926" title="Kristofor Kissi">
Kristofor Kissi



</doc>
<doc id="3183927" url="https://pl.wikipedia.org/wiki?curid=3183927" title="Cis z Bystrzycy">
Cis z Bystrzycy

Cis z Bystrzycy – drugi pod względem wieku cis pospolity w Polsce rosnący w parku w Bystrzycy koło Wlenia. Obwód pnia drzewa w 2014 roku wyniósł 360 cm (zmierzony jednak bezpośrednio ponad gruntem, nie na wysokości pierśnicy), wysokość 15 m. Pień jest wewnątrz wypróchniały. W 1992 roku obliczono wiek drzewa na 782 lata (w 2014 odpowiednio osiągnął zatem 804 lata).

</doc>
<doc id="3183930" url="https://pl.wikipedia.org/wiki?curid=3183930" title="Konsulat RP w Pittsburghu">
Konsulat RP w Pittsburghu

Konsulat RP w Pittsburghu ("Consulate of the Republic of Poland in Pittsburgh") – polska placówka konsularna działająca w okresie między- i powojennym w Pittsburghu.
Urząd powołano w 1920 w Pittsburghu w randze Wicekonsulatu RP, któremu następnie podniesiono rangę do Konsulatu i który działał do 1945. W tymże 1945, reaktywowany jako Konsulat PRL, zaś po kilku latach działalności zamknięty.
Siedziba.
Konsulat mieścił się przy 217 N. Craig St. (1920-1923), i 249 N. Craig St. (1923-1945).

</doc>
<doc id="3183931" url="https://pl.wikipedia.org/wiki?curid=3183931" title="Anne Sander">
Anne Sander

Anne Sander (ur. 1 października 1973 w Haguenau) – francuska polityk i ekonomistka, posłanka do Parlamentu Europejskiego VIII i IX kadencji.
Życiorys.
Córka Jeana-Marie Sandera, prezesa Crédit Agricole.
Absolwentka studiów z zakresu rozwoju lokalnego i zagospodarowania przestrzennego, uzyskała następnie doktorat z ekonomii. W 1999 została asystentką parlamentarną europosła Josepha Daula, funkcję tę pełniła przez 15 lat w tym również w okresie kierowania przez niego frakcją chadecką. Objęła również stanowiska przewodniczącej jednej z komisji w regionalnej radzie gospodarczej, społecznej i środowiskowej w Alzacji i przewodniczącej alzackiej młodzieżowej izby gospdoarczej JCE.
Zaangażowała się w działalność polityczną w ramach Unii na rzecz Ruchu Ludowego. W 2014 z ramienia tej partii uzyskała mandat eurodeputowanej VIII kadencji. W 2019 z powodzeniem ubiegała się o reelekcję. W 2021 została także radną regionu Grand Est.

</doc>
<doc id="3183932" url="https://pl.wikipedia.org/wiki?curid=3183932" title="Kościół św. Urszuli Ledóchowskiej w Częstochowie">
Kościół św. Urszuli Ledóchowskiej w Częstochowie

Kościół parafialny pw. św. Urszuli Ledóchowskiej – kościół parafialny pod wezwaniem św. Urszuli Ledóchowskiej w Częstochowie, w dzielnicy Wrzosowiak.
Historia.
Pierwszy proboszcz parafii ks. Jerzy Sojczyński zakupił plac przy ul. Władysława Orkana 60/62 w Częstochowie z przeznaczeniem na kościół parafialny i plebanię. Budowę kościoła rozpoczęto we wrześniu 1987 roku. Obok wzniesiono tymczasową kaplicę, gdzie pierwszą mszę odprawiono 1 listopada 1987 roku. W 1997 roku dokończenia budowy świątyni podjął się nowy proboszcz ks. Gabriel Biskup. W 1999 roku kościół został zadaszony i od pierwszej niedzieli września rozpoczęto odprawiać w nim Eucharystię. Do kościoła przylegają dwie kaplice, od wschodu oraz kaplica pogrzebowa od północnego zachodu. Po stronie północno-wschodniej przylega do kościoła zakrystia. Na północny wschód od kościoła wybudowano plebanię oraz świetlicę.
W kościele znajdują się obrazy autorstwa Dariusza Słoty.

</doc>
<doc id="3183933" url="https://pl.wikipedia.org/wiki?curid=3183933" title="Alaksandr Azarczankau">
Alaksandr Azarczankau

Alaksandr Michajławicz Azarczankau (, , "Aleksandr Michajłowicz Azarczenkow"; ur. 17 kwietnia 1944 w Zabołociu w rejonie tołoczyńskim) – białoruski inżynier, kołchoźnik, działacz państwowy i polityk, członek Partii Agrarnej, deputowany do Rady Najwyższej Republiki Białorusi XIII kadencji, w latach 1996–2004 deputowany do Izby Reprezentantów Zgromadzenia Narodowego Republiki Białorusi I i II kadencji.
Życiorys.
Młodość i praca.
Urodził się 17 kwietnia 1944 roku we wsi Zabołocie, na terytorium okupowanym przez III Rzeszę (wcześniej i później w rejonie tołoczyńskim obwodu witebskiego Białoruskiej SRR, ZSRR). W 1968 roku ukończył Białoruski Instytut Mechanizacji Gospodarstwa Wiejskiego, uzyskując wykształcenie inżyniera mechanika. W 1986 roku ukończył Mińską Wyższą Szkołę Partyjną, uzyskując wykształcenie politologa. Pracę rozpoczął jako laborant w szkole średniej w Tołoczynie. W latach 1968–1974 pracował jako główny inżynier (według innego źródła – inżynier mechanik) w kołchozie im. G. Dymitrowa. W latach 1975–1979 był przewodniczącym kołchozów „1 Maja” i „Gigant” (według innego źródła – zastępcą przewodniczącego kołchozu „1 Maja” i przewodniczącym kołchozu „Gigant”). W latach 1979–1982 pełnił funkcję kierownika Wydziału Gospodarstwa Wiejskiego Tołoczyńskiego Rejonowego Komitetu Wykonawczego. W latach 1982–1992 pracował jako przewodniczący Postawskiego Rejonowego Komitetu Wykonawczego, pierwszy sekretarz Czaśnickiego Komitetu Rejonowego Komunistycznej Partii Białorusi. W latach 1992–1997 był pierwszym zastępcą przewodniczącego Komitetu ds. Rolnictwa i Gospodarki Żywnościowej Witebskiego Obwodowego Komitetu Wykonawczego. Od 1997 roku pełnił funkcję dyrektora generalnego Witebskiego Obwodowego Przedsiębiorstwa Paliwowego.
Działalność parlamentarna.
Alaksandr Azarczankau wchodził w skład Partii Agrarnej. W drugiej turze wyborów parlamentarnych 28 maja 1995 roku został wybrany na deputowanego do Rady Najwyższej Republiki Białorusi XIII kadencji z Tołoczyńskiego Okręgu Wyborczego Nr 52. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Agrarnych i Rozwoju Socjalnego Wsi. Należał do frakcji agrariuszy. Od 3 czerwca był przewodniczącym grupy roboczej Rady Najwyższej ds. współpracy z parlamentem Republiki Mołdawii. 21 czerwca został członkiem delegacji Rady do Zgromadzenia Parlamentarnego Stowarzyszenia Białorusi i Rosji. Poparł dokonaną przez prezydenta Alaksandra Łukaszenkę kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Pełnił w niej funkcję członka Komisji Agrarnej. Zgodnie z Konstytucją Białorusi z 1994 roku jego mandat deputowanego do Rady Najwyższej formalnie zakończył się 9 stycznia 2001 roku; kolejne wybory do tego organu jednak nigdy się nie odbyły.
21 listopada 2000 roku został deputowanym do Izby Reprezentantów II kadencji z Tołoczyńskiego Okręgu Wyborczego Nr 31. Pełnił w niej funkcję przewodniczącego Stałej Komisji ds. Agrarnych. Wchodził w skład zjednoczenia deputackiego „Za Związek Ukrainy, Białorusi i Rosji” oraz grup deputackich: „Jedność” i „Deputowany Ludowy”. Był także deputowanym do Zgromadzenia Parlamentarnego Związku Białorusi i Rosji. Pełnił w nim funkcję członka Komisji ds. Polityki Ekonomicznej. Jego kadencja w Izbie Reprezentantów zakończyła się 16 listopada 2004 roku.
Życie prywatne.
Alaksandr Azarczankau jest żonaty, ma dwie córki i syna. W 1995 roku mieszkał w Witebsku.

</doc>
<doc id="3183936" url="https://pl.wikipedia.org/wiki?curid=3183936" title="Mireille d’Ornano">
Mireille d’Ornano

Mireille d’Ornano (ur. 29 czerwca 1951 w Angoulême) – francuska polityk i samorządowiec, działaczka Frontu Narodowego, posłanka do Parlamentu Europejskiego VIII kadencji.
Życiorys.
Zawodowo związana z instytucją zajmującą się medycyną pracy w departamencie Isère. W latach 80. należała do gaullistowskiego Zgromadzenia na rzecz Republiki. Następnie dołączyła do Frontu Narodowego. Od 1989 do 1995 była radną Grenoble, ponownie wybrana w 2014. W 2010 weszła w skład rady regionu Rodan-Alpy.
W 2014 Mireille d’Ornano uzyskała mandat deputowanej do PE VIII kadencji. Dołączyła do think tanku Les Patriotes, który założył Florian Philippot. We wrześniu 2017 wraz z nim opuściła Front Narodowy.

</doc>
<doc id="3183938" url="https://pl.wikipedia.org/wiki?curid=3183938" title="Biorca narządów">
Biorca narządów

Biorca narządów – osoba przyjmująca narząd lub tkankę od dawcy. Przeszczep może pochodzić od:
Przykładami przeszczepianych narządów są: nerki, serce, skóra, rogówka, krew, szpik kostny.

</doc>
<doc id="3183939" url="https://pl.wikipedia.org/wiki?curid=3183939" title="Zbrasłav">
Zbrasłav



</doc>
<doc id="3183946" url="https://pl.wikipedia.org/wiki?curid=3183946" title="Anna Zofia Sapieha">
Anna Zofia Sapieha



</doc>
<doc id="3183950" url="https://pl.wikipedia.org/wiki?curid=3183950" title="Raizō Tanaka">
Raizō Tanaka

 – japoński wiceadmirał z czasów drugiej wojny światowej, jeden z najznakomitszych taktyków morskich wojny na Pacyfiku. Raizō Tanaka zasłynął zwycięstwem w bitwie pod Tassafarongą, podczas której dowodzony przez niego zespół ośmiu niszczycieli pokonał znacznie silniejszy amerykański zespół nawodny floty.
Początki kariery.
Raizō Tanaka urodził się na przedmieściach miasta Yamaguchi, w prefekturze Yamaguchi. Po ukończeniu szkoły średniej wstąpił do Akademii Cesarskiej Marynarki Wojennej (41. rocznik), którą ukończył w 1913 zajmując na liście ocen 34. miejsce wśród 118 kadetów.
Po promocji na chorążego służył na krążownikach „Azuma” i „Nisshin” oraz na pancerniku „Aki”. Po awansie na podporucznika był przydzielany do załóg krążownika „Kasagi” i pancernika „Kongō”.
Następnie od grudnia 1916 do grudnia 1917 dokształcał się w szkołach artylerii okrętowej i torpedowej, a po ich ukończeniu został przydzielany do załóg niszczycieli „Hatsushimo” i „Kusunoki” oraz pancernika „Katori”. W grudniu 1919 powrócił do dalszej nauki w szkole torpedowej gdzie do grudnia 1920 uczestniczył w nowo utworzonym, zaawansowanym kursie walki tą bronią. W grudniu 1925 Tanaka został powołany na instruktora w Akademii Cesarskiej Marynarki Wojennej w wydziale broni torpedowej. Następnie został skierowany do służby w bazie marynarki wojennej w Kure.
W 1930 jako komandor porucznik dowodził niszczycielem „Tachikaze”, a w 1931, po awansie na komandora objął komendę na niszczycielu „Ushio”. Od grudnia 1932 do grudnia 1936 pracował w sztabie marynarki w Yokosuce.
Od 1 grudnia 1937 do 15 grudnia 1938, w stopniu komandora dowodził lekkim krążownikiem „Jintsū”. Następnie od 15 grudnia 1938 do 15 listopada 1939 pełnił funkcję szefa sztabu Okręgu Mako, a w późniejszym okresie tzn. od listopada 1939 do listopada 1940 dowodził przebudowanym (z krążownika liniowego) pancernikiem „Kongō”.
II wojna światowa.
26 września 1941, komandor Tanaka objął dowództwo nad składającym się z 9 jednostek (8 niszczycieli plus 1 lekki krążownik) 2. Dywizjonu Niszczycieli a swoim okrętem flagowym wyznaczył lekki krążownik „Jintsū”. 15 października tego samego roku został awansowany do stopnia kontradmirała. Razem z tym oddziałem uczestniczył w japońskiej inwazji na Filipiny i Holenderskie Indie Wschodnie, w tym w bitwie na Morzu Jawajskim.
21 maja 1942 2. Dywizjon Niszczycieli Tanaki wypłynął z bazy w Kure wspierać japoński atak na wyspy Midway i był wykorzystywany głównie jako eskorta statków transportowych przewożących żołnierzy mających dokonać inwazji.
Po wylądowaniu amerykańskich "marines" na wyspie Guadalcanal 7 sierpnia 1942, 2. Dywizjon Niszczycieli Tanaki został skierowany do japońskiej bazy morskiej na atolu Truk. Od 16 sierpnia zespół pływał po tamtejszych wodach w misjach eskortowania konwojów przewożących żołnierzy. 25 sierpnia, podczas bitwy koło Wysp Salomona, okręty Tanaki zostały zaatakowane przez amerykańskie lotnictwo operujące z lotniska Henderson na wyspie Guadalcanal. Jeden statek transportowy i jeden niszczyciel zostały zatopione, krążownik „Jintsū” został mocno uszkodzony, a Tanaka został ranny. Ze względu na uszkodzenie okrętu flagowego, w celu dalszego kontynuowania misji Tanaka przeniósł swoją flagę na niszczyciel „Kagerō”.
Bitwa pod Tassafaronga.
30 listopada 1942, pod koniec kampanii o Guadalcanal, Tanaka osobiście prowadził konwój niszczycieli zaopatrujących – wobec amerykańskiej przewagi w powietrzu – japońskie oddziały na Guadalcanal – zwany przez Amerykanów „Tokyo Express”. Osiem niszczycieli Tanaki z flagowym „Naganami” zostało w nocy przechwyconych przez amerykański zespół pięciu krążowników ("Minneapolis", "New Orleans", "Pensacola", "Northampton" i "Honolulu") i sześciu niszczycieli ("Fletcher", "Drayton", "Maury", "Perkins", "Lamson" i "Lardner"), dowodzony przez Carletona Wrighta. Korzystające z radaru okręty amerykańskie zaskoczyły konwój Tanaki, którego załogi przygotowywały się już do rozładunku zaopatrzenia i zatopiły ogniem z dział jeden z nich. Tanaka szybko rozkazał niszczycielom przejść do ataku torpedowego. Japońskie torpedy „długie lance” trafiły cztery krążowniki Wrighta, wskutek czego "Northampton" zatonął, a trzy krążowniki były tak uszkodzone, że musiało upłynąć dziewięć miesięcy, zanim wróciły do służby. Była to jedna z najpoważniejszych porażek poniesionych przez US Navy w czasie II wojny światowej na Pacyfiku. 
Mimo powodzenia ataku wobec obecności innych okrętów amerykańskich Tanaka zdecydował o powrocie do bazy bez dostarczenia ładunku, co pogorszyło zaopatrzenie głodujących japońskich oddziałów na wyspie. 
12 grudnia 1942 w czasie ostatniego „Tokyo Express” flagowy niszczyciel Tanaki został zaatakowany i zatopiony torpedami przez amerykańskie kutry torpedowe, a sam Tanaka został ranny. Wkrótce popadł w niełaskę i został odesłany na leczenie do Singapuru. Po rehabilitacji w 1943 został przeniesiony do służby w Birmie i pozostał tam do końca wojny. 15 października 1944 awansował do stopnia wiceadmirała.
Czasy powojenne.
26 czerwca 1946 zakończył swoją służbę w marynarce wojennej i przeszedł w stan spoczynku. Zmarł 9 lipca 1969.

</doc>
<doc id="3183955" url="https://pl.wikipedia.org/wiki?curid=3183955" title="Mimogonia duckei">
Mimogonia duckei

Mimogonia duckei – gatunek chrząszcza z rodziny kusakowatych i podrodziny Osoriinae.
Taksonomia.
Gatunek opisany został w 2013 roku przez Urlicha Irmlera i nazwany na cześć Adolpho Ducke.
Opis.
Ciało długości 2,4 mm, ciemnobrązowe z jasnobrązowymi odnóżami i czułkami. Przód ciała z grubą, uszczecinioną punktacją. Oczy duże, wyłupiaste. Skronie wyjątkowo krótkie. Czułki dłuższe niż głowa i przedplecze razem wzięte. Drugi ich człon owalny i tak długi jak stożkowaty trzeci, a czwarty kwadratowy. Przedplecze najszersze tuż za środkiem, o bokach nieco zwężonych w gładkie zakrzywienie ku tępym kątom przednim. Pokrywy nadzwyczaj szerokie, skórzasto i gęsto punktowane, umiarkowanie błyszczące. Odwłok gęsto lecz delikatniej niż przód ciała punktowany. Mikrorzeźba na nim wyraźna, izodiametryczna. Edeagus o wierzchołkowym płatku krótko, haczykowato zakrzywionym i bocznie wyposażonym w rowkowaną strukturę. Endophallus cienki i kilkukrotnie skręcony.
Występowanie.
Gatunek znany wyłącznie z Reserva Ducke w brazylijskim stanie Amazonas.

</doc>
<doc id="3183959" url="https://pl.wikipedia.org/wiki?curid=3183959" title="Mimogonia marquesi">
Mimogonia marquesi

Mimogonia marquesi – gatunek chrząszcza z rodziny kusakowatych i podrodziny Osoriinae.
Taksonomia.
Gatunek opisany został w 2013 roku przez Urlicha Irmlera i nazwany na cześć Marineza Isaaka Marqueza, który odłowił okazy typowe.
Opis.
Ciało długości 1,9 mm, rudobrązowe z tylnym brzegiem pokryw czarnym, nadustkiem żółtym, a odnóżami i czułkami nieco jaśniej rudymi. Oczy duże, nieco wyłupiaste. Skronie długości ¼ oka. Mikrorzeźba głowy siateczkowata, umiarkowanie głęboka. Drugi człon czułków kulisty i nieco krótszy niż stożkowaty trzeci, czwarty kwadratowy, a przedostatni dwukrotnie szerszy niż długi. Przedplecze o tylnym obrzeżeniu prawie równoległym lub nieco zwężonym ku przednim kątom. Uszczecione punkty głęboki i gęsto rozmieszczone. Mikrorzeźba siateczkowata, głębsza i wyraźniejsza niż na głowie. Pokrywy o uszczecinionych punktach jak na przedpleczu, lecz rzadziej rozmieszczonych, a mikrorzeźbie siateczkowatej jeszcze głębszej niż na przedpleczu. Edeagus duży z S-kształtnym wierzchołkiem. Jego wewnętrzna krawędź z długim rzędem małych, krótkich żłobków. Endophallus spiralny z długim ramieniem wierzchołkowym sięgającym płatka środkowego.
Występowanie.
Gatunek znany wyłącznie z regionu Pantanal w brazylijskim stanie Mato Grosso.

</doc>
<doc id="3183960" url="https://pl.wikipedia.org/wiki?curid=3183960" title="Lekkoatletyka na Letnich Igrzyskach Paraolimpijskich 2012 – 100 metrów T35 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T35 mężczyzn

W biegu na 100 metrów kl. T35 mężczyzn podczas Letnich Igrzysk Paraolimpijskich 2012 rywalizowało ze sobą 11 zawodników. W konkursie udział wzięli sportowcy z porażeniem mózgowym, posiadające problemy z poruszaniem się.
Wyniki.
Eliminacje.
Bieg 1
Bieg 2

</doc>
<doc id="3183962" url="https://pl.wikipedia.org/wiki?curid=3183962" title="Adelophryne gutturosa">
Adelophryne gutturosa

Adelophryne gutturosa – gatunek południowoamerykańskiego płaza bezogonowego z rodziny Eleutherodactylidae.
Budowa.
Płaz osiąga niewielkie rozmiary.
Cykl życiowy.
"Adelophryne gutturosa" wiedzie dzienny tryb życia.
Rozród tego płaza opisali w 2008 MacCulloch i współpracownicy. Zwierzęta płci męskiej sadowią się na roślinach, dobrze ukryte pośród liści i korzeni, skąd nawołują. Z nadejściem pory deszczowej samica składa jaja. Widziano samicę składającą pojedyncze, znacznych rozmiarów jajo Płaz rozmnaża się poprzez rozwój bezpośredni.
Rozmieszczenie geograficzne.
Płaz żyje na północy kontynentu południowoamerykańskiego, na Wyżynie Gujańskiej. Jego zasięg występowania sięga z jednej strony Brazylii, obejmując Serra do Veado, w stanie Amapá, z drugiej zaś górę Roraima na zachodzie Wenezueli, płaz zamieszkuje też Boliwię, Guanę, Surinam, Gujanę Francuską – Międzynarodowa Unia Ochrony Przyrody podaje takie miejsca jak góry Ayanganna i Wokomung, region Pakaraima i Park Narodowy Kaieteur.
Ekologia.
Płaz bytuje na wysokościach pomiędzy 40 a 220 m nad poziomem morza.
Jego siedlisko stanowi ściółka pokrywająca dno lasu, zazwyczaj porośniętego formacją z "Monotagma spicatum".
Całkowita liczebność populacji tego gatunku utrzymuje się na stałym poziomie.
Zagrożenia i ochrona.
Płaz nie jest pospolity, choć może występować obficie na pewnych obszarach, lokalnie. IUCN zwraca jednak uwagę, że niedostępne środowisko jego życia nie ułatwia odnalezienia go.
IUCN nie wymienia żadnych zagrożeń dla tego gatunku, uzasadniając to minimalną presją ze strony człowieka w niedostępnej okolicy zamieszkiwanej przez płaza.
Zwierzę stwierdzono w obrębie kilku parków narodowych, IUCN wymienia wśród nich Park Narodowy Kaieteur.

</doc>
<doc id="3183965" url="https://pl.wikipedia.org/wiki?curid=3183965" title="Lekkoatletyka na Letnich Igrzyskach Paraolimpijskich 2012 – 100 metrów T36 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T36 mężczyzn

W biegu na 100 metrów kl. T36 mężczyzn podczas Letnich Igrzysk Paraolimpijskich 2012 rywalizowało ze sobą 12 zawodników. W konkursie udział wzięli sportowcy z porażeniem mózgowym, u których występują mimowolne ruchy we wszystkich kończynach.
Wyniki.
Eliminacje.
Bieg 1
Bieg 2

</doc>
<doc id="3183966" url="https://pl.wikipedia.org/wiki?curid=3183966" title="Latarnia morska Sõrve">
Latarnia morska Sõrve

Latarnia morska Sõrve – (est. "Sõrve tuletorn") obecna latarnia została zbudowana w 1960 roku na południe od wsi Sääre, w gminie Torgu, położonej na południowo-wschodnim wybrzeżu wyspy Sarema na półwyspie Sõrve. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 935.
Pierwsza latarnia morska na najbardziej wysuniętym na południe punkcie Saremy została wybudowana przez Gubernatora Inflant Gabriela Oxenstierna w 1646 roku. Latarnia została zbudowana na niewielkiej wysepce na końcu cypla, jednak po okresie sztormów zimowych okazało się, że nie jest to miejsce odpowiednie i w następnym roku latarnia została przeniesiona na stały ląd. Latarnia pozostawała w rękach prywatnych do 1737 roku. W 1770 roku zbudowano nową latarnię na planie kwadratu, którą w 1807 roku podwyższono i zmodernizowano. Latarnia została zniszczona w czasie walk w 1944 roku. W 1949 roku została zbudowana drewniana wieża, która służyła do 1960 roku, kiedy to zbudowano obecnie istniejącą wieżę latarni. Żelbetowa wieża na planie koła ma wysokość 52 metrów, dolna część jest pomalowana na biało, a górna na czarno.

</doc>
<doc id="3183968" url="https://pl.wikipedia.org/wiki?curid=3183968" title="Gheorghe Crețu">
Gheorghe Crețu

Gheorghe Crețu (czyt. "giorgie krecu") (ur. 8 sierpnia 1968 w Konstancy) – rumuński trener siatkówki, a wcześniej siatkarz. W sezonie 2010/2011 był trenerem AZS Olsztyn, w latach 2014-2017 prowadził Cuprum Lubin, a w latach 2018-2019 trenował Asseco Resovię Rzeszów. Z kolei w sezonie 2021/2022 był trenerem zespołu Grupa Azoty ZAKSA Kędzierzyn-Koźle.

</doc>
<doc id="3183970" url="https://pl.wikipedia.org/wiki?curid=3183970" title="Dziaciowa">
Dziaciowa

Dziaciowa, Polana Łapsowa Wyżna – niewielka polana w Gorcach, na południowo-zachodnim grzbiecie Bukowiny Obidowskiej. Ma znaczenie orientacyjne, gdyż znajduje się na niej skrzyżowanie szlaków turystycznych. Położona jest na wysokości około 935–950 m na południowym stoku, tuż pod grzbietem.
Nazwa Polana Łapsowa Wyżna pochodzi od nazwiska właściciela (Bartłomiej Łapsa), który na polance tej ufundował murowaną kapliczkę św. Bartłomieja. Znajduje się ona tuż nad ścieżką szlaku turystycznego i był na niej oryginalny napis: „Górom na urodę, ludziom na przystanienie”. W 2005 kapliczka została wyremontowana. napisu już nie ma.
Polana znajduje się poza obszarem Gorczańskiego Parku Narodowego, w granicach miasta Nowy Targ.

</doc>
<doc id="3183971" url="https://pl.wikipedia.org/wiki?curid=3183971" title="Lekkoatletyka na Letnich Igrzyskach Paraolimpijskich 2012 – 100 metrów T37 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T37 mężczyzn

W biegu na 100 metrów kl. T37 mężczyzn podczas Letnich Igrzysk Paraolimpijskich 2012 rywalizowało ze sobą 17 zawodników. W konkursie udział wzięli sportowcy z porażeniem mózgowym, posiadających problemy z koordynacją ruchową w połowie swego ciała.
Wyniki.
Eliminacje.
Bieg 1
Bieg 2

</doc>
<doc id="3183974" url="https://pl.wikipedia.org/wiki?curid=3183974" title="Lekkoatletyka na Letnich Igrzyskach Paraolimpijskich 2012 – 100 metrów T38 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T38 mężczyzn

W biegu na 100 metrów kl. T38 mężczyzn podczas Letnich Igrzysk Paraolimpijskich 2012 rywalizowało ze sobą 9 zawodników. W konkursie udział wzięli sportowcy z porażeniem mózgowym, będący w niewielkim stopniu upośledzeni.

</doc>
<doc id="3183975" url="https://pl.wikipedia.org/wiki?curid=3183975" title="Matyjówka">
Matyjówka

Matyjówka – polana w Gorcach, na południowo-zachodnim grzbiecie Bukowiny Obidowskiej. Położona jest na wysokości około 890–940 m na południowym stoku, tuż pod grzbietem i zaraz przy szlaku turystycznym. Z polanki rozległy widok na południową stronę: na Kotlinę Nowotarską, Magurę Spiską i Tatry. Jest własnością prywatną. Dawniej była wykorzystywana pastersko, obecnie już nie jest wypasana, ale podobnie jak na wielu innych polanach gorczańskich jej właściciele wykorzystują ją w celach rekreacyjnych. Jest na niej niewielki domek letni i kapliczka.
Polana znajduje się poza obszarem Gorczańskiego Parku Narodowego, w granicach miasta Nowy Targ.

</doc>
<doc id="3183978" url="https://pl.wikipedia.org/wiki?curid=3183978" title="Lekkoatletyka na Letnich Igrzyskach Paraolimpijskich 2012 – 100 metrów T42 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T42 mężczyzn

W biegu na 100 metrów kl. T42 mężczyzn podczas Letnich Igrzysk Paraolimpijskich 2012 rywalizowało ze sobą 12 zawodników. W konkursie udział wzięli sportowcy z kończynami amputowanymi powyżej kolana.
Wyniki.
Eliminacje.
Bieg 1
Bieg 2

</doc>
<doc id="3183979" url="https://pl.wikipedia.org/wiki?curid=3183979" title="Neukkim Anikka">
Neukkim Anikka

„Neukkim Anikka” ( 느낌 아니까, ) – singel południowokoreańskiej grupy T-ara. Utwór ten, wspólnie z "Number 9", promował minialbum "AGAIN". Został wydany 10 października 2013 roku. Singel sprzedał się w Korei Południowej w nakładzie (w październiku 2013 r.) egzemplarzy.

</doc>
<doc id="3183980" url="https://pl.wikipedia.org/wiki?curid=3183980" title="Lekkoatletyka na Letnich Igrzyskach Paraolimpijskich 2012 – 100 metrów T44 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T44 mężczyzn

W biegu na 100 metrów kl. T44 mężczyzn podczas Letnich Igrzysk Paraolimpijskich 2012 rywalizowało ze sobą 20 zawodników. W konkursie udział wzięli sportowcy z jedną kończyną amputowaną powyżej kolana.
Wyniki.
Eliminacje.
Bieg 1
Bieg 2
Bieg 3

</doc>
<doc id="3183981" url="https://pl.wikipedia.org/wiki?curid=3183981" title="Łapszywa">
Łapszywa

Łapszywa, Polana Łapsowa Niżna – polana w Gorcach, na południowych zboczach Bukowiny Obidowskiej. Położona jest na wysokości około 860–915 m, w widłach dwóch źródłowych cieków potoku Zadział. Nazywana jest też czasami Polaną Łapsową, w odróżnieniu od drugiej, wyżej położonej o nazwie Polana Łapsowa Wyżna. Nazwa obydwu pochodzi od Bartłomieja Łapsy.
W 1937 r. polanę Łapszywą od rodziny Łapsów wykupiła Szkoła Rolnicza w Nowym Targu (obecnie jest to Technikum Weterynaryjne), która prowadziła tutaj wypas owiec. W czasie II wojny światowej (lata 1941–1942) wybudowano na polanie eksperymentalną stajnię i prowadzono doświadczalną uprawę traw. W latach 60. budynek ten przejęty został przez Miejskie Przedsiębiorstwo Gospodarki Komunalnej w Nowym Targu. W latach 70 przez krótki okres działał jako Schronisko na Łapsowej Polanie „Koliba”, później znów stał się własnością MPGK. Przez długi czas był dla turystów niedostępny, jednak od początku maja 2017 roku „Koliba” wznowiła działalność.
Łapszywa znajduje się poza obszarem Gorczańskiego Parku Narodowego, w granicach miasta Nowy Targ. Prowadzi przez nią szlak turystyczny. Z polany widoki na Nowy Targ, Czubę Ostrowską, Tatry i Pieniny Spiskie.

</doc>
<doc id="3183982" url="https://pl.wikipedia.org/wiki?curid=3183982" title="TŻO">
TŻO



</doc>
<doc id="3183989" url="https://pl.wikipedia.org/wiki?curid=3183989" title="Polana Łapsowa">
Polana Łapsowa



</doc>
<doc id="3183990" url="https://pl.wikipedia.org/wiki?curid=3183990" title="Lekkoatletyka na Letnich Igrzyskach Paraolimpijskich 2012 – 100 metrów T46 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T46 mężczyzn

W biegu na 100 metrów kl. T46 mężczyzn podczas Letnich Igrzysk Paraolimpijskich 2012 rywalizowało ze sobą 23 zawodników. W konkursie udział wzięli sportowcy z jedną ręką amputowaną powyżej łokcia.
Wyniki.
Eliminacje.
Bieg 1
Bieg 2
Bieg 3

</doc>
<doc id="3183993" url="https://pl.wikipedia.org/wiki?curid=3183993" title="Lekkoatletyka na Letnich Igrzyskach Paraolimpijskich 2012 – 100 metrów T51 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T51 mężczyzn

W biegu na 100 metrów kl. T51 mężczyzn podczas Letnich Igrzysk Paraolimpijskich 2012 rywalizowało ze sobą 8 zawodników. W konkursie udział wzięli sportowcy z uszkodzonym rdzeniem kręgowym, będący w znacznym stopniu upośledzeni.

</doc>
<doc id="3183996" url="https://pl.wikipedia.org/wiki?curid=3183996" title="Karl Albrecht">
Karl Albrecht



</doc>
<doc id="3183997" url="https://pl.wikipedia.org/wiki?curid=3183997" title="Klinika Oczna">
Klinika Oczna

Klinika Oczna. Acta Ophthalmologica Polonica – naukowe czasopismo okulistyczne, organ Polskiego Towarzystwa Okulistycznego. Kwartalnik. 
Historia.
Czasopismo kontynuuje tradycje "Postępu Okulistycznego" - pierwszego polskiego periodyku okulistycznego założonego i wydawanego od końca stycznia 1899 roku własnym sumptem przez Bolesława Wicherkiewicza w Krakowie. Pismo B. Wicherkiewicza zawierało prace oryginalne, opisy kliniczne, informacje o nowych narzędziach i lekach, streszczenia prac zagranicznych, sprawozdania z wydarzeń środowiska lekarskiego, bibliografię fachową i inne. "Postępy..." były wydawane do 1914 roku. Pismo zostało wznowione w 1923 roku przez Kazimierza Noiszewskiego pod nową nazwą "Klinika Oczna". 
Po K. Noiszewskim kolejnymi redaktorami naczelnymi od 1931 roku byli: 
Od roku 2019 redaktorem naczelnym jest Marcin Stopa.
Pismo nie ma współczynnika wpływu Impact Factor (IF). W polskim wykazie czasopism punktowanych przez Ministerstwo Nauki i Szkolnictwa Wyższego czasopismo otrzymało kolejno: 6 pkt (w latach 2013-2014), 10 pkt (2015-2016) oraz 40 pkt (2019). Według Index Copernicus pismo ma parametr 105,33 (ICV 2018).
W międzynarodowym rankingu SCImago Journal Rank (SJR) mierzącym wpływ i znaczenie poszczególnych czasopism naukowych „Klinika Oczna" została w 2018 sklasyfikowana na 109. miejscu wśród czasopism okulistycznych.

</doc>
<doc id="3183998" url="https://pl.wikipedia.org/wiki?curid=3183998" title="Surviving Jack">
Surviving Jack



</doc>
<doc id="3183999" url="https://pl.wikipedia.org/wiki?curid=3183999" title="Lekkoatletyka na Letnich Igrzyskach Paraolimpijskich 2012 – 100 metrów T52 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T52 mężczyzn

W biegu na 100 metrów kl. T52 mężczyzn podczas Letnich Igrzysk Paraolimpijskich 2012 rywalizowało ze sobą 11 zawodników. W konkursie udział wzięli poruszający się na wózkach sportowcy z uszkodzonym rdzeniem kręgowym, posiadający minimalną kontrolę nad tułowiem i nogami(lub kontroli tej pozbawieni).
Wyniki.
Eliminacje.
Bieg 1
Bieg 2

</doc>
<doc id="3184000" url="https://pl.wikipedia.org/wiki?curid=3184000" title="Aleksandr Azarczenkow">
Aleksandr Azarczenkow



</doc>
<doc id="3184001" url="https://pl.wikipedia.org/wiki?curid=3184001" title="Alaksandar Azarczankau">
Alaksandar Azarczankau



</doc>
<doc id="3184006" url="https://pl.wikipedia.org/wiki?curid=3184006" title="Port Barcelona">
Port Barcelona

Port Barcelona (hisz. "Puerto de Barcelona", kat. "Port de Barcelona") - port morski w Barcelonie, w północno-wschodniej Hiszpanii, nad Morzem Śródziemnym.
Jest to największy port Katalonii, trzeci pod względem wielkości port w Hiszpanii (po Walencji i Algeciras) i jeden z największych portów w Europie oraz w basenie Morza Śródziemnego, przeładowujący ponad 60 milionów ton, oraz około 3 miliony kontenerów rocznie. Port Barcelona jest również jednym z największych portów wycieczkowych Europy, w 2017 roku obsłużył 4 136 999 pasażerów. Port jest zarządzany przez "Port Authority of Barcelona". Ma powierzchnię ponad 10 km² i składa się z kilku części.
Części portu.
Port Vell.
Port Vell obejmuje przystań, porty jachtowe, port rybacki, stację promów morskich dla podróżujących do Balearów i innych miejsc w basenie Morza Śródziemnego, przylega do portu przemysłowego. W centralnej części położone jest "Maremagnum" centrum handlowe, multikino, IMAX. Znajduje się tu także największe akwarium i oceanarium w Europie - "L'Aquarium de Barcelona", zawierające 8000 ryb w tym 11 rekinów w basenach wypełnionych 4 milionami litrów wody morskiej, które można oglądać m.in. z 80 metrowego podwodnego szklanego tunelu. Obok obszaru Maremagnum istnieje "Golondrines", usługi małych statków oferujące krótkie wycieczki. Znajduje się tu również Barcelońska Stocznia Królewska ("Atarazanas Reales de Barcelona") - historyczna stocznia, obecnie mieści się tu Muzeum Morskie w Barcelonie. Budowa rozpoczęła się w XIII wieku pod rządami Piotra III z Aragonii. Podczas wykopalisk stwierdzono, że obecny budynek muzeum został zbudowany w XVI wieku na szczycie starej średniowiecznej stoczni, obok znaleziono też rzymski cmentarz.
Free Port.
Port przemysłowy jest na południu kompleksu, i zawiera Free Port i Zona Franca de Barcelona, bezcłowy park przemysłowy i strefę wolnego handlu.
Port Olímpic.
Port Olímpic (Port Olimpijski) - port jachtowy (marina) na którym znajdują się również obiekty handlowo-usługowe np. kasyna. Znajduje się tu także szkółka żeglarska. Pierwotnie zbudowany jako część wioski olimpijskiej, rozgrywano tu zawody żeglarskie podczas Igrzysk Olimpijskich w 1992 roku.
Terminale pasażerskie.
Port w Barcelonie ma 10 terminali pasażerskich (terminale A, B, C, D, E, G, N, S, T, Z) rozłożone pomiędzy Adossat Moll, Moll de Barcelona, Moll Moll d'Espanya i de Sant Bertra, z czego sześć to międzynarodowe terminale wycieczkowe. W 2016 roku terminal E będzie siódmym międzynarodowym terminalem. Terminale pasażerskie Portu Barcelona w 2017 roku obsłużyły prawie 4,2 miliona pasażerów.

</doc>
<doc id="3184007" url="https://pl.wikipedia.org/wiki?curid=3184007" title="Adelophryne maranguapensis">
Adelophryne maranguapensis

Adelophryne maranguapensis – gatunek południowoamerykańskiego płaza bezogonowego z rodziny Eleutherodactylidae.
Tryb życia i cykl życiowy.
"Adelophryne maranguapensis" wiedzie dzienny tryb życia.
Rozród tego płaza określa się jako bezpośredni. Samica prawdopodobnie składa jaja na ziemi.
Rozmieszczenie geograficzne.
Płaz żyje na jedynie w Brazylii, będąc endemitem tego kraju. Co więcej, spotyka się go jedynie na północnym wschodzie wymienionego państwa: w Serra de Maranguape, leżącej na terenie stanu Ceará.
Ekologia.
Płaz bytuje na wysokościach pomiędzy 800 a 900 m nad poziomem morza.
Jego siedlisko stanowi ściółka pokrywająca dno lasu, zarówno lasów pierwotnych, jak i wtórnych, w tym także na skrajach lasów. Zasiedla również miejsca zmienione działalnością człowieka: plantacje kawy i bananów. Nie radzi sobie natomiast na otwartych terenach.
Zagrożenia i ochrona.
Płaz ten jest pospolity i spotyka się go często, jednakże tylko na jego bardzo ograniczonym zasięgu występowania.
Całkowita liczebność gatunku ulega spadkowi.
IUCN zwraca uwagę na bardzo nasilone wylesianie w miejsce życia tego zwierzęcia. Wśród jego przyczyn wymienia pozysk drewna, rozwój rolnictwa i osadnictwo ludzkie.
Zwierzę nie zamieszkuje żadnych terenów chronionych, dlatego IUCN dostrzega pilną potrzebę objęcia go ochroną.

</doc>
<doc id="3184008" url="https://pl.wikipedia.org/wiki?curid=3184008" title="Kangan Giin">
Kangan Giin

Kangan Giin (ur. 1217, zm. 1300; jap. 寒巌義尹) – japoński mistrz zen szkoły sōtō, uczeń Dōgena.
Życiorys.
Był uważany za syna cesarza Go-Toby (後鳥羽, pan. 1183-1198) lub Juntoku (順徳, pan. 1210-1221), jednak nic tego nie potwierdza. Już jako chłopiec wykazywał wielkie zainteresowanie sprawami duchowymi. W wieku 16 lat został nowicjuszem i poświęcił się studiowaniu sutr. Ostatecznie jednak zwrócił się w stronę zenu. Jego przynależność do szkoły Darumy jest podważana, zapewne był to wynik zabiegów hagiografów, jednak nosi typowe imię dla członków tej szkoły, zaczynające się na "Gi". Według jego linii przekazu został uczniem Dōgena, jednak nie jest wymieniony w żadnym z pism tego mistrza, jak również nie ma żadnych informacji, że studiował zen w Kōshō-ji i Eihei-ji. Zbiory biografii mnichów z okresu Tokugawy zawierają informacje, że był uczniem Tettsū Gikaia.
W 1242 roku udał się do Chin, jednak po usłyszeniu, że jego nauczyciel Dōgen zmarł, powrócił do Japonii, aby złożyć wyrazy szacunku. W 1264 roku wybrał się do Chin po raz drugi. Zabrał ze sobą pisma Dōgena, które zostały wysoko ocenione. Do Japonii powrócił w 1267 roku. Jednak nawet jego wyjazd do Chin nie jest pewny. Np. w "Ryakuden" znajduje się informacja, że Giin udał się do Chin w 1253 roku (roku śmierci Dōgena) i spędził cztery lata studiując u nauczyciela Dōgena Tiantonga Rujinga. Jednak wiadomo, że 1254 roku Giin był wciąż w Eihei-ji, gdzie Koun Ejō nauczał go specjalnych procedur ordynacyjnych używanych w szkole sōtō przy ordynacji nowych mnichów. Rujing zmarł w 1228 roku, a więc jeszcze zanim Giin zaczął studiować u Dōgena. Z eulogii, które dla "goroku" (chiń. "yulu") Dōgena otrzymał Giin od chińskich mnichów wynika, że był w Chinach w latach 1264 i 1265. Późniejsi biografowie Giina usiłowali rozwiązać te niejasności na wiele sposobów, jednak niezadowalających. Należy przyjąć, że Giin był w Chinach tylko raz w latach 1264 i 1265.
Po powrocie z Chin Giin przebywał w klasztorze Shōfuku na wyspie Kiusiu, który związany był z mistrzem Eisaiem. Nawiązał wtedy bliskie kontakty z lokalnym wojskowym Kawajirim Yasuakim, który oprócz zarządzania posiadłościami rodzinnymi pełnił funkcję "sō kumona", czyli archiwisty w posiadłości Shinzō w środkowym rejonie wyspy, która była również gwarantem Saishōkō-in, świątyni filialnej o dość niepewnych afiliacjach z kilkoma klasztorami tendai lub shingon. Z kolei Saishōkō-in była poręczycielem posiadłości Shihi, na terenie której wybudowano Eihei-ji. Związek Giina z Kawajirim okazał się dla tego mnicha bardzo korzystny. W 1269 roku Kawajiri sponsorował wybudowanie pierwszego klasztoru dla Giina - Nyorai-ji. Giin odwdzięczył się za to przeprowadzając w 1276 roku kampanię zbierania funduszy w celu zbudowania mostu przez rzekę Midori. Giin posłużył się buddyjską metaforą "drugiego brzegu (zbawienia)". Most ukończono w 1278 roku.
Giin nie wahał się przed wykorzystywaniem buddyjskiej symboliki do wspomagania polityki prowadzonej przez świeckie siły. Jego wsparcie dla państwa wyraża także napis na dzwonie odlanym w 1287 roku dla klasztoru Daiji: "Dziesięć tysięcy lat dla cesarza, tysiąc lat dla sioguna; aby mogli słyszeć dzwonienie w spokoju i szczęściu, i zobaczyć jak ich panowanie ogrania [kraj]".
W 1282 roku Giin założył klasztor Daiji (大慈寺) w rejonie Higo (Kumamoto) na wyspie Kiusiu, którego sponsorem był także Kawajiri. Nauczał tam zmieszanego z innymi praktykami zenu. Jest twórcą frakcji "higo", znanej także jako "kyushu" szkoły sōtō, której głównym klasztorem był Daiji. W XV wieku jego linia przekazu stała się bardzo mocna i była aktywna także w centralnej Japonii. W XVI i XVII wieku mnisi z frakcji "higo " podjęli próby zrównania Daiji-ji z Eihei-ji opierając się na prestiżu jakim cieszył się Giin i mocy jego linii przekazu. Rząd Tokugawy i inne instytucje szkoły sōtō nie zgodziły się na to.
Zarówno Nyorai-ji jak i Daiji-ji zostały wybudowane w stylu zen, z głównymi wyobrażeniami Siakjamuniego, zamiast jednego z popularnych dewocjonalnych bóstw. Chociaż Giin uważał się za nauczyciela zen, to nie odrzucił praktyk kojarzonych z bardziej tradycyjnym japońskim buddyzmem. Swoje uczennice mniszki zachęcał do praktykowania dewocjonalnej pobożności, np. mniszka Jōa skopiowała Sutrę Lotosu, po ukończeniu czego wzniosła pamiątkową kolumnę w Daiji-ji. Sam Giin przeprowadzał także rozbudowane kilkudniowe ceremonie, w których uczestniczyło tysiąc mnichów i mniszek. W czasie trzydniowej ceremonii mnisi wykonywali bardzo rozbudowaną ceremonię skruchy i spowiedzi "Hokke senbō", która była jedną z głównych ceremonii szkoły tendai. W 1287 roku Kawajiri przeznaczył dla Daiji-ji nowy teren dla jego rozbudowy. Była to nagroda za codzienne recytowanie "Sutry Lotosu" i innych sutr jako modlitwy (jap. "kitō") za jego pomyślność. Prawdopodobnie tego rodzaju praktyki, niemające związku z zenem, przemawiały we wczesnym etapie rozwoju japońskiego zenu do władz, lokalnych panów i donatorów, którzy wychowywani byli na tradycyjnym buddyzmie.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3184010" url="https://pl.wikipedia.org/wiki?curid=3184010" title="Adelophryne pachydactyla">
Adelophryne pachydactyla

Adelophryne pachydactyla – gatunek południowoamerykańskiego płaza bezogonowego z rodziny Eleutherodactylidae.
Cykl życiowy.
Podejrzewa się, że rozród tego płaza określa się jako bezpośredni.
Rozmieszczenie geograficzne.
Płaz żyje na jedynie w Brazylii, będąc endemitem tego kraju. Co więcej, spotyka się go jedynie na wschodzie wymienionego państwa: w Fazenda Luzitania w okolicy Ilheus oraz w Santa Teresinha. Obie te miejscowości leżą na terenie stanu Bahia.
Ekologia.
Płaz bytuje na wysokościach nie przekraczających 800 m nad poziomem morza.
Z uwagi na rzadkie spotkania z płazem trudno jest przekonująco scharakteryzować jego siedlisko. Jak podaje IUCN, w Santa Teresinha bezogonowe te znaleziono w obrębie lasu tropikalnego, przebywające na liściach roślin z rodziny ananasowatych. Natomiast w drugim z miejsc, w których odnotowano obecność zwierzęcia, przebywał on w środowisku zmodyfikowanym działalnością ludzką: na plantacji kakao pod drzewami, w piętrze ściółki, w okolicy niewielkiego cieku wodnego.
Zagrożenia i ochrona.
Płaz ten spotykany jest rzadko: jego okaz odnotowano tylko czterokrotnie. Co za tym idzie, istnieją o nim bardzo ubogie informacje. Nie można choćby ustalić trendów, jakim podlega jego populacja.
IUCN za najważniejsze zagrożenie dla tego gatunku płaza uważa utratę jego środowiska naturalnego, za którą wini rozwój rolnictwa, pozysk drewna, zbiór ananasowatych i zakładanie plantacji w celu zbioru drewna.
Zwierzę nie zamieszkuje żadnych parków narodowych, spośród innych terenów chronionych IUCN wymienia Reserva Particular do Partimônio Natural Serra do Jequitibá.

</doc>
<doc id="3184012" url="https://pl.wikipedia.org/wiki?curid=3184012" title="Susan Auch">
Susan Auch

Susan Margaret Auch (ur. 1 marca 1966 w Winnipeg) – kanadyjska łyżwiarka szybka, dwukrotna wicemistrzyni olimpijska.
Kariera.
Pierwszy sukces w karierze Susan Auch osiągnęła w 1994 roku, kiedy zdobyła srebrny medal w biegu na 500 m podczas igrzysk olimpijskich w Lillehammer. W zawodach tych wyprzedziła ją jedynie Amerykanka Bonnie Blair, a trzecie miejsce zajęła Niemka Franziska Schenk. Wynik ten powtórzyła na rozgrywanych cztery lata później igrzyskach olimpijskich w Nagano, rozdzielając swą rodaczkę Catrionę Le May Doan i Japonkę Tomomi Okazaki. Startowała także na igrzyskach olimpijskich w Albertville w 1992 roku oraz igrzyskach w Salt Lake City w 2002 roku, zajmując w swej koronnej konkurencji odpowiednio szóste i 21. miejsce. Nigdy nie zdobyła medalu mistrzostw świata, jej najlepszym wynikiem było czwarte miejsce w biegu na 500 m podczas dystansowych mistrzostw świata w Calgary. W walce o podium lepsza okazała się Tomomi Okazaki. Wielokrotnie stawała na podium zawodów Pucharu Świata, odnosząc przy tym cztery zwycięstwa. W sezonach 1994/1995 i 1997/1998 zajmowała drugie miejsce w klasyfikacji końcowej 500 m, a w sezonie 1992/1993 zajęła trzecie miejsce w tej klasyfikacji.

</doc>
<doc id="3184014" url="https://pl.wikipedia.org/wiki?curid=3184014" title="Michał Zawadzki">
Michał Zawadzki



</doc>
<doc id="3184015" url="https://pl.wikipedia.org/wiki?curid=3184015" title="Peter Stachura">
Peter Stachura

Peter D. Stachura (ur. 1944) – brytyjski historyk, pisarz, wykładowca i eseista. Profesor historii najnowszej na University of Stirling i dyrektor niezależnego centrum badań najnowszej historii Polski ("Centre for Research in Polish History") powstałego w maju 2000. Jego publikacje obejmują zakres najnowszej historii Polski i jej mieszkańców, polskiego wysiłku wojskowego po stronie Aliantów, jak również kształtowania się III Rzeszy i przebiegu II wojny światowej w Europie. Mieszka w Stirling w Szkocji.
Życiorys.
Urodził się w rodzinie polskich emigrantów wojskowych należących do Polskich Sił Zbrojnych na Zachodzie, stworzonych po wspólnej niemiecko-sowieckiej inwazji na Polskę w czasie II wojny światowej.
Stachura jest absolwentem University of Glasgow, University of East Anglia i University of Stirling, gdzie uzyskał stopień doktora w 1994. Głównym celem jego badań jest historia Polski do 1945 roku, powojenna historia Polaków w Szkocji, polski rząd na wychodźstwie oraz dzieje Republiki Weimarskiej powstałej w 1919. Stachura był dyrektorem Centrum Badań Historii Polski finansowanym przez "MB Grabowski Fund i Polonia Aid Foundation Trust", przyznającym coroczne nagrody dla studentów. Należy do rady programowej czasopisma Glaukopis, oraz rady naukowej Fundacji Kresy-Syberia.
W swojej książce z 2003 "The Poles in Britain 1940-2000. From Betrayal to Assimilation", Stachura analizuje miejsce polskich emigrantów w Wielkiej Brytanii, będące następstwem umów podczas Konferencji w Jałcie. Uważa on, że pomimo znacznego wkładu w zwycięstwo Aliantów na Zachodzie, polscy imigranci doświadczyli "okropnego traktowania" przez aliantów po zakończeniu wojny. Jedną z jego bardziej znanych publikacji jest "Poland between the Wars 1918 – 1939". Książka składa się z wybranych esejów na temat wewnętrznej i etnicznej dynamiki w ramach II RP, utworzonych w połączeniu z naukową konferencją zorganizowaną przez Polskie Towarzystwo w Wielkiej Brytanii.

</doc>
<doc id="3184016" url="https://pl.wikipedia.org/wiki?curid=3184016" title="Gheorghe Cretu">
Gheorghe Cretu



</doc>
<doc id="3184018" url="https://pl.wikipedia.org/wiki?curid=3184018" title="Elena Andreea Panţuroiu">
Elena Andreea Panţuroiu



</doc>
<doc id="3184022" url="https://pl.wikipedia.org/wiki?curid=3184022" title="Anatolij Isajew">
Anatolij Isajew

Anatolij Konstantinowicz Isajew, ros. Анатолий Константинович Исаев (ur. 14 lipca 1932 w Moskwie, zm. 10 lipca 2016 tamże) – rosyjski piłkarz, grający na pozycji napastnika, reprezentant ZSRR, olimpijczyk, trener piłkarski.
Kariera piłkarska.
Kariera klubowa.
Wychowanek klubu Zakładu Krasnyj Proletarij Salut Moskwa. W 1952 rozpoczął karierę piłkarską w WWS Moskwa, skąd w następnym roku przeszedł do Spartaka Moskwa. W Spartaku występował prawie przez całość swojej kariery. W 1963 odszedł do Szynnika Jarosław, w którym zakończył karierę piłkarską w 1964.
Kariera reprezentacyjna.
21 sierpnia 1955 zadebiutował w reprezentacji Związku Radzieckiego w spotkaniu towarzyskim z RFN wygranym 2:1. Ponadto występował w olimpijskiej reprezentacji Związku Radzieckiego, w składzie której zdobył złoty medal na igrzyskach olimpijskich w Melbourne 1956.
Kariera trenerska.
Po zakończeniu kariery piłkarskiej rozpoczął pracę szkoleniową. Od 1965 do 1977 pracował na różnych stanowiskach w klubie Spartak Moskwa. Jedynie w 1974 zgodził się na propozycję byłego spartakowca, Nikity Simoniana by pomagać mu trenować Ararat Erywań. Od 1980 do 1988 samodzielnie prowadził kluby Tiekstilszczik Iwanowo i Rotor Wołgograd. Jednocześnie w latach 1976–1989 pracował w sztabie szkoleniowym juniorskiej reprezentacji ZSRR. W 1989 pomagał trenować Szynnik Jarosław, a potem pracował na stanowisku dyrektora klubu Gieołog Tiumeń, a w 1991 zmienił funkcje na asystenta trenera tiumeńskiego klubu. Również od 1990 do 1991 pomagał trenować olimpijskie reprezentacje Iraku i ZSRR. W latach 1992–1993 pracował w sztabie szkoleniowym rosyjskiej młodzieżówki. W międzyczasie do 1994 jako konsultant pomagał prowadzić Rotor Wołgograd. Od 1996 do 1997 pracował na stanowisku asystenta trenera klubu Dinamo-Gazowik, który w tym czasie zmienił nazwę na FK Tiumeń. Pochowany na Cmentarzu Wagańkowskim w Moskwie.

</doc>
<doc id="3184023" url="https://pl.wikipedia.org/wiki?curid=3184023" title="Aleksander III (patriarcha Antiochii)">
Aleksander III (patriarcha Antiochii)

Aleksander, nazwisko świeckie Tahan (ur. 9 maja 1869 w Damaszku, zm. 17 czerwca 1958 tamże) – syryjski duchowny prawosławny, patriarcha Antiochii w latach 1928–1958.
Życiorys.
W czasie nauki w szkole patriarszej w Damaszku na jego zdolności zwrócił uwagę Atanazy, archidiakon patriarchy antiocheńskiego Hieroteusza, który przedstawił młodzieńca patriarsze. Następca Hieroteusza, Gerazym, skierował na naukę w szkole teologicznej Patriarchatu Konstantynopola na Chalki, a w 1886 przyjął od niego wieczyste śluby mnisze. Mnich Aleksander uczył się tam języków greckiego, tureckiego, francuskiego i łacińskiego. Po powrocie do Syrii duchowny przez sześć lat był katechetą w szkołach prowadzonych przez metropolię Homs. Dzięki pomocy miejscowego metropolity Atanazego uzyskał możliwość wyjazdu do Rosji na naukę w Kijowskiej Akademii Duchownej. Przyszły patriarcha uzyskał w niej dyplom końcowy w 1900. Po powrocie do Damaszku, 20 kwietnia 1900, przyjął święcenia kapłańskie z rąk patriarchy antiocheńskiego Melecjusza II, a następnie wyjechał powtórnie do Rosji jako oficjalny przedstawiciel Patriarchatu Antiochii przy Rosyjskim Kościele Prawosławnym. W 1903 metropolita moskiewski Włodzimierz nadał mu godność archimandryty.
Jeszcze w tym samym roku archimandryta Aleksander otrzymał nominację na metropolitę Tarsu i Adany i 30 listopada 1903 przyjął chirotonię biskupią z rąk patriarchy Melecjusza. W 1908 został przeniesiony na katedrę Trypolisu. Towarzyszył patriarsze Grzegorzowi IV w czasie jego podróży do Rosji na uroczystości 300 lat panowania Romanowów w Rosji.
Patriarcha Antiochii.
Aleksander został wybrany na patriarchę Antiochii w 1928 dzięki poparciu przedstawicieli rosyjskiego Palestyńskiego Towarzystwa Prawosławnego, które zachowało wpływy w patriarchacie nawet po rewolucji październikowej. W wyborach uzyskał cztery głosy biskupów, o trzy mniej niż metropolita Latakii Arseniusz, jednak to za jego kandydaturą opowiadali się delegaci parafii i świeckich. Zwolennicy Arseniusza domagali się rewizji wyników głosowania nawet po intronizacji nowego patriarchy, konflikt został rozwiązany dopiero po śmierci Arseniusza w 1931, decyzją patriarchy konstantynopolitańskiego. Patriarcha Aleksander III popierał Rosyjski Kościół Prawosławny przeciwko Żywej Cerkwi.
W 1936 w Patriarchacie Antiochii doszło do rozłamu; metropolita Homs Epifaniusz, pozbawiony urzędu, ogłosił się patriarchą Antiochii i powołał konkurencyjny „Synod”. Schizma wewnątrzkościelna trwała pięć lat, do 1941, gdy Aleksander III zgodził się mianować Epifaniusza metropolitą Akki i proboszczem parafii św. Michała Archanioła w Latakii.
W 1943 Aleksander III pozytywnie odniósł się do nawiązania stosunków dyplomatycznych przez ZSRR z nowo powstałą niepodległą Syrią, a po pierwszych od 1917 wyborach patriarchy moskiewskiego i całej Rusi skierował telegram gratulacyjny do Stalina. Aleksander III odprawił również w Damaszku nabożeństwo w intencji dalszej bratniej współpracy z Rosyjskim Kościołem Prawosławnym i przekazał 60 tys. funtów libańskich na potrzeby Armii Czerwonej. W 1945 był obecny na intronizacji kolejnego patriarchy moskiewskiego i całej Rusi Aleksego I, którego następnie gościł w Syrii i Libanie. Jako patriarcha szczególnie zwracał uwagę na wykształcenie duchowieństwa, kierował syryjskich studentów teologii na naukę na Chalki, do Instytutu św. Sergiusza z Radoneża w Paryżu i do Aten. Prowadził szeroką działalność wydawniczą, remontował monastery i cerkwie.
Udawał się z wizytami do autokefalicznych Kościołów prawosławnych: Greckiego (1951), Rumuńskiego (1951), Czechosłowacji (1951), Patriarchatu Konstantynopolitańskiego (1953), kilkakrotnie podróżował do ZSRR (1951, 1954, 1956, 1958).
Na urzędzie pozostawał do śmierci.

</doc>
<doc id="3184025" url="https://pl.wikipedia.org/wiki?curid=3184025" title="Izabela da Silva">
Izabela da Silva

Izabela da Silva (ur. 2 sierpnia 1995) – brazylijska lekkoatletka specjalizująca się w pchnięciu kulą i rzucie dyskiem.
Jedenasta zawodniczka konkursu pchnięcia kulą podczas mistrzostw świata juniorów młodszych (2011). Rok później zdobyła dwa złote medale mistrzostw Ameryki Południowej kadetów. Złota i srebrna medalistka mistrzostw panamerykańskich juniorów (2013). W tym samym roku dwukrotnie stanęła na najwyższym stopniu podium juniorskiego czempionatu Ameryki Południowej. W 2014 w Eugene została mistrzynią świata juniorów w rzucie dyskiem oraz zdobyła złoty i srebrny medal młodzieżowych mistrzostw Ameryki Południowej. W 2021 zajęła 11. miejsce podczas igrzysk olimpijskich w Tokio.
Rekordy życiowe: pchnięcie kulą – 16,38 (29 czerwca 2014, Maringá); rzut dyskiem – 63,04 (2 czerwca 2022, Montreuil).

</doc>
<doc id="3184028" url="https://pl.wikipedia.org/wiki?curid=3184028" title="Izabella da Silva">
Izabella da Silva



</doc>
<doc id="3184034" url="https://pl.wikipedia.org/wiki?curid=3184034" title="Peter D. Stachura">
Peter D. Stachura



</doc>
<doc id="3184035" url="https://pl.wikipedia.org/wiki?curid=3184035" title="Władimir Ryżkin">
Władimir Ryżkin

Władimir Aleksiejewicz Ryżkin, ros. Владимир Алексеевич Рыжкин (ur. 29 grudnia 1930 w Moskwie, Rosyjska FSRR, ZSRR, zm. 19 maja 2011 tamże) – rosyjski piłkarz, grający na pozycji napastnika, a wcześniej pomocnika, reprezentant ZSRR, olimpijczyk.
Kariera piłkarska.
Kariera klubowa.
Wychowanek klubu Metałłurg Moskwa. W 1950 został powołany do wojska, gdzie rozpoczął karierę piłkarską w wojskowym klubie SKA Mińsk, skąd w 1951 służbowo przeniesiony do CDSA Moskwa. Po rozformowaniu CDSA w 1953 został piłkarzem MWO Moskwa. Latem 1953 roku przeszedł do Dynama Moskwa, w którym występował przez 9 lat. W 1962 zakończył karierę piłkarską w klubie Daugava Ryga.
Kariera reprezentacyjna.
21 października 1956 zadebiutował w reprezentacji Związku Radzieckiego w spotkaniu towarzyskim z Francją przegranym 1:2. Ponadto występował w olimpijskiej reprezentacji Związku Radzieckiego, w składzie której zdobył złoty medal na Olimpiadzie w Melbourne 1956.
Kariera zawodowa.
Po zakończeniu kariery piłkarskiej w latach 1963-1990 pracował jako kurier dyplomatyczny.
Zmarł 19 maja 2011 w Moskwie.

</doc>
<doc id="3184036" url="https://pl.wikipedia.org/wiki?curid=3184036" title="Tomomi Okazaki">
Tomomi Okazaki

 – japońska łyżwiarka szybka, brązowa medalistka olimpijska i trzykrotna medalistka mistrzostw świata.
Kariera.
Pierwszy sukces w karierze Tomomi Okazaki osiągnęła w 1996 roku, kiedy zdobyła brązowy medal w biegu na 500 m podczas dystansowych mistrzostw świata w Hamar. W zawodach tych wyprzedziły ją jedynie Rosjanka Swietłana Żurowa i kolejna Japonka Kyōko Shimazaki. Wynik ten powtórzyła na rozgrywanych dwa lata później mistrzostwach świata w Calgary. W tym samym roku była też trzecia na tym dystansie podczas igrzysk olimpijskich w Nagano, przegrywając z dwoma Kanadyjkami: Catrioną Le May Doan i Susan Auch. Jeszcze czterokrotnie startowała na igrzyskach, najlepszy wynik osiągając na igrzyskach w Turynie w 2006 roku, gdzie zajęła czwarte miejsce. W walce o medal lepsza okazała się tam Chinka Ren Hui. Ostatni medal zdobyła na dystansowych mistrzostwach świata w Heerenveen w 1999 roku, zajmując trzecie miejsce w biegu na 500 m. Na podium oprócz niej stanęły też Catriona Le May Doan i Swietłana Żurowa. Kilkakrotnie startowała na mistrzostwach świata w wieloboju sprinterskim, najlepszy wynik uzyskując na MŚ w Calgary, gdzie była szósta. Wielokrotnie stawała na podium zawodów Pucharu Świata, odnosząc przy tym cztery zwycięstwa. W sezonach 1995/1996, 1999/2000 i 2004/2005 zajmowała drugie miejsce w klasyfikacji końcowej 500 m, a sezon 1996/1997 ukończyła na trzecim miejscu.

</doc>
<doc id="3184037" url="https://pl.wikipedia.org/wiki?curid=3184037" title="John O'Neill">
John O'Neill



</doc>
<doc id="3184038" url="https://pl.wikipedia.org/wiki?curid=3184038" title="Michael O'Connor">
Michael O'Connor



</doc>
<doc id="3184039" url="https://pl.wikipedia.org/wiki?curid=3184039" title="Martin O'Neill">
Martin O'Neill



</doc>
<doc id="3184040" url="https://pl.wikipedia.org/wiki?curid=3184040" title="Clenbuterolum">
Clenbuterolum



</doc>
<doc id="3184041" url="https://pl.wikipedia.org/wiki?curid=3184041" title="Alan O'Brien">
Alan O'Brien



</doc>
<doc id="3184042" url="https://pl.wikipedia.org/wiki?curid=3184042" title="Andrew O'Brien">
Andrew O'Brien



</doc>
<doc id="3184043" url="https://pl.wikipedia.org/wiki?curid=3184043" title="Joey O'Brien">
Joey O'Brien



</doc>
<doc id="3184044" url="https://pl.wikipedia.org/wiki?curid=3184044" title="Liam O'Brien">
Liam O'Brien



</doc>
<doc id="3184045" url="https://pl.wikipedia.org/wiki?curid=3184045" title="Joe O'Ceaurill">
Joe O'Ceaurill



</doc>
<doc id="3184046" url="https://pl.wikipedia.org/wiki?curid=3184046" title="Patrick O'Connell">
Patrick O'Connell



</doc>
<doc id="3184047" url="https://pl.wikipedia.org/wiki?curid=3184047" title="Dellys">
Dellys



</doc>
<doc id="3184050" url="https://pl.wikipedia.org/wiki?curid=3184050" title="Proms">
Proms



</doc>
<doc id="3184052" url="https://pl.wikipedia.org/wiki?curid=3184052" title="Darren O'Dea">
Darren O'Dea



</doc>
<doc id="3184053" url="https://pl.wikipedia.org/wiki?curid=3184053" title="Stephen O'Halloran">
Stephen O'Halloran



</doc>
<doc id="3184054" url="https://pl.wikipedia.org/wiki?curid=3184054" title="Paddy O'Kane">
Paddy O'Kane



</doc>
<doc id="3184056" url="https://pl.wikipedia.org/wiki?curid=3184056" title="David O'Leary">
David O'Leary



</doc>
<doc id="3184057" url="https://pl.wikipedia.org/wiki?curid=3184057" title="Pierce O'Leary">
Pierce O'Leary



</doc>
<doc id="3184058" url="https://pl.wikipedia.org/wiki?curid=3184058" title="John O'Shea">
John O'Shea



</doc>
<doc id="3184059" url="https://pl.wikipedia.org/wiki?curid=3184059" title="Kevin O'Callaghan">
Kevin O'Callaghan



</doc>
<doc id="3184060" url="https://pl.wikipedia.org/wiki?curid=3184060" title="Garry O'Connor">
Garry O'Connor



</doc>
<doc id="3184062" url="https://pl.wikipedia.org/wiki?curid=3184062" title="Phil O'Donnell">
Phil O'Donnell



</doc>
<doc id="3184063" url="https://pl.wikipedia.org/wiki?curid=3184063" title="Lekkoatletyka na Letnich Igrzyskach Paraolimpijskich 2012 – 100 metrów T53 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T53 mężczyzn

W biegu na 100 metrów kl. T53 mężczyzn podczas Letnich Igrzysk Paraolimpijskich 2012 rywalizowało ze sobą 13 zawodników. W konkursie udział wzięli poruszający się na wózkach sportowcy z uszkodzonym rdzeniem kręgowym, posiadający pełną kontrolę nad rękami, niewielką nad tułowiem i jej pozbawieni nad nogami.
Wyniki.
Eliminacje.
Bieg 1
Bieg 2

</doc>
<doc id="3184065" url="https://pl.wikipedia.org/wiki?curid=3184065" title="Aleksander Tumidajski">
Aleksander Tumidajski

Aleksander Tumidajski (ur. 20 marca 1890 w Radłowie, zm. 9 stycznia 1919 w Kiernicy) – porucznik piechoty Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
Pochodził z wielodzietnej rolniczej rodziny - miał dziewięcioro rodzeństwa. Jego rodzicami byli Karol i Magdalena, z domu Jawień (ojciec był handlowcem, pełnił funkcję prezesa miejskiego Polskiego Towarzystwa Gimnastycznego „Sokół” i Kasy Stefczyka). Jego młodszy brat Kazimierz (1897-1947) był pułkownikiem Wojska Polskiego.
Ukończył I Gimnazjum im. K. Brodzińskiego w Tarnowie. Podjął studia na Wydziale Prawa Uniwersytetu Jagiellońskiego. Należał do Drużyn Strzeleckich. Po wybuchu I wojny światowej porzucił pracę i 25 sierpnia 1914 zgłosił się do Legionów Polskich, po czym został przydzielony do 9 kompanii 2 Pułku Piechoty Legionów (tak samo jego brat Kazimierz). W maju 1915 ukończył szkołę podchorążych pułku w Marmaros-Sziget. 11 listopada 1915 został awansowany do stopnia chorążego, po czym służył w III batalionie 6 Pułku Piechoty (w tym samym pułku brat Kazimierz). Uczestniczył w walkach na Polesiu, został ranny w bitwie pod Kuklami, był leczony, brał udział w bitwie pod Optową 5 lipca 1916, nad Styrem oraz nad Stochodem. Został wówczas odznaczony Krzyżem Srebrnym Virtuti Militari V klasy.
Po kryzysie przysięgowym pracował w Polskiej Organizacji Wojskowej w Krakowie. Z dniem 10 listopada 1918 został przyjęty do Wojska Polskiego z byłych Legionów Polskich, z zatwierdzeniem stopnia porucznika, ogłoszonego w rozkazie generała majora Edwarda Śmigły-Rydza 5 listopada tego roku. Brał udział w wojnie polsko-ukraińskiej, w tym w walkach o Lwów. Zginął 9 stycznia 1919 pod wsią Kiernica koło Gródka Jagiellońskiego (został dwukrotnie ranny i dobity przez Ukraińców).
Został pochowany na cmentarzu w rodzinnym Radłowie, gdzie jego ciało sprowadził brat Kazimierz. Pośmiertnie został awansowany do stopnia kapitana.

</doc>
<doc id="3184066" url="https://pl.wikipedia.org/wiki?curid=3184066" title="Ryan O'Leary">
Ryan O'Leary



</doc>
<doc id="3184068" url="https://pl.wikipedia.org/wiki?curid=3184068" title="CTN">
CTN



</doc>
<doc id="3184069" url="https://pl.wikipedia.org/wiki?curid=3184069" title="Eduardo Piccinini">
Eduardo Piccinini

Eduardo Beca Piccinini (ur. 30 listopada 1968 w Manaus w stanie Amazonas) – brazylijski pływak specjalizujący się głównie w stylu motylkowym i wolnym.
Życiorys.
Eduardo Piccinini urodził się 30 listopada 1968 roku w Manaus w Brazylii. Swoją karierę jako pływak rozpoczął w 1991 roku, kiedy to wystąpił po raz pierwszy na 11. Igrzyskach Panamerykańskich w Hawanie w Kubie. W czasie trwania igrzysk panamerykańskich zdobył brązowy medal w dyscyplinie na 100 metrów stylem motylkowym.
W 1992 roku Piccinini wystąpił na Letnich Igrzyskach Olimpijskich w Barcelonie w Hiszpanii, zdobywając osiemnaste miejsce w dyscyplinie na 100 metrów oraz piętnaste na 200 metrów stylem motylkowym.
Dwa lata później we wrześniu 1994 roku Piccinini pojawił się na Mistrzostwach Świata w pływaniu w Rzymie we Włoszech, zdobywając dwudzieste piąte miejsce w dyscyplinie na 100 metrów oraz dwudzieste szóste na 200 metrów stylem motylkowym.
W marcu 1995 roku wystąpił na 12. Igrzyskach Panamerykańskich w Mar del Plata w Argentynie, zdobywając srebrny medal w dyscyplinach na 100 metrów stylem motylkowym oraz w sztafecie 4x100 metrów stylem wolnym. W sztafecie na 4x100 metrów stylem zmiennym, Piccinini zdobył srebrny medal, pokonując rekord Ameryki Południowej z czasem 3:43.93 sek. wraz z Gustavem Borgesem, Rogério Romero i Oscarem Godói.

</doc>
<doc id="3184071" url="https://pl.wikipedia.org/wiki?curid=3184071" title="Jurij Bielajew">
Jurij Bielajew

Jurij Iwanowicz Bielajew, ros. Юрий Иванович Беляев (ur. 2 kwietnia 1934 w Moskwie, Rosyjska FSRR, ZSRR, zm. 14 grudnia 2019) – rosyjski piłkarz, grający na pozycji napastnika, reprezentant Związku Radzieckiego, olimpijczyk z Melbourne, trener piłkarski.
Kariera piłkarska.
Kariera klubowa.
Wychowanek CDSA Moskwa, w którym w 1951 rozpoczął karierę piłkarską. W 1952 po rozformowaniu CDSA został piłkarzem klubu Awangard Kołomna. Po reaktywacji klubu w 1955 powrócił do CDSA, który potem zmienił nazwę na CSK MO Moskwa. W wojskowym klubie występował do zakończenia kariery piłkarskiej w 1960.
Kariera reprezentacyjna.
W 1956 został powołany do olimpijskiej reprezentacji Związku Radzieckiego, w składzie której zdobył złoty medal podczas XVI Letnich Igrzysk Olimpijskich w Melbourne w 1956.
Kariera trenerska.
Po zakończeniu kariery piłkarskiej rozpoczął pracę szkoleniową. Od 1966 do 1967 pomagał trenować CSKA Moskwa. W latach 1974–1980 prowadził reprezentację Sił Zbrojnych ZSRR. W 1982 pracował na stanowisku dyrektora CSKA Moskwa. W 1989 pracował na stanowisku wicedyrektora szkoły piłkarskiej CSKA w Moskwie.

</doc>
<doc id="3184072" url="https://pl.wikipedia.org/wiki?curid=3184072" title="Lekkoatletyka na Letnich Igrzyskach Paraolimpijskich 2012 – 100 metrów T54 mężczyzn">
Lekkoatletyka na Letnich Igrzyskach Paraolimpijskich 2012 – 100 metrów T54 mężczyzn

W biegu na 100 metrów kl. T54 mężczyzn podczas Letnich Igrzysk Paraolimpijskich 2012 rywalizowało ze sobą 22 zawodników. W konkursie udział wzięli poruszający się na wózkach sportowcy z uszkodzonym rdzeniem kręgowym, posiadający pełną kontrolę nad rękami, szeroką nad tułowiem i jej pozbawieni nad nogami.
Wyniki.
Eliminacje.
Bieg 1
Bieg 2
Bieg 3

</doc>
<doc id="3184075" url="https://pl.wikipedia.org/wiki?curid=3184075" title="Kaspijska Wyższa Szkoła Marynarki Wojennej im. S. M. Kirowa">
Kaspijska Wyższa Szkoła Marynarki Wojennej im. S. M. Kirowa

Kaspijska, odznaczona Orderem Czerwonego Sztandaru Wyższa Szkoła Marynarki Wojennej im. S. M. Kirowa ( Каспийское высшее военно-морского краснознаменное училище имени С. М. Кирова) – istniejąca od 1938 do 1992 radziecka uczelnia wojskowa, kształcąca specjalistów z zakresu nauk wojenno-morskich.
Historia uczelni.
W 1938 Rada Komisarzy Ludowych przyjęła postanowienie o utworzeniu w ZSRR 4 Szkoły Marynarki Wojennej na terytorium Azerbejdżańskiej SRR w Baku. 25 czerwca 1939 rozkazem nr 241 Ludowego Komisarza Marynarki Wojennej ZSRR szkołę przemianowano na Kaspijską Szkołę Marynarki Wojennej (ros. skrót КВМУ), a w kolejnym roku otrzymała status szkoły wyższej (ros. skrót КВВМУ).
Po napaści Niemiec na ZSRR duża część wykładowców i słuchaczy brała udział w działaniach wojennych, m.in. na półwyspie Apszerońskim i w desancie na Iran oraz we Flocie Czarnomorskiej. Szkoła stała się bazą dla innych szkół wojskowych, przeniesionych z terenów bądź zajętych przez Niemców, bądź zagrożonych zajęciem, m.in. z zablokowanego Leningradu. 
W 1950 sformowano fakultet marynarki wojennej państw socjalistycznych oraz "krajów rozwijających się o orientacji socjalistycznej". W 1960 wśród ponad 300 słuchaczy przyjęto także słuchaczy z Polski. Od 1988 były organizowane specjalne kursy oficerskie dla ok. 600 słuchaczy, gdzie również przyjęto oficerów z Polski.
W 1954 zorganizowano pierwszy zagraniczny rejs szkolny z Sewastopola do Durrës (Albania).
9 grudnia 1954 szkole nadano imię S. Kirowa. 
21 listopada 1961 w ramach wizyt przedstawicieli obcych armii szkołę wizytował gen. Чайлевский (?) z PRL.
22 lutego 1968 szkoła została odznaczona Orderem Czerwonego Sztandaru.
W lutym 1988 pododdziały szkolne uczestniczyły w tłumieniu zamieszek w Sumgaicie, a w styczniu 1990 - w Baku.
3 lipca 1992 szkołę rozformowano, a korpus szkolny przekazano Ministerstwu Obrony Republiki Azerbejdżanu.

</doc>
<doc id="3184077" url="https://pl.wikipedia.org/wiki?curid=3184077" title="Kaspijska Wyższa Szkoła Marynarki Wojennej">
Kaspijska Wyższa Szkoła Marynarki Wojennej



</doc>
<doc id="3184078" url="https://pl.wikipedia.org/wiki?curid=3184078" title="A-League (2014/2015)">
A-League (2014/2015)

A-League 2014/2015 – dziesiąta edycja piłkarskiej ligi A-League. W rywalizacji brało udział 10 zespołów.
W trakcie sezonu zasadniczego drużyny rozegrały 27 kolejek ligowych, w okresie od 10 października 2014 do 26 kwietnia 2015. Seria finałowa rozgrywek rozpoczęła się 1 maja, a zakończyła się 17 maja 2015. Mistrzostwo kraju zdobyła drużyna Melbourne Victory FC pokonując w finale drużynę Sydney FC.
W związku z organizacją Pucharu Azji w 2015 roku przez Australię od 9 do 23 stycznia 2015 roku trwała przerwa w rozgrywkach sezonu zasadniczego (reprezentacja Australii triumfowała w tym turnieju).
Sponsorem tytularnym rozgrywek jest koncern samochodowy Hyundai Motor Company Australia, w związku z czym obowiązuje nazwa marketingowa Hyundai A-League.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Seria finałowa.
Grand Final.
MISTRZ AUSTRALII 2015
Melbourne Victory FC TRZECI TYTUŁ
Statystyki.
Frekwencja.
W sezonie zasadniczym 2014/2015 łącznie mecze A-League obejrzało 1 688 951 kibiców, średnia na mecz wyniosła 12 511 widzów.
W trakcie serii finałowej sezonu 2014/2015 na stadionach zasiadło 137 825 widzów, średnia na mecz wyniosła 27 565 widzów. Mecz półfinałowy pomiędzy Melbourne Victory FC i Melbourne City FC zgromadził największą publiczność, na stadionie Etihad Stadium w Melbourne zasiadło 50 873 widzów. Natomiast mecz Grand Final decydujący o mistrzostwie kraju oglądało na AAMI Park w Melbourne 29 843 widzów.

</doc>
<doc id="3184081" url="https://pl.wikipedia.org/wiki?curid=3184081" title="Stéphane Guivarc'h">
Stéphane Guivarc'h



</doc>
<doc id="3184082" url="https://pl.wikipedia.org/wiki?curid=3184082" title="Port w Barcelonie">
Port w Barcelonie



</doc>
<doc id="3184089" url="https://pl.wikipedia.org/wiki?curid=3184089" title="Holotrochus amazonicus">
Holotrochus amazonicus

Holotrochus amazonicus – gatunek chrząszcza z rodziny kusakowatych i podrodziny Osoriinae.
Taksonomia.
Gatunek opisany został w 1981 lub 1982 roku przez Urlicha Irmlera. Gatunek zaliczany jest do grupy "pubescens"-species group.
Opis.
Chrząszcz o ciele długości 3,7 mm. Szósty i siódmy człon czułków kwadratowy. Przedplecze najszersze w pobliżu środka. Jego boki równomiernie zwężone ku wielokątnym tylnym i tępym przednim kątom. Naprzeciwko kątów tylnych krótkie obrzeżenie.
Występowanie.
Gatunek endemiczny dla Brazylii.

</doc>
<doc id="3184092" url="https://pl.wikipedia.org/wiki?curid=3184092" title="Siemion Ignatiew">
Siemion Ignatiew



</doc>
<doc id="3184094" url="https://pl.wikipedia.org/wiki?curid=3184094" title="Ignatiew">
Ignatiew



</doc>
<doc id="3184095" url="https://pl.wikipedia.org/wiki?curid=3184095" title="Paweł Ignatiew">
Paweł Ignatiew



</doc>
<doc id="3184097" url="https://pl.wikipedia.org/wiki?curid=3184097" title="Aleksiej Ignatiew">
Aleksiej Ignatiew



</doc>
<doc id="3184099" url="https://pl.wikipedia.org/wiki?curid=3184099" title="Zagubiony pokój">
Zagubiony pokój

Zagubiony pokój (ang. "The Lost Room") – trzyodcinkowy serial fantasy, pierwotnie wyemitowany na Sci Fi Channel w 2006 roku w Stanach Zjednoczonych. Akcja serialu skupia się na tytułowym pokoju oraz "obiektach" – przedmiotach codziennego użytku, które pochodzą z pokoju i posiadają niezwykłe właściwości. Główny bohater, Joe Miller, poszukuje obiektów, które pomogłyby mu odnaleźć jego córkę Annę, która zniknęła w owym pokoju.
Fabuła.
Pokój.
Pokój jest nieistniejącym pokojem numer 10 w opuszczonym motelu "Sunshine" w Gallup, w Nowym Meksyku. 4 maja 1961 o godzinie 13:20 niezidentyfikowane "zdarzenie" spowodowało, że zarówno pokój jak i wszystko co się w nim znajdowało zostało wymazane z rzeczywistości. To jest również hipotetyczną przyczyną niecodziennych właściwości pokoju i obiektów z niego pochodzących.
Do pokoju może dostać się jedynie osoba posiadająca klucz, który to otworzy każde drzwi które posiadają zamek, zmieniając je w portal prowadzący do pokoju. Z kolei z pokoju można dostać się w każde miejsce o którym pomyśli i jest w stanie zwizualizować w umyśle posiadacz klucza. Zasada ta nie dotyczy drzwi obrotowych ani przesuwanych.
Gdy klucz nie znajduje się wewnątrz pokoju, w momencie zamknięcia drzwi, całe pomieszczenie się "resetuje" – wszystko powraca do swojego pierwotnego stanu z 1961 roku, a wszystko co nie jest obiektem znika, w tym ludzie. Fakt ten może również zostać użyty by rozróżnić prawdziwe "obiekty" od fałszywych – fałszywe znikną bez śladu, podczas gdy prawdziwe powrócą na swoje pierwotne miejsce w pokoju.
Obiekty wykazują niezwykłe właściwości i są niezniszczalne. Jedynie, gdy znajdują się w pokoju na powrót stają się zwyczajnymi przedmiotami, które można zniszczyć. Według "lokatora" gdy jeden obiekt zostaje zniszczony, inny zajmuje jego miejsce. Ponadto wersji pokoju jest wiele i każde z nich przechowuje obiekty które w pokoju „zniknęły”, a ów "reset" umożliwia lokatorowi odzyskania przedmiotów zaginionych, jeżeli tylko wie dokładnie czym jest to co chce odnaleźć.
Stowarzyszenia.
Wiele poszukiwaczy obiektów organizuje się w grupy. Istnieją co najmniej trzy stowarzyszenia:
Emisja w Polsce.
Serial ten po raz pierwszy został wyemitowany w 2007 roku na kanale AXN w formacie 3 odcinków w trzy kolejne niedziele przełomu marca i kwietnia w 2007 roku, w przerwie emisji 3 sezonu serialu Zagubionych. W takim samym formacie serial został wyemitowany w TVP1 – przez trzy kolejne czwartki o godz. 20:20, w dniach 13, 20 i 27 grudnia 2007.
Serial był również emitowany na kanale Tele 5 w formacie 6-odcinkowym, w soboty i niedziele, od 14 do 29 maja 2011 roku o 21:55.

</doc>
<doc id="3184102" url="https://pl.wikipedia.org/wiki?curid=3184102" title="Larissa Cieslak">
Larissa Cieslak

Larissa Freitas Cieslak (ur. 26 października 1987 w Brasílii) – brazylijska pływaczka specjalizująca się głównie w stylu zmiennym oraz wolnym.
Życiorys.
Larissa Cieslak urodziła się 26 października 1987 roku w Brasílii w wydzielonym dla stolicy kraju jednostce administracyjnej w Dystrykcie Federalnym. Swoją karierę jako pływaczka rozpoczęła w wieku 19 lat, kiedy to po raz pierwszy wystąpiła na 8. Igrzyskach Ameryki Południowej w Buenos Aires w Argentynie. W czasie trwania igrzysk Ameryki Południowej zdobyła brązowy medal w pływaniu na 200 metrów stylem zmiennym.
Rok później w lipcu 2007 roku Cieslak pojawiła się na XV. Igrzyskach Panamerykańskich w Rio de Janeiro w Brazylii, zdobywając ósme miejsce w wyścigu na 400 metrów stylem zmiennym.
Trzy lata później w marcu 2010 roku Cieslak wystąpiła na 15. Igrzyskach Ameryki Południowej w Medellín w Kolumbii, zdobywając srebrny medal w wyścigu na 400 metrów stylem zmiennym.
Pięć miesięcy później po występie na Igrzyskach Ameryki Południowej w Medellín, Cieslak wystąpiła na mistrzostwach Pan Pacific Swimming Championships w Irvine w Kalifornii, zdobywając piętnaste miejsce w wyścigu na 400 metrów oraz dwudzieste szóste na 200 metrów stylem zmiennym.
W październiku 2011 roku Cieslak wystąpiła na 16. Igrzyskach Panamerykańskich w Guadalajarze w Meksyku, zdobywając srebrny medal w sztafecie na 4 × 200 metrów stylem wolnym, uczestnicząc w eliminacjach. Została także sklasyfikowana na dwunastym miejscu w pływaniu na 400 metrów oraz trzynastym na 200 metrów stylem zmiennym.

</doc>
<doc id="3184104" url="https://pl.wikipedia.org/wiki?curid=3184104" title="Ye Qiaobo">
Ye Qiaobo

Ye Qiaobo (; ur. 3 sierpnia 1964 w Changchun) – chińska łyżwiarka szybka, trzykrotna medalistka olimpijska, trzykrotna medalistka mistrzostw świata oraz zdobywczyni Pucharu Świata.
Kariera.
Pierwszy sukces w karierze Ye Qiaobo osiągnęła w 1991 roku, kiedy zdobyła srebrny medal podczas mistrzostw świata w wieloboju sprinterskim w Inzell. W zawodach tych wyprzedziła ją jedynie Niemka Monique Garbrecht, a trzecie miejsce zajęła Christine Aaftink z Holandii. Na rozgrywanych rok później mistrzostwach świata w wieloboju sprinterskim w Oslo sięgnęła po złoty medal. W tym samym roku wystąpiła także na igrzyskach olimpijskich w Albertville, zdobywając srebrne medale w biegach na 500 i 1000 m. Na obu dystansach przegrała tylko z Bonnie Blair z USA. W 1993 roku obroniła tytuł mistrzowski, zwyciężając podczas mistrzostw świata w wieloboju sprinterskim w Ikaho. Ostatni medal wywalczyła na igrzyskach olimpijskich w Lillehammer w 1994 roku, zajmując trzecie miejsce na dystansie 1000 m. Na podium stanęły oprócz niej Bonnie Blair oraz Niemka Anke Baier. Wielokrotnie stawała na podium zawodów Pucharu Świata, odnosząc przy tym trzynaście zwycięstw. Najlepsze wyniki osiągnęła w sezonie 1992/1993, zwyciężając w klasyfikacji końcowej 500 m i trzecie w klasyfikacji 1000 m. W sezonie 1991/1992 w obu klasyfikacjach zajmowała drugą pozycję.

</doc>
<doc id="3184105" url="https://pl.wikipedia.org/wiki?curid=3184105" title="Szeryf El-Szeryf">
Szeryf El-Szeryf



</doc>
<doc id="3184107" url="https://pl.wikipedia.org/wiki?curid=3184107" title="Żmiączka">
Żmiączka

Żmiączka – potok, prawy dopływ Łososiny o długości 5,58 km i powierzchni zlewni 6,86 km².
Żmiączka wypływa na wysokości około 810 m na północnych stokach Sałasza Wschodniego w Paśmie Łososińskim w Beskidzie Wyspowym. Początkowo spływa w północno-wschodnim kierunku przez porośnięte lasem obszary Pasma Łososińskiego, niżej zakręca bardziej na północ i spływa przez zabudowane obszary miejscowości Żmiąca, a następnie Strzeszyce, gdzie uchodzi do Łososiny na wysokości 294 m. Czasami Żmiączka nazywana jest Potokiem Żmiącym. Dolna część jej biegu jest uregulowana hydrotechnicznie.
Cały bieg potoku Żmiączką znajduje się w obrębie wsi Żmiąca i Streszyce w województwie małopolskim, w powiecie limanowskim, w gminie Laskowa.

</doc>
<doc id="3184108" url="https://pl.wikipedia.org/wiki?curid=3184108" title="ASC Corona 2010 Braszów (hokej na lodzie)">
ASC Corona 2010 Braszów (hokej na lodzie)

ASC Corona 2010 Braszów (rum. ASC Corona 2010 Brașov) – rumuński klub hokejowy z siedzibą w Braszowie.
Klub został założony w 2007 pod nazwą SCM Fenestela 68 Braszów. W 2008 zespół przystąpił do narodowych rumuńskich rozgrywek Liga Naţională, a w 2009 do międzypaństwowej MOL Liga, w 2017 przemianowany na Erste Liga. W 2010 klub został przemianowany na ASC Corona 2010 Braszów i od tego czasu prowadzony jako sekcja sportowa klubu ASC Corona 2010 Braszów.
Zespół występuje w rozgrywkach z przydomkiem Wolves.
Trenerem klubu od 2013 do 2014 był Fin Kari Rauhanen.

</doc>
<doc id="3184109" url="https://pl.wikipedia.org/wiki?curid=3184109" title="Aleksander Szelepin">
Aleksander Szelepin



</doc>
<doc id="3184111" url="https://pl.wikipedia.org/wiki?curid=3184111" title="Corona 2010 Braszów">
Corona 2010 Braszów



</doc>
<doc id="3184112" url="https://pl.wikipedia.org/wiki?curid=3184112" title="ASC Corona 2010 Braszów">
ASC Corona 2010 Braszów



</doc>
<doc id="3184113" url="https://pl.wikipedia.org/wiki?curid=3184113" title="Me. I Am Mariah... The Elusive Chanteuse">
Me. I Am Mariah... The Elusive Chanteuse

Me. I Am Mariah... The Elusive Chanteuse – czternasty album studyjny, amerykańskiej wokalistki R&amp;B – Mariah Carey.

</doc>
<doc id="3184115" url="https://pl.wikipedia.org/wiki?curid=3184115" title="StudioCanal">
StudioCanal

StudioCanal SAS (wcześniej znany jako Le Studio Canal+, Canal Plus, Canal+ Distribution, Canal+ Production i Canal+ Image, znany również jako StudioCanal International) – francuska wytwórnia filmowo-telewizyjna, zajmująca się produkcją, dystrybucją i finansowaniem, która jest właścicielem trzeciej co do wielkości biblioteki filmowej na świecie. Firma jest częścią Groupe Canal+, której właścicielem jest Vivendi.
Historia.
Wytwórnia została założona w 1988 roku przez Pierre'a Lescure'a jako spin-off płatnego kanału telewizyjnego Canal+. Pierwotnie miała specjalizować się we francuskiej i europejskiej produkcji, lecz później podpisała kontrakty z amerykańskimi studiami. Do najbardziej znanych produkcji wytwórni z jej wczesnych lat należą m.in. "", "JFK", "Nagi instynkt", "Na krawędzi", "Liberator", "Uwolnić orkę" i "Gwiezdne wrota". Była wówczas znana pod nazwami "Le Studio Canal+" lub po prostu "Canal+".
Inne filmy finansowane przez wytwórnie to "U-571", "Zabić drania" i "Dziennik Bridget Jones". StudioCanal finansowała również film "Mulholland Drive". StudioCanal sfinansowała również produkcje francuskojęzyczne, takie jak m.in. "Braterstwo wilków" (który stał się drugim najbardziej dochodowym filmem francuskojęzycznym w USA w ciągu ostatnich dwóch dekad) i "Intimate Strangers" (przerabiana przez Paramount Pictures). Najbardziej znane hity kasowe wytwórni StudioCanal to m.in. "" (który zarobił 519 milionów dolarów), "Nagi instynkt" (który zarobił 352 miliony dolarów) i "Turysta" (który zarobił 278 milionów dolarów na całym świecie).
Biblioteka filmowa.
StudioCanal nabyło biblioteki filmowe od studiów, które albo przestały istnieć, albo połączyły się z nim przez lata; w rezultacie biblioteka firmy jest jedną z największych na świecie i liczy ponad 6000 tytułów.
StudioCanal jest właścicielem bibliotek następujących firm:
Produkcja telewizyjna.
StudioCanal posiada obecnie prawa do ponad 30 seriali telewizyjnych, w większości wyprodukowanych przez TANDEM Productions i Red Production Company, w tym m.in. "Rewolwer i melonik", "Rambo", "Paranoid", "Public Eye", "Crazyhead", "Take Two", "", "Przygody misia Paddingtona" (2019) oraz międzynarodowe prawa do "The Big Valley".

</doc>
<doc id="3184116" url="https://pl.wikipedia.org/wiki?curid=3184116" title="AEGON International 2014 (mężczyźni)">
AEGON International 2014 (mężczyźni)

AEGON International 2014 – tenisowy turniej ATP rangi ATP World Tour 250 w sezonie 2014 z cyklu AEGON International rozgrywany w dniach 16–21 czerwca 2014 roku w Eastbourne na kortach trawiastych o puli nagród 503 185 euro.

</doc>
<doc id="3184117" url="https://pl.wikipedia.org/wiki?curid=3184117" title="Hrabstwo Nicollet">
Hrabstwo Nicollet

Hrabstwo Nicollet (ang. "Nicollet County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 466,743 mil2 (1 208,86 km2). Według danych z 2010 r. hrabstwo miało 32 727 mieszkańców. Hrabstwo powstało 5 marca 1853 roku, a jego nazwa pochodzi od nazwiska Josepha Nicolleta – francuskiego geografa, znanego z kartograficznego opisu górnego biegu rzeki Missisipi.

</doc>
<doc id="3184119" url="https://pl.wikipedia.org/wiki?curid=3184119" title="Albert Spalding">
Albert Spalding

Albert Goodwill Spalding (ur. 2 września 1850, zm. 9 września 1915) – amerykański baseballista, który występował na pozycji miotacza, menadżer, działacz sportowy, założyciel firmy Spalding.
Kariera zawodnicza.
Pierwszym klubem w karierze zawodniczej Spaldinga był amatorski zespół Rockford Forest Citys, w którym grał w latach 1866–1870. W 1871 przeszedł do Boston Red Stockings, klubu założycielskiego National Association, pierwszej zawodowej ligi baseballowej. W lipcu 1874 wziął udział w pierwszym w historii amerykańskiego baseballu zagranicznym tournée, zorganizowanym przez menadżera Red Stockings Harry’ego Wrighta. Zespół rozegrał czternaście meczów baseballowych (osiem wygranych) i siedem krykietowych (sześć wygranych) w Liverpoolu, Manchesterze, Londynie, Sheffield i Dublinie.
Spalding zwyciężał w klasyfikacji zwycięstw w każdym sezonie National Association, a Red Stockings zdobywali mistrzostwo tej ligi cztery razy z rzędu. W 1875 po jej rozwiązaniu, otrzymał od prezydenta Chicago White Stockings i jednego z założycieli National League Williama Hulberta, propozycję występów w tym klubie; Spalding został grającym menadżerem i kapitanem zespołu. W 1876, inauguracyjnym sezonie National League, zaliczył najwięcej zwycięstw (47), zdobył mistrzostwo ligi i jako pierwszy miotacz w historii zawodowego baseballu osiągnął pułap 250 wygranych w karierze. Po raz ostatni zagrał 31 sierpnia 1878.
Kariera działacza sportowego.
Po zakończeniu kariery zawodniczej w wieku 27 lat został członkiem zarządu klubu Chicago White Stockings, zaś cztery lata później po śmierci Hulberta w kwietniu 1882 jego prezydentem i właścicielem. W latach 1880–1886 zespół prowadzony przez Capa Ansona pięciokrotnie zdobywał mistrzostwo ligi i dwukrotnie wystąpił w World’s Championship Series, raz remisując i raz przegrywając. W 1886 jako pierwszy zorganizował przedsezonowe zgrupowanie, znane pod nazwą spring training. W październiku 1888 z jego inicjatywy rozpoczęto tournée, w którym udział wzięły dwa zespoły złożone z zawodników White Stockings i reszty ligi. Mecze początkowo rozgrywano w Stanach Zjednoczonych, następnie w Honolulu, Australii, Cejlonie, Egipcie, Włoszech, Paryżu i na Wyspach Brytyjskich; ostatni mecz rozegrano w marcu 1889 roku. Funkcję prezydenta pełnił do 1892, a klub sprzedał w kwietniu 1902.
Działalność zawodowa.
W 1876 wraz z bratem Walterem założył firmę A. G. Spalding &amp; Bros i otworzył pierwszy sklep ze sprzętem sportowym w Chicago. W tym samym roku wydał pierwszą książkę zawierającą między innymi zasady gry, statystyki poprzedniego i terminarz następnego sezonu, zaś w 1878 opublikował pierwszy numer przewodnika "Spalding's Base Ball Guide", który ukazywał się do 1939 roku. Od 1878 piłka Spaldinga była jedyną, oficjalnie używaną podczas meczów National League. W 1891 Spalding posiadał dziesięć fabryk sprzętu sportowego, gdzie produkowano między innymi stroje sportowe, piłki baseballowe, piłki tenisowe, rowery, łódki i obuwie sportowe. W 1896 firma Spalding liczyła 3500 pracowników.
Śmierć i Baseball Hall of Fame.
Zmarł 9 września 1915 w wieku 65 lat w San Diego. W 1939 został uhonorowany członkostwem w Baseball Hall of Fame.

</doc>
<doc id="3184121" url="https://pl.wikipedia.org/wiki?curid=3184121" title="Kościół Narodzenia Najświętszej Maryi Panny w Przerośli">
Kościół Narodzenia Najświętszej Maryi Panny w Przerośli

Kościół Narodzenia Najświętszej Maryi Panny w Przerośli – rzymskokatolicki kościół parafialny, znajdujący się w dawnym mieście, obecnie wsi Przerośl, w województwie podlaskim. Należy do dekanatu Filipów diecezji ełckiej.
Obecna świątynia murowana została wzniesiona w stylu neoromańskim w latach 1948-1953 dzięki staraniom księdza Stanisława Kamińskiego na miejscu drewnianej budowli z XIX wieku. Projektantem kościoła był inżynier Wendrowski. Budowla posiada trzy nawy i pokryta jest blachą ocynkowaną. W ołtarzu głównym jest umieszczona płaskorzeźba Matki Bożej z Dzieciątkiem, natomiast w nawie bocznej jest umieszczony obraz Przemienienia Pańskiego z XVIII wieku, w drugiej nawie znajduje się posąg świętego Antoniego.

</doc>
<doc id="3184122" url="https://pl.wikipedia.org/wiki?curid=3184122" title="Arkadiusz z Salamanki">
Arkadiusz z Salamanki

Święty Arkadiusz z Salamanki, również Arkadiusz Afrykańczyk (zm. 13 listopada 437) – męczennik chrześcijański i święty Kościoła Katolickiego.
Żywot.
Arkadiusz był bratem świętych Paschazego i Paulillusa. Służył jako dworzanin króla Wandalskiego - Genezeryka, towarzyszył mu w czasie podróży do Afryki. W czasie antychrześcijańskich prześladowań został postawiony przed sądem jako chrześcijanin, został uwięziony, torturowany, a następnie ścięty wraz ze swymi towarzyszami Paschazym, Probusem i Eutychianem, gdyż stawiali opór herezji arianizmu. Miało mieć to miejsce 13 listopada 437 roku i wtedy przypada też jego wspomnienie liturgiczne.

</doc>
<doc id="3184123" url="https://pl.wikipedia.org/wiki?curid=3184123" title="Dżabhat an-Nursa">
Dżabhat an-Nursa



</doc>
<doc id="3184126" url="https://pl.wikipedia.org/wiki?curid=3184126" title="Mark Geiger">
Mark Geiger

Mark William Geiger (ur. 25 sierpnia 1974) – amerykański sędzia piłkarski pochodzący z Beachwood w stanie New Jersey. W przeszłości był nauczycielem matematyki w jednym z liceów w New Jersey.
Od 2008 jest sędzią FIFA. W 2012 Geiger został wybrany jako jeden z 16 arbitrów do sędziowania na Igrzyskach Olimpijskich w Londynie. 14 stycznia 2014 r. Geiger został mianowany jednym z 25 sędziów na Mistrzostwach Świata w Piłce Nożnej 2014.

</doc>
<doc id="3184133" url="https://pl.wikipedia.org/wiki?curid=3184133" title="Natalja Szywie">
Natalja Szywie

Natalja Grigorjewna Glebowa z d. Szywie (ros. Наталья Григорьевна Глебова z d. Шиве, ur. 30 kwietnia 1963 w Kemerowie) – rosyjska łyżwiarka szybka reprezentująca ZSRR, brązowa medalistka olimpijska oraz brązowa medalistka mistrzostw świata i Europy.
Kariera.
Pierwszy sukces w karierze Natalja Szywie osiągnęła w 1982 roku, kiedy zdobyła brązowy medal podczas mistrzostw Europy w Heerenveen. W zawodach tych wyprzedziły ją jedynie rodaczka Natalja Pietrusiowa oraz Karin Busch z NRD. Na rozgrywanych dwa lata później mistrzostwach świata w wieloboju sprinterskim Trondheim również była trzecia, przegrywając tylko z Karin Enke z NRD i Walentiną Łalenkową. W tym samym roku brała też udział w igrzyskach olimpijskich w Sarajewie, gdzie w biegu na 500 m zdobyła brązowy medal. Na podium oprócz niej stanęły też dwie reprezentantki NRD: Christa Rothenburger i Karin Enke. Zdobyła ponadto sześć złotych medali podczas mistrzostw ZSRR: biegu na 1000 m w 1982 roku, w wieloboju oraz biegach na 3000 i 5000 m w 1983 roku oraz w wieloboju sprinterskim i biegu na 1000 m.

</doc>
<doc id="3184135" url="https://pl.wikipedia.org/wiki?curid=3184135" title="Wasilij Trofimow">
Wasilij Trofimow

Wasilij Dmitrijewicz Trofimow, ros. Василий Дмитриевич Трофимов (ur. 7 stycznia 1919 we wsi Kostino, w guberni moskiewskiej, Rosyjska FSRR, ZSRR, zm. 22 września 1999 w Moskwie) – rosyjski piłkarz, grający na pozycji prawego napastnika, hokeista, zawodnik bandy, reprezentant ZSRR w piłce nożnej i bandy, olimpijczyk, trener piłkarski i bandy.
Kariera piłkarska.
Kariera klubowa.
Wychowanek juniorskiej drużyny Dinamo Bołszewskiej Komuny Pracowniczej. W 1939 rozpoczął karierę piłkarską w klubie Dinamo Moskwa, w którym występował do zakończenia kariery piłkarskiej w 1953.
Kariera reprezentacyjna.
15 lipca 1952 zadebiutował w olimpijskiej reprezentacji Związku Radzieckiego w spotkaniu turnieju olimpijskim z Bułgarią wygranym 2:1. W jej składzie zdobył złoty medal na Olimpiadzie w Helsinkach 1952.
Kariera trenerska.
Po zakończeniu kariery piłkarskiej rozpoczął pracę szkoleniową. W 1952 ukończył Szkołę Trenerską w Państwowym Centralnym Instytucie Wychowania Fizycznego. Od lipca 1963 do lipca 1964 pracował w sztabie szkoleniowym radzieckiej reprezentacji piłkarskiej. Wszystkie inne działania trenerskie związane były z bandy. Łączył funkcje trenera i zawodnika w latach 1951–1952 i 1955-1959, a następnie w latach 1960–1981 prowadził klub bandy Dinamo Moskwa. Od 1964 do 1981 prowadził reprezentację ZSRR w bandy. W latach 1983–1994 pracował na stanowisku dyrektora Szkoły hokeja na trawie Dynamo w Moskwie.
Zmarł 22 września 1999 w Moskwie i został pochowany na tamtejszym Cmentarzu Wagańkowskim.

</doc>
<doc id="3184138" url="https://pl.wikipedia.org/wiki?curid=3184138" title="Wiera Krasnowa">
Wiera Krasnowa

Wiera Iwanowna Krasnowa (ros. Вера Ивановна Краснова, ur. 3 kwietnia 1950 w Omsku) – rosyjska łyżwiarka szybka reprezentująca ZSRR, srebrna medalistka olimpijska.
Kariera.
Największy sukces w karierze Wiera Krasnowa osiągnęła w 1972 roku, kiedy zdobyła srebrny medal w biegu na 500 m podczas igrzysk olimpijskich w Sapporo. W zawodach tych wyprzedziła ją jedynie Amerykanka Anne Henning, a trzecie miejsce zajęła inna reprezentantka ZSRR - Ludmiła Titowa. Na rozgrywanych cztery lata później igrzyskach olimpijskich w Innsbrucku na tym samym dystansie była piąta. Nigdy nie zdobyła medalu mistrzostw świata, jej najlepszym wynikiem było czwarte miejsce wywalczone podczas mistrzostw świata w wieloboju sprinterskim w Göteborgu. W walce o medal lepsza okazała się Kanadyjka Cathy Priestner. Krasnowa trzykrotnie zdobywała mistrzostwo ZSRR w wieloboju sprinterskim, w latach 1969, 1972 i 1976.

</doc>
<doc id="3184140" url="https://pl.wikipedia.org/wiki?curid=3184140" title="Kanakinumab">
Kanakinumab

Kanakinumab (nazwa handlowa "Ilaris", wcześniej znany jako ACZ885) – ludzkie przeciwciało monoklonalne rozpoznające interleukinę 1β. Nie wykazuje zdolności do wywoływania reakcji krzyżowych z innymi interleukinami z rodziny interleukiny 1, włącznie z interleukiną 1α.
Wskazania.
Kanakinumab został zatwierdzony w czerwcu 2009 przez amerykańską Agencję Żywności i Leków oraz w październiku 2009 przez Europejską Agencję Leków jako lek do stosowania w okresowych zespołach zależnych od kriopiryny (CAPS, od ang. "cryopyrin-associated periodic syndrome"). Termin CAPS odnosi się do grupy zespołów autoimmunologicznych, a mianowicie rodzinnego zespołu autoimmunologicznego indukowanego zimnem (FCAS), zespołu Muckle’a-Wellsa i wieloukładowej choroby zapalnej o początku w okresie noworodkowym (NOMID).
Lek został opracowany przez firmę Novartis w celu leczenia reumatoidalnego zapalenia stawów, jednak badań nie zdołano ukończyć do października 2009. W 2008 substancja była poddawana badaniom klinicznym I fazy odnośnie zastosowania w leczeniu przewlekłej obturacyjnej choroby płuc, dny moczanowej i choroby wieńcowej.
Wydane w 2013 roku "Europejskie publiczne sprawozdanie oceniające" (EPAR) dotyczące leku "Ilaris" dopuszcza jego zastosowanie poza zespołami z grupy CAPS w:
Działanie.
U pacjentów z CAPS i SIJA kanakinumab ogranicza stan zapalny poprzez wiązanie produkowanej w nadmiarze prozapalnej interleukiny 1β. Natomiast w ostrym dnawym zapaleniu stawów gromadzące się złogi kryształów moczanów w stawach powodują w następstwie wzrost stężenia interleukiny 1β. Związanie interleukiny przez kanakinumab pozwala ograniczyć objawy zapalne towarzyszące chorobie.

</doc>
<doc id="3184142" url="https://pl.wikipedia.org/wiki?curid=3184142" title="Hokejowa Liga Mistrzów (2014/2015)">
Hokejowa Liga Mistrzów (2014/2015)

Hokejowa Liga Mistrzów 2014/2015 będzie pierwszą edycją turnieju hokejowego, jeśli uwzględnić edycje "European" oraz "Nordic Trophy" (rozgrywany od 2006 roku) będzie to dziewiąta edycja tego turnieju. Runda zasadnicza rozpocznie się 21 sierpnia 2014 roku, a zakończy w lutym 2014 roku. Runda pucharowa rozpocznie się 4 listopada, a zakończy się finałowym spotkaniem 3 lutego 2014 roku.
Uczestnicy.
W rozgrywkach będzie uczestniczyć 44 zespoły z 11 lig europejskich z 12 państw. Wszyscy uczestnicy turnieju zostali ogłoszeni 13 maja 2014 roku w Zurychu. Drużyny zostały podzielone na sposób kwalifikacji do rozgrywek na trzy grupy:
Terminarz.
Terminarz rozgrywek przedstawia się następująco:
Faza grupowa.
Faza grupowa rozporządzenie się w dniu 21 sierpnia i zakończy w 8 października 2014 roku. 44 drużyny zostały podzielone na jedenaście grup po cztery zespoły każda. Każda drużyna zagra systemem kołowym mecz i rewanż w swojej grupie, grając po trzy mecze w domu oraz na wyjeździe, dając 6 gier przypadającej na jedną drużynę. W sumie rozegranych zostanie 132 spotkania fazy grupowej. Zwycięzcy każdej z grup awansuje do fazy pucharowej. Grono 16 drużyn, które będzie uczestniczyć w fazie pucharowej uzupełni 5 drużyn z drugich miejsc z najlepszym bilansem punktowym. Format spotkań (czyli sposób rozgrywania spotkań w przypadku nie rozstrzygnięcia w ciągu 60 regulaminowych minut dotychczas nie zostały ogłoszone.
Terminarz spotkań został okazany 2 czerwca 2014 roku. 30 zespołów swój pierwszy mecz rozegra 21 sierpnia, zaś pozostałe dzień później.
Losowanie.
Skład jedenastu grup został wylosowany 21 maja 2014 w Mińsku podczas kongresu Międzynarodowej Federacji Hokeja na Lodzie (IIHF). O rozstawieniu zespołów decydowały wyniki poszczególnych klubów w ostatnim sezonie ligowym oraz miejsce kraju z której liga pochodziła w rankingu IIHF. Głównymi kryteriami było:
Oto podział drużyn na koszyki podczas losowania:
Tabele.
W wyniku losowania z 21 maja 2014 zespoły podzielono w następujący sposób do jedenastu grup od A do K.
Legenda:
Grupa A
Grupa B
Grupa C
Grupa D
Grupa E
Grupa F
Grupa G
Grupa H
Grupa I
Grupa J
Grupa K
Faza pucharowa.
Rozstawienie.
Po zakończeniu sezonu zasadniczego 16 zespołów zapewniło sobie start w fazie pucharowej. Wśród nich znalazło się jedenastu zwycięzców grup oraz pięć drużyn z drugich miejsc z najlepszymi bilansami punktów w fazie grupowej. Spośród 11 zwycięzców grup, ośmiu w pierwszej rundzie zostaną rozstawione podczas losowania 1/8 finału. W dalszych rundach nie występuje rozstawienie.
Pierwsza runda rozpocznie się 4 listopada 2014, zaś zakończenie rywalizacji odbędzie się w finałowym spotkaniu, które odbędzie się 3 lutego 2015.
Drzewko play-off.
Po zakończeniu sezonu zasadniczego rozpocznie się walka o mistrzostwo ligi w fazie pucharowej, która rozgrywana będzie w czterech rundach. Drużyna, która zajęła wyższe miejsce w sezonie zasadniczym w nagrodę zostaje gospodarzem rewanżowego meczu. Z tym, że najlepsza drużyna fazy grupowej (w tym wypadku Frölunda HC) zawsze jest gospodarzem rewanżu. Trzy rundy rozgrywane są w formuje mecz-rewanż, zaś finał rozgrywany jest na lodowisku lepszej drużyny fazy grupowej. Jeżeli w rezultacie dwumeczu wystąpi remis, zostanie rozegrana 10 minutowa dogrywka, jeżeli w tym czasie nie padnie bramka rozegrane zostaną rzuty karne. W finale jeżeli w regulaminowym czasie nie padnie bramka, zostanie rozegrana 20 minutowa dogrywka, a w razie braku rozstrzygnięcia rzuty karne.
Legenda: * - zwycięstwo po rzutach karnych
Nagrody.
44 zespoły będą walczyć o sumę 1,5 mln euro. Podział pieniędzy nie został dotychczas ogłoszony.

</doc>
<doc id="3184145" url="https://pl.wikipedia.org/wiki?curid=3184145" title="Jerzy Szaflik">
Jerzy Szaflik

Jerzy Zygmunt Szaflik (ur. 5 lutego 1944 w Wikłowie) – polski okulista, profesor nauk medycznych, specjalista w zakresie chorób oczu.
Życiorys.
Ukończył II LO im. R. Traugutta w Częstochowie (1961). Studia lekarskie (dyplom - 1969), doktorat i habilitację zdobywał na Śląskiej Akademii Medycznej w Katowicach (Katedra i Klinika Okulistyki - kolejno: asystent od 1971, st. asystent, adiunkt 1975-81, docent 1982-89 i prof. ndzw. 1990-91). W 1991 w wyniku konkursu został kierownikiem Kliniki Okulistyki II Wydziału Lekarskiego Akademii Medycznej w Warszawie. W 1995 roku zainicjował budowę Samodzielnego Publicznego Klinicznego Szpitala Okulistycznego (SPKSO) w Warszawie, którego od chwili powstania jest dyrektorem. Od 1998 był kierownikiem Katedry i Kliniki Okulistyki II Wydziału Lekarskiego Warszawskiego Uniwersytetu Medycznego. Katedrą i Kliniką kierował do czasu przejścia na emeryturę w 2014 roku (funkcję kierownika objął po nim jego syn, Jacek, który także jest profesorem okulistyki).
W latach 2004-2010 był przewodniczącym Polskiego Towarzystwa Okulistycznego. Redaktor naczelny dwóch kwartalników okulistycznych: "Okulistyki" oraz "Kontaktologii i Optyki Okulistycznej". Swoje prace publikował m.in. w „Eye &amp; Contact Lens", „Acta Ophthalmologica Scandinavica" oraz „Cornea”.
Członek komitetu redakcyjnego kwartalnika naukowego "Klinika Oczna" (organ Polskiego Towarzystwa Okulistycznego). Członek Komitetu Nauk Klinicznych PAN. Wiceprzewodniczący Centralnej Komisji do Spraw Stopni i Tytułów w kadencji 2013-2016. Jest właścicielem warszawskiego Centrum Mikrochirurgii Oka "Laser".
W sierpniu 2012 minister zdrowia Bartosz Arłukowicz odwołał Jerzego Szaflika z funkcji konsultanta krajowego ds. okulistyki, szefa Banku Tkanek Oka oraz członka Krajowej Rady Transplantacyjnej pod zarzutem rzekomych nieprawidłowości w jego prywatnej klinice. Decyzja napotkała opór Polskiego Towarzystwa Okulistycznego. W marcu 2013 Prokuratura Okręgowa w Warszawie umorzyła dochodzenie z uwagi na brak cech przestępstwa. Jerzy Szaflik odwołał się do sądu pracy (sprawę przegrał) oraz do sądu administracyjnego (w kwietniu 2013 WSA w Warszawie uznało, że minister zdrowia nie mógł odwołać J. Szaflika bez pełnego uzasadnienia i że taka decyzja podlega kontroli sądowej).
W 2015 ukazała się książka "Ostry punkt widzenia" - wywiad-rzeka z Jerzym Szaflikiem, który przeprowadził Artur Howzan (wyd. Grupa M-D-M, ).

</doc>
<doc id="3184147" url="https://pl.wikipedia.org/wiki?curid=3184147" title="Irina Jegorowa">
Irina Jegorowa

Irina Nikołajewna Jegorowa (ros. Ирина Николаевна Егорова, ur. 8 kwietnia 1940 w Moskwie) – rosyjska łyżwiarka szybka reprezentująca ZSRR, dwukrotna medalistka olimpijska.
Kariera.
Największe sukcesy w karierze Irina Jegorowa osiągnęła w 1964 roku, kiedy zdobyła dwa medale m podczas igrzysk olimpijskich w Innsbrucku. W swoim pierwszym starcie, biegu na 500 m, zajęła drugie miejsce rozdzielając dwie rodaczki: Lidiję Skoblikową oraz Tatjanę Sidorową. Dwa dni później była też druga na dwukrotnie dłuższym dystansie, ponownie przegrywając ze Skoblikową, a wyprzedzając Finkę Kaiję Mustonen. Na rozgrywanych cztery lata później igrzyskach olimpijskich w Grenoble była dziewiąta w biegu na 500 m i piąta na 1000 m. Nigdy nie zdobyła medalu mistrzostw świata, jej najlepszym wynikiem było czwarte miejsce wywalczone podczas wielobojowych mistrzostw świata w Karuizawie w 1963 roku i rozgrywanych trzy lata później wielobojowych mistrzostw świata w Trondheim. W pierwszym przypadku w walce o medal lepsza okazała się Walentina Stienina, a w drugim pokonała ją Stien Kaiser z Holandii. Jegorowa trzykrotnie zdobywała medale mistrzostw ZSRR na dystansie 500m: złoty w 1963 roku, srebrny w 1969 roku i brązowy w 1968 roku.
Po zakończeniu kariery pracowała jako nauczycielka.

</doc>
<doc id="3184148" url="https://pl.wikipedia.org/wiki?curid=3184148" title="Konsulat RP w Detroit">
Konsulat RP w Detroit

Konsulat RP w Detroit ("Consulate of the Republic of Poland in Detroit") – polska placówka konsularna działająca w okresie między- i powojennym w Detroit.
Urząd powołano w 1921 w Detroit w randze Konsulatu RP, który działał do 1945. Po wojnie reaktywowany w 1945 jako Konsulat PRL, zaś po kilku latach działalności zamknięty.
W okresie II wojny światowej funkcjonowała w budynku Konsulatu RP w Detroit placówka Samodzielnej Ekspozytury Wywiadowczej/Samodzielnej Placówki Wywiadowczej w Nowym Jorku Oddziału II Sztabu Naczelnego Wodza (-1943) o kryptonimie „Mandan”.
Siedziba.
Konsulat mieścił się przy 80 E. Garfield Ave. (1922-1932), w domu jednorodzinnym z 1915 przy 7620 Dexter Boulevard (1942-1945).

</doc>
<doc id="3184149" url="https://pl.wikipedia.org/wiki?curid=3184149" title="Tatjana Sidorowa">
Tatjana Sidorowa

Tatjana Aleksandrowna Sidorowa (ros. Татьяна Александровна Сидорова, ur. 25 lipca 1936 w Czelabińsku) – rosyjska łyżwiarka szybka reprezentująca ZSRR, brązowa medalistka olimpijska.
Kariera.
Największy sukces w karierze Tatjana Sidorowa osiągnęła w 1964 roku, kiedy zdobyła brązowy medal w biegu na 500 m podczas igrzysk olimpijskich w Innsbrucku. W zawodach tych wyprzedziły ją jedynie dwie rodaczki: Lidija Skoblikowa oraz Irina Jegorowa. Na rozgrywanych cztery lata później igrzyskach olimpijskich w Grenoble była dziewiąta na tym samym dystansie. Nigdy nie zdobyła medalu mistrzostw świata, jej najlepszym wynikiem było dwunaste miejsce wywalczone podczas mistrzostw świata w wieloboju sprinterskim w West Allis w 1970 roku. Na arenie krajowej zdobyła brązowy medal mistrzostw ZSRR w wieloboju w 1968 roku, a także trzykrotnie zwyciężała na dystansach: na 500 m w latach 1968 i 1970 oraz na 1000 m w 1966 roku.
Ustanowiła pięć rekordów świata (w tym dwa nieoficjalne).

</doc>
<doc id="3184150" url="https://pl.wikipedia.org/wiki?curid=3184150" title="Natalja Donczenko">
Natalja Donczenko

Natalja Siergiejewna Donczenko (ros. Наталья Сергеевна Донченко, ur. 25 sierpnia 1932 w Moskwie, zm. 11 lipca 2022 w Niżnym Nowogrodzie) – rosyjska łyżwiarka szybka reprezentująca ZSRR, srebrna medalistka olimpijska.
Kariera.
Największy sukces w karierze Natalja Donczenko osiągnęła w 1960 roku, kiedy zdobyła srebrny medal w biegu na 500 m podczas igrzysk olimpijskich w Squaw Valley. W zawodach tych wyprzedziła ją Helga Haase z NRD, a trzecie miejsce zajęła Amerykanka Jeanne Ashworth. Została tym samym pierwszą w historii radziecką panczenistką, która zdobyła medal olimpijski. Był to jednak jej jedyny start olimpijski. Nigdy nie zdobyła medalu mistrzostw świata, jej najlepszym wynikiem było czwarte miejsce wywalczone podczas wielobojowych mistrzostw świata w Östersund w 1960 roku. W walce o podium lepsza okazała się jej rodaczka Lidija Skoblikowa. Trzykrotnie zdobywała medale mistrzostw ZSRR na dystansie 500 m: złoty w 1952 roku, srebrny w 1956 roku brązowy w 1960 roku.

</doc>
<doc id="3184152" url="https://pl.wikipedia.org/wiki?curid=3184152" title="Polskie Przedsiębiorstwo Filmowe Popfilm">
Polskie Przedsiębiorstwo Filmowe Popfilm

Polskie Przedsiębiorstwo Filmowe Popfilm – polska wytwórnia filmowa, założona w 1926 roku w Poznaniu. 
Historia.
Pierwszą siedzibą wytwórni był budynek kina Apollo, od którego Popfilm wynajmował część pomieszczeń (w tym sala balowa, zaadaptowana jako atelier). W latach 1927–1932 firma dysponowała własnym budynkiem, w Willi Flora na ulicy Grunwaldzkiej nr 3. Mieściło się tam zarówno atelier, jak i nowoczesne laboratorium. 
Wytwórnia zrealizowała m.in. filmy "Uśmiechy życia" (1927, reż. Czesław Dembiński), "Milionowy spadkobierca" (1928, reż. Janusz Warnecki), a także inne obrazy dokumentalne i fabularyzowane, propagujące walory Poznania i Wielkopolski.

</doc>
<doc id="3184153" url="https://pl.wikipedia.org/wiki?curid=3184153" title="Wunderino Arena">
Wunderino Arena

Wunderino Arena (wcześniej jako "Ostseehalle" i "Sparkassen-Arena") – obiekt widowiskowo-sportowy w Kilonii, otwarty w 1951 roku (oficjalnie 1 maja 1952 roku). Z hali korzysta klub piłki ręcznej THW Kiel.
Podczas wydarzeń muzycznych obiekt może pomieścić 13 500 osób, a na meczach piłki ręcznej – 10 250.
W hali rozgrywano mecze fazy grupowej Mistrzostw Świata w Piłce Ręcznej Mężczyzn 2007.

</doc>
<doc id="3184155" url="https://pl.wikipedia.org/wiki?curid=3184155" title="Ostseehalle">
Ostseehalle



</doc>
<doc id="3184157" url="https://pl.wikipedia.org/wiki?curid=3184157" title="Topshelf Open 2014 (mężczyźni)">
Topshelf Open 2014 (mężczyźni)

Topshelf Open 2014 – tenisowy turniej ATP rangi ATP World Tour 250 w sezonie 2014 z cyklu Rosmalen Open rozgrywany w dniach 15–21 czerwca 2014 roku w ’s-Hertogenbosch na kortach trawiastych o puli nagród 426 605 euro.

</doc>
<doc id="3184158" url="https://pl.wikipedia.org/wiki?curid=3184158" title="Jeanne Ashworth">
Jeanne Ashworth

Jeanne Chesley Ashworth (ur. 1 lipca 1938 w Burlington, zm. 4 października 2018 w Wilmington) – amerykańska łyżwiarka szybka, brązowa medalistka olimpijska.
Kariera.
Największy sukces w karierze Jeanne Ashworth osiągnęła w 1960 roku, kiedy zdobyła brązowy medal w biegu na 500 m podczas igrzysk olimpijskich w Squaw Valley. W zawodach tych wyprzedziły ją Helga Haase z NRD oraz Natalja Donczenko z ZSRR. Na tych samych igrzyskach była ósma w biegach na 1000 i 3000 m oraz jedenasta na 1500 m. Na rozgrywanych cztery lata później igrzyskach olimpijskich w Innsbrucku jej najlepszym wynikiem było czwarte miejsce w biegu na 500 m. W walce o podium lepsza okazała się Tatjana Sidorowa z ZSRR. Brała także udział w igrzyskach w Grenoble w 1968 roku, zajmując między innymi siódme miejsce na 500 m i dziesiąte na dystansie 3000 m. Nigdy nie zdobyła medalu mistrzostw świata, jej najlepszym wynikiem było dziesiąte miejsce wywalczone podczas wielobojowych mistrzostw świata w Imatra w 1962 roku i rozgrywanych rok później wielobojowych mistrzostw świata w Karuizawie.

</doc>
<doc id="3184162" url="https://pl.wikipedia.org/wiki?curid=3184162" title="Sztubaje">
Sztubaje



</doc>
<doc id="3184164" url="https://pl.wikipedia.org/wiki?curid=3184164" title="Samochód autonomiczny">
Samochód autonomiczny

Pojazd autonomiczny ( – ), pojazd zdalnie połączony i zautomatyzowany (ang. – ), także: samochód samosterujący (ang. ), samochód autonomiczny (ang. ), pojazd bez kierowcy (ang. ), lądowy pojazd bezzałogowy (ang. ) – „pojazd samochodowy, wyposażony w systemy sprawujące kontrolę nad ruchem tego pojazdu i umożliwiające jego ruch bez ingerencji kierującego”.
Pojazdy autonomiczne można podzielić według funkcji, jaką pełnią na trzy grupy:
Najczęściej samochody autonomiczne to przeróbki pojazdów dostępnych na rynku (np. Toyota Prius, Audi TT itd.). Potrafią one wykrywać przeszkody i poruszać się po drogach bez udziału człowieka.
Samochody autonomiczne używają technik typu lidar, radar, GPS, widzenie komputerowe w celu nawigacji i omijania przeszkód.
Wiele dużych firm zbudowało własne samochody autonomiczne, np.: Mercedes-Benz, General Motors, Bosch, Nissan, Toyota, Audi, Volvo, Nvidia i Google.
Testy pojazdów autonomicznych.
Świat.
W latach 2004–2007 prace nad samochodami autonomicznymi nabrały tempa dzięki Darpa Grand Challenge.
Od 10 maja 2018 roku samochody autonomiczne mają prawo zabierać pasażerów na pokład w stanie Kalifornia.
Google oferuje darmowe przejazdy dla mieszkańców, w Arizonie, na obszarze dwukrotnie większym niż San Francisco.
W grudniu 2020 rozpoczęto testowanie autonomicznej taksówki("RoboTaxi") na ulicach liczącego ponad 13 milionów mieszkańców Shenzhen w Chinach. Są to pojazdy autonomiczne 5 poziomu firmy AutoX, a więc nie muszą nawet posiadać kierownicy czy pedałów by się poruszać po drogach.
31 maja 2021 roku odcięto decyzją władz chińskich Liwan (część kantonu) zamieszkiwany przez ludzi. Powodem był wzrost liczby zakażeń wynikający z pandemii. Aby ograniczyć rozprzestrzeniania się wirusa, pozwolono na transporty żywności, leków i testów przy użyciu pojazdów autonomicznych. Baidu Apollo i WeRide według dziennikarzy rzuciły do akcji wszystkie wolne pojazdy autonomiczne jakie miały – na ulicach pojawiły się robotaksówki oraz robo-autobusy. Wszystkie działały całkowicie autonomicznie bez człowieka za kierownicą, nawet w formie zabezpieczenia jak podczas niektórych testów.
7 października 2021 – koncern General Motors zaprezentował system "Ultra Cruise" - ich autopilot pozwala na jazdę samochodu bez kierowcy w 95% sytuacji na dowolnej drodze publicznej i prywatnej.
Polska.
Gdańsk.
W Gdańsku, w ciągu dwudziestu czterech dni we wrześniu 2019 roku, dzięki udziałowi miasta w międzynarodowym projekcie Sohjoa Baltic, prowadzone były badania, promocja i testy zautomatyzowanych, poruszających się bez kierowcy elektrycznych minibusów EasyMile EZ10, jako części łańcucha transportu publicznego, a w szczególności połączeń "".
Pozostałe.
W 2019 roku miały odbyć się testy samochodu autonomicznego w Polsce, na odcinku autostrady A4 Kraków – Tarnów.
Ustawodawstwo.
Polska.
W polskim prawie definicja pojazdu autonomicznego oraz warunki wykorzystania dróg na potrzeby prac badawczych nad pojazdami autonomicznymi zostały wprowadzone Ustawą z dnia 11 stycznia 2018 r. o elektromobilności i paliwach alternatywnych (), która zmieniła Ustawę z dnia 20 czerwca 1997 r. – Prawo o ruchu drogowym () poprzez dodanie do rozdziału 5 "Porządek i bezpieczeństwo ruchu na drogach" oddziału 6 "Wykorzystanie dróg na potrzeby prac badawczych nad pojazdami autonomicznymi".
Definicja z art. 65k Prawa o ruchu drogowym brzmi następująco:&gt;:"Art. 65k. Ilekroć w niniejszym oddziale jest mowa o pojeździe autonomicznym, należy przez to rozumieć pojazd samochodowy, wyposażony w systemy sprawujące kontrolę nad ruchem tego pojazdu i umożliwiające jego ruch bez ingerencji kierującego, który w każdej chwili może przejąć kontrolę nad tym pojazdem."
Zgodnie z art. 65l ust. 1 Prawa o ruchu drogowym, na polskich drogach możliwe jest przeprowadzanie testów pojazdów na określonych w ustawie zasadach:
"Art. 65l. 1. Prowadzenie prac badawczych związanych z testowaniem pojazdów autonomicznych w ruchu drogowym na drogach publicznych, w szczególności na potrzeby zastosowania pojazdów autonomicznych w transporcie zbiorowym i realizacji innych zadań publicznych, jest możliwe pod warunkiem spełnienia wymagań bezpieczeństwa i uzyskania zezwolenia na przeprowadzenie tych prac."
Stany Zjednoczone.
Pod koniec 2013 roku cztery stany USA, Nevada, Floryda, Kalifornia i Michigan, miały już uchwalone prawo zezwalające na poruszanie się samochodów autonomicznych po drogach publicznych.
Poziomy autonomiczności.
Jest 6 poziomów autonomii pojazdu:
Historia osiągania poziomów autonomiczności pojazdu.
Przykłady dla samochodów osobowych, dostępnych w sprzedaży dla zwykłego użytkownika:
Poza tym przedstawiciele amerykańskiego przedsiębiorstwa Tesla stwierdzili, że od 2016 roku każdy ich nowy pojazd ma wystarczające możliwości sprzętowe, by ich samochody sterowane były samoczynnie i niezależnie.

</doc>
<doc id="3184166" url="https://pl.wikipedia.org/wiki?curid=3184166" title="Konsulat RP w Buffalo">
Konsulat RP w Buffalo

Konsulat RP w Buffalo ("Consulate of the Republic of Poland in Buffalo") – polska placówka konsularna działająca w okresie międzywojennym w Buffalo.
Urząd powołano w 1920 w Buffalo w randze Wicekonsulatu RP, któremu następnie podniesiono rangę do Konsulatu i który działał do 1932.
Siedziba.
Konsulat mieścił się przy 761 Filmore Ave. (1920-1925), 617 Filmore Ave. (1925-1930) i 636 Delaware Ave. (1930-1932).

</doc>
<doc id="3184167" url="https://pl.wikipedia.org/wiki?curid=3184167" title="Kalkwand (Sztubaje)">
Kalkwand (Sztubaje)



</doc>
<doc id="3184170" url="https://pl.wikipedia.org/wiki?curid=3184170" title="Ratusz w Lubawce">
Ratusz w Lubawce

Ratusz w Lubawce – został wzniesiony w latach 1723-1725 w stylu klasycystycznym, w kolejnych latach został zniszczony w pożarze, a następnie odbudowany. Obecnie jest siedzibą władz miejskich Lubawki.
Historia.
Ratusz w Lubawce został wzniesiony w latach 1723-1725 według projektu Felixa Antona Hammerschmiedta, pochodzącego ze Świdnicy. W roku 1734 budynek spłonął, w roku 1781 został odbudowany, a w roku 1862 przeprowadzono remont kapitalny i wzniesiono nową wieżę. 
Decyzją wojewódzkiego konserwatora zabytków z dnia 11 maja 1981 roku ratusz został wpisany do rejestru zabytków.
Architektura.
Ratusz jest budowlą klasycystyczną, wzniesioną na planie prostokąta, ma dwa i trzy trakty pomieszczeń i jest nakryty dachami wielospadowymi. Na ścianie frontowej widnieje płytki pseudoryzalit o trzech osiach, ujęty pilastrami w wielkim porządku. W osi ryzalitu jest półkolisty portal, a na nim widnieje herb miasta. Ryzalit zwieńczony jest trójkątnym szczytem, z którego wyrasta wysmukła neogotycka wieża z tarczami zegarowymi, nakryta ostrosłupowym hełmem. Na parterze budynku jest obszerna sień, a obok szereg sal z zachowanymi sklepieniami kolebkowymi z lunetami. W południowo-zachodnim narożniku budynku jest posąg św. Jan Nepomucena, ustawiony zaraz po zakończeniu budowy obiektu. Obecnie ratusz jest siedzibą władz samorządowych i administracyjnych Lubawki. 

</doc>
<doc id="3184171" url="https://pl.wikipedia.org/wiki?curid=3184171" title="Gerrit Cole">
Gerrit Cole

Gerrit Alan Cole (ur. 8 września 1990) – amerykański baseballista występujący na pozycji miotacza w New York Yankees.
Przebieg kariery.
College.
Cole studiował na University of California w Los Angeles, gdzie w latach 2009–2011 grał w drużynie uniwersyteckiej UCLA Bruins. W 2010 był w składzie reprezentacji USA na turnieju World University Baseball Championship, na którym zdobył srebrny medal.
Pittsburgh Pirates.
W 2011 został wybrany w pierwszej rundzie z numerem pierwszym przez Pittsburgh Pirates i został pierwszym baseballistą z uczelni UCLA, wybranym z numerem jeden draftu MLB. W 2012 i 2013 grał w zespołach farmerskich Pirates, między innymi w Indianapolis Indians, reprezentującym poziom Triple-A.
8 czerwca 2013 z powodu kontuzji dwóch starterów zespołu z Pittsburgha, Wandy'ego Rodrigueza i Jamesa McDonalda, został przesunięty do 40-osobowego składu Pirates i trzy dni później zaliczył debiut w Major League Baseball w meczu przeciwko San Francisco Giants na PNC Park, w którym zanotował zwycięstwo i zaliczył w swoim pierwszym podejściu do odbicia "two-run single". 7 września 2014 w spotkaniu z Chicago Cubs zdobył pierwszego home runa w MLB.
W lipcu 2015 został po raz pierwszy w karierze powołany do NL All-Star Team. 27 lipca 2016 w wygranym przez Pirates 10–1 meczu ze Seattle Mariners, rozegrał swój pierwszy w MLB pełny mecz.
Houston Astros.
W styczniu 2018 w ramach wymiany zawodników przeszedł do Houston Astros. 4 maja 2018 w meczu przeciwko Arizona Diamondbacks zaliczył pierwszy w swojej karierze complete game shutout. W całym spotkaniu zanotował 16 strikeoutów.
New York Yankees.
18 grudnia 2019 podpisał dziewięcioletni kontrakt z New York Yankees.

</doc>
<doc id="3184174" url="https://pl.wikipedia.org/wiki?curid=3184174" title="Topshelf Open 2014 (kobiety)">
Topshelf Open 2014 (kobiety)

Topshelf Open 2014 – tenisowy turniej WTA w sezonie 2014 z cyklu Rosmalen Open rozgrywany w dniach 15–21 czerwca 2014 roku w ’s-Hertogenbosch na kortach trawiastych o puli nagród 250 000 dolarów amerykańskich.

</doc>
<doc id="3184242" url="https://pl.wikipedia.org/wiki?curid=3184242" title="Josh Donaldson">
Josh Donaldson

Joshua Adam Donaldson (ur. 8 grudnia 1985) – amerykański baseballista występujący na pozycji trzeciobazowego w Atlanta Braves.
Przebieg kariery.
Donaldson studiował na Auburn University, gdzie w latach 2005–2007 grał w drużynie uniwersyteckiej Auburn Tigers. W czerwcu 2007 został wybrany w pierwszej rundzie draftu z numerem 48. przez Chicago Cubs, jednak rok później w ramach wymiany zawodników przeszedł do Oakland Athletics. W Major League Baseball zadebiutował 30 kwietnia 2010 w meczu przeciwko Toronto Blue Jays jako pinch hitter. Dzień później w meczu z Blue Jays zdobył pierwszego home runa w MLB. Po rozegraniu dziesięciu meczów w MLB, został przesunięty do zespołu farmerskiego Athletics, Sacramento River Cats z Triple-A, w którym grał również w sezonie 2011.
12 kwietnia 2013 w spotkaniu z Detroit Tigers w drugiej połowie dwunastej zmiany zdobył pierwszego walk-off home runa, zaś 7 czerwca 2013 w meczu z Chicago White Sox pierwszego grand slama w MLB.
W lipcu 2014 po raz pierwszy wystąpił w Meczu Gwiazd. W listopadzie 2014 w ramach wymiany zawodników przeszedł do Toronto Blue Jays. W 2015 zaliczył najwięcej RBI w American League (123), po raz pierwszy otrzymał nagrodę Silver Slugger Award i został wybrany najbardziej wartościowym zawodnikiem w lidze.
31 lipca 2018 został zawodnikiem Cleveland Indians, zaś w listopadzie 2018 Atlanta Braves.

</doc>
<doc id="3184245" url="https://pl.wikipedia.org/wiki?curid=3184245" title="Jurij Nyrkow">
Jurij Nyrkow

Jurij Aleksandrowicz Nyrkow, ros. Юрий Александрович Нырков (ur. 29 czerwca 1924 w mieście Wysznij Wołoczok, w guberni twerskiej, Rosyjska FSRR, ZSRR, zm. 20 grudnia 2005 w Moskwie) – rosyjski piłkarz, grający na pozycji obrońcy, reprezentant ZSRR, olimpijczyk.
Kariera piłkarska.
Kariera klubowa.
Wychowanek klubu Krylja Sowietow Moskwa. W 1942 został powołany do wojska, skąd skierowano go do Artyleryjskiej Szkoły Technicznej w Tambowie. Po jej ukończeniu w maju 1943 jako młodszy porucznik wysłany na Front Kaliniński. Po zreformowaniu jednostki uczestniczył w wyzwoleniu Polski, doszedł ze swoim pułkiem do Szczecina. 11 maja 1945 zakończył wojnę na ulicach Berlina. W 1945 rozpoczął karierę piłkarską najpierw w drużynie Grupy Wojsk Radzieckich w Niemczech. Podczas meczów towarzyskich z CDKA Moskwa otrzymał propozycję zasilenia składu głównej drużyny wojskowej. W maju 1947 został służbowo przeniesiony do Moskwy. Najpierw bronił barw drużyny rezerwowej, a od 1948 występował w pierwszej drużynie do jej rozformowania w 1952. W 1953 został piłkarzem MWO Moskwa. Zakończył karierę piłkarską w 1954 w odrodzonym CDSA Moskwa.
Kariera reprezentacyjna.
15 lipca 1952 zadebiutował w reprezentacji Związku Radzieckiego w wygranym 2:1 meczu z Bułgarią. W jej składzie zdobył złoty medal na Olimpiadzie w Helsinkach 1952.
Kariera zawodowa.
Po zakończeniu kariery piłkarskiej kontynuował służbę wojskową. W 1952 ukończył Szkołę Trenerską w Państwowym Centralnym Instytucie Wychowania Fizycznego. Do 1964 pracował w Grupie Wojsk Radzieckich w Niemczech. Potem był przeniesiony do Moskwy. Do października 1989 był szefem działu kadr Głównego Sztabu Generalnego ZSRR. Odszedł na emeryturę w stopniu generalmajora. Potem pracował na stanowisku Przewodniczącego Federacji Piłki Nożnej Rosyjskiej FSRR, jednocześnie pełniąc funkcje Wiceprzewodniczącego Federacji Piłki Nożnej ZSRR (1990-1991). Po rozpadzie ZSRR w 1992 stał na czele Komitetu Weteranów Rosyjskiego Związku Piłki Nożnej, a od 1995 pracował na stanowisku Prezesa Funduszu Weteranów Wojskowej Piłki Nożnej im. G. Fiedotowa.
Zmarł 20 grudnia 2005 w Moskwie i został pochowany na tamtejszym Cmentarzu Trojekurowskim.

</doc>
<doc id="3184247" url="https://pl.wikipedia.org/wiki?curid=3184247" title="Roman Burnatowicz">
Roman Burnatowicz

Roman Apolinary Burnatowicz (ur. 7 kwietnia 1891 w Obertynie, zm. 26 października 1975 w Przemyślu) – pułkownik audytor Wojska Polskiego II RP.
Życiorys.
Urodził się w Obertynie w Galicji. W czasie I wojny światowej walczył w szeregach cesarskiej i królewskiej armii. Na stopień chorążego został mianowany ze starszeństwem z dniem 1 maja 1915 roku w korpusie oficerów rezerwy piechoty. W 1918 roku jego oddziałem macierzystym był pułk piechoty Nr 89.
W 1919 roku uzyskał tytuł magistra praw na Uniwersytecie Lwowskim. Ukończył aplikację sądową po czym wstąpił do Wojska Polskiego. Awansował na majora Korpusu Sądowego ze starszeństwem z dniem 1 lipca 1923 roku. W latach 20. był asystentem prokuratora Wojskowego Sądu Okręgowego Nr X w Przemyślu. Następnie był w tym sądzie kolejno podprokuratorem, sędzią śledczym, sędzią orzekającym i zastępcą szefa sądu do 31 sierpnia 1939 roku. 
W czasie wojny obronnej 1939 roku był wojskowym prokuratorem okręgowym w Przemyślu. Ukrył klubowe pamiątki, dzięki czemu przetrwały wojnę. Po zakończeniu walk przedostał się do Rumunii. Następnie wyjechał do Francji. Jako podpułkownik był od 1 marca 1940 roku szefem Sądu Polowego nr 3 przy 2 Dywizji Strzelców Pieszych. 21 maja 1940 roku został przeniesiony do Sądu Polowego nr 1 i w jego składzie wziął udział w kampanii francuskiej. 
Zdołał przedostać się do Wielkiej Brytanii. Był szefem 1 Sądu Polowego 1 Dywizji Grenadierów. 2 czerwca 1943 roku został przeniesiony na stanowisko szefa 8 Sądu Polowego 1 Dywizji Pancernej. Awansował na pułkownika. Był prokuratorem, a pod koniec wojny sędzią Najwyższego Sądu Wojskowego w Londynie. 
W 1946 roku powrócił do Polski. Był działaczem Polonii Przemyśl. Zorganizował i pracował w Zespole Adwokackim nr 1 w Przemyślu. W 1969 roku przeszedł na emeryturę. Zmarł 26 października 1975 roku w Przemyślu i został pochowany na Cmentarzu Głównym (kwatera RII-1-4).

</doc>
<doc id="3184254" url="https://pl.wikipedia.org/wiki?curid=3184254" title="Frevo">
Frevo

Frevo – brazylijska muzyka taneczna, powstała w Recife (Pernambuco) w drugiej połowie XIX wieku, uprawiana głównie podczas karnawałów ulicznych. Charakteryzuje się żywym tempem, czerpiąc z muzyki marszowej, brazylijskiego tango, square dance i polki. Towarzyszący jej taniec bazuje na ruchach capoeiristas i improwizacji. 
W 2012 roku "Frevo" zostało wpisane na listę niematerialnego dziedzictwa UNESCO.
Historia.
"Frevo" powstało w drugiej połowie XIX wieku w centrum miasta Recife, w okresie jego uprzemysłowienia, kiedy po abolicji niewolnictwa formowała się nowa klasa robotnicza. W dzielnicach robotniczych powstały rywalizujące ze sobą kluby "frevo". 
Nazwa "frevo" pochodzi od portugalskiego "ferver" co oznacza „gotować się”. Określenie to było używane do opisu ruchu tłumu podczas karnawału ulicznego. Pierwsza wzmianka o "frevo" jako stylu muzycznym pochodzi z ogłoszenia prasowego z 1907 roku zamieszczonego w gazecie "Journal Perqueno", w którym przedstawiono repertuar brassbandu Clube Empalhadores do Feitosa – na liście repertuarowej znajdował się marsz „O frevo”.
Muzyka "frevo" charakteryzuje się żywym tempem, łączy elementy muzyki marszowej, brazylijskiego tanga, square dance i polki. José Laurenç da Silva (1889–1952), znany jako Maestro Zuzingha, dyrygent orkiestry Czwartej Brygady Piechoty z Recife, uznawany jest tego, który skonsolidował "frevo" jako styl muzyczny, wprowadzając rozróżnienie pomiędzy "marcha-frevo" (marszem "frevo") a "marcha-polka" (marszem-polką).
Z biegiem lat i popularyzacją muzyki poprzez radio, wyodrębniły się style "Frevo de Rua" ("frevo" uliczne – forma instrumentalna), "Frevo Canção" ("frevo" wokalne) i "Frevo de Bloco" ("frevo" z udziałem bandu ulicznego). Wszystkie rodzaje "frevo" łączy charakterystyczny rytm oparty na synkopie, wybijany na bębnie wielkim tzw. surdo i werblu. 
Taniec "frevo" bazuje na ruchach capoeiristas i improwizacji. Podczas karnawału, gdy na ulicy spotkały się parady prowadzone przez różne kluby "frevo", spotkania grup capoeiristas otwierających pochody, przeradzały się w bójki. Aby umknąć siłom porządkowym, walki były maskowane tańcem a zamiast noży zaczęto używać jako broni parasolek, które później stały się atrybutem tancerzy "frevo". Nazwy kroków zwanych "passo" nawiązują do narzędzi pracy: piła, nożyce, szczypce, gwóźdź, młotek, śruba.
Tradycyjnie grupy "frevo" tworzyły rodziny a wiedza przekazywana była z ojca na syna. W latach 70. XX wieku zaczęły powstawać pierwsze szkoły. 
Tradycja "frevo" jest szczególnie żywa podczas karnawału w miastach prowincji Pernambuco: Recife i Olindzie. 
W 2012 roku "Frevo" zostało wpisane na listę niematerialnego dziedzictwa UNESCO.

</doc>
<doc id="3184258" url="https://pl.wikipedia.org/wiki?curid=3184258" title="Gromada Pogorzelec">
Gromada Pogorzelec



</doc>
<doc id="3184259" url="https://pl.wikipedia.org/wiki?curid=3184259" title="Costumes of Technocracy">
Costumes of Technocracy

Costumes of Technocracy – album studyjny polskiej grupy muzycznej Thy Disease. Wydawnictwo ukazało się 14 lutego 2014 roku nakładem wytwórni muzycznej Mystic Production. Na płycie gościnnie wystąpił Adrian "Covan" Kowanek, którego partie wokalne zostały przeniesione tu z przełomu 2005 i 2006 roku ("MK ultra").
Lista utworów.
Opracowano na podstawie materiału źródłowego.

</doc>
<doc id="3184263" url="https://pl.wikipedia.org/wiki?curid=3184263" title="Test (polska grupa muzyczna)">
Test (polska grupa muzyczna)



</doc>
<doc id="3184267" url="https://pl.wikipedia.org/wiki?curid=3184267" title="Tamara Ryłowa">
Tamara Ryłowa

Tamara Nikołajewna Ryłowa (ros. Тамара Николаевна Рылова, ur. 1 października 1931 w Wołogdzie, zm. 1 lutego 2021) – rosyjska łyżwiarka szybka reprezentująca ZSRR, brązowa medalistka olimpijska i wielokrotna medalistka mistrzostw świata.
Kariera.
Pierwszy sukces w karierze Tamara Ryłowa osiągnęła w 1955, kiedy zdobyła srebrny medal podczas wielobojowych mistrzostw świata w Kuopio. W zawodach tych rozdzieliła dwie rodaczki: Rimmę Żukową i Sofję Kondakową. W tej samej konkurencji zdobyła też: złoty medal podczas MŚ Swierdłowsku (1959), srebrne na MŚ w Imatrze w (1957), MŚ w Kristinehamn w (1958) i MŚ w Östersund w (1960) oraz brązowe na MŚ w Kvarnsveden (1956) i MŚ w Kristinehamn (1964). W 1960 wzięła także udział igrzyskach olimpijskich w Squaw Valley, gdzie zdobyła brązowy medal w biegu na 1000 m. Wyprzedziły ją jedynie Helga Haase z NRD i kolejna reprezentantka ZSRR, Kłara Gusiewa. Na tych samych igrzyskach była też dziewiąta na dystansie 3000 m oraz czwarta w biegu na 500 m, przegrywając walkę o podium z Amerykanką Jeanne Ashworth. Wielokrotnie zdobywała mistrzostwo ZSRR kraju, w tym w wieloboju zwyciężała w latach 1955, 1957, 1959 i 1960, na 500 m w latach 1955–1960 i 1964, na 1000 m w latach 1955, 1957 i 1963, na 3000 m w 1959 oraz na 5000 m w 1955.
Ustanowiła cztery rekordy świata (w tym jeden nieoficjalny).

</doc>
<doc id="3184271" url="https://pl.wikipedia.org/wiki?curid=3184271" title="Podróż apostolska Jana Pawła II do Brazylii i Argentyny">
Podróż apostolska Jana Pawła II do Brazylii i Argentyny

Trzynasta podróż apostolska Jana Pawła II odbyła się w dniach 10–13 czerwca 1982. Celem były odwiedziny Argentyny.
Przebieg pielgrzymki.
11 czerwca 1982 – Brazylia – Rio de Janeiro.
W czasie podróży apostolskiej do Argentyny samolot papieski wylądował w Rio de Janeiro w celu uzupełnienia paliwa. Na lotnisku powitali papieża przedstawiciele Episkopatu i reprezentacja władz państwowych oraz tysiące wiernych. Papież wygłosił przemówienie nawiązujące do motywów podróży na kontynent latynoamerykański.
11–12 czerwca 1982 – Argentyna – Buenos Aires, Lujan.
Papież odwiedził Argentynę podczas swej 13. podróży apostolskiej, która odbyła się wkrótce po jego powrocie z Wielkiej Brytanii. Była to krótka, bo zaledwie dwudniowa pielgrzymka, wyłącznie do tego kraju. Odbywała się w czasie trwania konfliktu zbrojnego pomiędzy Argentyną a Wielką Brytanią o wyspy Falklandy i nawiązywała do niego. W przemówieniu powitalnym Jan Paweł II powiedział: "Mój pobyt na ziemi argentyńskiej (…) będzie przede wszystkim błaganiem zanoszonym wraz z wami do Tego, od którego pochodzi wszelkie ojcostwo na niebie i na ziemi, aby napełnił serca wszystkich uczuciami braterstwa i pojednania".
Podczas podróży Jan Paweł II spotkał się z przedstawicielami władz państwowych i kościelnych, a także z kapłanami, zakonnikami i zakonnicami. Oprócz stolicy odwiedził miasto Lujan, gdzie znajduje się sanktuarium Matki Bożej Pocieszenia – patronki Argentyny, a także Urugwaju i Paragwaju. Lujan to także miejsce o znaczeniu historycznym. Około 100 lat wcześniej podpisano tam porozumienie kończące wojnę pomiędzy Argentyną i Chile. Papież odprawił tam mszę, na której zgromadziło się ok. 3 mln. wiernych. W homilii podjął temat wyniesienia człowieka przez krzyż. Powiedział m.in.: "Umiejcie spojrzeć na tajemnicę wyniesienia każdego człowieka w krzyżu Chrystusa – tajemnicę, która jest wielką perspektywą przeznaczeń człowieka na ziemi – i po śmierci. Umiejcie także stać się synami i córkami tej Matki, którą Bóg w swojej miłości dał własnemu Synowi za Matkę". U stóp figury Matki Bożej papież pozostawił złotą różę.
Druga msza – w intencji pokoju na świecie – odprawiona została w Buenos Aires, w święto Bożego Ciała. Koncelebrowało ją 4 kardynałów, 120 biskupów i ok. 1700 księży. Papież powiedział m.in.: "Niech Boże Ciało nie przestaje być pokarmem wszystkich na tych drogach, które prowadzą was przez ziemską ojczyznę, w duchu miłości i służby, aby godność narodu opierała się zawsze i wszędzie na godności każdego człowieka jako syna Bożego przybrania". Intencje modlitwy wiernych dotyczyły ofiar wojny i ich rodzin w krajach, w których nie ma pokoju.

</doc>
<doc id="3184272" url="https://pl.wikipedia.org/wiki?curid=3184272" title="Władimir Ziablikow">
Władimir Ziablikow

Władimir Aleksiejewicz Ziablikow, ros. Владимир Алексеевич Зябликов (ur. 5 lipca 1925 w Troicku, w guberni orenburskiej, Rosyjska FSRR, ZSRR, zm. 1955 w Czechosłowacji) – rosyjski piłkarz, grający na pozycji obrońcy, reprezentant ZSRR, olimpijczyk.
Kariera piłkarska.
Kariera klubowa.
W 1946 rozpoczął karierę piłkarską w drużynie rezerwowej Krylja Sowietow Kujbyszew. Od 1947 do 1949 bronił barw klubu Dinamo Lenigrad, skąd w 1950 przeszedł do Dinama Moskwa, w którym występował do zakończenia kariery piłkarskiej w 1953.
Kariera reprezentacyjna.
W 1952 został powołany do reprezentacji Związku Radzieckiego, ale nie rozegrał żadnego meczu. W jej składzie zdobył złoty medal na Olimpiadzie w Helsinkach 1952.
Kariera zawodowa.
Po zakończeniu kariery piłkarskiej pracował jako kurier dyplomatyczny.
Zginął w 1955 w wyniku zestrzelenia samolotu podczas ćwiczeń wojskowych w Czechosłowacji i został pochowany na Cmentarzu Wagańkowskim w Moskwie.

</doc>
<doc id="3184274" url="https://pl.wikipedia.org/wiki?curid=3184274" title="Lope (film)">
Lope (film)

Lope – brazylijsko-hiszpański dramat biograficzny z 2010 roku w reżyserii Andruchy Waddingtona. Wyprodukowany przez Antena 3 Films, Conspiração Filmes, Ikiru Films i El Toro Pictures. Opowiada o młodości dramatopisarza hiszpańskiego baroku Lope de Vegi. Główną rolę w filmie zagrał Alberto Ammann.
Zdjęcia do filmu kręcono między 23 kwietnia a 25 czerwca 2009 roku w następujących lokalizacjach: region Madrytu (Alcalá de Henares, El Escorial, Chinchón, Colmenar de Oreja), Kastylia-La Mancha (Toledo) oraz Maroko (Essaouira, Safi). Premiera filmu miała miejsce 3 września 2010 roku.
Fabuła.
Akcja filmu rozgrywa się XVI wieku w 1588 roku. Lope de Vega (Alberto Ammann) wraca do Madrytu po służbie na okrętach Wielkiej Armady. Młodzieniec odkrywa w sobie talent pisarski. Wkrótce odnosi pierwsze sukcesy jako poeta i dramaturg. Przy okazji nawiązuje romans z córką swojego mentora Velázqueza, Eleną (Pilar López de Ayala).
Obsada.
i inni.

</doc>
<doc id="3184283" url="https://pl.wikipedia.org/wiki?curid=3184283" title="DaDaDam">
DaDaDam

DaDaDam – ósmy studyjny album muzyczny polskiej grupy rockowej Perfect. Na rynku ukazał się 9 czerwca 2014 nakładem Agencji Muzycznej Polskiego Radia. Singlem promocyjnym albumu był utwór "Wszystko ma swój czas", który zadebiutował na liście przebojów w radiowej "Trójce" 9 maja 2014 (notowanie 1684). Patronat nad albumem objęły dwa programy Polskiego Radia - "Jedynka" oraz "Trójka". 27 czerwca 2014 album oficjalnie zyskał status złotej płyty. 8 marca 2015 roku, podczas koncertu "Niepokonani. 35-lecie Perfectu" na antenie telewizji Polsat, prezes zarządu Związku Producentów Audio-Video Andrzej Puczyński wręczył członkom zespołu platynową płytę za ten album.
Lista utworów.
Opracowano na podstawie materiału źródłowego.

</doc>
<doc id="3184284" url="https://pl.wikipedia.org/wiki?curid=3184284" title="Jefferson Sabino">
Jefferson Sabino

Jefferson Sabino Dias (ur. 4 listopada 1982 w Guarulhos) – brazylijski lekkoatleta specjalizujący się w trójskoku.
Na początku kariery zdobywał medale regionalnych mistrzostw młodzieżowców i juniorów. Zawodnik ma na koncie sześć medali mistrzostw Ameryki Południowej – cztery złote (2005, 2007, 2009 i 2013), jeden srebrny (2015) oraz jeden brązowy (2011). Brązowy medalista igrzysk panamerykańskich (2011). W 2014 sięgnął po srebro igrzysk Ameryki Południowej. Stawał na podium mistrzostw ibero-amerykańskich, światowych wojskowych igrzysk sportowych oraz igrzysk Luzofonii.
Wielokrotny zdobywca medali mistrzostw Brazylii.
Rekordy życiowe: stadion – 17,28 (25 kwietnia 2008, São Paulo); hala – 17,06 (4 lutego 2006, Samara).

</doc>
<doc id="3184285" url="https://pl.wikipedia.org/wiki?curid=3184285" title="Lekkoatletyka na Letnich Igrzyskach Paraolimpijskich 2012 – 200 metrów T11 mężczyzn">
Lekkoatletyka na Letnich Igrzyskach Paraolimpijskich 2012 – 200 metrów T11 mężczyzn

W biegu na 200 metrów kl. T11 mężczyzn podczas Letnich Igrzysk Paraolimpijskich 2012 rywalizowało ze sobą 18 zawodników. W konkursie udział wzięły osoby niewidome lub bardzo słabo widzące.
Wyniki.
Eliminacje.
Bieg 1
Bieg 2
Bieg 3
Bieg 4
Bieg 5
Półfinały.
Bieg 1
Bieg 2
Bieg 3

</doc>
<doc id="3184288" url="https://pl.wikipedia.org/wiki?curid=3184288" title="Mark W. Geiger">
Mark W. Geiger



</doc>
<doc id="3184289" url="https://pl.wikipedia.org/wiki?curid=3184289" title="Antti Rinne">
Antti Rinne

Antti Juhani Rinne (ur. 3 listopada 1962 w Helsinkach) – fiński działacz związkowy, przewodniczący central związkowych, a także polityk, w latach 2014–2020 przewodniczący Socjaldemokratycznej Partii Finlandii, w latach 2014–2015 wicepremier i minister finansów, w 2019 przewodniczący Eduskunty oraz premier Finlandii.
Życiorys.
Ukończył w 1988 studia prawnicze na Uniwersytecie Helsińskim. Pracował jako urzędnik rządowy, działacz związkowy, a także praktykował w zawodzie prawnika. W latach 2002–2005 kierował zrzeszającym urzędników związkiem zawodowym ERTO, następnie do 2010 organizacją pracowniczą Toimihenkilöunioni TU. Potem do 2014 przewodniczył związkowi zawodowemu Ammattiliitto Pro. Był także wybierany do rady gminy Mäntsälä.
9 maja 2014 Antti Rinne wystartował w wyborach na przewodniczącego Socjaldemokratycznej Partii Finlandii, pokonując w głosowaniu ubiegającą się o reelekcję Juttę Urpilainen. 6 czerwca 2014 zastąpił ją na urzędach wicepremiera i ministra finansów w rządzie Jyrkiego Katainena. Pozostał na tych stanowiskach również w gabinecie Alexandra Stubba. W wyborach w 2015 uzyskał mandat posła do Eduskunty, odszedł z rządu 29 maja tegoż roku, a jego partia znalazła się w opozycji.
W 2019 z powodzeniem ubiegał się o poselską reelekcję, wciąż kierowani przez niego socjaldemokraci zajęli wówczas pierwsze miejsce w wyborach. 24 kwietnia został wybrany na przewodniczącego fińskiego parlamentu. Prowadził także rozmowy nad utworzeniem nowego rządu. Doprowadziły one do powstania koalicji składającej się z pięciu partii reprezentujących różne nurty polityczne. Poza socjaldemokratami do sojuszu przystąpiły Partia Centrum (Kesk.), Liga Zielonych (Vihr.), Sojusz Lewicy (VAS) i Szwedzka Partia Ludowa (SFP). 6 czerwca 2019 Eduskunta zaaprobowała kandydaturę lidera Socjaldemokratycznej Partii Finlandii na premiera. Tego samego dnia prezydent Sauli Niinistö dokonał zaprzysiężenia członków rządu, który w konsekwencji rozpoczął urzędowanie.
3 grudnia 2019 Antti Rinne podał się do dymisji wraz z gabinetem; rezygnacja została przyjęta przez prezydenta, premierowi powierzono pełnienie obowiązków do czasu powołania nowego rządu. Powodem dymisji gabinetu była utrata zaufania ze strony koalicyjnej Partii Centrum w związku z długotrwałym masowym strajkiem pracowników państwowego przedsiębiorstwa pocztowego. Jego następczynią została dotychczasowa minister Sanna Marin, która urząd premiera objęła 10 grudnia.
23 sierpnia 2020 Sanna Marin zastąpiła go również na funkcji przewodniczącego socjaldemokratów.

</doc>
<doc id="3184290" url="https://pl.wikipedia.org/wiki?curid=3184290" title="Park Narodowy Amazônia">
Park Narodowy Amazônia

Park Narodowy Amazônia (znany też jako Park Narodowy Amazonii oraz Parque Nacional da Amazônia) - znajduje się we wschodniej części Niziny Amazonki w stanie Itaituba w Pará i pokryty jest meandrującymi rzekami. Jego obszar wynosi 9940 km². Został założony w 1974 roku.
Na terenie parku dominują wilgotne lasy równikowe, obfitujące w palmy, paprocie, epifity i orchidee. W lasach żyją leniwce trójpalczaste, kapibary, mrówkojady wielkie, tapiry anta, pancerniki oraz liczne gatunki małp (np. wyjce, ponocnice, titi), a w rzekach manaty amazońskie oraz delfiny słodkowodne.

</doc>
<doc id="3184292" url="https://pl.wikipedia.org/wiki?curid=3184292" title="Nick Ramus">
Nick Ramus

Nick Ramus (ur. 9 września 1929 w Seattle; zm. 30 maja 2007 w Benson) – amerykański drugoplanowy aktor charakterystyczny, odtwarzający przede wszystkim role rdzennych Amerykanów. Pochodził z plemienia Czarnych Stóp. Dorastał w mieście Spokane w stanie Waszyngton.
Filmografia.
Filmy kinowe, telewizyjne i krótkometrażowe:
Seriale i miniseriale telewizyjne:

</doc>
<doc id="3184294" url="https://pl.wikipedia.org/wiki?curid=3184294" title="Biznesman">
Biznesman



</doc>
<doc id="3184295" url="https://pl.wikipedia.org/wiki?curid=3184295" title="Dyskografia Urszuli">
Dyskografia Urszuli

Artykuł prezentuje dyskografię Urszuli, polskiej wokalistki rockowej.

</doc>
<doc id="3184297" url="https://pl.wikipedia.org/wiki?curid=3184297" title="António Carlos Piña">
António Carlos Piña

António Carlos Zeferino Piña (ur. 17 stycznia 1966) – pochodzący z Republiki Zielonego Przylądka lekkoatleta, długodystansowiec, olimpijczyk.
Zawodnik trzykrotnie reprezentował swój kraj na igrzyskach olimpijskich.

</doc>
<doc id="3184298" url="https://pl.wikipedia.org/wiki?curid=3184298" title="Antonio Carlos Zeferino">
Antonio Carlos Zeferino



</doc>
<doc id="3184304" url="https://pl.wikipedia.org/wiki?curid=3184304" title="Park Narodowy Aparados da Serra">
Park Narodowy Aparados da Serra

Park Narodowy Aparados da Serra (port. "Parque Nacional de Aparados da Serra") – park narodowy w górach Serra Geral w stanie Rio Grande do Sul na południu Brazylii. Liczy 102,5 km² powierzchni.
Na terenie parku znajduje się Cânion do Itaimbezinho – pionowe skarpy o wysokości 600–720 m otaczające wąski wąwóz. Przez park prowadzą trzy piesze trasy: Trilha do Vértice, Trilha Cotovelo oraz Trilha do Rio do Boi. Ukształtowanie terenu sprawiło, że spadająca z dużej wysokości woda utworzyła dwa wodospady. W ich rejon można dotrzeć szlakiem Trilha do Vértice i Trilha Cotovelo. Z nich też będziemy mieć świetny widok na wąwóz. Trasę można jednak przemierzać tylko w porze suchej, w okresie deszczów jest zamknięta. Na terenie parku znajduje się centrum obsługi ruchu turystycznego.
Awifauna.
BirdLife International w 2008 wyznaczyło ostoję ptaków IBA "Região dos Aparados da Serra" tożsamą z terenem parku. Wśród „triggers species” nie znalazł się żaden krytycznie zagrożony gatunek; do zagrożonych należą: grdacz czarnoczelny ("Pipile jacutinga"), amazonka pąsowa ("Amazona vinacea") oraz krytonosek turzycowy ("Scytalopus iraiensis"). Występują także gatunki narażone – amazonka czerwonouda ("Amazona pretrei"), krzykaczyk czarnołbisty ("Piprites pileata"), dzwonnik nagoszyi ("Procnias nudicollis"). BirdLife w „trigger species” uwzględniło 21 gatunków bliskich zagrożenia. Należą do nich między innymi kusacz samotny ("Tinamus solitarius"), białostrząb szarogłowy ("Pseudastur polionotus"), dzięcioł złotogardły ("Piculus aurulentus"), oliwiarek szarogłowy ("Phyllomyias griseocapilla"), krytonosek białogardły ("Eleoscytalopus indigoticus"), trzęsiogon długosterny ("Cinclodes pabsti").

</doc>
<doc id="3184307" url="https://pl.wikipedia.org/wiki?curid=3184307" title="SKA Nowosybirsk">
SKA Nowosybirsk



</doc>
<doc id="3184308" url="https://pl.wikipedia.org/wiki?curid=3184308" title="Juryj Astapczanka">
Juryj Astapczanka

Juryj Leanidawicz Astapczanka (, , "Jurij Leonidowicz Astapczenko"; ur. 18 czerwca 1945 w Żłobinie) – radziecki i białoruski pracownik branży spożywczej i polityk, deputowany do Rady Najwyższej Republiki Białorusi XIII kadencji, w latach 1996–2008 deputowany do Izby Reprezentantów Zgromadzenia Narodowego Republiki Białorusi I, II i III kadencji.
Życiorys.
Młodość i praca.
Urodził się 18 czerwca 1945 roku w mieście Żłobin, w obwodzie homelskim Białoruskiej SRR, ZSRR. W 1977 roku ukończył Moskiewski Instytut Spółdzielczy, uzyskując wykształcenie ekonomisty. Pracę rozpoczął jako robotnik w składzie drewna w Żłobinie. Odbył służbę wojskową w szeregach Armii Radzieckiej. W latach 1964–1975 pracował jako kucharz, magazynier w herbaciarni, kierownik strefy żywienia zbiorowego, kierownik stołówki, prezes zarządu Strzeszyńskiej Wiejskiej Spółdzielni Spożywców, dyrektor hurtowni Żłobińskiego Rejonowego Związku Spożywców. W latach 1975–1984 był prezesem zarządu Budzkiego Rejonowego Związku Spożywców. W latach 1984–1992 pracował jako kierownik biura Obwodowej Spółdzielni Zaopatrzeniowej, dyrektor generalny Homelskiego Przedsiębiorstwa Hurtowo-Detalicznego „Abłhandlsajuz” (według innego źródła tę postadę zajmował jeszcze w 1995 roku). W 1996 roku pełnił funkcję dyrektora generalnego Białoruskiego Koncernu Zasobów Materiałowych „Biełresursy”.
Działalność w Radzie Najwyższej.
W pierwszej turze uzupełniających wyborów parlamentarnych 29 listopada 1995 roku został wybrany na deputowanego do Rady Najwyższej Republiki Białorusi XIII kadencji z Homelskiego-Zawodskiego Okręgu Wyborczego Nr 79. 5 grudnia 1995 roku został zarejestrowany przez centralną komisję wyborczą, a 9 stycznia 1996 roku zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Przemysłu, Transportu, Budownictwa, Energetyki, Handlu i Innych Usług dla Ludności, Łączności i Informatyki. Był bezpartyjny.
Działalność w Izbie Reprezentantów.
Juryj Astapczanka poparł dokonaną przez prezydenta Alaksandra Łukaszenkę kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Pełnił w niej funkcję członka Komisji ds. Ekonomiki i członka Rady Izby Reprezentantów. Zgodnie z Konstytucją Białorusi z 1994 roku jego mandat deputowanego do Rady Najwyższej formalnie zakończył się 9 stycznia 2001 roku; kolejne wybory do tego organu jednak nigdy się nie odbyły.
21 listopada 2000 roku został deputowanym do Izby Reprezentantów II kadencji z Homelskiego-Sielmaszewskiego Okręgu Wyborczego Nr 34. Pełnił w niej funkcję członka Stałej Komisji ds. Międzynarodowych i Kontaktów z WNP. Wchodził w skład zjednoczenia deputackiego „Za Związek Ukrainy, Białorusi i Rosji” oraz grup deputackich: „Jedność”, „Wspieranie Rozwoju Ekonomicznego” i „Przyjaciele Bułgarii”. 16 listopada 2004 roku został deputowanym do Izby Reprezentantów III kadencji z tego samego okręgu. Pełnił w niej funkcję zastępcy przewodniczącego tej samej komisji. Jego kadencja w Izbie Reprezentantów zakończyła się 27 października 2008 roku.
Życie prywatne.
Juryj Astapczenka jest żonaty, ma trzy córki. W 1995 roku mieszkał w Homlu.

</doc>
<doc id="3184309" url="https://pl.wikipedia.org/wiki?curid=3184309" title="Makrocefalia połączona z malformacjami kapilarnymi">
Makrocefalia połączona z malformacjami kapilarnymi

Makrocefalia połączona z malformacjami kapilarnymi (ang. Macrocephaly-capillary malformation, M-CM) jest to zespół wielu wad wrodzonych. U dotkniętych tym zespołem, występuje przerost fragmentów ciała w tym głowy oraz zmiany skórne – malformacje kapilarne. Ponadto w zespole tym występują inne zaburzenia skóry, układu naczyniowego, mózgu oraz kończyn. Nie każdy dotknięty tym zespołem posiada wszystkie objaway. Najczęściej występującymi są: makrocefalia, zespół Arnolda-Chiariego, przerost ciała, rozległe malformacje kapilarne, znamiona poporodowe typu naevus flammeus lub port-wine na rozległych obszarach skóry (charakterystycznym miejscem występowania znamiona port-wine jest twarz, okolica górnej wargi, tuż poniżej nosa), asymetria ciała, dodatkowe lub brakujące palce stóp i rąk, luźne połączenia stawów, opóźnienia w rozwoju (w różnym stopniu) oraz inne neurologiczne zaburzenia jak drgawki, obniżone napięcie mięśniowe.
Historia i nomenklatura.
Opisywane zmiany chorobowe zostały uznane za oddzielny zespół w 1997 roku. Nadano wówczas nazwę macrocephaly-cutis marmorata telangiectasia congenita w skrócie M-CMTC. W 2007 zasugerowano zmianę nazwy na macrocephaly-capillary malformation (makrocefalia połączona z malformacjami kapilarnymi). Nowa nazwa dokładniej określa zmiany skórne występujące w tym zespole. W styczniu 2012 roku zaproponowana została kolejna zmiana nazwy: megalencephaly-capillary malformation lub megalencephaly-capillary malformation-polymicrogyria w skrócie MCAP.
Etiologia i genetyka.
Ustalono, że przyczyną występowania zespołu jest mutacja mozaikowa w genie PIK3CA. Obecnie, dostępne testy genetyczne na występowanie mutacji prowadzone są tylko w ramach badań naukowych. Ustalono również, że mutacje w genie PIK3CA są przyczyną innych chorób, w których występuje przerost ciała. Ze względu na różnorodność mutacji w genie PIK3CA nie określono jeszcze powiązań pomiędzy poszczególnymi mutacjami a konkretnymi symptomami występującymi u pacjentów. W odniesieniu do wszystkich przebadanych zaburzeń, nie odnaleziono innych niż mozaikowe mutacji w genie PIK3CA. Oznacza to że jest mało prawdopodobne, aby zaburzenia te mogły zostać odziedziczone po rodzicach.
Diagnoza.
Diagnoza w większości przypadków opiera się o obserwację kliniczną. Różne zestawy kryteriów zostały zaproponowane, aby określić występowanie zespołu. We wszystkich zestawach wyróżniono obecność makrocefalii oraz następujących objawów: przerost somatyczny, skóra marmurkowata (łac. cutis marmorata), znamię umiejscowione na twarzy rozdzielające lewą i prawą stronę czaszki, zbyt duża lub zbyt małą liczba palców u rąk/nóg, asymetria, obniżone napięcie mięśniowe, opóźnienia w rozwoju, wady tkanki łącznej, wyraźnie powiększona górna część czaszki – czoła. Obecnie nie ma jednak konsensusu co do listy objawów, niezbędnych do potwierdzenia występowania zespołu. W związku z tym postawienie ostatecznej diagnozy poleca się genetykowi klinicznemu lub innemu lekarzowi który miał w przeszłości doświadczenie z tym zespołem. Pomimo tego że nie ma jasności, które symptomy są niezbędne do potwierdzenia występowania tego zespołu, makrocefalia jest objawem, który występuje zawsze, choć może nie być wrodzona, tzn. może pojawić się dopiero po pewnym czasie od urodzenia. Zmiany skórne, czyli malformacje kapilarne oraz skóra marmurkowata, mają tendencję do blaknięcia wraz z upływem czasu, co dodatkowo utrudnia postawienie diagnozy u starszych dzieci.
Mózg może zostać dotknięty zmianami na wiele sposobów. Niektóre dzieci rodzą się ze zmianami strukturalnymi takimi jak ogniskowa dysplazja korowa lub drobnozakrętowość. Opóźnienia w rozwoju występują u większości pacjentów, jednak stopień opóźnień waha się i jest inny w każdym przypadku. Niektórzy pacjenci ponadto cierpią z powodu napadów padaczki. W trakcie badania rezonansem magnetycznym (MRI) można zaobserwować anomalie istoty białej we wczesnym wieku dziecięcym. Ponadto, u niektórych pacjentów występuje asymetria mózgu, gdzie jedna z półkul mózgowych jest zauważalnie większa od drugiej, a wzrost mózgu w ciągu kilku pierwszych lat życia, jest wyraźnie nieproporcjonalny. Obwód głowy mierzony w centymetrach znajduje się poza 97 centylem na siatce centylowej obwodu głowy. Konsekwencją przerostu mózgu jest zwiększone ryzyko wystąpienia malformacji Chiariego I stopnia oraz wodogłowia. Zmiany w budowie mózgu dotyczą nawet 70% dzieci z zespołem M-CM.
Piśmiennictwo medyczne sugeruje, że istnieje również ryzyko wystąpienia chorób serca, w tym arytmii we wczesnym dzieciństwie. Przyczyna nie została jeszcze określona. Ponadto u małej grupy pacjentów zdiagnozowano występowanie wrodzonych wad serca.
. Jednakże dokładna częstotliwość występowania tych nowotworów nie została określona.
Leczenie.
Obecnie nie można wyleczyć zespołu M-CM. Leczenie polega na udzieleniu pomocy w zależności od występujących objawów. Ze względu na opóźnienie w rozwoju występujące prawie we wszystkich przypadkach, zalecane jest zastosowanie specjalnego toku kształcenia. Ćwiczenia rehabilitacyjne polecane są dla dzieci, u których występują zaburzenia ruchowe. Niekiedy wymagana może być dodatkowa pomoc ortopedyczna ze względu na możliwą dysproporcję w długości nóg. U dzieci u których stwierdzono przerost połowiczy ze względu na zwiększone ryzyko wystąpienia nowotworów, . Zmiany w budowie mózgu i czaszki mogą być przyczyną powstania innych, nie wrodzonych problemów. Schorzenia te rozwijają się z biegiem lat. Zaobserwowano występowanie wodogłowia, malformacji Chiariego I stopnia, napadów padaczkowych oraz jamistość rdzenia kręgowego. Wystąpienie większości z tych zmian wymaga pomocy lekarskiej. .
Choroby serca mogą wymagać przeprowadzania regularnych badań EKG, a niekiedy wymagana może być interwencja chirurgiczna.
Rokowania.
Rokowanie zależy od liczby i stopnia występujących objawów. Ze względu na to, że zespół jest bardzo rzadki i niedawno opisany, nie przeprowadzono długoterminowych badań.

</doc>
<doc id="3184310" url="https://pl.wikipedia.org/wiki?curid=3184310" title="Sylvia Albrecht">
Sylvia Albrecht

Sylvia Albrecht (ur. 28 października 1962 w Berlinie Wschodnim) – niemiecka łyżwiarka szybka reprezentująca NRD, brązowa medalistka olimpijska.
Kariera.
Największy sukces w karierze Sylvia Albrecht osiągnęła w 1980 roku, kiedy zdobyła brązowy medal w biegu na 1000 m podczas igrzysk olimpijskich w Lake Placid. W zawodach tych wyprzedziły ją jedynie Natalja Pietrusiowa z ZSRR oraz Amerykanka Leah Mueller-Poulos. Na tych samych igrzyskach Niemka była też dziewiąta w biegu na 1500 m oraz czternasta na dwukrotnie dłuższym dystansie. Nigdy nie zdobyła medalu mistrzostw świata, jej najlepszym wynikiem było czwarte miejsce wywalczone podczas mistrzostw świata w wieloboju sprinterskim w Inzell w 1979 roku. W walce o medal lepsza okazała się tam jej rodaczka - Christa Rothenburger. W 1979 roku została mistrzynią NRD w wieloboju sprinterskim oraz na dystansach 500 m, 1000 m i 1500 m. W 1980 roku zakończyła karierę.

</doc>
<doc id="3184311" url="https://pl.wikipedia.org/wiki?curid=3184311" title="SKA Nowosybirsk (piłka nożna)">
SKA Nowosybirsk (piłka nożna)

SKA Nowosybirsk (ros. Футбольный клуб «СКА» Новосибирск, "Futbolnyj Kłub „SKA” Nowosibirsk") – rosyjski klub piłkarski z siedzibą w Nowosybirsku.
Historia.
Piłkarska drużyna DKA Nowosybirsk została założona w latach 30. XX wieku w Nowosybirsku (DKA - Dom Krasnoj Armii). Najpierw występowała w rozgrywkach lokalnych, dopiero w 1945 debiutowała w Wtoroj Grupie Mistrzostw ZSRR, a rok wcześniej startowała w rozgrywkach o Puchar ZSRR. W 1946 klub jak i inne wojskowe kluby zmienił nazwę na DO Nowosybirsk (DO - Dom Oficerów) i kontynuował występy na drugim szczeblu w hierarchii rozgrywek ZSRR. W 1950 po reorganizacji systemu lig zespół okazał się spośród drużyn, których zabrakło w systemie profesjonalnych klubów i był zmuszony grać na poziomie lokalnym. W międzyczasie klub nazywał się ODO Nowosybirsk (Okręgowy Dom Oficerów), SKWO Nowosybirsk (Sportowy Klub Wojskowego Okręgu) i dopiero w 1960 otrzymał nazwę SKA Nowosybirsk (SKA - Sportowy Klub Armii).
W 1961 po kolejnej reorganizacji systemu piłkarskich lig drużyna startowała w Klasie B, grupie 6 Mistrzostw ZSRR. Na drugim szczeblu grała do 1968. Zajęła przedostanie 20 miejsce w swojej podgrupie i później występowała w rozgrywkach amatorskich. 
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2013).
Stadion.
Klub rozgrywał swoje mecze domowe na stadionie SKA w Nowosybirsku, który może pomieścić 1000 widzów.

</doc>
<doc id="3184314" url="https://pl.wikipedia.org/wiki?curid=3184314" title="Wybory do Parlamentu Europejskiego w Belgii w 2014 roku">
Wybory do Parlamentu Europejskiego w Belgii w 2014 roku

Wybory do Parlamentu Europejskiego VIII kadencji w Belgii zostały przeprowadzone 25 maja 2014. Belgowie wybrali 21 eurodeputowanych (w miejsce dotychczasowych 22, jeden mandat straciło niderlandzkojęzyczne kolegium wyborcze). Równocześnie z wyborami do PE odbyły się wybory do Izby Reprezentantów oraz wybory regionalne do czterech parlamentów regionalnych i wspólnotowych (flamandzkiego, walońskiego, stołecznego i wspólnoty niemieckojęzycznej).

</doc>
<doc id="3184318" url="https://pl.wikipedia.org/wiki?curid=3184318" title="Waldemar Matuszewski">
Waldemar Matuszewski

Waldemar Matuszewski (ur. 11 marca 1955 r.) – polski reżyser teatralny i radiowy, dyrektor artystyczny teatrów.
Życiorys.
Absolwent filologii polskiej na Uniwersytecie Warszawskim (1977) i reżyserii warszawskiej Państwowej Wyższej Szkole Teatralnej im. Aleksandra Zelwerowicza (1981) - przedstawienie dyplomowe przygotował w Teatrze na Woli pod opieką Tadeusza Łomnickiego. Podczas studiów na PWST był asystentem Kazimierza Kutza i Ludwika Rene. Zrealizował kilkadziesiąt spektakli teatralnych, spektakli Teatru Telewizji oraz słuchowisk radiowych. 
Pracował w warszawskich teatrach: Narodowym, Na Woli, Ateneum, Małym, Dramatycznym, Kwadrat, Syrena. Poza Warszawą reżyserował w Teatrze Wybrzeże w Gdańsku, Teatrze Muzycznym w Gdyni, Tarnowskim Teatrze im. Ludwika Solskiego, Teatrze im. Juliusza Osterwy w Gorzowie Wielkopolskim, Teatrze im. Stefana Jaracza w Olsztynie, Teatrze Polskim w Poznaniu, Bałtyckim Teatrze Dramatycznym im. Juliusza Słowackiego w Koszalinie oraz Teatrze Dramatycznym im. Jerzego Szaniawskiego w Płocku. W jego dorobku artystycznym obecna jest przede wszystkim klasyka: Sofokles, Goldoni, Szekspir, Moliere, Czechow, Dostojewski, Proust (adaptacja i reżyseria "W poszukiwaniu straconego czasu" dla Teatru Telewizji). 
Jest laureatem nagród za reżyserię, między innymi na Gdańskim Festiwalu Szekspirowskim (1997) za reżyserię "Hamleta" w Teatrze Lubuskim. Był dyrektorem artystycznym Lubuskiego Teatru im. Leona Kruczkowskiego w Zielonej Górze (1991-1996) oraz Teatru Polskiego w Poznaniu (1998-2000), gdzie postanowił ponownie sięgnąć po repertuar klasyczny i rozpoczął swoją dyrekcję od wystawienia "Ballad i romansów" Adama Mickiewicza w reżyserii Adama Orzechowskiego. W sezonie 2010/2011 kierował Teatrem im. Wandy Siemaszkowej w Rzeszowie.

</doc>
<doc id="3184319" url="https://pl.wikipedia.org/wiki?curid=3184319" title="Latarnia morska Vaindloo">
Latarnia morska Vaindloo

Latarnia morska Vaindloo – (est. "Vaindloo tuletorn") obecna latarnia morska zbudowana w 1864 roku jako Latarnia morska Vormsi. Przeniesiona na wyspę Vaindloo, położoną w Zatoce Fińskiej w jednej trzeciej drogi pomiędzy estońskim miastem Kunda, a fińskim Porvoo, w 1871 roku. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 45.
Pierwsza latarnia morska na wyspie została zbudowana na polecenie cara Piotra I w 1718 roku.

</doc>
<doc id="3184321" url="https://pl.wikipedia.org/wiki?curid=3184321" title="Alpha Tiger">
Alpha Tiger

Alpha Tiger – niemiecki zespół metalowy, grający muzykę z gatunku power metal. W latach 2007-2011 pod nazwą Satin Black (i pod tym szyldem nagrał jeden album i demo), od 2011 działa pod nazwą Alpha Tiger.
Zespół wydał 3 albumy studyjne: "Man or Machine" w 2011, "Beneath the Surface" w 2013 oraz iDentity w 2015 roku.

</doc>
<doc id="3184323" url="https://pl.wikipedia.org/wiki?curid=3184323" title="Wybory do Parlamentu Europejskiego w Austrii w 2014 roku">
Wybory do Parlamentu Europejskiego w Austrii w 2014 roku

Wybory do Parlamentu Europejskiego VIII kadencji w Austrii zostały przeprowadzone 25 maja 2014. Austriacy wybrali 18 eurodeputowanych (w miejsce dotychczasowych 19). Frekwencja wyniosła 45,39%.

</doc>
<doc id="3184324" url="https://pl.wikipedia.org/wiki?curid=3184324" title="Medal za Lot Kosmiczny">
Medal za Lot Kosmiczny

Medal za Lot Kosmiczny (ang. NASA Space Flight Medal) – odznaczenie Stanów Zjednoczonych Ameryki ustanowione w 1981, nadawane astronautom Narodowej Agencji Aeronautyki i Przestrzeni Kosmicznej (NASA) i innym którzy odbyli loty kosmiczne w misjach NASA.
Historia, organizacja i zasady nadawania.
"Medal za Lot Kosmiczny" został ustanowiony w 1981 w celu uhonorowania astronautów, według statutu „za znaczące osiągnięcia lub służbę podczas udziału osoby jako cywilny lub wojskowy astronauta, pilot, specjalista misji, specjalista ładunku lub inny uczestnik lotu kosmicznego w czasie misji lotu kosmicznego” (ang. „for significant achievement or service during individual participation as a civilian or military astronaut, pilot, mission specialist, payload specialist, or other space flight participant in a space flight mission”). W praktyce medal ten jest nadawany każdemu astronaucie (bez względu na narodowość), który odbył lot kosmiczny w misji organizowanej przez NASA. Każdy kolejny lot jest nagradzany kolejnym odznaczeniem.
Medal jest jednoklasowy i zajmuje ostatnie miejsce w precedencji odznaczeń NASA. Choć należy do kategorii odznaczeń cywilnych, rząd Stanów Zjednoczonych zezwolił na noszenie go na mundurze amerykańskich Sił Zbrojnych (w tym wypadku baretkę medalu umieszcza się po baretkach odznaczeń wojskowych).
Insygnia.
Odznaka medalu ma formę koła. Koło to otoczone jest wieńcem z liści laurowych. W jego środku znajduje się trójkąt, w którym umieszczona jest sylwetka promu kosmicznego w pozycji startowej. Poniżej trójkąta znajduje się napis „NASA”.
Rewers medalu jest gładki z napisem „SPACE FLIGHT MEDAL”.
Medal jest zawieszony na wstążce koloru czarnego z błękitnym paskiem pośrodku i niebieskimi paskami po bokach, oddzielonymi od czarnego cienkimi czerwonymi paskami.
Baretka medalu jest w kolorze wstążki. Kolejne nadania medalu oznaczane są okuciami w formie gwiazdek lub liści dębu w zależności od tego czy nagrodzony ma status cywilny, czy wojskowy i w przypadku wojskowych rodzaj sił zbrojnych (gwiazdki – marynarka, liście dębu – wojska lądowe i lotnictwo). 

</doc>
<doc id="3184325" url="https://pl.wikipedia.org/wiki?curid=3184325" title="Anke Baier">
Anke Baier

Anke Baier-Loef (ur. 22 maja 1972 w Eisenach) – niemiecka łyżwiarka szybka, srebrna medalistka olimpijska.
Kariera.
Największy sukces w karierze Anke Baier osiągnęła w 1994 roku, kiedy zdobyła srebrny medal w biegu na 1000 m podczas igrzysk olimpijskich w Lillehammer. W zawodach tych wyprzedziła ją jedynie Amerykanka Bonnie Blair, a trzecie miejsce zajęła Chinka Ye Qiaobo. Na rozgrywanych dwa lata wcześniej igrzyskach w Albertville na tym samym dystansie była dziewiąta. Brała także udział w igrzyskach olimpijskich w Nagano w 1998 roku, ale plasowała się poza czołową dziesiątką. Nigdy nie zdobyła medalu na mistrzostwach świata, jej najlepszym wynikiem było piąte miejsce wywalczone podczas mistrzostw świata w wieloboju sprinterskim w Oslo w 1992 roku. Trzykrotnie zdobywała medale w wieloboju na mistrzostwach świata juniorów: złoty na MŚJ w Calgary w 1991 roku oraz srebrne na MŚJ w Kijowie w 1989 roku i MŚJ w Obihiro w 1990 roku. Kilkakrotnie stawała na podium zawodów Pucharu Świata, jednak nigdy nie zwyciężyła. Najlepsze wyniki osiągnęła w sezonie 1992/1993, który ukończyła na drugiej pozycji w klasyfikacji końcowej 1000 m.
Jej mężem od 1997 roku jest były holenderski panczenista, Arie Loef.

</doc>
<doc id="3184326" url="https://pl.wikipedia.org/wiki?curid=3184326" title="Aleksandr Pietrow (1925–1972)">
Aleksandr Pietrow (1925–1972)

Aleksandr Trofimowicz Pietrow, ros. Александр Трофимович Петров (ur. 27 września 1925 w Leningradzie, Rosyjska FSRR, ZSRR, zm. w 1972 w Moskwie) – rosyjski piłkarz, grający na pozycji pomocnika, reprezentant ZSRR, olimpijczyk.
Kariera piłkarska.
Kariera klubowa.
Wychowanek drużyny zakładu Bolszewik w Leningradzie. W 1946 rozpoczął karierę piłkarską w nowo utworzonej drużynie Krylja Sowietow Omsk, który w następnym sezonie zmienił nazwę na drużynę zakładu im. Baranowa. W 1949 został powołany do wojska, gdzie bronił barw klubu Domu Oficerów w Nowosybirsku. W 1950 został służbowo przeniesiony do Moskwy, gdzie został piłkarzem CDSA Moskwa i grał do jego rozformowania w 1952. W 1953 występował w drużynie rezerwowej Dinama Moskwa. Po sezonie powrócił do odrodzonym CDSA Moskwa, w którym zakończył karierę piłkarską w 1957 roku.
Kariera reprezentacyjna.
11 maja 1952 zadebiutował w reprezentacji Związku Radzieckiego w spotkaniu nieoficjalnym z Polską, przegranym 0:1. 15 lipca 1952 zadebiutował w oficjalnym wygranym 2:1 meczu z Bułgarią. W jej składzie zdobył złoty medal na Olimpiadzie w Helsinkach 1952.
Zmarł w 1972 w Moskwie.

</doc>
<doc id="3184327" url="https://pl.wikipedia.org/wiki?curid=3184327" title="Wybory do Parlamentu Europejskiego w Bułgarii w 2014 roku">
Wybory do Parlamentu Europejskiego w Bułgarii w 2014 roku

Wybory do Parlamentu Europejskiego VIII kadencji w Bułgarii zostały przeprowadzone 25 maja 2014. Bułgarzy wybrali 17 eurodeputowanych (w miejsce dotychczasowych 18). Frekwencja wyniosła 36,15%.

</doc>
<doc id="3184330" url="https://pl.wikipedia.org/wiki?curid=3184330" title="Wstaje nowy dzień">
Wstaje nowy dzień



</doc>
<doc id="3184331" url="https://pl.wikipedia.org/wiki?curid=3184331" title="Każdy z nas ma">
Każdy z nas ma



</doc>
<doc id="3184332" url="https://pl.wikipedia.org/wiki?curid=3184332" title="Skaczę na dach">
Skaczę na dach



</doc>
<doc id="3184333" url="https://pl.wikipedia.org/wiki?curid=3184333" title="Ten drugi">
Ten drugi



</doc>
<doc id="3184334" url="https://pl.wikipedia.org/wiki?curid=3184334" title="Bwambarangwe">
Bwambarangwe

Bwambarangwe – miasto w Burundi, stolica dystryktu Bwambarangwe. W 2008 liczyło 14 518 mieszkańców.

</doc>
<doc id="3184335" url="https://pl.wikipedia.org/wiki?curid=3184335" title="Kamienie (singel)">
Kamienie (singel)



</doc>
<doc id="3184336" url="https://pl.wikipedia.org/wiki?curid=3184336" title="Wielki odlot 2">
Wielki odlot 2



</doc>
<doc id="3184339" url="https://pl.wikipedia.org/wiki?curid=3184339" title="Una O’Connor">
Una O’Connor

Una O’Connor (ur. 23 października 1880, zm. 4 lutego 1959) – irlandzka aktorka sceniczna i filmowa.
Życiorys.
Urodziła się, jako Agnes Teresa McGlade, w Belfaście w katolickiej, irlandzkiej rodzinie. Ukończyła St. Dominic's School. Przybrała nazwisko Una O’Connor, kiedy rozpoczęła pracę aktorki w Abbey Theatre w Dublinie. Przez parę lat występowała na deskach teatrów Irlandii i Anglii. Na dużym ekranie zadebiutowała w 1930 roku. Sukcesy takich filmów jak "Morderstwo" ("Murder!"), czy "Kawalkada" ("Cavalcade") z jej udziałem, otworzyły jej drogę do Hollywood. Tam zagrała w wielu produkcjach, z których najbardziej znane są role w takich filmach jak "Narzeczona Frankensteina" ("Bride of Frankenstein"), czy "Niewidzialny człowiek" ("The Invisible Man").

</doc>
<doc id="3184341" url="https://pl.wikipedia.org/wiki?curid=3184341" title="Wikariusz regionalny">
Wikariusz regionalny

Wikariusz regionalny, Consiliarius Regionalis lub Konsyliariusz (z łac. Consiliarius - "doradca") – nazwa funkcji (numerariusza - prezbitera) szefa Prałatury Opus Dei na poziomie regionalnym, podlegający bezpośrednio Prałatowi Opus Dei. Jako reprezentant Prałata kieruje działaniami Prałatury w danym okręgu duszpasterskim - regionie - wspierany przez dwie rady - jedną dla mężczyzn i jedną dla kobiet. 
Region, którym kieruje, odpowiada zwykle podziałom narodowym, stąd też wyróżniany jest region włoski, francuski, polski itd. W regionach, w których praca apostolska jest bardzo rozwinięta, wprowadzane są dodatkowe jednostki zwane delegacjami. 

</doc>
<doc id="3184343" url="https://pl.wikipedia.org/wiki?curid=3184343" title="André Schultz">
André Schultz

André Schultz (ur. 16 lipca 1988 w Santa Bárbara d’Oeste w stanie São Paulo) – brazylijski pływak.
Życiorys.
André Schultz urodził się 16 lipca 1988 roku w Santa Bárbara d’Oeste w stanie São Paulo w Brazylii. Przed rozpoczęciem kariery był trenowany przez Boba Bowmana, trenera amerykańskiego pływaka Michaela Phelpsa na Uniwersytecie Michigan. Jego przyjacielem z dzieciństwa jest César Cielo.
W sierpniu 2006 roku Schultz wystąpił na mistrzostwach Pan Pacific Swimming Championships w Victorii w Kanadzie, zdobywając szóste miejsce w sztafecie na 4x200 metrów stylem wolnym, trzynaste na 200 metrów stylem zmiennym, czternaste na 200 metrów stylem grzbietowym oraz trzydzieste pierwsze na 200 metrów stylem wolnym.
Cztery lata później Schultz pojawił się na mistrzostwach Pan Pacific Swimming Championships w Irvine w Kalifornii, zdobywając piąte miejsce w sztafecie na 4x200 metrów stylem wolnym, czternaste na 200 metrów stylem grzbietowym oraz pięnaste na 200 metrów stylem wolnym. Został także sklasyfikowany na dwunastym miejscu w dyscyplinie na 200 metrów stylem zmiennym, ale nie dostał się do finału.
W lipcu 2011 roku Schultz wystąpił na 14. Mistrzostwach Świata w pływaniu w Szanghaju w Chinach, zdobywając czternaste miejsce w sztafecie na 4x200 metrów stylem wolnym.
Trzy miesiące później po występie na Mistrzostwach Świata w pływaniu w Szanghaju, Schultz pojawił się na 16. Igrzyskach Panamerykańskich w Guadalajarze w Meksyku, zajmując siódme miejsce w dyscyplinie na 200 metrów stylem wolnym oraz zdobywając srebrny medal w sztafecie na 4x200 metrów stylem wolnym.

</doc>
<doc id="3184347" url="https://pl.wikipedia.org/wiki?curid=3184347" title="Latarnia morska Vilsand">
Latarnia morska Vilsand



</doc>
<doc id="3184353" url="https://pl.wikipedia.org/wiki?curid=3184353" title="Ciężki wodór">
Ciężki wodór



</doc>
<doc id="3184354" url="https://pl.wikipedia.org/wiki?curid=3184354" title="Nicolas Bay">
Nicolas Bay

Nicolas Bay (ur. 21 grudnia 1977 w Saint-Germain-en-Laye) – francuski polityk i samorządowiec, były sekretarz generalny Frontu Narodowego, poseł do Parlamentu Europejskiego VIII i IX kadencji.
Życiorys.
Z wykształcenia prawnik, kształcił się na Université de Paris X. Zaangażował się w działalność polityczną w ramach organizacji młodzieżowej Frontu Narodowego (FNJ), pod koniec lat 90. przeszedł do Narodowego Ruchu Republikańskiego (MNR), który założył Bruno Mégret. Pełnił w jego ramach funkcję sekretarza generalnego. W 2001 po raz pierwszy został wybrany do rady miejskiej w Sartrouville. W 2008 po wycofaniu się dotychczasowego lidera MNR z polityki zamierzał przejąć przywództwo w partii i nawiązać współpracę z FN, jednakże decyzją biura krajowego MNR został wykluczony z tego ugrupowania.
W 2009 powrócił do Frontu Narodowego, został sekretarzem partii w departamencie Sekwana Nadmorska, a w 2010 radnym Górnej Normandii i przewodniczącym klubu radnych FN. W 2012 objął stanowisko zastępcy sekretarza generalnego partii.
W 2014 Nicolas Bay uzyskał mandat eurodeputowanego VIII kadencji, w jej trakcie został współprzewodniczącym grupy Europy Narodów i Wolności. Również w 2014 objął obowiązki sekretarza generalnego FN.
W 2015 i 2021 wybierany w skład rady regionalnej Normandii (kandydował też bezskutecznie na prezydenta regionu). W 2019 z powodzeniem ubiegał się o reelekcję w wyborach do PE.
W lutym 2022 zadeklarował wsparcie dla Érica Zemmoura w wyborach prezydenckich w tym samym roku; został też wiceprzewodniczącym powołanej przez tegoż partii Reconquête.

</doc>
<doc id="3184360" url="https://pl.wikipedia.org/wiki?curid=3184360" title="W ramionach Boga">
W ramionach Boga

W ramionach Boga (port. "Cidade dos Homens") – brazylijski film kryminalny z gatunku dramat z 2007 roku wyreżyserowany przez Paulo Morelliego. Wyprodukowany przez Buena Vista International i 20th Century Fox.
Premiera filmu miała miejsce 31 sierpnia 2007 roku w Brazylii.
Opis fabuły.
Przyjaciele Ocerola (Douglas Silva) i Laranjinha (Darlan Cunha) wychowywali się w slamsach Rio de Janeiro. Laranjinha postanawia odnaleźć swojego ojca. Dowiaduje się, że został on skazany za morderstwo. Nastolatek poznaje historię zbrodni, która ma wpływ na jego relacje z Ocerolem.
Obsada.
Źródło: Filmweb
i inni.

</doc>
<doc id="3184365" url="https://pl.wikipedia.org/wiki?curid=3184365" title="Aleksandr Tieniagin">
Aleksandr Tieniagin

Aleksandr Aleksandrowicz Tieniagin, ros. Александр Александрович Тенягин (ur. 22 sierpnia 1927 w Trocku, w obwodzie leningradzkim, Rosyjska FSRR, ZSRR, zm. 26 marca 2008 w Sankt Petersburgu) – rosyjski piłkarz, grający na pozycji napastnika lub pomocnika, reprezentant ZSRR, olimpijczyk, trener piłkarski.
Kariera piłkarska.
Kariera klubowa.
Wychowanek klubu Dinamo Leningrad, w barwach którego rozpoczął karierę piłkarską w 1947 roku. W 1951 został piłkarzem Dinama Moskwa, ale w lecie 1953 powrócił do leningradzkiej drużyny. W następnym roku przeniósł się do lokalnego rywala klubu Trudowyje Riezierwy Leningrad. W 1958 zakończył karierę piłkarską w Admirałtiejcu Leningrad.
Kariera reprezentacyjna.
15 lipca 1952 zadebiutował w reprezentacji Związku Radzieckiego w wygranym 2:1 meczu z Bułgarią. W jej składzie zdobył złoty medal na Olimpiadzie w Helsinkach 1952.
Kariera trenerska.
Po zakończeniu kariery piłkarskiej rozpoczął pracę szkoleniową. Ukończył Szkole Trenerską w Instytucie im. Lesgafta. Trenował zakładowe drużyny amatorskie. W 1963 prowadził klub SKA Leningrad. Również pracował w klubie Amur Komsomolsk nad Amurem.
Zmarł 26 marca 2008 w Sankt Petersburgu i został pochowany na tamtejszym Cmentarzu Siewiernym.

</doc>
<doc id="3184369" url="https://pl.wikipedia.org/wiki?curid=3184369" title="Josef Wiessalla">
Josef Wiessalla

Josef Wiessalla (ur. 15 grudnia 1898 w Bytomiu, zm. w marcu 1945 we Wrocławiu) – niemiecki pisarz, dziennikarz, eseista, uznany za jednego z najbardziej obiecujących talentów wśród górnośląskich pisarzy dwudziestolecia międzywojennego.
Życiorys.
Wiessalla urodził się w Bytomiu jako jedno z ośmiorga dzieci dróżnika kolejowego. Mimo bycia utalentowanym uczniem nie miał on możliwości uczęszczania do szkoły średniej wskutek biedy swojej rodziny, toteż po zakończeniu szkoły podstawowej rozpoczął pracę w hucie. Po odbyciu służby wojskowej podczas I wojny światowej podejmował się pracy w różnych zawodach, m.in. jako maszynista, księgowy oraz reporter. Czasowo był też bezrobotnym.
Między 1919 a 1921 rokiem Wiessalla brał udział w powstaniach śląskich po stronie niemieckiej. Jednocześnie cierpiał z powodu tego, że kultura górnośląska niszczona była w Niemczech poprzez germanizację, a w Polsce poprzez polonizację. Wiessalla należał do związku proletariacko-rewolucyjnych pisarzy. Jego członkostwo w KPD nie jest potwierdzone.
W 1928 roku Wiessalla zaczął publikować w gazecie „Der Oberschlesier” wydawanej przez Karla Sczodroka, po czym został odkryty przez pochodzącego również z Bytomia Maxa Taua dla wydawnictwa Bruno Cassirera. 
Podczas II wojny światowej Wiessalla został wcielony do armii niemieckiej. Zginął podczas obrony Wrocławia przez Armię Czerwoną w 1945 roku.
Twórczość.
Wiessalla wydał kilka powieści i opowiadań oraz był autorem sztuk teatralnych. Jego twórczość cechuje się tym, że głównymi bohaterami utworów są "prości Ślązacy", np. "Front unter Tage" dotyczy losów górnika, a powieść "Die Empörer" opowiada o upadku feudalizmu.
Po 2000 roku niemieckojęzyczna twórczość Wiessalli stała się przedmiotem zainteresowania polskich badaczy.

</doc>
<doc id="3184370" url="https://pl.wikipedia.org/wiki?curid=3184370" title="Chrześcijański libertarianizm">
Chrześcijański libertarianizm

Chrześcijański libertarianizm – ideologia będąca połączeniem chrześcijańskich wierzeń dotyczących wolnej woli, natury ludzkiej czy godności człowieka z libertariańską myślą polityczną. Chrześcijańscy libertarianie nie identyfikują się z chrześcijańską lewicą, ani z chrześcijańską prawicą. Uważają, że oba te nurty zbyt często odwołują się do rozwiązań w działalności państwa.
Założenia.
Nurt ten wypływa z zasad teonomii. Teonomia oznacza Boże Prawo tak jak to zostało wyrażone wprost lub wyinterpretowane z Biblii. Zgodnie z tym co twierdzili chrześcijańscy rekonstruktywiści, oznacza to, że cała ludzka władza jest rzeczą względną (choć oczywiście nie wyeliminowana) w rozumieniu biblijnego objawienia.
Podstawy chrześcijańskiego libertarianizmu tworzy biblijne przekonanie, że Bóg obdarza człowieka wolnością (wolną wolą - ale nie należy tego rozumieć jako pozwolenie) do czynienia grzechu. Rezerwuje on dla siebie wieczne prawo do karania za większość grzechów. Nie powierza on władzy karania większości grzechów człowiekowi. Pismo Święte naucza chrześcijan aby posiadali pełnię Ducha i unikali pożądliwości, nie pozwala jednak ani państwu ani kościołowi zakazywania grzechów prawem. Państwo ma władzę karać kradzież a kościół może zakazać herezji, ale poza spisanym prawem Bożym i wyznaczoną przez nie sferą, nie mają one władzy ani prawa do osądzania. Chrześcijańscy libertarianie uważają, że Bóg nie dał państwu, rodzinie ani kościołowi prawa do karania za wszystkie grzechy. Mówią, że zemsta należy do Boga i on ukarze grzeszników we właściwym czasie.
Chrześcijańscy libertarianie nie uznają też władzy państwa, ponieważ uważają, że może ona służyć do narzucania innym swoich poglądów bądź wiary przez drugiego człowieka. Uważają, że państwo jest wrogiem prawdziwej natury człowieka, a także jego przeznaczenia.
Znany ze swoich libertariańskich poglądów, katolicki ksiądz James A. Sadowsky mówił: „"Jest wielkim błędem dla ludzi religijnych by wzywać rządowego wsparcia. Ceną takiej pomocy jest służalczość wobec państwa”".
David Boaz, wiceprzewodniczący Cato Institute, w swojej książce "Libertarianizm", przywołuje chrześcijańskie korzenie libertarianizmu w jednym z cytatów z VIII rozdziału Pierwszej Księgi Samuela:
Wolny rynek.
Poparcie libertariańskich chrześcijan wywodzi się z ich przywiązania do zasad własności prywatnej oraz samoposiadania. Wskazują oni na sprzeciw chrześcijan wobec niewolnictwa, tego jak duży wpływ mieli na to zjawisko w czasach starożytnego Rzymu. Podkreślają, że żaden człowiek nie może posiadać drugiego. Także system posiadania rzeczy jest zgodny z ideologią libertariańską, czyli, że pierwszy posiadacz jest prawnym użytkownikiem i nikt siłą nie może mu tego odebrać.
Na podstawie zasad do własności prywatnej, chrześcijańscy libertarianie wskazują na wiele przykładów z Biblii, gdzie dochodzi do dobrowolnych interakcji. Według nich, Bóg nakazał "kochać bliźniego swego jak siebie samego", co oznacza wyjście do pokojowej współpracy i nie zmuszania nikogo do podziału dóbr.
Stosunek do socjalizmu.
Wierzą w charytatywność niewspieraną przez państwo oraz sprzeciwiają się rozwiązaniom proponowanym przez socjalistów. Nie zgadzają się z twierdzeniem, że Jezus zalecał redystrybucję dóbr oraz z porównywaniem wczesnochrześcijańskich społeczności do typowo socjalistycznych wspólnot. Uważają, że wcześni chrześcijanie nikogo nie zmuszali do dobroczynności i potrafili uszanować własność prywatną. Nie zgadzają się także z przekręconym biblijnym cytatem: "pieniądze są źródłem wszelkiego zła", który w oryginale brzmiał: "korzeniem wszelkiego zła jest miłość pieniędzy".
Literatura i przedstawiciele.
Jest wiele książek, które miały wpływ na rozwój myśli chrześcijańskiego libertarianizmu. Są to między innymi:

</doc>
<doc id="3184371" url="https://pl.wikipedia.org/wiki?curid=3184371" title="Król Julian">
Król Julian



</doc>
<doc id="3184376" url="https://pl.wikipedia.org/wiki?curid=3184376" title="Grand Prix Danii na Żużlu 2014">
Grand Prix Danii na Żużlu 2014

2014 Danish FIM Speedway Grand Prix - szósta impreza z cyklu Grand Prix w sezonie 2014. Zawody odbyły się 28 czerwca 2014 na Parken w Kopenhadze.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Petera Kildemanda. Zawodnikami rezerwowymi zostali: Mikkel Michelsen i Mikkel Bech.
Ze względu na kontuzję w zawodach nie mógł wystąpić Chris Holder. Jako zmiana kwalifikowana pojechał: Michael Jepsen Jensen
Losowanie pozycji startowych odbyło się 27 czerwca.
Wyniki.
Bieg po biegu:

</doc>
<doc id="3184377" url="https://pl.wikipedia.org/wiki?curid=3184377" title="Motocyklowe Grand Prix Katalonii 2014">
Motocyklowe Grand Prix Katalonii 2014

Motocyklowe Grand Prix Katalonii 2014 – siódma eliminacja Motocyklowych Mistrzostw Świata, rozegrana 15 czerwca 2014 na torze Circuit de Barcelona-Catalunya w Montmeló.

</doc>
<doc id="3184378" url="https://pl.wikipedia.org/wiki?curid=3184378" title="Dominique Bilde">
Dominique Bilde

Dominique Bilde z domu Pierron (ur. 1 sierpnia 1953 w Nancy) – francuska polityk i samorządowiec, działaczka Frontu Narodowego, posłanka do Parlamentu Europejskiego VIII i IX kadencji.
Życiorys.
Z zawodu menedżer w branży handlowej. W 1997 wstąpiła do Frontu Narodowego, awansowała w strukturach partyjnych, m.in. dołączając do biura politycznego i obejmując funkcję sekretarza FN w departamencie Moza. Z ramienia swojego ugrupowania w 2010 została wybrana do rady regionu Lotaryngia.
W 2014 Dominique Bilde uzyskała mandat deputowanej do PE VIII kadencji. W 2019 z powodzeniem ubiegała się o reelekcję. Wcześniej w 2015 wybrana na radną regionu Alzacja-Szampania-Ardeny-Lotaryngia.
Jej syn Bruno Bilde również zaangażował się w działalność polityczną, został m.in. wybrany z ramienia Frontu Narodowego do francuskiego parlamentu.

</doc>
<doc id="3184382" url="https://pl.wikipedia.org/wiki?curid=3184382" title="Lekkoatletyka na Letnich Igrzyskach Paraolimpijskich 2012 – 100 metrów T35 kobiet">
Lekkoatletyka na Letnich Igrzyskach Paraolimpijskich 2012 – 100 metrów T35 kobiet

W biegu na 100 metrów kl. T35 kobiet podczas Letnich Igrzysk Paraolimpijskich 2012 rywalizowało ze sobą 8 zawodniczek. W konkursie udział wzięły zawodniczki z porażeniem mózgowym, posiadające problemy z poruszaniem się.

</doc>
<doc id="3184383" url="https://pl.wikipedia.org/wiki?curid=3184383" title="Fridrich Mariutin">
Fridrich Mariutin

Fridrich Michajłowicz Mariutin, ros. Фридрих Михайлович Марютин (ur. 7 października 1924 w Astrachaniu, Rosyjska FSRR, ZSRR, zm. 10 września 2010 w Petersburgu) – rosyjski piłkarz, grający na pozycji napastnika, reprezentant ZSRR, olimpijczyk, trener piłkarski.
Kariera piłkarska.
Kariera klubowa.
Wychowanek klubu Zienit Podlipki. W 1944 roku rozpoczął karierę piłkarską w klubie Kalininiec Swierdłowsk. W 1946 został piłkarzem Zenitu Leningrad, w którym występował przez 11 lat. W 1957 roku przeniósł się do lokalnego rywala Awangardu Leningrad, który w 1958 zmienił nazwę na Admirałtiejec Leningrad i w tym roku piłkarz zakończył karierę piłkarską.
Kariera reprezentacyjna.
20 lipca 1952 zadebiutował w reprezentacji Związku Radzieckiego w zremisowanym 5:5 meczu z Jugosławią. W jej składzie zdobył złoty medal na Olimpiadzie w Helsinkach 1952.
Kariera trenerska.
Po zakończeniu kariery piłkarskiej rozpoczął pracę szkoleniową. Od 1959 do 1961 pomagał trenować Admirałtiejec Leningrad. W 1962 prowadził klub SKA Leningrad. W latach 1968-1969 pracował w klubie Zenit Leningrad. Również trenował takie zespoły amatorskie jak LOMO Leningrad (1972-1974, 1976-1981) oraz Komsomolec Leningrad (1966-1967, 1970-1971). W latach 1963-1965 oraz 1982-1987 pracował w Szkole Piłkarskiej Zenit Leningrad.
Zmarł 10 września 2010 w Petersburgu po dłuższej chorobie i został pochowany na tamtejszym Cmentarzu Smoleńskim.

</doc>
<doc id="3184385" url="https://pl.wikipedia.org/wiki?curid=3184385" title="Rivière aux Outardes">
Rivière aux Outardes

Rivière aux Outardes – rzeka w Kanadzie, prowincji Quebec. stanowi lewy dopływ Rzeki Świętego Wawrzyńca. Liczy blisko 500 km długości. Wypływa z gór Otish. W górnym biegu przepływa przez Pletipi. Tworzy liczne wodospady.

</doc>
<doc id="3184386" url="https://pl.wikipedia.org/wiki?curid=3184386" title="Rada Aragońska">
Rada Aragońska



</doc>
<doc id="3184389" url="https://pl.wikipedia.org/wiki?curid=3184389" title="Lekkoatletyka na Letnich Igrzyskach Paraolimpijskich 2012 – 100 metrów T36 kobiet">
Lekkoatletyka na Letnich Igrzyskach Paraolimpijskich 2012 – 100 metrów T36 kobiet

W biegu na 100 metrów kl. T36 kobiet podczas Letnich Igrzysk Paraolimpijskich 2012 rywalizowało ze sobą 11 zawodniczek. W konkursie udział wzięły zawodniczki z porażeniem mózgowym, u których występują mimowolne ruchy we wszystkich kończynach.

</doc>
<doc id="3184391" url="https://pl.wikipedia.org/wiki?curid=3184391" title="Primavera Europea">
Primavera Europea

Europejska Wiosna (hiszp. "Primavera Europea") – wyborcza koalicja hiszpańskich regionalnych i ekologicznych partii politycznych.
Sojusz powstał w 2014 celem wspólnego startu w wyborach europejskich w tym samym roku. Zawiązały go Coalició Compromís (blok ugrupowań z Walencji skupionych wokół Walenckiego Bloku Nacjonalistycznego), reprezentująca zielonych partia Equo, aragońska Chunta Aragonesista oraz mniejsze organizacje polityczne m.in. z Ceuty i Estremadury. Listę wyborczą sojuszu otworzył Jordi Sebastià i Talavera, alkad Burjassot.
W głosowaniu z 25 maja 2014 Europejska Wiosna uzyskała około 1,9% głosów i 1 mandat w PE VIII kadencji, który obsadził jej lider.

</doc>
<doc id="3184392" url="https://pl.wikipedia.org/wiki?curid=3184392" title="Elektrownia Pruszków">
Elektrownia Pruszków



</doc>
<doc id="3184394" url="https://pl.wikipedia.org/wiki?curid=3184394" title="Pietro Martire Sangervasi">
Pietro Martire Sangervasi

Pietro Martire Sangervasi (zm. 19 sierpnia 1545) – włoski dominikanin, teolog i inkwizytor.
Pochodził z Brescii. Wstąpił do zakonu dominikanów i w latach 1542–1543 sprawował urząd papieskiego inkwizytora dla diecezji Brescii. 16 października 1542 papież Paweł III wezwał go do Rzymu i mianował Mistrzem Świętego Pałacu. Sprawował ten urząd aż do śmierci.

</doc>
<doc id="3184396" url="https://pl.wikipedia.org/wiki?curid=3184396" title="Konstantyn (Papastefanou)">
Konstantyn (Papastefanou)

Konstantyn, nazwisko świeckie Papastefanou (ur. 1924 w Damaszku, zm. 17 kwietnia 2016 w Atenach) – biskup Patriarchatu Antiocheńskiego.
Życiorys.
Wykształcenie podstawowe i średnie uzyskał w rodzinnym Damaszku. Studia teologiczne ukończył w Grecji; po uzyskaniu końcowego dyplomu przyjął w 1951 święcenia kapłańskie z rąk patriarchy antiocheńskiego Aleksandra III. Przez kolejne kilkanaście lat służył jako kapłan w cerkwiach Damaszku i sąsiadujących wsi, szczególną uwagę poświęcał pracy z młodzieżą. Od końca lat 50. był również dyrektorem seminarium duchownego w Balamand.
W 1964 patriarcha antiocheński Teodozjusz VI mianował go przełożonym monasteru św. Jerzego w okolicach Hims. Zreorganizował klasztor i jego otoczenie, utworzył przy nim niewielką wspólnotę żeńską. W 1967 został protosynglem metropolii Hamy. Dwa lata później, 7 października, został nominowany na biskupa pomocniczego metropolii Hamy, jego chirotonia biskupia odbyła się 17 października tego samego roku w monasterze św. Eliasza w Duhur asz-Szuwajr. W 1969 został metropolitą Bagdadu, Kuwejtu i okolicznych. Z jego inicjatywy powstały pierwsze parafie Patriarchatu Antiochii w Dubaju (1980), Omanie (1998) i Bahrajnie (2000).
W 2014 r., ze względu na zły stan zdrowia, przeszedł na własną prośbę w stan spoczynku. Zmarł w 2016 r.

</doc>
<doc id="3184397" url="https://pl.wikipedia.org/wiki?curid=3184397" title="Cis z Henrykowa">
Cis z Henrykowa

Cis z Henrykowa – trzeci pod względem wieku cis pospolity w Polsce rosnący w parku opactwa cysterskiego w Henrykowie koło Ziębic. Jest to okaz żeński, rośnie przy murze w sąsiedztwie dawnego pawilonu letniego cystersów. Opisywany był w 1992 jako drzewo o bardzo szerokiej koronie, z dolnymi gałęziami ścielącymi się po ziemi. Wówczas też obliczono wiek drzewa na 720 lat. Obwód pnia drzewa w 2014 roku wyniósł około 320 cm, a wysokość 11 m.

</doc>
<doc id="3184402" url="https://pl.wikipedia.org/wiki?curid=3184402" title="Teresa Rodríguez">
Teresa Rodríguez

María Teresa Rodríguez-Rubio Vázquez (ur. 18 września 1981 w Kadyksie) – hiszpańska nauczycielka, działaczka związkowa i polityk, deputowana do Parlamentu Europejskiego VIII kadencji (2014–2015)
Życiorys.
Absolwentka filologii arabskiej, studiowała na Uniwersytecie w Kadyksie. Została nauczycielką języka hiszpańskiego w szkole średniej w Puerto Real. Zaangażowała się w działalność organizacji związkowych i feministycznych, była członkinią Zjednoczonej Lewicy, zakładała również struktury Lewicy Antykapitalistycznej w prowincji Kadyks.
W 2014 wystartowała w wyborach europejskich z listy nowo utworzonej lewicowej partii Podemos, uzyskując mandat eurodeputowanej VIII kadencji. Zrezygnowała z niego 4 marca 2015 w związku z kandydowaniem na prezydenta Andaluzji. Na to stanowisko kandydowała też w 2018. W wyniku wyborów regionalnych w 2015 i 2018 wchodziła natomiast w skład andaluzyjskiego parlamentu. W trakcie drugiej kadencji opuściła Podemos, została liderką antykapitalistycznej koalicji Adelante Andalucía. W 2022 z jej ramienia po raz kolejny wybrana na posłankę do regionalnego parlamentu.

</doc>
<doc id="3184407" url="https://pl.wikipedia.org/wiki?curid=3184407" title="Al-Wyg">
Al-Wyg



</doc>
<doc id="3184409" url="https://pl.wikipedia.org/wiki?curid=3184409" title="Fryderyk Spencer, 4. hrabia Spencer">
Fryderyk Spencer, 4. hrabia Spencer



</doc>
<doc id="3184410" url="https://pl.wikipedia.org/wiki?curid=3184410" title="At-Timimi">
At-Timimi



</doc>
<doc id="3184412" url="https://pl.wikipedia.org/wiki?curid=3184412" title="Parafia św. Jana Chrzciciela w Choroniu">
Parafia św. Jana Chrzciciela w Choroniu

Parafia Świętego Jana Chrzciciela w Choroniu – parafia rzymskokatolicka w Choroniu. Należy do Dekanatu Poraj archidiecezji częstochowskiej. Została utworzona pod koniec czerwca 1916 roku, poprzez wydzielenie z parafii św. Mikołaja w Przybynowie. Parafię prowadzą księża archidiecezjalni.
Historia.
Od XVI w. funkcjonowała filia parafii Przybynów przy miejscowej kapliczce pw. św. Jana Chrzciciela. Rezydowali tutaj kapelani filialici uposażeni przez miejscowych dziedziców. Ostatnim był ks. Stanisław Gurbiel. W miejscu kaplicy w 1657 r. zbudowano kościół pw. św. Jana Chrzciciela. Świątynię rozbudowała i zmodernizowała w latach 1903–1913 rodzina Bylińskich, dzięki czemu mogła się stać w 1916 r. kościołem parafialnym nowo powstałej chorońskiej parafii. Parafię erygowano pod koniec czerwca 1916 roku, na mocy dekretu biskupa kieleckiego, ks. Augustyna Łosińskiego.
W 1942 r. z zachodniej części parafii Choroń wyodrębniona została ekspozytura, a następnie parafia w Poraju, oddzielona z okolicą od kościoła parafialnego, okupacyjną granicą Generalnej Guberni. Po wojnie, w związku z brakiem księży, parafia Choroń połączona była czasowo z parafią w Poraju (grudzień 1946 – październik 1947) i administrowana przez proboszcza porajskiego.
W latach 50. i 60. XX wieku przebudowano wnętrze kościoła. 19 kwietnia 1976 r., ks. biskup Franciszek Musiel dokonał jego konsekracji. W następnych latach wyremontowany został budynek parafialny, powiększono plebanię wymieniając równocześnie okna i zakładając centralne ogrzewanie. Plebania i kościół zostały pokryte trwałymi tynkami, a cmentarz grzebalny, został ogrodzony. W 1991 r. rozpoczęto budowę kaplicy mszalnej w Biskupicach.
W latach 1994–2000 w kościele dano nowy wystrój ściany głównej prezbiterium i zbudowano stały ołtarz dostosowując Liturgię do wymagań ostatniego soboru. Na zewnątrz kościoła wykonano dach nad ołtarzem polowym, oświetlono plac kościelny, uporządkowano i zagospodarowano cmentarz grzebalny. W 2000 r. przeprowadzono kapitalny remont plebanii i zagospodarowano jej otoczenie.
5 lipca 1998 roku, arcybiskup Stanisław Nowak dokonał uroczystej konsekracji kościoła filialnego pw św. Wojciecha BM w Biskupicach. Jego budowę zakończono w 2000 roku.
W pobliżu kościoła parafialnego w Choroniu istnieje Mały Klasztor Orientale Lumen (Światłość Wschodu), należący do Wspólnoty Małych Braci i Małych Sióstr Baranka. Został założony przez siostry, które od 2001 roku mieszkały w Częstochowie. 22 października 2013 roku erygowana została fraternia Małych Braci.
Niewola ks. Augustyna Kańtocha.
W 1939 roku, Niemcy aresztowali proboszcza, ks. Augustyna Kańtocha. Podczas rewizji przeprowadzonej na plebanii, znaleźli polski mundur wojskowy i harcerski, będący własnością proboszcza i kartę mobilizacyjną, wystawioną na jego nazwisko. Przed wojną, ksiądz był harcmistrzem w hufcu harcerskim i jednocześnie kapelanem wojskowym w rezerwie (7. Dywizji Piechoty). Został oskarżony o współdziałanie z polskimi żołnierzami i o przekazanie meldunku do polskich oddziałów w tej okolicy, o położeniu wojsk niemieckich. Meldunek miał zanieść jego tresowany pies. Razem z księdzem Kańtochem, z tego samego powodu aresztowano proboszcza, z parafii w Kamienicy Polskiej ks. Józefa Klarzaka. 4 września 1939 roku zostali wywiezieni do Blachowni, Dobrodzienia i Łambinowic (do obozu jenieckiego Lamsdorf), następnie do obozu jenieckiego w Buchenwaldzie, a 7 lipca 1942 roku do obozu koncentracyjnego w Dachau. Ks. Kańtoch doczekał wyzwolenia obozu w Dachau i wrócił do Polski, lecz ks. Józef Klarzak został zamordowany 18 sierpnia 1942 roku.

</doc>
<doc id="3184413" url="https://pl.wikipedia.org/wiki?curid=3184413" title="As-Sidr">
As-Sidr



</doc>
<doc id="3184414" url="https://pl.wikipedia.org/wiki?curid=3184414" title="Steve Holland">
Steve Holland

Steve Holland (ur. 30 kwietnia 1970 w Derby) – angielski trener, piłkarz. Obecnie jest asystentem Garetha Southgate w reprezentacji Anglii.

</doc>
<doc id="3184416" url="https://pl.wikipedia.org/wiki?curid=3184416" title="Bardija (miasto)">
Bardija (miasto)



</doc>
<doc id="3184417" url="https://pl.wikipedia.org/wiki?curid=3184417" title="Bin Dżawad">
Bin Dżawad



</doc>
<doc id="3184418" url="https://pl.wikipedia.org/wiki?curid=3184418" title="Bitwy o Bin Dżawad">
Bitwy o Bin Dżawad



</doc>
<doc id="3184420" url="https://pl.wikipedia.org/wiki?curid=3184420" title="Nifon (Sajkali)">
Nifon (Sajkali)

Nifon, nazwisko świeckie Sajkali (ur. 4 grudnia 1941 w Zahli) – libański biskup prawosławny, biskup Prawosławnego Patriarchatu Antiocheńskiego.
Życiorys.
Wykształcenie średnie uzyskał w ewangelickim kolegium w rodzinnej Zahli, następnie ukończył studia matematyczne w Bejrucie. W 1959 został wyświęcony na diakona, po czym wyjechał na studia na Moskiewską Akademię Duchowną, którą w 1964 ukończył jako kandydat nauk teologicznych. Po powrocie do Libanu był sekretarzem metropolity Zahli i Iliopolis Nifona, nauczycielem matematyki i języka angielskiego i przez dziesięć lat sędzią sądu kanonicznego metropolii Zahli.
W 1977 otrzymał godność archimandryty i zwierzchnika oficjalnego przedstawicielstwa Patriarchatu Antiochii przy Patriarchacie Moskiewskim. W 1988 w Damaszku przyjął chirotonię biskupią, zaś w 2009 nadano mu godność arcybiskupią.
Jest odpowiedzialny za opiekę duszpasterską nad prawosławnymi Arabami w Rosji (głównie niewielka diaspora syryjska, libańska i palestyńska) oraz w Grecji.

</doc>
<doc id="3184421" url="https://pl.wikipedia.org/wiki?curid=3184421" title="Marzuk (gmina w Libii)">
Marzuk (gmina w Libii)



</doc>
<doc id="3184422" url="https://pl.wikipedia.org/wiki?curid=3184422" title="Marzuk">
Marzuk



</doc>
<doc id="3184423" url="https://pl.wikipedia.org/wiki?curid=3184423" title="Musaid (Libia)">
Musaid (Libia)



</doc>
<doc id="3184424" url="https://pl.wikipedia.org/wiki?curid=3184424" title="II Powszechna Wystawa Krajowa">
II Powszechna Wystawa Krajowa



</doc>
<doc id="3184427" url="https://pl.wikipedia.org/wiki?curid=3184427" title="Teodozjusz VI (patriarcha Antiochii)">
Teodozjusz VI (patriarcha Antiochii)

Teodozjusz VI, imię świeckie Tufik Aburdżajli (ur. 1887 w Bejrucie, zm. 19 września 1970 tamże) – prawosławny patriarcha Antiochii w latach 1958–1970.
Życiorys.
Absolwent seminarium duchownego w Balamand i szkoły teologicznej Patriarchatu Konstantynopolitańskiego na Chalki. W latach 1906–1915 stał na czele misji mezopotamskiej Patriarchatu Antiocheńskiego, jednak dopiero w 1915 złożył wieczyste śluby mnisze i przyjął święcenia diakońskie, po czym otrzymał godność archimandryty. W 1923 miała miejsce jego chirotonia na metropolitę Tyru i Sydonu. W 1948 przeniesiony na katedrę Trypolisu.
Jako najstarszy chirotonią biskup Patriarchatu Antiochii został wybrany na patriarchę Antiochii i całego Wschodu po śmierci Aleksandra III w 1958. Krótko po swojej elekcji złożył wizytę w Rosyjskim Kościele Prawosławnym. W okresie sprawowania przez niego urzędu uporządkowana została sytuacja wewnętrzna Kościoła. Teodozjusz VI pozostawał na urzędzie do śmierci w 1970.

</doc>
<doc id="3184431" url="https://pl.wikipedia.org/wiki?curid=3184431" title="Droga A107 (Rosja)">
Droga A107 (Rosja)

Droga A107, mała obwodnica Moskwy, mała betonka, pierwsza betonka, betonka (ros. Автомобильная дорога федерального значения А107, Московское малое кольцо (ММК), «Малая бетонка», «Первая бетонка», «Бетонка») – droga znaczenia federalnego w Rosji znajdująca się w całości na obszarze obwodu moskiewskiego. Jej przebieg stanowi pierścień drogowy wokół Moskwy. Znajduje się w odległości około 30 km od MKAD oraz 50 km od centrum stolicy. Znaczna część drogi ma nawierzchnię betonową.
Droga została zbudowana w czasach zimnej wojny. Ze względu na strategiczne znaczenie nie była oznaczana na mapach aż do 1993, a także nie mogły poruszać się nią prywatne pojazdy.

</doc>
<doc id="3184432" url="https://pl.wikipedia.org/wiki?curid=3184432" title="Jury Astapczanka">
Jury Astapczanka



</doc>
<doc id="3184433" url="https://pl.wikipedia.org/wiki?curid=3184433" title="Jurij Astapczenko">
Jurij Astapczenko



</doc>
<doc id="3184434" url="https://pl.wikipedia.org/wiki?curid=3184434" title="Eugenio Hernández Flores">
Eugenio Hernández Flores

Eugenio Javier Hernández Flores (ur. 17 października 1959 w Ciudad Victoria) – meksykański polityk, działacz Partii Rewolucyjno-Instytucjonalnej.
W 1997 wstąpił do Partii Rewolucyjno-Instytucjonalnej. Od 2000 do 2001 pełnił mandat deputowanego do Izby Deputowanych. W latach 2001-2004 był burmistrzem miasta Ciudad Victoria. Od 2005 do 2010 sprawował urząd gubernatora stanu Tamaulipas.

</doc>
<doc id="3184442" url="https://pl.wikipedia.org/wiki?curid=3184442" title="A Little Bitty Tear">
A Little Bitty Tear

A Little Bitty Tear – piosenka napisana przez amerykańskiego kompozytora country Hanka Cochrana. Po raz pierwszy utwór nagrany został w 1960 roku przez Raya Sandersa i the Anita Kerr Singers. Rok później opublikowano wersję aktora i piosenkarza Burla Ivesa.
W późniejszym czasie swoje wersje nagrali i wydali: Wanda Jackson, Bing Crosby, The Shadows (z brytyjskim producentem i aranżerem Norriem Paramorem i jego sekcją smyczkową), a także Chet Atkins i sam autor piosenki, Cochran.
Powstanie utworu.
W wywiadzie udzielonym w 1965 dla czasopisma "Billboard", Cochran stwierdził, że wiele piosenek napisał jadąc samochodem do domu po pracy, m.in. „A Little Bitty Tear”. Dodał, że nic konkretnego nie było powodem stworzenia kompozycji, po prostu do głowy wpadł mu taki pomysł.
Wersja Burla Ivesa.
Singiel z jego aranżacją stał się jednym z największych sukcesów Ivesa na listach przebojów. W lutym 1962 roku piosenka dotarła do pozycji 9. w zestawieniu „Billboardu” Hot 100, a w Wielkiej Brytanii na głównej liście Official Singles Chart Top 100 utwór też znalazł się na miejscu 9.

</doc>
<doc id="3184445" url="https://pl.wikipedia.org/wiki?curid=3184445" title="The Versatile Burl Ives!">
The Versatile Burl Ives!

The Versatile Burl Ives! – album studyjny Burla Ivesa z 1961 roku. Na płycie znalazł się przebój „A Little Bitty Tear”. Album dotarł do pozycji 35. amerykańskiego zestawienia „Billboard” 200.
Piosenki z gatunku pop, country, oraz folk, które pojawiły się na albumie zostały specjalnie wyselekcjonowane, by podkreślić wszechstronność piosenkarza w muzyce folkowej. Część z jego dokonań na publikacji, takich jak cover Johnnyego Casha „I Walk the Line”, pokazuje jak muzyk wyraźnie odszedł od poprzedniego repertuaru. W nagraniu płyty Ivesa wspomagał zespół Anita Kerr Singers oraz orkiestra Owena Bradleya.

</doc>
<doc id="3184447" url="https://pl.wikipedia.org/wiki?curid=3184447" title="Tanikaze (1940)">
Tanikaze (1940)

 – japoński niszczyciel typu "Kagerō" służący w cesarskiej marynarce wojennej w czasie działań wojennych na Pacyfiku podczas drugiej wojny światowej. Zwodowany w 1 listopada 1940 roku w stoczni Fujinagata, wszedł do służby 25 kwietnia 1941 roku.
5 czerwca 1941 roku, w drugim dniu bitwy pod Midway, manewrując z prędkością 30 węzłów zdołał uniknąć około 90 bomb zrzuconych przez bombowce nurkujące SBD Dauntless czterech eskadr lotniskowców USS „Enterprise” (CV-6) i „Hornet” (CV-8) – VB-3, VB-6, VS-6 i VS-5 – oraz bombowce B-17 z Midway. Stanowi to jedno z największych tego typu osiągnięć pojedynczego okrętu w przekroju całej drugiej wojny światowej.
9 czerwca 1944 roku został jednak zatopiony niedaleko Tawi-Tawi na morzu Sulu przez amerykański okręt podwodny typu "Gato" USS "Harder" (SS-257).

</doc>
<doc id="3184450" url="https://pl.wikipedia.org/wiki?curid=3184450" title="Hayanami (1942)">
Hayanami (1942)

 – japoński niszczyciel typu "Yūgumo" służący w cesarskiej marynarce wojennej w czasie działań wojennych na Pacyfiku podczas drugiej wojny światowej. Wszedł do służby 21 lipca 1943 roku, 7 czerwca 1944 roku został jednak zatopiony z całą załogą na wschód od Borneo przez amerykański okręt podwodny typu "Gato" USS "Harder" (SS-257).

</doc>
<doc id="3184451" url="https://pl.wikipedia.org/wiki?curid=3184451" title="Liberalna Partia Gibraltaru">
Liberalna Partia Gibraltaru

Liberalna Partia Gibraltaru (ang. "Libs" – "Liberal Party of Gibraltar") – gibraltarska liberalna partia polityczna, założona w 1991 roku jako Narodowa Partia Gibraltaru. Przewodniczącym jest Joseph Garcia. Partia opowiada się za samostanowieniem Gibraltaru i utworzeniem dominum brytyjskiego.

</doc>
<doc id="3184453" url="https://pl.wikipedia.org/wiki?curid=3184453" title="Aleksiej von Bünting">
Aleksiej von Bünting

Aleksiej Gieorgijewicz von Bünting, ros. Алексей Георгиевич фон Бюнтинг (ur. 11 lutego 1866, zm. 2 czerwca 1930 w Puszczykowie) – rosyjski wojskowy (generał major), emigracyjny działacz kombatancki.
W 1884 roku ukończył Korpus Paziów. Służył w stopniu korneta w lejbgwardii Pułku Konnego. W 1890 roku awansował do stopnia porucznika, w 1895 roku sztabsrotmistrza, zaś w 1899 roku rotmistrza. Od 1901 roku dowodził szwadronem Pułku Konnego. Następnie pełnił funkcję oberoficera do specjalnych poruczeń w ministerstwie wojny. W latach 1904-1905 uczestniczył w wojnie rosyjsko-japońskiej w składzie 2 Dagestańskiego Pułku Konnego. W 1905 roku awansował na pułkownika. W 1907 roku został dowódcą 9 Bugskiego Pułku Ułanów, zaś w 1911 roku lejbgwardii Grodzieńskiego Pułku Husarzy. Od 1912 roku w stopniu generała majora dowodził 2 Brygadą 15 Dywizji Kawalerii. Brał udział w I wojnie światowej. W marcu 1915 roku objął dowództwo 2 Brygady 14 Dywizji Kawalerii, zaś pod koniec lipca tego roku 15 Dywizji Kawalerii. W połowie września przeniesiono go do rezerwy oficerskiej przy sztabie Kijowskiego Okręgu Wojskowego. Po rewolucji bolszewickiej 1917 roku wyjechał do Polski. Był członkiem Związku Konnogwardzistów.

</doc>
<doc id="3184459" url="https://pl.wikipedia.org/wiki?curid=3184459" title="Lekkoatletyka na Letnich Igrzyskach Paraolimpijskich 2012 – 200 metrów T12 mężczyzn">
Lekkoatletyka na Letnich Igrzyskach Paraolimpijskich 2012 – 200 metrów T12 mężczyzn

W biegu na 200 metrów kl. T12 mężczyzn podczas Letnich Igrzysk Paraolimpijskich 2012 rywalizowało ze sobą 20 zawodników. W konkursie udział wzięły osoby niedowidzące o średnim stopniu upośledzenia wzroku.
Wyniki.
Eliminacje.
Bieg 1
Bieg 2
Bieg 3
Bieg 4
Bieg 5
Półfinały.
Bieg 1
Bieg 2
Bieg 3

</doc>
<doc id="3184460" url="https://pl.wikipedia.org/wiki?curid=3184460" title="Hrabstwo Nobles">
Hrabstwo Nobles

Hrabstwo Nobles (ang. "Nobles County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 722,56 mil2 (1 871,42 km2). Według danych z 2010 r. hrabstwo miało 21 378 mieszkańców. Hrabstwo powstało 23 maja 1857 roku, a jego nazwa pochodzi od nazwiska Williama H. Noblesa – przedstawiciela Legislatury stanu Minnesota.

</doc>
<doc id="3184461" url="https://pl.wikipedia.org/wiki?curid=3184461" title="Rozpaczliwie wolny">
Rozpaczliwie wolny

Rozpaczliwie Wolny. Piosenki Edwarda Stachury – szósty album jeleniogórskiej grupy muzycznej Leniwiec, do tekstów Edwarda Stachury, wydany w 2013 przez Mystic Production.
Skład.
Gościnnie:
Grafika.
Autorem zdjęć na okładce i we wkładce płyty jest Leszek Paradowski.

</doc>
<doc id="3184462" url="https://pl.wikipedia.org/wiki?curid=3184462" title="Władimir Bulubasz">
Władimir Bulubasz

Władimir Iwanowicz Bulubasz, ros. Владимир Иванович Булюбаш (ur. w 1866 roku w guberni połtawskiej, zm. 23 lutego 1926 roku w Polsce) – rosyjski wojskowy (porucznik), deputowany do II Dumy Państwowej Imperium Rosyjskiego, emigrant.
W 1883 roku ukończył piotrowski korpus kadetów w Połtawie, zaś w 1885 roku aleksandrowską szkołę wojskową. Służył w lejbgwardii Pułku Litewskiego. W 1890 roku w stopniu porucznika odszedł do rezerwy. Na zebraniach ziemskich wybrano go przedstawicielem z ujezdu chorolskiego, a następnie guberni połtawskiej. Został też przewodniczącym chorolskiego ujezdnego urzędu ziemskiego. Ponadto był członkiem kierownictwa połtawskiego banku rolnego. Stał na czele stowarzyszenia dobroczynnego. W lutym 1907 roku został wybrany z guberni połtawskiej członkiem II Dumy Państwowej. Wchodził w skład frakcji prawych i umiarkowanych. Jednakże nie brał czynnego udziału w pracach parlamentarnych. Po rozwiązaniu Dumy w tym samym roku wybrano go przedstawicielem szlachty połtawskiej i ujezdnego ziemstwa chorolskiego oraz sędzią pokoju. Był też członkiem kierownictwa Stowarzyszenia Pomocy Uczących się w Szkołach Państwowych. W styczniu 1918 roku został aresztowany przez CzeKa, ale wkrótce go zwolniono, po czym wyjechał do Polski.

</doc>
<doc id="3184464" url="https://pl.wikipedia.org/wiki?curid=3184464" title="Notiobia (Notiobia)">
Notiobia (Notiobia)

Notiobia (Notiobia) lub Notiobia sensu stricto – podrodzaj chrząszczy z rodziny biegaczowatych, podrodziny Harpalinae i rodzaju "Notiobia".
Taksonomia.
Takson opisany został w 1830 roku przez Maximiliana Perty'ego jako rodzaj "Notiobia". Jego gatunkiem typowym został "N. nebrioides". Później przedstawicieli rodzajów "Notiobia", "Diatypus", "Diapheromerus" i "Anisotarsus" połączono w jeden rodzaj "Notiobia".
Opis.
Należą tu chrząszcze o ciele długości od 7 do 15 mm, wysmukłym do umiarkowanie tęgiego. Grzbietowa jego strona jest ceglasta, zielona, niebiesko-zielona, miedziana lub czarna z lub bez metalicznego połysku, a brzuszna ciemnowęglowa. Nadustek szeroko obrzeżony. Bródka z wystającym zębem bocznym, oddzielona całkowicie od podbródka bruzdą poprzeczną. Przyjęzyczki nieco dłuższe od języczka. Szerokość najwęższej części policzków mniejsza od szerokości pierwszego człony czułków. Krawędź przedplecza z przodu łukowata, z tyłu zbiegająca się. Tylne kąty zaokrąglone lub wyraźne. Golenie odnóży przednich z lancetowatym kolcem. Uda odnóży tylnych zwykle z 2 długimi szczecinami na tylnej krawędzi, a ich stopy o pierwszym członie krótszym niż drugi i trzeci razem wzięte. Trzeci międzyrząd pokryw z uszczecinionym punktowaniem w wierzchołkowej ⅓, a czwarty z drobną uszczecinionym punktowaniem przy wierzchołku. Tylne skrzydła w pełni rozwinięte u większości osobników. Środkowy płat edeagusa symetryczny, bez dysku wierzchołkowego. Walwifer płaski do nieco wypukłego, o bocznym obrzeżeniu półbłoniastym.
Występowanie.
Przedstawiciele podrodzaju zamieszkują Boliwię, Brazylię, Ekwador, Gujanę Francuską, Gwatemalę, Honduras, Kolumbię, Kostarykę, Meksyk, Nikaraguę, Panamę, Paragwaj, Peru, Salwador, Trynidad, Tobago i Wenezuelę.
Systematyka.
Opisano 26 gatunków z tego podrodzaju:

</doc>
<doc id="3184468" url="https://pl.wikipedia.org/wiki?curid=3184468" title="Lekkoatletyka na Letnich Igrzyskach Paraolimpijskich 2012 – 200 metrów T13 mężczyzn">
Lekkoatletyka na Letnich Igrzyskach Paraolimpijskich 2012 – 200 metrów T13 mężczyzn

W biegu na 200 metrów kl. T13 mężczyzn podczas Letnich Igrzysk Paraolimpijskich 2012 rywalizowało ze sobą 23 zawodników. W konkursie udział wzięły osoby niedowidzące o niskim stopniu upośledzenia wzroku.
Wyniki.
Eliminacje.
Bieg 1
Bieg 2
Bieg 3

</doc>
<doc id="3184474" url="https://pl.wikipedia.org/wiki?curid=3184474" title="Super (1, 2, 3)">
Super (1, 2, 3)

„Super (1, 2, 3)” – czternasty singiel nagrany przez włoskiego DJa Gigi D’Agostino, który wydany został w grudniu 2000 roku. Utwór dotarł do miejsca pierwszego w Austrii, natomiast w jego rodzinnej Italii singiel zatrzymał się na pozycji drugiej. Oprócz powyższego tytułu występują jeszcze dwie alternatywne nazwy – „Une , Deux , Trois” oraz „Super (One, Two, Three)”.
Melodia.
W piosence wykorzystano motyw występujący w utworze „Schiarazula Marazula”, włoskiego kompozytora Giorgio Mainerio, który tworzył w XVI. wieku.

</doc>
<doc id="3184477" url="https://pl.wikipedia.org/wiki?curid=3184477" title="L'amour toujours (singel Gigiego d'Agostino)">
L'amour toujours (singel Gigiego d'Agostino)



</doc>
<doc id="3184481" url="https://pl.wikipedia.org/wiki?curid=3184481" title="Podworzec (Jawór)">
Podworzec (Jawór)

Podworzec - część wsi Jawór położona w Polsce, w województwie świętokrzyskim, w powiecie jędrzejowskim, w gminie Sobków.
W latach 1975–1998 Podworzec administracyjnie należał do województwa kieleckiego.

</doc>
<doc id="3184482" url="https://pl.wikipedia.org/wiki?curid=3184482" title="Ścięgna (Jawór)">
Ścięgna (Jawór)

Ścięgna - część wsi Jawór położona w Polsce, w województwie świętokrzyskim, w powiecie jędrzejowskim, w gminie Sobków.
W latach 1975–1998 Ścięgna administracyjnie należały do województwa kieleckiego.

</doc>
<doc id="3184483" url="https://pl.wikipedia.org/wiki?curid=3184483" title="Ścięgna (część wsi w powiecie kieleckim)">
Ścięgna (część wsi w powiecie kieleckim)



</doc>
<doc id="3184484" url="https://pl.wikipedia.org/wiki?curid=3184484" title="Podworzec (część wsi w powiecie kieleckim)">
Podworzec (część wsi w powiecie kieleckim)



</doc>
<doc id="3184485" url="https://pl.wikipedia.org/wiki?curid=3184485" title="NASA Space Flight Medal">
NASA Space Flight Medal



</doc>
<doc id="3184486" url="https://pl.wikipedia.org/wiki?curid=3184486" title="Latarnia morska Osmussaare">
Latarnia morska Osmussaare

Latarnia morska Osmussaare – (est. "Osmussaare tuletorn") latarnia morska na północno-wschodnim krańcu wyspy Osmussaare. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 425.
Pierwsza latarnia morska na wyspie została zbudowana w 1765 roku na klifie wyspy. Jednak erozja morska spowodowała, że w 1842 roku latarnia uległa zniszczeniu. W 1850 zbudowano nową wieżę, która była oddalona o ponad 120 metrów od poddawanego erozji wybrzeża. W 1875 roku początkowo czerwona wieża latarni została podwyższona i przemalowana w biało czarne pasy. W czasie I wojny światowej prawie wszystkie towarzyszące wieży zabudowania zostały zniszczone, zachowała się tylko wieża latarni. Wieża latarni przetrwała do 1941 roku, kiedy to wycofujące się przed Niemcami oddziały radzieckie zniszczyły latarnię. W 1946 roku na wyspie została zbudowana tymczasowa drewniana latarnia, która została zastąpiona istniejącą do dnia dzisiejszego 35-metrową żelbetonową wieżą oddaną do użytku w 1954 roku. W 1998 roku latarnia została przebudowana i zmodernizowana.

</doc>
<doc id="3184487" url="https://pl.wikipedia.org/wiki?curid=3184487" title="Piekło (Korytnica)">
Piekło (Korytnica)

Piekło - część wsi Korytnica położona w Polsce, w województwie świętokrzyskim, w powiecie jędrzejowskim, w gminie Sobków.
W latach 1975–1998 Piekło administracyjnie należało do województwa kieleckiego.

</doc>
<doc id="3184489" url="https://pl.wikipedia.org/wiki?curid=3184489" title="Park Narodowy Caparaó">
Park Narodowy Caparaó

Park Narodowy Caparaó znajduje się na granicy stanów Minas Gerais i Espírito Santo. Na jego terenie znajduje się szczyt Brazylii – Pico da Bandeira. Został utworzony 24 maja 1961 na mocy dekretu federalnego nr 50646, podpisanego przez prezydenta Jânio Quadros. Jest zarządzany przez  Instituto Chico Mendes de Conservação da Biodiversidade (ICMBio). Park ma 26000 ha powierzchni.
Szczyty.
Na terenie parku znajdują się szczyty takie jak:
Średnia wysokość tego terenu to 997 m n.p.m.
W Parku Narodowym Caparaó występuje klimat zwrotnikowy. Średnia roczna temperatura wynosi 19-22 °C. Rośliny rosnące na terenie parku to ombrofile. Górna granica występowania lasów to 2000 m n.p.m.; powyżej tej linii można napotkać np. bambusy "Chusquea pinnifolia".
Awifauna.
BirdLife International w roku 2008 wyznaczyło na terenie parku ostoję ptaków IBA. Za „trigger species” podaje 20 gatunków, z czego jeden jest zagrożony, to amazonka pąsowa ("Amazona vinacea"), a jeden narażony – dzwonnik nagoszyi ("Procnias nudicollis"). Pozostałe mają status bliskich zagrożenia, jak kropiatek ("Psilorhamphus guttatus") i liściowiec białobrewy ("Anabacerthia amaurotis"), albo najmniejszej troski, jak np. leśnica rudosterna ("Drymophila genei") czy czywik szarogłowy ("Poospiza thoracica").

</doc>
<doc id="3184491" url="https://pl.wikipedia.org/wiki?curid=3184491" title="Gasan Jōseki">
Gasan Jōseki

Gasan Jōseki (ur. 1275, zm. 23 listopada 1366; jap. 峨山韶碩) – japoński mistrz zen szkoły sōtō, uczeń Keizana Jōkina.
Życiorys.
Pochodził z dystryktu Noto (w obecnej prefekturze Ishikawa) z rodziny Minamoto; był potomkiem wielkiego radnego Reizeia. W 1290 roku rozpoczął monastyczne życie w klasztorze szkoły tendai na górze Hiei. W 1297 roku spotkał mistrza zen Keizana Jōkina, zainteresował się zenem i został jego uczniem. Dwa lata później zamieszkał w klasztorze Daijō, gdzie wkrótce odpowiadał za nowicjuszy.
W nauczaniu Keizan stosował bardzo intensywnie kōany, o których dogłębną wiedzę zyskał od swojego przyjaciela Shinchi Kakushina, który przywiózł z Chin zbiór kōanów "Mumonkan". Gasan pilnie praktykował zarówno "zazen" (chiń. "zuochan") jak i kōany. Gdy mistrz przeniósł się do Sōji-ji, Gasan także się tam przeniósł. Siedział zawsze w mocnej medytacji. Pewnego razu przechodził obok niego Keizan i powiedział: "Czasami jest właściwe dla niego unieść brwi i mrugnąć oczami, czasami jest właściwe dla niego nie unieść brwi i nie mrugnąć oczami". Słysząc te słowa Gasan osiągnął wielkie oświecenie i otrzymał "pieczęć potwierdzenia" (jap. "inka"). Po tym doświadczeniu mistrz posłał ucznia na pielgrzymkę po japońskich klasztorach. W czasie tej podróży Gasan spędził jakiś czas z Kyōō Unryō (1267-1341), bratem dharmicznym Keizana. Po powrocie Keizan wyznaczył Gasana swoim spadkobiercą
Około 1322 roku Keizan wyznaczył Gasana na opata klasztoru Sōji. Po śmierci Keizana w szkole sōtō wykrystalizowały się trzy główne ośrodki: Eihei-ji, Daijō-ji z opatem Meihō Sotetsu oraz dwa klasztory Yōkō-ji w Noto i Sōji-ji prowadzone przez Gasana. Osią całego ruchu sōtō był wówczas Gasan, który wypromował Sōji-ji na najbardziej wpływowy klasztor szkoły, przewyższający nawet Eihei-ji. Gasan był związany głównie właśnie z Sōji-ji, z wyjątkiem krótkiego okresu w 1340 roku, kiedy był także opatem Yōkō-ji.
Gasan wprowadził do japońskiej szkoły sōtō doktrynę szkoły chińskiej caodong pięciu stopni czy też relacji zwaną w Chinach "wu wei" (五位), a w Japonii "go-i". Doktryna ta stała się centralnym punktem jego nauczania. Znalazł ją w chińskim tekście "Rentian yanmu" (jap. "Ninden gammoku") opublikowanym w Japonii w 1303 roku. Zasadniczo była to praca omawiająca pięć domów chanu chińskiego, jednak w części poświęconej tradycji caodong znalazło się szczegółowe omówienie doktryny "pięciu stopni" wraz z komentarzami nawet mistrzów szkoły linji, takich jak Fenyang Shanzhao (947-1024), Shishuang Chuyuan (986-1039) i Juefan Huihong (1071-1128). Dzięki wprowadzeniu "go-i" w nauczanie sōtō Y. Takeuchi traktuje nawet Gasana jako "założyciela japońskiego zenu sōtō".
Gasan miał dwudziestu pięciu oświeconych uczniów, którym przekazał swoją Dharmę. Dzięki temu nauki szkoły sōtō zostały przeniesione i rozpropagowane w różnych rejonach Japonii.
Przed śmiercią uczynił swoim spadkobiercą Taigena Sōshina a autorytetem odpowiedzialnym za szkołę - Tsūgena Jakureia. Udzielił także ostatnich pouczeń innym uczniom. Następnie uderzył w dzwon, zaśpiewał wiersz: 
Mistrz Gasan Jōseki zmarł 23 listopada 1366 roku.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3184493" url="https://pl.wikipedia.org/wiki?curid=3184493" title="Theresa Griffin">
Theresa Griffin

Theresa Griffin (ur. 11 grudnia 1962 w Coventry) – brytyjska polityk, działaczka związkowa, posłanka do Parlamentu Europejskiego VIII i IX kadencji.
Życiorys.
Absolwentka Lancaster University. Pracowała m.in. jako dyrektor ds. komunikacji i badań w instytucji publicznej Arts Council England North West. Zajęła się później działalnością związkową w ramach organizacji UNITE i UNISON. Wstąpiła do Partii Pracy, w latach 90. zasiadała w radzie miejskiej Liverpoolu. Bez powodzenia kandydowała w wyborach europejskich w 1999, 2004 i 2009. W 2014 otrzymała pierwsze miejsce na jednej z list regionalnych laburzystów. W głosowaniu z 22 maja 2014 uzyskała mandat eurodeputowanej VIII kadencji. W 2019 z powodzeniem ubiegała się o reelekcję.

</doc>
<doc id="3184494" url="https://pl.wikipedia.org/wiki?curid=3184494" title="Dolina Kamionkowska">
Dolina Kamionkowska

Dolina Kamionkowska – (350 m n.p.m. – 800 m n.p.m.) niewielka, rozległa, dolina walna w południowo-zachodniej Polsce, położona w Górach Sowich w województwie dolnośląskim, w powiecie dzierżoniowskim, w gminie Pieszyce.
Dolina położona jest częściowo na terenie Parku Krajobrazowego Gór Sowich w północno-zachodnim fragmencie Gór Sowich, około 2,5 km na południowy zachód od centrum Pieszyc. Dolina ciągnie się na długości około 6,0 km, od granicy północnego podnóża wzniesienia Zameczna, po główny grzbiet Gór Sowich, gdzie jej odgałęzienia podchodzą między wzniesieniami: Wielka Sowa po zachodniej stronie i Słoneczna po wschodniej stronie..
Dolina Kamionkowska wcina się powyżej Pieszyc w północno-zachodnią krawędź środkowej części Gór Sowich, głębokim wąskim wąwozem między wzniesieniami: Czyżyk i Błyszcz położone po południowo-wschodniej stronie oraz Zameczna i Kocioł po północno-zachodniej stronie. Na wysokości południowego podnóża wzniesienia "Zameczna" dolina rozszerza się, tworząc rozległe obniżenie, od którego odchodzą liczne boczne odgałęzienia, którymi płyną odnogi potoku Kamionka. Dolina wypreparowana jest w sowiogórskich gnejsach, skałach metamorficznego pochodzenia. Rzeźba doliny jest wynikiem ruchów tektonicznych, związanych z powstawaniem brzeżnego uskoku sudeckiego. Największy wpływ na rzeźbę i kształt doliny miał płynący jej dnem potok Kamionka oraz zlodowacenie bałtyckie, a późniejsza erozja doprowadziła do powstania obniżenia tworząc dolinę. Działalność potoków pozostawiła w dolinie stożki napływowe, powstałe wskutek akumulacji osadów żwirowo-kamienistych. Dolinę w środkowej części zajmują górskie łąki i użytki rolne, obrzeża doliny powyżej ok. 500 m n.p.m. porośnięte są lasem bukowo-świerkowym regla dolnego. Na zboczach wzniesień otaczających Dolinę Kamionkowskiej miejscami występują w niewielkie urwiska skalne oraz samotne skałki. Dolina posiada wysokie walory krajobrazowe i przyrodnicze, które stanowią podstawę do rozwoju turystyki, rekreacji oraz mieszkalnictwa jednorodzinnego. Na obszarze doliny zlokalizowane są obiekty hotelarskie oraz inne obiekty obsługi ruchu turystycznego. W centralnej części doliny położona jest dzielnica Pieszyc Kamionki. Przez całą dolinę prowadzi lokalna droga z Pieszyc do Jugowa przez Przełęcz Jugowską.
Historia.
W przeszłości dolina była dobrze znana poszukiwaczom kruszców, uchodziła za zasobne miejsce w minerały i kruszce. W okolice doliny około XIV–XV wieku docierali poszukiwacze kruszców. W przeszłości w okolicy doliny znajdowało się wiele sztolni i szybików kopalń, po których pozostały tylko ślady. Dolina wielokrotnie wzmiankowana w dokumentach, pierwsze wzmianki o zasiedlaniu doliny pochodzą z ok. XIII wieku. Dolina w połowie XIX wieku była licznie odwiedzana przez turystów docierających na szczyt Wielkiej Sowy.

</doc>
<doc id="3184496" url="https://pl.wikipedia.org/wiki?curid=3184496" title="Wolha Arciomienka">
Wolha Arciomienka

Wolha Ryhorauna Arciomienka (, , "Olga Grigorjewna Artiomienko"; ur. 25 maja 1951 w Kopysiu) – białoruska nauczycielka, działaczka państwowa i polityk, w latach 1997–2000 członkini Rady Republiki Zgromadzenia Narodowego Republiki Białorusi I kadencji.
Życiorys.
Urodziła się 25 maja 1951 roku w osiedlu typu miejskiego Kopyś, w rejonie orszańskim obwodu witebskiego Białoruskiej SRR, ZSRR. W 1973 roku ukończyła Homelski Uniwersytet Państwowy, uzyskując wykształcenie filologa, nauczyciela języka i literatury rosyjskiej, w 1988 roku – Mińską Wyższą Szkołę Partyjną. W latach 1973–1977 była nauczycielką. W latach 1977–1991 pracowała w organach Komsomołu miasta Mozyrz, sekretarz Mozyrskiego Komitetu Miejskiego Komunistycznej Partii Białorusi. W latach 1991–1995 była starszą wykładowczynią w Mozyrskim Państwowym Instytucie Pedagogicznym. Od 1995 roku pełniła funkcję przewodniczącej Mozyrskiej Miejskiej Rady Deputowanych. 13 stycznia 1997 roku została członkinią nowo utworzonej Rady Republiki Zgromadzenia Narodowego Republiki Białorusi I kadencji. Od 22 stycznia pełniła w niej funkcję członkini Stałej Komisji ds. Polityki Regionalnej. Jej kadencja w Radzie Republiki zakończyła się 19 grudnia 2000 roku.
Życie prywatne.
Wolha Arciomienka jest mężatką, ma dwoje dzieci.

</doc>
<doc id="3184497" url="https://pl.wikipedia.org/wiki?curid=3184497" title="Deklaracja wiary lekarzy katolickich">
Deklaracja wiary lekarzy katolickich

Deklaracja wiary lekarzy katolickich i studentów medycyny w przedmiocie płciowości i płodności ludzkiej – polski dokument opisujący wartości i zasady bioetyki katolickiej deklarowane przez sygnatariuszy. Dokument został opublikowany 5 marca 2014 wraz z listem przez lekarkę, dr Wandę Półtawską. "Deklaracja" spowodowała debatę medialną o roli, znaczeniu i granicach stosowania przez lekarzy klauzuli sumienia.
Deklarację podpisało prawie 4 tys. osób, w tym lekarze, pielęgniarki, studenci medycyny, itp.. Wśród sygnatariuszy znalazło się 59 profesorów medycyny. Dokument został przetłumaczony na język angielski.
Publikacja dokumentu stała się przedmiotem sporu publicystycznego i światopoglądowego. "Deklarację wiary lekarzy katolickich" poparła Konferencja Episkopatu Polski, szereg polskich hierarchów kościelnych oraz część prawicowych środowisk politycznych, w tym klub parlamentarny Prawo i Sprawiedliwość. Jej zwolennicy ocenili, że "Deklaracja" jest „odważnym gestem” pracowników służby zdrowia broniących prawa do wolności sumienia, oraz że „ukazuje głęboki sens powołania lekarskiego”. "Deklarację" skrytykowały natomiast Amnesty International, Federacja na rzecz Kobiet i Planowania Rodziny oraz niektóre ugrupowania lewicowe, m.in. SLD i Twój Ruch. Krytycy wskazywali, że dokument, forowany przez „katolickich radykałów”, jest „łamaniem prawa w imię religii” i „cofa medycynę do XIX wieku”.
Treść.
"Deklaracja" jest dokumentem krótkim, jednostronicowym. Zasadniczą część dokumentu stanowi 6 krótkich punktów. Dokument kończy cytat z encykliki papieskiej "Humanae vitae". Treść jego jest następująca: 
Sygnatariusze.
Wśród sygnatariuszy "Deklaracji" było 59 profesorów medycyny, m.in. Bogdan Chazan, Jerzy Dymecki, Andrzej Kochański, Michał Troszyński, Gabriel Turowski.
Sygnatariuszem "Deklaracji" był doktor habilitowany Łukasz Szumowski, który w 2018 roku (już jako profesor tytularny) objął tekę ministra zdrowia w rządzie Mateusza Morawieckiego.
Stanowiska wobec "Deklaracji".
W toku debaty medialnej wyodrębniło się wiele stanowisk:
Poparcie.
"Deklarację" poparł klub parlamentarny Prawo i Sprawiedliwość. Poseł tego klubu, Krzysztof Szczerski, w liście otwartym do Rzecznika Praw Obywatelskich zwrócił uwagę na medialną nagonkę na sygnatariuszy dokumentu i przejawy nietolerancji na tle religijnym. Konferencja Episkopatu Polski określiła "Deklarację" jako „odważny gest” pracowników służby zdrowia broniący prawa do wolności sumienia. Aprobatę dla "Deklaracji" wyraziło wielu polskich biskupów katolickich, m.in. abp i lekarz Henryk Hoser oraz bp Stefan Regmunt, odpowiedzialny za duszpasterstwo służby zdrowia. Genetyk kliniczny, prof. Andrzej Kochański ocenił, że "Deklaracja" „ukazuje głęboki sens powołania lekarskiego”. Za "Deklaracją" opowiedziała się także Helena Pyz, polska lekarka pracująca z trędowatymi w Indiach.
Krytyka.
W publicystyce krytycy "Deklaracji" podnosili jej nielegalność (łamanie prawa). Stanowiska przeciwne "Deklaracji" wyrazili m.in. Amnesty International, które oceniło, że dokument „wzmacnia wątpliwości, które budzi praktyka stosowania klauzuli sumienia oraz brak gwarancji proceduralnych do skorzystania z przewidzianych prawem świadczeń” oraz że „podobne działania budują negatywną atmosferę, skutkują stygmatyzacją i oddalają kwestię ochrony praw człowieka, dając przestrzeń do zagrażających godności pacjentów dyskusji medialnych i politycznych”. Przeciw "Deklaracji" wystąpił także klub parlamentarny Twój Ruch, który uznał, że "Deklaracja" „jest nawoływaniem do łamania przepisów prawa”. Federacja na rzecz Kobiet i Planowania Rodziny określiła "Deklarację" jako „sprzeniewierzenie się zasadom wykonywania zawodu lekarza i powód do wstydu, a nie dumy”. Przewodnicząca Federacji, Wanda Nowicka, oceniła, że "Deklaracja" i praktyka stosowania klauzuli sumienia jest „łamaniem prawa w imię religii”.
Sojusz Lewicy Demokratycznej wzywał Ministerstwo Zdrowia do zrywania kontraktów z lekarzami, którzy odmawiają pacjentom wykonywania świadczeń zdrowotnych powołując się na "Deklarację". W opinii Sojuszu dokument „cofa medycynę do XIX wieku”.
Związany z lewicą polityk i lekarz Marek Balicki ocenił, że „katoliccy radykałowie w sprawie klauzuli sumienia czy deklaracji wiary posunęli się za daleko, co spowoduje, że społeczeństwo uważniej będzie przyglądać się ich poczynaniom i dojdzie do otrzeźwienia.”.
Grupa posłów klubu poselskiego "Twój Ruch" 10 lipca 2014 wniosła projekt zmiany dwóch ustaw w celu wyeliminowania z polskiego porządku prawnego klauzuli sumienia.
Inne.
"Deklaracja" została uznana za zgodną z polskim prawem przez Naczelny Sąd Lekarski. Prezes Naczelnej Rady Lekarskiej Maciej Hamankiewicz stwierdził, iż "Deklaracja" jest prywatną inicjatywą i nie narusza Kodeksu Etyki Lekarskiej. Prezes NRL stwierdził, że: „W Polsce wolność wyznania jest zagwarantowana konstytucyjnie każdemu człowiekowi, w tym lekarzowi. W medycynie lekarze niewolnikami byli tylko w starożytnym Egipcie. Dzisiaj żyjemy w wolnych czasach.”.
Narodowy Fundusz Zdrowia nie ustosunkował się do treści dokumentu i poinformował, że nie otrzymał skarg od pacjentów na lekarzy stosujących klauzule sumienia. Według NFZ "Deklaracja" nie może być powodem zerwania umowy z lekarzem-sygnatariuszem.
Powodem może być tylko niewykonanie przez lekarza zakontraktowanego z NFZ świadczenia.
Ks. Andrzej Draguła w swojej publicystyce na łamach dziennika „Rzeczpospolita” przywołał tragiczne losy Antygony. Pisze Draguła: „Tym, co łączy Antygonę z polskimi lekarzami, którzy podpisali deklarację, jest właśnie przekonanie, że odczytywane w sumieniu prawa moralne są czymś, co istnieje przed i ponad prawem ludzkim, że są obiektywne i niezmienne, a żadna władza nie może nikogo przymusić, by zrezygnował z autonomii sumienia.”. Jednocześnie zaznaczył: „Nie wiem, czy słynna już »Deklaracja Wiary« była potrzebna. Reakcje na nią pokazały jednak, że standardy współżycia społecznego, o które upominają się jej autorzy i sygnatariusze, wywołują w polskim społeczeństwie niezrozumienie, opór, a nawet agresję”.
Adam Sandauer, honorowy przewodniczący Stowarzyszenia Pacjentów „Primum Non Nocere”, stwierdził, że: „Klauzula sumienia powinna być elementem szerzenia tolerancji, a nie tworzenia barykad i kolejnych konfliktów. Zmuszanie katolika do działania wbrew własnym przekonaniom nie jest przejawem tolerancji. Pozwólmy każdemu żyć w zgodzie z własnym sumieniem, bez względu na to, czy jest to ateista, czy świadek Jehowy, czy katolik. Problemem jest prawo, ustawa o zawodzie lekarza.”.
W ocenie publicysty Szymona Hołowni "Deklaracja": „to kolejny przejaw „ewangelizacji konfrontacyjnej”, podejścia, które zakłada, że toczy się wojna, więc trzeba zwierać szeregi, zbroić się, zbijać w grupę, szyć i wywieszać flagi. To ewangelizacja, w której chodzi nie o ewangelizowanego, a o ewangelizatora. O to, by poczuł się raźniej, by nie był sam, by się policzył z innymi, by sam jasno określił swoje stanowisko.”. Jednocześnie Hołownia dodaje: „Każdy oświecony humanista skoro jest gotów umrzeć za prawo pacjenta do zrobienia in vitro, powinien być gotów iść na szafot również za lekarza, któremu sumienie zabrania owego in vitro robić.”.
Wniosek do Trybunału Konstytucyjnego.
12 czerwca Katolickie Stowarzyszenie Lekarzy Polskich skierowało pismo do prezesa Naczelnej Rady Lekarskiej (NRL), w którym zwróciło uwagę na szereg kroków, które w ocenie Stowarzyszenia zmierzają do ograniczania lekarzom możliwości stosowania klauzuli sumienia (m.in. stanowisko Komitetu Bioetyki PAN nr 4/2013 w tej sprawie). W odpowiedzi 26 czerwca prezes NRL wyjaśnił, że dostrzega wagę poruszonego problemu i w związku z tym skierował wniosek do Trybunału Konstytucyjnego w sprawie zbadania zgodności z Konstytucją obecnie obowiązujących przepisów "ustawy o zawodach lekarza i lekarza dentysty" dotyczących klauzuli sumienia. Według wniosku NRL ustawa niezgodnie z polską Konstytucją ogranicza wolność sumienia. Trybunał przyjął wniosek do rozpatrzenia w pełnym składzie sędziów. W opinii prof. Andrzeja Zolla wniosek NRL był zasadny, gdyż ustawowe ograniczenia wolności sumienia, która jest prawem podstawowym, są zbyt nadmierne.
Odniesienia.
Treść "Deklaracji" wyryta na dwóch kamiennych tablicach została 25 maja 2014 złożona podczas 90. Pielgrzymki Służby Zdrowia na Jasnej Górze jako dar wotywny za kanonizację Jana Pawła II.

</doc>
<doc id="3184498" url="https://pl.wikipedia.org/wiki?curid=3184498" title="Józefina Szarlota">
Józefina Szarlota



</doc>
<doc id="3184502" url="https://pl.wikipedia.org/wiki?curid=3184502" title="Farmacol">
Farmacol

Farmacol S.A. – polskie przedsiębiorstwo założone w 1990 roku przez Andrzeja Olszewskiego. Od początku działalności zajmuje się handlem hurtowym farmaceutykami i artykułami medycznymi. Początkowo działało w formie spółki z o.o., od 1993 jako spółka kapitałowa. Od czerwca 1999 do czerwca 2017 akcje spółki notowano na Giełdzie Papierów Wartościowych w Warszawie. Spółka wykupywała udziały w przedsiębiorstwach grupy Cefarm, obecnie jest większościowym udziałowcem w Cefarmach Kielce, Szczecin, Warszawa i Wrocław, z którymi tworzy grupę kapitałową.
Klientami przedsiębiorstwa jest kilkanaście tysięcy aptek i kilkaset szpitali.
Działalnością uboczną spółki jest prowadzenie usług marketingowych, hotelarskich i gastronomicznych.
Firma posiada osiem ośrodków dystrybucji. Oprócz zlokalizowanego w katowickiej siedzibie, pozostałe mieszczą się w Białymstoku, Gdańsku, Poznaniu, Rzeszowie, Szczecinie, Warszawie i Wrocławiu.
W 2018 roku siedziba spółki została przeniesionaa do nowego kompleksu magazynowo-biurowego mieszczącego się przy ulicy Szopienickiej w Katowicach. 

</doc>
<doc id="3184503" url="https://pl.wikipedia.org/wiki?curid=3184503" title="Maria Anuncjata (arcyksiężniczka austriacka)">
Maria Anuncjata (arcyksiężniczka austriacka)



</doc>
<doc id="3184504" url="https://pl.wikipedia.org/wiki?curid=3184504" title="Zakupy (niewolnicy)">
Zakupy (niewolnicy)

Zakupy, zakupieńcy, łac. "servi emptici" – niewolnicy, rodzaj niewolnej czeladzi w okresie średniowiecza w Polsce, wywodzącej się najczęściej z wolnych chłopów, którzy zaciągnęli pożyczki w pieniądzu lub naturze. Ludzie zakupni, zakupi – ludność zależna na Rusi, Litwie, w Rzeczypospolitej Obojga Narodów od średniowiecza do XVII wieku.
Zakupy – niewolna czeladź i chłopi w średniowiecznej Polsce.
Zakupów wymienia spis uposażenia wrocławskiego klasztoru kanoników regularnych z roku 1193: "Hii sunt servi ecclesie s. Marie emptici comitis Petri", w którym podano imiona sześciu zakupieńców należących do komesa Piotra Włostowica i przekazanych ufundowanemu przez niego klasztorowi.
Według Juliusza Bardacha zakupy byli grupą ludności wiejskiej, która wyodrębniała się z ogółu wieśniaków na skutek zadłużania. Zakupieńcy byli rodzajem zastawu, w którym dłużnik razem z rodziną przechodził do pracy, na majątek i zależność od wierzyciela, do czasu spłacenia długu.
Utrata wolności za długi była znana również z innych terenów. Zarówno dokumenty klasztorów w Eldenie (1207) czy Kołbaczu (1212-1213), jak i bulla papieża Grzegorza IX (1239) opisywały podobne, lichwiarskie pożyczki ("podaca") udzielane chłopom siedzącym na pańskim na Pomorzu Zachodnim, Rugii i w Meklemburgii. Oprocentowanie podacy wynosiło w skali roku do 200%. Z pewnością tak oprocentowane kredyty były prawie niemożliwe do spłacenia i ich udzielanie przez właścicieli ziemskich było jedną z metod przywiązania poddanego do gruntu i pana .
Według Karola Buczka pochodząca z języka ruskiego nazwa zakupy (łac. "emptici") sugeruje, że nie wszyscy niewolni zostawali zakupieńcami za długi, zapewne wielu nabywano aktem kupna za zapłatę, nazywaną dawniej kupą. Mimo że większość niewolnych była pochodzenia jenieckiego, to z czasem wielu z nich, zwłaszcza dziewczęta, kupowano lub pozyskiwano od poprzednich właścicieli także na skutek zadłużenia, należności sądowych czy danniczych.
Zakupieńcy mogli należeć do wymienionej u Galla Anonima grupy niewolników prywatnych, książęcych, nabytych drogą transakcji handlowych, którzy byli uznawani za część majątku swoich panów, zatem mogli być przedmiotem sprzedaży i rozporządzeń testamentowych. Nie byli oni w związku z tym zobowiązani do danin lub obciążeń. Niewolnicy ci pełnili w gospodarstwie właścicieli posługi osobiste jako czeladź ("servi"), nie mając prawa ani do opieki prawnej, ani do sądu publicznego. Odpowiadali jedynie przed sądem swojego właściciela. Dzieci niewolnych dziedziczyły status niewolnika po swoich rodzicach.
Zakupnych niewolników osadzano także na przydzielonych gospodarstwach, by mogli służyć o własnym chlebie. Zakupy razem z dziesiętnikami dali początek innej grupie niewolnych, zwanych przypisańcami ("adscriptici"). Osadzeni na roli niewolnicy nie posiadali żadnych praw do ziemi, byli poddani woli swojego pana i jego sądom, poza cięższymi sprawami karnymi lub świadczeniami wchodzącymi w zakres prawa książęcego.
Niewolnictwo w Polsce miało zakończyć się w XIII wieku, jednak w praktyce pewne formy niewolnictwa istniały nadal.
Zakupi – ludzie kupni w Rzeczypospolitej Obojga Narodów.
Wymieniona w Prawdzie Ruskiej i Statutach litewskich grupa najemników, później zadłużonych, nazywana tam zakupami (roleini zakupi), odpowiada definicji "ludzi zakupnych" w Słowniku Lindego, zaprzedanych na pewien czas w niewolę.
Potwierdzona w litewskich źródłach formacja ludzi uzależnionych za długi pojawiła się z w czasach nowożytnych w Rzeczypospolitej Obojga Narodów.
Statuty litewskie, potwierdzone przez króla Zygmunta III Wazę w roku 1588, wymieniają ludzi zakupnych w rozdziale XII zatytułowanym "O głowszczyznach y o nawiązkach ludzi prostych, y o takich ludziach i czeladzi która od panów swych odchodzi, także o sługach przykaźnych". W kolejnych artykułach opisywano kary główszczyzny, których wysokość zależała od pozycji społecznej ludzi prostych. Główszczyznę wypłacano za zamordowanie, nawiązkę za zranienie, rodzinom ofiar, najwyższe 6 rubli groszy za sługę pancernego, najmniejsze kopę groszy za czeladź niewolną. Opisywano w statutach zasady wykupu i dziedziczenia niewoli, zasady przedawnienia długu prowadzącego do niewoli. Szczegółowo opisano zasady wyłapywania niewolnych na gościńcu lub już osiadłych na nowym miejscu, zbiegłych czy wykradzionych wraz z żonami, dziećmi i ich majątkiem. O ile zwrot zadłużenia pozostawiał jakąś, nawet iluzoryczna nadzieję na wyzwolenie, to ucieczka i złapanie zbiega powodowały obrócenie "zakupnego" w kompletnego niewolnika. Kolejne artykuły traktują o zasadach zwrotu zbiegłych przez nowych panów, o sługach odmawiających chwytania zbiegów, złodziei, złoczyńców. Artykuł 19 opisuje wolnych, którzy się „za głód” nieraz z całą rodziną sprzedają.
Statuty litewskie wymieniają rozmaite nazwy czeladzi niewolnej, utworzone od sposobu pozyskania zależnego sługi. Opisano ludzi dwornych, ojczystych, macierzystych, spadkowych, darownych, kupnych, przykaźnych, przychożych i pochożych.
Sytuacja zależnej, a właściwie zniewolonej ludności w Polsce, gdzie pozornie chrześcijaństwo zniosło niewolnictwo, wywoływała krytyczne komentarze nie tylko poza granicami kraju. W Polsce krytykowano zniewolenie i okrucieństwo wobec poddanych od czasów reformacji. Tak pisał na przełomie XVIII i XIX wieku o zniewolonej czeladzi Tadeusz Czacki;

</doc>
<doc id="3184512" url="https://pl.wikipedia.org/wiki?curid=3184512" title="Olga Artiomienko">
Olga Artiomienko



</doc>
<doc id="3184515" url="https://pl.wikipedia.org/wiki?curid=3184515" title="Martin Sonneborn">
Martin Sonneborn

Martin Sonneborn (ur. 15 maja 1965 w Getyndze) – niemiecki satyryk, dziennikarz i polityk, założyciel i lider satyrycznego ugrupowania Die PARTEI, poseł do Parlamentu Europejskiego VIII i IX kadencji.
Życiorys.
Studiował komunikację, germanistykę i nauki polityczne na uniwersytetach w Münsterze, Wiedniu i Berlinie. W 1995 dołączył do redakcji satyrycznego czasopisma „Titanic”, w latach 2000–2005 był jego redaktorem naczelnym. Zyskał popularność za sprawą akcji związanej z przyznawaniem przez FIFA prawa do organizacji Mistrzostw Świata w Piłce Nożnej 2006 – w 2000, podając się za niemieckiego działacza piłkarskiego, rozsyłał do delegatów deklaracje otrzymania „prezentu” w zamian za wsparcie kandydatury Niemiec. W 2006 dołączył do redakcji magazynu „Spiegel Online”, a w 2009 do ekipy satyrycznego programu "heute-show" nadawanego w ZDF.
W 2004 założył i stanął na czele satyrycznego ugrupowania Die PARTEI, biorącego udział w wyborach i głoszącego m.in. hasła odbudowy Muru Berlińskiego. W wyborach europejskich w 2014 Die PARTEI uzyskała około 0,6% głosów, co przyniosło jej liderowi mandat eurodeputowanego VIII kadencji. Martin Sonneborn zapowiedział, że mandat wywalczony przez jego partię przez całą kadencję PE będzie w miesięcznych odstępach przekazywany na rzecz kolejnego kandydata (do czego jednak nie doszło). W 2019 został wybrany na kolejną kadencję PE.

</doc>
<doc id="3184516" url="https://pl.wikipedia.org/wiki?curid=3184516" title="Hanna Pohoska">
Hanna Pohoska

Hanna Pohoska właśc. Anna Ewa z Rzepeckich Pohoska (ur. 29 maja 1895 w Poznaniu, zm. 30 września 1953) – polska specjalistka w zakresie historii oświaty i pedagogiki, działaczka polityczna, zastępczyni senatora z Miasta Stołecznego Warszawy wybrana w 1935.
Życiorys.
Była córką Kazimierza, dziennikarza i Izy Moszczeńskiej-Rzepeckiej, działaczki społecznej i oświatowej, siostrzenicą Karola, wnuczką Ludwika Władysława i prawnuczką Kajetana Władysława. Jej bratem był Jan Rzepecki. W 1917 poślubiła Jana Pohoskiego (architekta, wiceprezydenta Warszawy w latach 1934–1939). Z tego związku urodziło się dwoje dzieci: córka Ewa i syn Jan.
Uczyła się na pensji Jadwigi Kowalczykówny i Jadwigi Jawurkówny w Warszawie. Współorganizowała koło młodzieży postępowo-niepodległościowej. Działała w sekcji żeńskiej Związku Strzeleckiego.
Od 1913 studiowała historię na Uniwersytecie Jagiellońskim. Pracowała w Uniwersytecie Ludowym im. Adama Mickiewicza. Po wybuchu I wojny światowej pracowała w strukturach Polskiej Organizacji Narodowej, a potem w Biurze Prasowym Naczelnego Komitetu Narodowego. Prowadziła tam administrację czasopisma „Wiadomości Polskie”. W roku akademickim 1916/1917 wznowiła studia historyczne na Uniwersytecie Warszawskim. Od 1916/1917 prowadziła kancelarię Józefa Piłsudskiego. Pracowała jako urzędniczka w Biurze Komisji Wojskowej Tymczasowej Rady Stanu. Od roku 1917 była nauczycielką historii w warszawskich gimnazjach. Pod pseudonimem "Ewa Białynia" wydała kilka broszur o historii Polski.
W 1923 obroniła na UW doktorat napisany pod kierunkiem Marcelego Handelsmana, dotyczący oświaty ludowej w okresie prac Komisji Edukacji Narodowej. Łączyła pracę nauczycielki w warszawskich szkołach średnich i wykładowczyni na UW. Habilitowała się w 1934 na UW. Pracowała jako instruktorka w Ministerstwie Wyznań Religijnych i Oświecenia Publicznego. Publikowała prace w zakresie dydaktyki historii, uczestniczyła w pracach ministerialnych jako ekspertka. Poświęciła wiele uwagi tzw. wychowaniu państwowemu wdrażanemu w szkołach po przewrocie majowym. Od 1928 należała do Związku Pracy Obywatelskiej Kobiet. W latach 1936–1939 była przewodniczącą zarządu głównego.
W okresie okupacji zaangażowała się w tajne nauczanie, pracowała też w Biurze Informacji i Propagandy ZWZ/AK. Prowadziła kancelarię Komendy Głównej. W czasie wojny straciła męża (rozstrzelany w Palmirach w 1940) oraz oboje dzieci (córkę rozstrzelano w lutym 1944, syn poległ w powstaniu warszawskim). Po wojnie była docentką na UW (1946–1953).
Spisała wspomnienia z okresu pracy niepodległościowej. W 2019 zostały wydane przez Muzeum Historii Polski w tomie "Kobiety niepodległości. Wspomnienia z lat 1910–1918".
W 1951 jej praca "Legjony i wojska polskie w wojnach napoleońskich: 1797–1814" wydana pod pseudonimem "Ewa Białynia" została wycofana z polskich bibliotek oraz objęta cenzurą.
Została pochowana na cmentarzu Powązkowskim (kwatera 17-6-30). 

</doc>
<doc id="3184520" url="https://pl.wikipedia.org/wiki?curid=3184520" title="Maciej Loret">
Maciej Loret

Maciej Loret (ur. 7 czerwca 1880 w Medyce k. Przemyśla, zm. 5 lutego 1949 w Rzymie) – polski dyplomata, badacz dziejów Polski XVIII i XIX wieku.
Życiorys.
Pochodził z rodziny francuskiej osiadłej w Polsce. Był synem Synoda Karola (1848–1911) i Eugenii z Górnikiewiczów, bratem Adama, leśnika. Ukończył w 1898 Wyższe c.k. Gimnazjum w Jaśle i zdał maturę z wyróżnieniem. Absolwent historii Uniwersytetu Lwowskiego - doktorat w 1904 pod kierunkiem Szymona Askenazego. Studiował także na uniwersytecie we Fryburgu. Od 1904 pracował w Rzymie z ramienia Polskiej Akademii Umiejętności. W 1911 rozpoczął wydawanie organu Biura Informacyjno-Prasowego „Agence Polonaise de Presse”. Po utworzeniu Komitetu Narodowego Polskiego przez Romana Dmowskiego, został członkiem jego Misji rzymskiej, która 14 lutego 1919 została ona uznana za przedstawicielstwo Rządu Narodowego.
W latach 1919–1926 i 1939–1940 pracował w służbie dyplomatycznej - był radcą poselstwa polskiego przy Stolicy Apostolskiej i rządzie Królestwa Włoch (1919–1926) a od 15 października 1939 attaché kulturalnym przy ambasadzie RP przy Stolicy Apostolskiej (1939–1940).
Członek korespondent PAU od 1945.

</doc>
<doc id="3184521" url="https://pl.wikipedia.org/wiki?curid=3184521" title="Nathan Gill">
Nathan Gill

Nathan Lee Gill (ur. 6 lipca 1973 w Kingston upon Hull) – brytyjski i walijski polityk, przedsiębiorca i działacz partyjny, poseł do Parlamentu Europejskiego VIII i IX kadencji.
Życiorys.
Kształcił się w Coleg Menai, następnie pracował w rodzinnej firmie zajmującej się prowadzeniem domu opieki dla osób w podeszłym wieku. Był członkiem Partii Konserwatywnej, w 2005 przeszedł do Partii Niepodległości Zjednoczonego Królestwa. Objął funkcję sekretarza UKIP ds. członkowskich, był asystentem eurodeputowanego Johna Buftona, w 2013 kandydował bez powodzenia w wyborach uzupełniających do Walijskiego Zgromadzenia Narodowego.
W wyborach europejskich w 2014 z ramienia UKIP uzyskał mandat eurodeputowanego VIII kadencji. W 2016 zasiadł również w walijskim parlamencie, złożył jednak mandat w 2017. W trakcie kadencji PE zrezygnował z członkostwa w Partii Niepodległości Zjednoczonego Królestwa, a w 2019 dołączył do Brexit Party. W tym samym roku z jej ramienia z powodzeniem ubiegał się o mandat europosła IX kadencji.
Życie prywatne.
Nathan Gill jest żonaty z Janą, pochodzącą ze Stanów Zjednoczonych. Ma pięcioro dzieci, z wyznania jest mormonem.

</doc>
<doc id="3184522" url="https://pl.wikipedia.org/wiki?curid=3184522" title="Interleukina 27">
Interleukina 27

Interleukina 27 (IL-27) – heterodimeryczna cytokina należąca do rodziny IL-12. Jest zbudowana z dwóch podjednostek (kodowanych przez dwa różne geny): p28 (znanej też jako interleukina 30) i EBI3, które jest kodowane przez gen "EBI3", indukowany przez wirus Epsteina-Barr.
IL-27 jest wytwarzana przez komórki prezentujące antygen (APC).
IL-27 pełni ważną rolę w regulacji aktywności limfocytów B oraz T. Sygnały interleukiny 27 przekazywane są za pośrednictwem funkcjonalnego receptora IL-27R, zbudowanego z glikoproteiny 130 (gp130) i białka WSX-1.
IL-27 powoduje proliferację naiwnych (tj. niebiorących do tej pory udziału w reakcjach immunologicznych) komórek limfocytów T CD4+ (w większości T pomocnicze – Th). Istnieje jednak subpopulacja komórek Th – komórki Th17 – które na IL-27 reagują zahamowaniem proliferacji. Pobudza w sposób pośredni (aktywując IL-21) i bezpośredni (aktywując czynnik transkrypcyjny c-Maf) różnicowanie się limfocytów T regulatorowych pod kątem produkcji interleukiny 10.
Ulega sekrecji w niektórych przypadkach cukrzycy typu drugiego, na skutek pobudzenia receptorów TLR, co w efekcie prowadzi do powstania stanów zapalnych w tej chorobie.
Gen kodujący IL-27 jest zlokalizowany na chromosomie 16 (locus 16p11).

</doc>
<doc id="3184525" url="https://pl.wikipedia.org/wiki?curid=3184525" title="Parafia św. Tomasza Apostoła w Osinach">
Parafia św. Tomasza Apostoła w Osinach

Parafia Świętego Tomasza Apostoła w Osinach - parafia rzymskokatolicka w Osinach. Należy do dekanatu Poraj archidiecezji częstochowskiej. Została utworzona 24 czerwca 2001 roku, poprzez wydzielenie z parafii św. Jana Chrzciciela w Poczesnej. Parafię prowadzą księża diecezjalni.
Historia.
Pierwsza kaplica w Osinach została wybudowana staraniem kolejnych proboszczów parafii w Poczesnej, ks. Fortunata Nowaka, ks. Józefa Zyszczaka i ks. Stanisława Szafrańca. Parafię pod wezwaniem Najświętszej Maryi Panny Różańcowej utworzył 24 czerwca 2001 r. arcybiskup częstochowski Stanisław Nowak. W 2002 r. staraniem pierwszego proboszcza ks. Pawła Kłosa wybudowano dom parafialny. W 2003 r. rozpoczęto budowę kościoła parafialnego. Po sprowadzeniu do Osin w 2006 r. relikwii św. Tomasza Apostoła podjęto decyzję o budowie większej świątyni. Arcybiskup Stanisław Nowak 11 stycznia 2010 r. dokonał zmiany wezwania parafii na św. Tomasza Apostoła. 

</doc>
<doc id="3184527" url="https://pl.wikipedia.org/wiki?curid=3184527" title="Aleksiej von Bjunting">
Aleksiej von Bjunting



</doc>
<doc id="3184528" url="https://pl.wikipedia.org/wiki?curid=3184528" title="Liadh Ní Riada">
Liadh Ní Riada

Liadh Ní Riada (ur. 28 listopada 1966 w Dublinie) – irlandzka polityk, posłanka do Parlamentu Europejskiego VIII kadencji.
Życiorys.
Kształciła się m.in. w Cork Institute of Technology. Zawodowo związana z branżą mediową, pracując przez około 20 lat jako producentka dla RTÉ i TG4. Przyjęła propozycje kandydowania w wyborach europejskich w 2014 z ramienia Sinn Féin. W wyniku głosowania z 23 maja 2014 uzyskała mandat eurodeputowanej VIII kadencji z okręgu wyborczego South.
Była kandydatką swojego ugrupowania w wyborach prezydenckich z 26 października 2018. Otrzymała 6,4% głosów poparcia w pierwszej turze liczenia głosów, zajmując 4. miejsce wśród 6 kandydatów.
Jest najmłodszą córką irlandzkiego kompozytora Seána Ó Riada. Jest mężatką, ma troje dzieci.

</doc>
<doc id="3184529" url="https://pl.wikipedia.org/wiki?curid=3184529" title="Kompleks startowy 39 centrum Kennedy'ego">
Kompleks startowy 39 centrum Kennedy'ego



</doc>
<doc id="3184531" url="https://pl.wikipedia.org/wiki?curid=3184531" title="Władimir Buliubasz">
Władimir Buliubasz



</doc>
<doc id="3184532" url="https://pl.wikipedia.org/wiki?curid=3184532" title="Autopsja kosmity">
Autopsja kosmity

Autopsja kosmity – nazwa rzekomej sekcji zwłok istoty pozaziemskiej, przedstawionej w czarno-białym, 17-minutowym filmie Raya Santilliego z lat 90. XX wieku. Domniemany kosmita miał być znaleziony po katastrofie niezidentyfikowanego obiektu latającego (UFO, z ang. "Unidentified Flying Object") w pobliżu Roswell w Nowym Meksyku, 2 lipca 1947 (tzw. ⁣⁣Incydent w Roswell). Santilli utrzymywał, że taśmę z filmem otrzymał od emerytowanego kamerzysty wojskowego, który pragnął zachować anonimowość. 
W 2006 Santilli przyznał, że jego film nie jest autentyczny, a jedynie stanowi rekonstrukcję otrzymanego filmu. Twierdził, że wmontował kilka klatek z oryginalnej taśmy do własnego filmu, choć nie wskazał, które dokładnie. Nie przeprowadzono niezależnej weryfikacji, która potwierdzałaby istnienie oryginalnego fragmentu taśmy filmowej z rzekomej autopsji. 
"Autopsja kosmity: (prawda czy fałsz?)".
28 sierpnia 1995 amerykańska sieć telewizyjna Fox wyemitowała program pod tytułem "Alien Autopsy: (Fact or Fiction?)", z Jonathanem Frakesem w roli gospodarza. Program wywołał sensację w USA, którą tygodnik Time porównał do emisji filmu Zaprudera (kilkusekundowy film przedstawiający zamach na prezydenta Johna F. Kennedy'ego). Po premierze materiału, Fox wyemitowało program jeszcze dwukrotnie, za każdym razem odnotowując coraz większą oglądalność (emisja w listopadzie 1995 osiągnęła oglądalność 11,7 mln widzów).
Zatrudniony przez producenta programu Roberta Kiviata reżyser John Jopson, jako jedna z pierwszych osób zaczął podejrzewać Santilliego o oszustwo. Do takiego stwierdzenia doszedł po przeprowadzonym z nim wywiadzie oraz po wykonaniu dalszego rozpoznania. O swoich podejrzeniach poinformował zarówno Fox, jak i Kiviata. Ich odpowiedź opisał następująco: „Dano mi jasno do zrozumienia, że jeśli materiał (Santilliego) zostanie wyemitowany jako oszustwo przed emisją programu, oglądalność będzie niska”. Jopson następnie skorzystał z usług swojego przyjaciela, prywatnego detektywa Williama Deara, który, zdaniem Jopsona, został powstrzymany przez producentów z obawy przed ujawnieniem mistyfikacji. W konsekwencji działalność detektywa ograniczyła się do zbadania tożsamości „tajemniczego kamerzysty”, który miał dostarczyć taśmę z filmem Santilliiemu. Dwoje uczestników programu Stan Winston i Kevin D. Randle (znany autor i badacz UFO) stwierdzili w swoich wywiadach, że ich filmy to wyraźna mistyfikacja, ale ich zeznania zostały w programie przekształcone. 
Oświadczenie Santilliego.
5 kwietnia 2006 telewizja Sky wyemitowała film dokumentalny "Eamonn bada: Autopsja kosmity", prowadzony przez Eamonn Holmes. W tym programie Ray Santilli i producent Gary Shoefield przyznali, że ich film to „rekonstrukcja”, zawierająca tylko kilka klatek z oryginalnych dwudziestu dwóch rolek filmu (każda o średniej długości trwającej cztery minuty), który Santilli oglądał w 1992. Wyjaśnili, że materiał zakupili dopiero po pewnym czasie, gdyż musieli nagromadzić odpowiednio dużą sumę pieniędzy. Wtedy okazało się, że zaledwie kilka klatek pozostało nienaruszonych, a reszta została zniszczona przez ciepło i wilgoć. Autorzy nie wskazali, które klatki filmu miały być ich zdaniem autentyczne.
Nagrania, oprócz ciała kosmity, ukazują rzekome artefakty obcych odzyskane z miejsca katastrofy. Wśród nich były obce symbole oraz panele kontrolne na sześć palców, co Santilli opisał w programie dokumentalnym "Sky", jako własną wizję artystyczną. Te artefakty, jak i samo ciało obcego zostały stworzone przez artystę, rzeźbiarza Johna Humphreysa. W programie telewizyjnym, Santilli i Shoefeld przyznali się również do zaangażowania bezdomnego, którego spotkali na ulicach Los Angeles do zarejestrowania głosu emerytowanego kamerzysty, który miał uczynić ich materiał bardziej wiarygodny .

</doc>
<doc id="3184533" url="https://pl.wikipedia.org/wiki?curid=3184533" title="Studnia i wahadło (film 1961)">
Studnia i wahadło (film 1961)

Studnia i wahadło (tytuł oryg. "The Pit and the Pendulum") − amerykański film grozy z 1961 roku, w reżyserii Rogera Cormana, będący adaptacją noweli Edgara Allana Poe o tym samym tytule. W filmie w rolach głównych wystąpili Vincent Price, Barbara Steele, John Kerr i Luana Anders. Premiera obrazu odbyła się 12 sierpnia 1961.

</doc>
<doc id="3184536" url="https://pl.wikipedia.org/wiki?curid=3184536" title="Nilton Pacheco">
Nilton Pacheco

Nilton Pacheco de Oliveira (ur. 26 lipca 1920 w Salvadorze, zm. 26 czerwca 2013 w Rio de Janeiro) − brazylijski koszykarz, medalista olimpijski.
Kariera.
Nilton Pacheco uczestniczył na Letnich Igrzyskach Olimpijskich 1948 w Londynie. Podczas tych igrzysk wraz z reprezentacją Brazylii w koszykówce grał mecze wraz z reprezentacjami Włoch, Kanady, Wielkiej Brytanii, Urugwaju, Węgier, Czechosłowacji, Francji i Meksyku, ostatecznie zdobywając 3. miejsce oraz brązowy medal.

</doc>
<doc id="3184537" url="https://pl.wikipedia.org/wiki?curid=3184537" title="Upalne brazylijskie lato">
Upalne brazylijskie lato

Upalne brazylijskie lato (port. "À Deriva") – brazylijski film dramatyczny z 2009 roku w reżyserii Heitora Dhalii.
Premiera filmu miała miejsce 21 maja 2009 podczas 62. MFF w Cannes, gdzie obraz zaprezentowany został w sekcji Un Certain Regard. Brazylijska premiera filmu odbyła się 31 lipca 2009.
Opis fabuły.
Akcja filmu rozgrywa się w latach 80. XX wieku. Nastoletnia Filipa (Laura Neiva) jedzie z rodziną na wakacje do kurortu Búzios. Poznaje tam swoją pierwszą miłość. Tymczasem rodzice informują ją, że się rozstają. Filipa winą za rozpad rodziny obarcza ojca Matiasa (Vincent Cassel) i jego nową partnerkę Ângelę (Camilla Belle).
Obsada.
Źródło: Filmweb
i inni.

</doc>
<doc id="3184539" url="https://pl.wikipedia.org/wiki?curid=3184539" title="Janusz Iwaszkiewicz">
Janusz Iwaszkiewicz

Janusz Iwaszkiewicz (ur. 16 lutego 1879 w koło Słucka na Białorusi, zm. 6 sierpnia 1944 w Warszawie) – polski historyk, badacz dziejów porozbiorowych, archiwista.
Życiorys.
Syn Leonarda i Marii z Bułhaków. Uczęszczał do gimnazjum z Słucku i Smoleńsku. Studiował na rosyjskim UW i na Uniwersytecie Lwowskim – doktorat pod kierunkiem Szymona Askenazego. Od 1906 nauczyciel gimnazjalny w Warszawie. W latach 1908-1911 wykładowca historii Polski na Wydziale Humanistycznym Towarzystwa Kursów Naukowych w Warszawie.
W latach 1918-1930 archiwista w Archiwum Akt Dawnych (AAD). 
W latach 1922-1925 zastępca profesora na Uniwersytecie Stefana Batorego w Wilnie (USB). Habilitacja w 1924 na Uniwersytecie Poznańskim. 
Od 1930 roku - profesor nadzwyczajny na USB. 
Od 1938 roku - profesor zwyczajny historii nowożytnej. Wykładał też w Szkole Nauk Politycznych w Warszawie.
Był jednym z pionierów badań nad dziejami porozbiorowymi.
W okresie II wojny światowej brał udział w tajnym nauczaniu w Wilnie. Został rozstrzelany przez Gestapo podczas powstania warszawskiego. 

</doc>
<doc id="3184540" url="https://pl.wikipedia.org/wiki?curid=3184540" title="Wybory do Parlamentu Europejskiego w Irlandii w 2014 roku">
Wybory do Parlamentu Europejskiego w Irlandii w 2014 roku

Wybory do Parlamentu Europejskiego VIII kadencji w Irlandii zostały przeprowadzone 23 maja 2014. Irlandczycy wybrali 11 eurodeputowanych. Frekwencja wyniosła 51,04%.
Wybory przeprowadzono w trzech okręgach wielomandatowych: Dublin (3 mandaty), Midlands-North-West (4 mandaty) i South (4 mandaty), stosując system wyborczy pojedynczego głosu przechodniego.

</doc>
<doc id="3184542" url="https://pl.wikipedia.org/wiki?curid=3184542" title="Interleukina 31">
Interleukina 31

Interleukina 31 (IL-31) – białko kodowane u ludzi przez gen "IL31" (locus 12q24.31).
Funkcje.
IL-31 jest cytokiną, w strukturze której występuje motyw pęczka czterech helis. Jest produkowana przez limfocyty Th2. IL-31 należy do rodziny interleukiny 6, co wiąże się z podobieństwami strukturalnymi. IL-31 dokonuje transdukcji sygnału poprzez kompleks receptora złożony z receptora A dla interleukiny 31 (IL31RA) i receptora onkostatyny M. Ekspresja podjednostek tego receptora jest obserwowana na aktywowanych monocytach i niestymulowanych komórkach nabłonka.
Znaczenie kliniczne.
Uważa się, że IL-31 odgrywa rolę w rozwoju zapalenia skóry.

</doc>
<doc id="3184545" url="https://pl.wikipedia.org/wiki?curid=3184545" title="Stanisław Dulfus">
Stanisław Dulfus

Stanisław Dulfus baron herbu Dulfus (ur. 22 marca 1762 w Warszawie, zm. 25 stycznia 1847 w Warszawie) – pułkownik Wojska Polskiego.
Życiorys.
Stanisław Dulfus urodził się 22 marca 1762 roku w Warszawie. W maju 1787 roku jako podchorąży rozpoczął służbę w pruskim 4 Pułku Huzarów Eugeniusza Fryderyka Księcia Wirtemberskiego. 30 listopada 1789 roku został zwolniony z pruskiej Armii, a 11 grudnia tego roku rozpoczął służbę w Kawalerii Narodowej Wojsk Rzeczypospolitej jako adiutant podporucznik. W 1792 roku uczestniczył w wojnie z Rosją. 18 czerwca tego roku walczył w bitwie pod Zieleńcami, a 18 sierpnia awansował na porucznika w Kawalerii Narodowej. Dwa lata później, w czasie insurekcji kościuszkowskiej znów walczył z Rosjanami. Wziął udział w bitwie pod Powązkami, Błoniem (10 lipca) i Kamionką. 12 września 1794 roku otrzymał nominację na podpułkownika. 12 stycznia 1801 roku, w stopniu kapitana, został przyjęty do Legionów Polskich we Włoszech. 1 kwietnia 1807 roku został szefem szwadronu w Pułku 2 Ułanów. 15 maja tego roku awansował na majora. 20 marca 1810 roku otrzymał nominację na pułkownika i dowódcę Pułku 4 Strzelców Konnych. Przystąpił do Konfederacji Generalnej Królestwa Polskiego w 1812 roku. 28 listopada 1812 roku w czasie bitwy nad Berezyną został ranny w lewą nogę.
13 grudnia 1816 roku został organizatorem i pierwszym dowódcą Korpusu Żandarmerii. 1 czerwca 1825 roku został przeniesiony „na reformę”. 25 grudnia 1828 roku został „umieszczony a la suite w wojsku”. Nie pełnił czynnej służby wojskowej i nie zajmował żadnego stanowiska, ale miał prawo występować w mundurze. Zmarł 25 stycznia 1847 roku w Warszawie. Pochowany w katakumbach cmentarza Powązkowskiego (rząd 103-5).

</doc>
<doc id="3184547" url="https://pl.wikipedia.org/wiki?curid=3184547" title="Wybory do Parlamentu Europejskiego w Hiszpanii w 2014 roku">
Wybory do Parlamentu Europejskiego w Hiszpanii w 2014 roku

Wybory do Parlamentu Europejskiego VIII kadencji w Hiszpanii zostały przeprowadzone 25 maja 2014. Hiszpanie wybrali 54 eurodeputowanych. Frekwencja wyniosła 43,81%. W wyborach wystartowało 39 podmiotów, spośród których 27 uzyskało poparcie poniżej 1%.

</doc>
<doc id="3184548" url="https://pl.wikipedia.org/wiki?curid=3184548" title="Hanna Apiet">
Hanna Apiet

Hanna Alaksandrauna Apiet (, , "Anna Aleksandrowna Apiet"; ur. 7 stycznia 1951 w Sigejówce) – białoruska polityk, w latach 1997–2000 członkini Rady Republiki Zgromadzenia Narodowego Republiki Białorusi I kadencji.
Życiorys.
Urodziła się 7 stycznia 1951 roku we wsi Sigejówka, w rejonie kościukowickim obwodu mohylewskiego Białoruskiej SRR, ZSRR. W 1981 roku ukończyła Białoruski Uniwersytet Państwowy, uzyskując wykształcenie prawoznawcy. W latach 1969–1979 pracowała jako ekonomistka, inspektor, starsza inspektor, kierownik sekcji w Wydziale Ubezpieczeń Społecznych Mohylewskiego Obwodowego Komitetu Wykonawczego. W latach 1980–1991 była kierownikiem Wydziału Ubezpieczeń Społecznych, sekretarzem, administratorką Centralnego Rejonowego Komitetu Wykonawczego miasta Mohylewa. W latach 1991–1995 pełniła funkcję zastępczyni kierownika Mohylewskiego Obwodowego Oddziału Funduszu Emerytalnego, kierownika Działu Prawnego i Kadrowego Mohylewskiego Oddziału Biełagroprombanku. W 1995 roku pracowała jako kierownik Urzędu Pomocy Społecznej Mohylewskiego Obwodowego Komitetu Wykonawczego. Od 1996 roku była przewodniczącą Białoruskiego Związku Kobiet w obwodzie mohylewskim.
13 stycznia 1997 roku została członkinią nowo utworzonej Rady Republiki Zgromadzenia Narodowego Republiki Białorusi I kadencji. Od 22 stycznia pełniła w niej funkcję zastępczyni przewodniczącego Stałej Komisji ds. Ustawodawstwa i Budownictwa Państwowego. Jej kadencja w Radzie Republiki zakończyła się 19 grudnia 2000 roku. W 2009 roku pracowała jako przewodnicząca Komitetu ds. Pracy, Zatrudnienia i Opieki Społecznej Mohylewskiego Obwodowego Komitetu Wykonawczego.
Życie prywatne.
Hanna Apiet jest mężatką, ma dwoje dzieci.

</doc>
<doc id="3184549" url="https://pl.wikipedia.org/wiki?curid=3184549" title="Kathleen Willsher">
Kathleen Willsher

Kathleen Willsher, kryptonim "Ellie" – radziecki szpieg w Kanadzie.
Ukończyła London School of Economics, po czym rozpoczęła pracę jako zastępca archiwisty w kanadyjskim urzędzie brytyjskiego Wysokiego Komisarza. Była aktywistką partii komunistycznej. Uzyskane informacje przekazywała radzieckiej siatce szpiegowskiej. 
Została ujawniona przez Igora Guzenko i 15 lutego 1946 aresztowana, po czym 3 maja tegoż roku osądzona - otrzymała karę 3 lat więzienia.

</doc>
<doc id="3184550" url="https://pl.wikipedia.org/wiki?curid=3184550" title="Katedra Llandaff">
Katedra Llandaff



</doc>
<doc id="3184552" url="https://pl.wikipedia.org/wiki?curid=3184552" title="No Skin Off My Ass">
No Skin Off My Ass

No Skin Off My Ass to filmowa tragikomedia produkcji kanadyjskiej z 1991 roku, napisana, wyreżyserowana i zmontowana przez twórcę kina niezależnego Bruce’a LaBruce’a. Jest to debiutancki film fabularny LaBruce’a, nakręcony jako obraz czarno-biały. Reżyser występuje w nim w roli homoseksualnego fryzjera-punka. W filmie zagrały też członkinie post-punkowego zespołu Fifth Column, Caroline Azar i Beverly Breckenridge. Muzyk rockowy Kurt Cobain deklarował, że "No Skin Off My Ass" był jego ulubionym filmem.
Światowa premiera projektu nastąpiła 8 listopada 1991. W październiku 1993 komediodramat zaprezentowano widzom Baltimore Lesbian and Gay Film Festival. 19 sierpnia 1998 obraz miał swoją premierę we francuskich kinach. W listopadzie 2005 "No Skin Off My Ass" wyświetlono w ramach Hong Kong Lesbian and Gay Film Festival w Chinach.
Opis fabuły.
Bezimienny fryzjer-punk nawiązuje niekonwencjonalny romans z atrakcyjnym skinheadem, na którego punkcie ma obsesję. Związkowi temu przyklaskuje siostra członka kontrkultury, ekscentryczna członki Symbiotycznej Armii Wyzwolenia Jonesy.

</doc>
<doc id="3184553" url="https://pl.wikipedia.org/wiki?curid=3184553" title="Pasi Siitonen">
Pasi Siitonen

Pasi Siitonen (urodzony w 22 sierpnia 1978 roku w Helsinkach), fiński piosenkarz znany jako Stig lub Stig Dogg. W 2011 brał udział w fińskich preselekcjach do Konkursu Piosenki Eurowizji 2012, w których ze swoim utworem "Laululeija" zajął trzecie miejsce w finale.

</doc>
<doc id="3184558" url="https://pl.wikipedia.org/wiki?curid=3184558" title="Leopold von Pebal">
Leopold von Pebal

Leopold von Pebal (ur. 29 grudnia 1826 w Seckau, zm. 17 lutego 1887 w Grazu) – austriacki chemik.
Ukończył studia chemiczne w Wyższej Szkole Technicznej w Grazu, w 1851 obronił pracę doktorską i pozostał na uczelni jako pracownik naukowy, a następnie został privatdozentem w Joanneum. W 1855 został docentem w dziedzinie chemii teoretycznej, następnie wyjechał do Heidelbergu, gdzie studiował z Robertem Bunsenem i Gustavem Kirchhoffem. W 1857 wyjechał do Lwowa, gdzie na tamtejszym Uniwersytecie uzyskał tytuł profesora nadzwyczajnego, był wykładowcą chemii do 1865, a następnie powrócił do Grazu. Zaangażował się w prace nad powstaniem Instytutu Chemii, który miał służyć jako modelowy dla wielu szkół wyższych m.in. z Berlina, Strasburga i Zurychu, prace w te ukończył w 1878. Część laboratoryjną stworzył dzięki oddelegowanemu przez rząd francuski Adolphowi Wurtzowi. Istniało zagrożenie, że Instytut zostanie podzielony na dwie niezależne placówki badawcze, ale dzięki wstawiennictwu Leopolda von Pebala i jego współpracowników do tego nie doszło. 17 lutego 1887 został zamordowany podczas prac badawczych przez jednego z laborantów. Na jego część jedną z ulic w Leoben nazwano Pebalstrasse.
Prowadził badania w zakresie chemii fizycznej i organicznej oraz elektrochemii. Przedmiotem badań były tlenki chloru, kwas cytrynowy i stearynowy.

</doc>
<doc id="3184559" url="https://pl.wikipedia.org/wiki?curid=3184559" title="Lista przewodniczących albańskiego parlamentu">
Lista przewodniczących albańskiego parlamentu



</doc>
<doc id="3184560" url="https://pl.wikipedia.org/wiki?curid=3184560" title="José Inácio Faria">
José Inácio Faria

José Inácio da Silva Ramos Antunes de Faria (ur. 13 marca 1962 w Viana do Castelo) – portugalski prawnik i polityk, poseł do Parlamentu Europejskiego VIII kadencji.
Życiorys.
Kształcił się w Johannesburgu i Londynie, następnie ukończył studia prawnicze na Uniwersytecie Lizbońskim. Był zatrudniony jako radca prawny w urzędzie miejskim w Lizbonie.
W 2004 został członkiem Partii Ziemi. W wyborach europejskich w 2014 uzyskał mandat eurodeputowanego VIII kadencji. W tym samym roku stanął na czele Partii Ziemi. Kierował tym ugrupowaniem formalnie do 2019.

</doc>
<doc id="3184562" url="https://pl.wikipedia.org/wiki?curid=3184562" title="Spot (telewizja)">
Spot (telewizja)



</doc>
<doc id="3184564" url="https://pl.wikipedia.org/wiki?curid=3184564" title="Joseph II Knauer">
Joseph II Knauer



</doc>
<doc id="3184567" url="https://pl.wikipedia.org/wiki?curid=3184567" title="Leopold II von Sedlnitzky">
Leopold II von Sedlnitzky



</doc>
<doc id="3184569" url="https://pl.wikipedia.org/wiki?curid=3184569" title="Latarnia morska Narva-Jõesuu">
Latarnia morska Narva-Jõesuu

Latarnia morska Narva-Jõesuu – (est. "Narva-Jõesuu tuletorn") latarnia morska usytuowana na wybrzeżu Morza Bałtyckiego u ujścia Narwy. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 1.
Pierwsza latarnia morska w Narva-Jõesuu istniała już w XVII wieku z powodu strategicznego położenia na granicy z Rosją. W 1808 roku z inicjatywy rosyjskiej marynarki wojennej zbudowano 16-metrową kamienną wieżę latarni. W latach siedemdziesiątych XIX wieku przeprowadzono gruntowne remonty oraz podwyższono latarnię o 8 metrów. Nowa laterna została zainstalowana w 1886 roku, a w 1903 roku zmodernizowano mechanizm latarni. 
Wieża latarni przetrwała do 1941 roku, kiedy to wycofujące się przed Niemcami oddziały radzieckie zniszczyły latarnię. W 1957 roku z prefabrykowanych żelbetonowych elementów, zbudowano nową latarnię, o wysokości 31 metrów.

</doc>
<doc id="3184570" url="https://pl.wikipedia.org/wiki?curid=3184570" title="Anna Apiet">
Anna Apiet



</doc>
<doc id="3184571" url="https://pl.wikipedia.org/wiki?curid=3184571" title="Alberto Tassotti">
Alberto Tassotti

Alberto Tassotti, ps. "Il Pieri da Nere" (ur. 15 czerwca 1918 w Paluzza, zm. 29 czerwca 2008 w Gemona del Friuli) – włoski biegacz narciarski, narciarz alpejski, kombinator norweski i alpinista.
Na igrzyskach olimpijskich w 1948 zajął 50. miejsce w biegu na 18 km z czasem 1:28:16 s oraz 28. w zawodach kombinacji norweskiej.
Trzykrotny medalista mistrzostw Włoch w kombinacji norweskiej: złoty z 1943, srebrny z 1941 i brązowy z 1948. Wspiął się również na Matterhorn.
Po zakończeniu kariery do lat 70. był trenerem.
Zmarł 29 czerwca 2008.

</doc>
<doc id="3184574" url="https://pl.wikipedia.org/wiki?curid=3184574" title="Soraya Post">
Soraya Post

Soraya Viola Heléna Post (ur. 15 października 1956 w Göteborgu) – szwedzka polityk, posłanka do Parlamentu Europejskiego VIII kadencji.
Życiorys.
Jej ojciec był Żydem pochodzącym z Niemiec. Matka, pochodzenia romskiego, została w 1958 poddana przymusowej sterylizacji. Soraya Post wychowywała się w kulturze romskiej, uczyła się w szkole średniej, którą porzuciła, zakładając rodzinę. Pracowała m.in. w handlu, wychowała czwórkę dzieci, jej małżeństwo zakończyło się rozwodem.
W późniejszym czasie zaangażowała się w działalność społeczną w zakresie praw człowieka, przyczyniła się do założenia pierwszej w Szwecji nastawionej na kształcenie Romów szkoły średniej. Została również urzędniczką zajmującą się prawami człowieka w administracji regionu Västra Götaland.
Przed wyborami europejskimi w 2014 przyjęła propozycję kandydowania jako liderka listy wyborczej Inicjatywy Feministycznej. W wyniku głosowania z 25 maja 2014 z ramienia tego ugrupowania uzyskała mandat eurodeputowanej VIII kadencji.

</doc>
<doc id="3184575" url="https://pl.wikipedia.org/wiki?curid=3184575" title="Círio de Nazaré">
Círio de Nazaré

Círio de Nazaré (właśc. port. "Círio de Nossa Senhora de Nazaré") – coroczne obchody ku czci Matki Boskiej z Nazaretu w brazylijskim Belém. Punktem kulminacyjnym uroczystości jest procesja z figurą Naszej Pani z Nazaretu prowadzona w drugą niedzielę października.
W 2013 roku uroczystości "Círio de Nazaré" zostały wpisane na listę niematerialnego dziedzictwa UNESCO.
Historia.
Według legendy drewniana figura Matki Boskiej z Nazaretu, czczona podczas uroczystości, miała zostać znaleziona na początku XVIII wieku nad brzegiem rzeki Murucutú przez Plácido de Souza, który zabrał figurę do domu. Ta jednak miała zawsze wracać na miejsce jej znalezienia. W końcu w miejscu tym zbudowano kaplicę a następnie bazylikę. Stolica Apostolska wydała zgodę na organizację pierwszego "círio" w 1792 roku, a uroczystości pod patronatem gubernatora stanu Para odbyły się kolejnym roku. Od tego czasu obchody organizowane są co roku, przyciągając około dwa miliony pielgrzymów.
Opis.
Uroczystości rozpoczynają się w sierpniu. Punktem kulminacyjnym jest procesja z figurą Naszej Pani z Nazaretu w drugą niedzielę października. Wówczas tysiące bosych pielgrzymów (pt. "romeiros") podąża w procesji z katedry "Cathedral de Belém" do "Praça Sanctuário de Nazaré". Figura Matki Boskiej spoczywa w relikwiarzu ("berlinda") umieszczonym na wozie ciągniętym przez wiernych na linie, plecionej specjalnie na tę okazję. Wielu wiernych wierzy, ze lina ma właściwości cudowne i celem pielgrzymów jest choćby jej dotknięcie. W procesji niesione są również wota – świece i drewniane figury uzdrowionych części ciała. Symboliczną rolę odgrywają również statki – Matka Boska z Nazaretu jest uważana za patronkę marynarzy. W domach wzdłuż trasy procesji buduje się ołtarzyki. Po zakończonej procesji pielgrzymi udają się na tradycyjny posiłek "tacacá com tucupi" – kaczkę z maniokiem.

</doc>
<doc id="3184578" url="https://pl.wikipedia.org/wiki?curid=3184578" title="Stadio del Conero">
Stadio del Conero

Stadio del Conero – stadion piłkarski znajdujący się w mieście Ankona we Włoszech. Jest obecnie używany głównie dla meczów piłki nożnej. Swoje mecze rozgrywa na nim drużyna piłkarska U.S. Ancona 1905, a do 2010 A.C. Ancona. Stadion może pomieścić 23 976 widzów.
Historia.
Stadion został otwarty 6 grudnia 1992 roku w meczu Serie A sezonu 1992/1993 Ancona - Inter, który zakończył się wynikiem 3:0, z jeszcze niedobudowaną trybuną północną, a także północno-zachodnią i północno-wschodnią. Stadion został rozszerzony, aby osiągnąć obecną pojemność 23 976 miejsc siedzących.
Rekord frekwencji na stadionie został osiągnięty 18 października 2003 w meczu Serie A sezonu 2003/04 Ancona-Juventus, kiedy spotkanie zobaczyło 23 306 widzów.
31 marca 1999 roku stadion gościł po raz pierwszy narodową reprezentację w meczu eliminacyjnym ME-2000 z Białorusią, zremisowanym 1-1 (gole Walancin Bialkiewicz i Filippo Inzaghi). Kolejne dwa mecze na tym stadionie w 2000 i 2003 zakończyły się zwycięstwem z Gruzją 2-0 i Rumunią 1-0.
Oprócz tego, stadion gościł kilka meczów reprezentacji Włoch U-21. Latem 2003 roku na stadionie został organizowana roczna edycja Trofeo TIM. Nawet papież Jan Paweł II odprawił dwa razy msze na nim. Na stadionie odbyły się także koncerty i występy włoskich śpiewaków, m.in. Renato Zero, Claudio Baglioni, Vasco Rossi, Eros Ramazzotti, Ligabue, Jovanotti, Fiorello i R.E.M.

</doc>
<doc id="3184582" url="https://pl.wikipedia.org/wiki?curid=3184582" title="List o tolerancji">
List o tolerancji

List o tolerancji (; ) – traktat filozoficzny Johna Locke'a wydany w 1689 w Londynie przez Awnshama Churchilla.

</doc>
<doc id="3184585" url="https://pl.wikipedia.org/wiki?curid=3184585" title="Latarnia morska Letipea">
Latarnia morska Letipea

Latarnia morska Letipea (est. "Letipea tuletorn") – latarnia morska usytuowana na wybrzeżu Morza Bałtyckiego na przylądku Letipea około 10 km na północny wschód od miejscowości Kunda. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 40.
W 1930 roku na przylądku Letipea została utworzona stacja ratownictwa morskiego. Sześć lat później na przylądku zbudowana betonową latarnię morską o wysokości 16 metrów i średnicy 2 m. 
W 1995 roku w latarni zainstalowano zasilanie z baterii słonecznych oraz energii wiatru. W 2007 roku zainstalowano lampy LED.

</doc>
<doc id="3184587" url="https://pl.wikipedia.org/wiki?curid=3184587" title="Zygward (książę Upplandu)">
Zygward (książę Upplandu)



</doc>
<doc id="3184593" url="https://pl.wikipedia.org/wiki?curid=3184593" title="Max Andersson">
Max Andersson

Max Andersson (ur. 26 października 1973 w Solnie) – szwedzki polityk, działacz Partii Zielonych, poseł do Riksdagu, deputowany do Parlamentu Europejskiego VIII kadencji.
Życiorys.
Studiował mikrobiologię na Uniwersytecie w Göteborgu. Był przewodniczącym ligi młodzieżowej Folkrörelsen Nej till EU i współprzewodniczącym Gröna Studenter, studenckiej organizacji działającej przy Partii Zielonych. Wszedł w skład władz krajowych swojego ugrupowania, został również radnym regionu Västra Götaland.
W wyborach w 2006 uzyskał mandat poselski, który sprawował do 2010. W wyborach europejskich w 2014 z ramienia swojego ugrupowania został wybrany na eurodeputowanego VIII kadencji.

</doc>
<doc id="3184599" url="https://pl.wikipedia.org/wiki?curid=3184599" title="Podróż apostolska Franciszka do Albanii">
Podróż apostolska Franciszka do Albanii

Podróż apostolska papieża Franciszka do Albanii odbyła się w dniu 21 września 2014 roku. Obejmowała ona jedno miasto: Tiranę. Informację tę podał 15 czerwca 2014 papież Franciszek podczas spotkania z wiernymi na Anioł Pański.

</doc>
<doc id="3184600" url="https://pl.wikipedia.org/wiki?curid=3184600" title="Intersekcjonalność">
Intersekcjonalność

Intersekcjonalność (ang. "intersectionality", od ang. "intersection" – skrzyżowanie) – zjawisko krzyżowania się ze sobą, nakładania i zazębiania różnych kategorii społecznych, wzmacniające dyskryminację grup i jednostek, np. płci konstruowanej społecznie, etniczności, rasy, klasy, orientacji seksualnej, narodowości, wieku, religii, czy niepełnosprawności. Analiza intersekcjonalna (teoria przecięć) została rozwinięta przede wszystkim w ramach feminizmu.
Pojęcie intersekcjonalności do dyskursu akademickiego wprowadziła amerykańska badaczka Kimberlé Williams Crenshaw w latach 70. XX w. Upowszechniło się ono pod koniec lat 80. XX w. wraz z rozkwitem czarnego feminizmu i krytyką esencjalizmu. Według Crenshaw w przypadku przecinania się kilku rodzajów dyskryminacji nie możemy mówić o ich sumie, ale o współdziałaniu, np. doświadczenia czarnej kobiety nie można analizować, rozpatrując oddzielnie kategorie rasy i płci.
Teoria intersekcjonalna jest mocno osadzona w historii feminizmu, ponieważ swój początek wzięła z wewnętrznych konfliktów i dyskusji dotyczących zagadnień esencjalizmu, tożsamości i władzy. Wywodzi się zatem z krytyki dominacji w dyskursie białych feministek. Feministki koloru, używając pojęcia intersekcjonalności, podkreślały przede wszystkim krzyżowane rasy, klasy i etniczności, które były podstawowymi kategoriami wykluczającymi w Stanach Zjednoczonych. Analiza intersekcjonalna przywróciła pojęcie klasy do głównego nurtu feminizmu (poza feminizmem neoliberalnym).
Intersekcjonalność stanowi istotny paradygmat dla studiów kulturowych i społecznych. Analiza intersekcjonalna stopniowo obejmuje coraz więcej kategorii, np. wiek czy niepełnosprawność, jednak wciąż najliczniejsze pozostają badania poświęcone relacji rasa-płeć.
Mimo iż perspektywa intersekcjonalna wzięła swój początek z ruchu feministycznego i badań nad społecznymi systemami opresjonowania kobiet, współcześnie stosuje się ją w odniesieniu do całych populacji bez względu na płeć, dostrzegając przy tym wiele tożsamości mniejszościowych, u przecięć których dochodzi do zbudowania tożsamości globalnej.
Tło historyczne.
Feminizm pierwszej a feminizm drugiej fali.
Feminizm pierwszej fali (XIX i pocz. XX w.) koncentrował się na walce o miejsce kobiet w systemie prawnym, przede wszystkim o prawa majątkowe mężatek oraz prawa wyborcze. Natomiast rozwijający się w latach 60. i 70. XX w. feminizm drugiej fali podjął dodatkowo zagadnienia równouprawnienia na rynku pracy, kobiecej seksualności i aborcji. Rewizjonistyczna teoria feministyczna podważyła dotychczas panujące przekonanie, iż to płeć jest głównym czynnikiem determinującym społeczne funkcjonowanie kobiet. Działaczki ruchu dostrzegły, że feminizm powtarza typowe błędy systemu patriarchalnego, na skutek czego kobiety koloru zakwestionowały nie mającą już racji bytu jedność siostrzeństwa. Ruch w swoich żądaniach zwykle pomijał prawa kobiet różnych ras, przyjmując za obowiązujący punkt widzenia heteroseksualnych, białych kobiet z klasy średniej pochodzących z zachodnich krajów.
Podobne zarzuty wysunęły równie marginalizowane lesbijki, podkreślając przy tym homofobię środowiska i decydując się na separację od głównego nurtu ruchu feministycznego.
Refleksje na temat władzy.
Częstą inspiracją dla prac feminizmu drugiej fali stały się teorie Foucault na temat władzy. Np. Susanne V. Knudsen swoją pracę poświęciła badaniu intersekcjonalności w ujęciu teoretycznym i praktycznym. Odwoływała się przy tym do teorii władzy Foucault bazującej na procesach wykluczenia i integracji. W próbach redefiniowania klasy, ucisku i pracy feministki drugiej fali chętnie posługiwały się również kategoriami dyskursu marksistowskiego (szczególnie w latach siedemdziesiątych). Dostrzegały dwa zasadnicze źródła kobiecej opresji – patriarchat i kapitalistyczne nierówności klasowe. Lata osiemdziesiąte to czas rozkwitu zarówno feminizmu koloru, jak i wzmożone zainteresowanie zagadnieniem władzy i relacją między płcią biologiczną a płcią jako konstruktem społecznym.
Manifest Combahee River Collective.
Podwaliny dla analizy intersekcjonalnej dał ogłoszony w 1977 r."A Black Feminist Statement" – manifest bostońskiej grupy Combahee River Collective. Według jego autorek główne źródło dyskryminacji stanowią czynniki rasowe, klasowe i płciowe, które są ze sobą ściśle związane i nie można analizować ich efektów w odosobnieniu. Dopiero ich synteza w pełni oddaje warunki, w jakich przyszło żyć nie tylko czarnym kobietom, ale również tym dyskryminowanym na bazie innych przesłanek. Jednak koniec opresji dla wszystkich ludzi miałoby stanowić wyzwolenie właśnie czarnych kobiet, ponieważ podlegały one opresji na wszystkich tych polach. Zagadnienia te były skutecznie ignorowane w latach 60. i 70. ze względu na zorganizowanie dyskursu wokół uniwersalnych interesów wszystkich kobiet, co w praktyce okazało się postulatem nierealnym do realizacji. Aby przeciwstawić się seksizmowi, niezbędne było zbadanie wielu perspektyw, poświęcenie uwagi różnicom i różnorodnym tożsamościom, nie zaś w praktyce wykluczające i marginalizujące syntezy. W ten sposób narodziła się refleksja o dyskryminacji wielokrotnej.
Intersekcjonalność a dyskryminacja wielokrotna.
Dyskryminacja wielokrotna oraz intersekcjonalności są nierozerwalnie związane i definiują się wzajemnie, przy czym dyskryminacja wielokrotna jest pojęciem szerszym niż intersekcjonalność. Oba pojęcia pojawiły się równolegle w dyskursie feministycznym. Korzeni pojęcia "dyskryminacja wielokrotna" można upatrywać w manifeście bostońskiej grupy Combahee River Collective "A Black Feminist Statement", sam termin został natomiast po raz pierwszy zdefiniowany przez Kimberlé William Crenshaw.
Intersekcjonalność współcześnie.
Główne założenia.
Budowanie swojej tożsamości w oparciu o przynależność do wielu kategorii społecznych, a zatem również doznawanie różnorodnych postaci ucisku, znalazły swoje miejsce między innymi w tekstach Charlotte Bunch, która zarzuciła heteroseksualnym feministkom bagatelizowanie problematyki rasy, klasy oraz orientacji seksualnej. Negatywny stosunek do wytworzonego przez esencjalizm złudzenia jedności wywołał ryzyko wystąpienia kolejnego problemu – fałszywej różnorodności, dlatego działaczki coraz częściej podkreślały, że analiza konkretnych doświadczeń i poszczególnych typów wykluczeń powinna prowadzić przede wszystkim do wydobywania tego, co je łączy, a nie dzieli.
W dyskursie akademickim zagadnienie dyskryminacji wielokrotnej i intersekcjonalności poruszyła i upowszechniła pod koniec lat 80. Kimberlé Williams Crenshaw. W dużej mierze opierała się ona na dokonaniach amerykańskiego czarnego feminizmu, pod pojęciem intersekcjonalności rozumiejąc przede wszystkim przecinanie się kategorii gender i rasy. Crenshaw porównała dyskryminację wielokrotną czarnych kobiet do wypadku na skrzyżowaniu, w którym ofiara doznaje zwielokrotnionych obrażeń na skutek kompleksu czynników pochodzących z różnych kierunków (jako że skrzyżowanie jest miejscem przecięcia się kilku dróg). Poszkodowany może doznać uszczerbku zarówno tylko z jednego kierunku, jak i równocześnie ze wszystkich stron (czyli na skutek wielu wykluczeń mniejszościowych). Obrażenia nie stanowią wyłącznie sumy ran spowodowanych przez poszczególne zderzenia, nie można ich wyabstrahować i badać w odosobnieniu, lecz należy rozpatrywać w całościowym ujęciu. Podobnie jest właśnie z doświadczaniem wykluczeń.
Autorki refleksji o przecinaniu się kategorii gender z innymi wymiarami kobiecego życia często koncentrowały się na grupach marginalizowanych przez główny nurt feministyczny. Zgłębienie doświadczeń grup na przecięciach pozwoliło na tworzenie szerszych i bardziej kompleksowych teorii. Skutkiem ubocznym zaś bywało wywoływanie poczucia winy i wyparcia w nurcie dominującym. Powszechnym tematem analiz były już nie tylko formy wiktymizacji. Dostrzeżono, że prowadzą one do powstawania nowych strategii oporu i te także poddano badaniom. Kolejnym nowo odkrytym zagadnieniem była kwestia przywilejów. Należało zadecydować, zakres których z nich rozszerzyć na całą grupę kobiet, a które powinny zostać niezwłocznie zlikwidowane. Patricia Hill Collins podkreślała, że aby zrozumieć i obalić system ucisku, trzeba rozpoznać wzajemne powiązania oporu, przywilejów i ucisku (instytucjonalnego, symbolicznego i jednostkowego). Pod pojęciem symbolicznego ucisku autorka dopatrywała się używania stereotypowego wizerunku danej grupy. Przykładowo kobiety miałyby cechować się: biernością, emocjonalnością, słabością, fizycznością, i stawiałyby się w pozycji wyznawcy czyichś idei – w przeciwieństwie do mężczyzn: agresywnych, racjonalnych, silnych, intelektualnych liderów.
Podejścia badawcze.
W toku rozważań nad intersekcjonalnością wyłoniły się trzy metodologiczne sposoby ujęcia tej problematyki:
Teoria intersekcjonalna w Polsce.
W Polsce teoria intersekcjonalności bywa nazywana "teorią przecięć" (ze względu na przecinanie się różnych doświadczeń mniejszościowych). Polski dyskurs feministyczny najczęściej jednak wykorzystuje esencjalistyczną kategorię kobiety, nie różnicując wewnętrznie grupy i kreując uniwersalny obraz kobiet czy np. lesbijek. Dlatego badaczki, np. Ewa Charkiewicz, postulują poszerzanie dyskusji o kategorię klasy czy gender. Innym przykładem zastosowania teorii przecięć jest książka "Przeciw biedzie. Socjologiczno-pedagogiczny przyczynek do nowych rozwiązań starego problemu", w której autorzy stosują teorię przecięć w odniesieniu do problematyki złożonego zjawiska biedy.
Rola podejścia intersekcjonalnego.
Według feministek zrozumienie roli intersekcjonalności, czyli kształtowania tożsamości jednostki w toku przecięć, jest niezbędne w walce o równość społeczną i polityczną oraz rozwój demokracji. Ponadto podejście intersekcjonalne scala dwie istotne dla feminizmu tendencje. Pierwszą z nich jest dążenie do zrozumienia wpływu rasy, klasy i płci na kształtowanie kobiecej tożsamości i funkcjonowanie kobiet w społeczeństwie, ze szczególnym uwzględnieniem zagadnienia władzy. Drugą zaś, inspirowana przez teorie postmodernistyczne, chęć dekonstrukcji zakorzenionych w nowożytnej filozofii i nauce binarnych opozycji i uniwersalizmu.
Badania intersekcjonalne.
Według zwolenników podejścia intersekcjonalnego badania prowadzone w tym nurcie pozwalają na przeciwdziałanie wykluczeniom na różnych płaszczyznach. Mimo to perspektywa intersekcjonalna wciąż nie jest popularna. Wymaga bowiem kompleksowej analizy różnorodności grupy i krzyżowania się ze sobą poszczególnych przesłanek oraz obserwowania ich współistniejących efektów. Najczęściej opracowania przybierają charakter jedynie teoretyczny. Nieliczne wyjątki stanowią między innymi przedstawione poniżej publikacje.
W przeprowadzonym w 2007 roku badaniu skoncentrowano się na dobrych praktykach w zakresie przeciwdziałania dyskryminacji, w tym dyskryminacji wielokrotnej. Badaniem objęto odpowiedzialne za równe traktowanie instytucje i organizacje z Danii, Francji, Grecji, Holandii, Irlandii, Litwy, Rumunii, Szwecji, Węgier i Wielkiej Brytanii. Pod uwagę wzięto 6 przesłanek: pochodzenie etniczne/rasowe, płeć, wiek, orientację seksualną, religię i niepełnosprawność. Okazało się, że członkowie badanych populacji doświadczyli napiętnowania w wyniku przecinania się przesłanek dyskryminacyjnych. Najczęściej były to kobiety z mniejszości etnicznych.
Wydana w 2009 roku publikacja stanowiła analizę prawa wspólnotowego, stanu prawnego i materiałów sądowych z poszczególnych państw w zakresie dyskryminacji wielokrotnej. Skupiono się przede wszystkim na przesłance płci. Zgodnie z wynikami pojęcie ‘dyskryminacja wielokrotna’ w UE nie jest używane konsekwentnie i świadomie. Mimo to instytucje unijne zapowiadają wdrożenie systemów zapobiegających temu rodzajowi dyskryminacji. Inaczej na szczeblu krajowym – jedynie w Niemczech, Austrii, Polsce i Rumunii ofiary dyskryminacji ze względu na więcej niż jedną przesłankę są objęte ochroną prawną (wynikającą dokładnie z tej przyczyny).
Opublikowany w 2010 raport na temat dyskryminacji wielokrotnej w państwach członkowskich analizował sytuację mniejszości etnicznych i imigrantów, uwzględniając grupy wiekowe i płeć, by uzyskać obraz krzyżujących się tożsamości. Uzyskane dane zestawiono z informacjami na temat pozostałej części populacji. Na bazie wniosków sformułowano zalecenia dla poszczególnych państw oraz rekomendacje dla Komisji Europejskiej. Kluczowa była zachęta do przystosowania przepisów prawnych nieznajdujących zastosowania w zakresie dyskryminacji na różnych płaszczyznach.
Podstawowym założeniem wydanego w 2010 r. raportu było stwierdzenie, że kobiety i mężczyźni doświadczają różnego typu dyskryminacji, jednak płeć nie jest jedyną jej przesłanką i analizując ucisk, należy skrzyżować tę przesłankę z innymi: etnicznymi, rasowymi i narodowymi. Rekomendacje zawarte w publikacji zwracały szczególną uwagę na potrzebę rozwijania świadomości praw obywatelskich, zarówno w grupach zagrożonych dyskryminacją, jak i w instytucjach publicznych.
Wydane w 2011 r. sprawozdanie analizuje problem dyskryminacji wielokrotnej w 27 państwach członkowskich UE. Wyniki prezentują przejawy dyskryminacji na różnych płaszczyznach życia (np. praca, opieka medyczna, rozrywka) w zestawieniu z 6 przesłankami dyskryminacyjnymi: płcią, orientacją seksualną, wiekiem, niepełnosprawnością, pochodzeniem etnicznym/imigranckim i religią. 25% ankietowanych z mniejszości etnicznych doświadczyło dyskryminacji ze względu na minimum dwa ze wskazanych wyżej cech. Najczęstszą przesłanką dyskryminacji okazało się pochodzenie. Poza włączeniem zagadnienia dyskryminacji wielokrotnej w obszar prawodawstwa twórcy raportu zarekomendowali wnikliwą analizę zależności między poszczególnymi przesłankami dyskryminacyjnymi.
W Polsce projekty dotyczące perspektywy intersekcjonalnej na dyskryminację realizowały dotąd np. Fundacja Autonomia – projekt "Milczenie nie jest złotem. Przeciwdziałanie dyskryminacji i przemocy ze względu na płeć i orientację seksualną" (2008, przesłanki: płeć i orientacja psychoseksualna), Towarzystwo Interwencji Kryzysowej – projekt "Kobiety wędrowne" (2007-2008, przesłanki: płeć, status uchodźczy i migrancki), Fundacja Przestrzeń Kobiet – projekt "Niewidoczne (dla) społeczności" (2011-2012, przesłanki: płeć, orientacja psychoseksualna, miejsce zamieszkania).

</doc>
<doc id="3184602" url="https://pl.wikipedia.org/wiki?curid=3184602" title="Herb gminy Gdów">
Herb gminy Gdów

Herb gminy Gdów przedstawia w polu czerwonym nad pofalowanym pasem srebrnym, takież pół gryfa gdzie zamiast prawej łapy zbrojne ramię z mieczem.
Symbolika.
Gryf zaczerpnięty został z herbu Gryf rodu Gryfitów-Świebodziców, którzy odegrali znaczącą rolę w historii Gdowa i okolicznych wiosek. Założyli oni między innymi Gdów oraz ufundowali pierwszy kościół parafialny w miejscowości. Gryf został odmieniony poprzez odjęcie dolnej połowy ciała oraz zastąpienie prawej przedniej łapy ramieniem zbrojnym, które ma symbolizować całe miejscowe rycerstwo, nie tylko Gryfitów. Element ten nawiązuje także do bitwy pod Gdowem. Pofalowany pas odnosi się do rzeki Raby.
Historia.
Gmina Gdów używała wcześniej herbu-logo nie spełniającego norm heraldycznych. Nowy projekt został wybrany spośród trzech wariantów przedstawionych przez projektantów. Pozostałe warianty zawierały motywy krzyża oraz słońca, które symbolizować miały odpowiednio miejscowe historyczne parafie oraz funkcje wypoczynkowe okolicy. Herb został ustanowiony przez Radę Gminy 22 maja 2014 r. po uzyskaniu pozytywnej opinii Komisji Heraldycznej. Koncepcję historyczną herbu stworzył Włodzimierz Chorązki, opracowanie plastyczne zaś Mariusz Paluch.

</doc>
<doc id="3184604" url="https://pl.wikipedia.org/wiki?curid=3184604" title="Konsulat RP w San Francisco">
Konsulat RP w San Francisco

Konsulat RP w San Francisco ("Consulate of the Republic of Poland in San Francisco") – polska placówka konsularna działająca w latach 1919–1921, 1938-1939 i 1942-1945 w San Francisco.
Historia placówki.
Urząd powołano w 1919 w San Francisco w randze Agencji Konsularnej RP w celu pomocy ewakuacji Polaków z terenów Syberii. Konsulatowi podniesiono następnie rangę do Wicekonsulatu, i Konsulatu, który działał do 1921.
Konsulat działał też w okresie 1938-1939.
W tym samym celu jak w 1919 został reaktywowany w 1943. Gros swojego czasu konsulat poświęcał Polakom – uciekinierom z Azji, a zwłaszcza z terenów Związku Sowieckiego, okolic Harbinu i Szanghaju. Szczególną rolę odegrał w czasie swej kadencji konsul Władysław Sokołowski, m.in. w ewakuacji wywiezionych na Syberię 1434 rodaków przez Bombaj i San Francisco do kolonii Santa Rosa koło Leon w Meksyku.
Siedziba.
Konsulat mieścił się w Hotelu Plaza przy "Post NW" róg "Stockton" (1920-1921), przy 2111, "Hyde Street" (1938-1939), w domu jednorodzinnym z 1908 przy 2660, "Green Street" (1944) oraz w Pacific Building przy 821, "Market Street" (1945).

</doc>
<doc id="3184608" url="https://pl.wikipedia.org/wiki?curid=3184608" title="Stadio Pino Zaccheria">
Stadio Pino Zaccheria

Stadio Pino Zaccheria – stadion piłkarski znajdujący się w mieście Foggia we Włoszech. Jest obecnie używany głównie dla meczów piłki nożnej. Swoje mecze rozgrywa na nim drużyna piłkarska US Foggia. Stadion może pomieścić 25 085 widzów. W 1946 roku stadion został nazwany imieniem Pino Zaccheria, dzielnego porucznika i sportowca z Foggii, pioniera miejscowej koszykówki, który 4 kwietnia 1941 zginął walcząc na froncie greckim w Tiranie. Charakterystyki stadionu spełniają kryteria klasyfikacji UEFA kategorii 3.
Historia.
Stadion został otwarty 22 listopada 1925 roku. Znajduje się w pobliżu kościoła Carmine, Borgo Serpente, po lewej stronie Tiro a Segno Nazionale. Zbudowano mur i drewnianą trybunę przy Via Ascoli i 6 kwietnia 1928 administracja ogłosiła o utworzeniu Campo Sportivo del Littorio.
18 marca 1931 rozpoczęła się budowa żelbetonowej trybuny z 1500 miejsc, zaprojektowanej przez inż. Piero Marchini, która została otwarta 28 października 1932 roku. W 1937 roku rozpoczęto prace nad wymianą drewnianej trybuny na konstrukcję żelbetonową. 30 kwietnia 1938 roku został otwarty tor lekkoatletyczny.
W 1950 roku, po zakończeniu budowy przejścia podziemnego, rozpoczęto prace w zakresie rozszerzenia o nowe przebieralnie i prysznice. Rozbudowywano również trybuny. W roku 1951 stadion otrzymuje nową murawę na boisku. W 1964 roku, w rocznicę debiutu w Serie A, pojemność stadionu została rozszerzona do całkowitej pojemności przekraczającej 20 tys. miejsc i usunięto bieżnię lekkoatletyczną. W następnym roku pole gry wreszcie ustępuje trawie. W 1974 roku zbudowano nową trybunę wschodnią, która może pomieścić 7 121 miejsc. W roku 1980 dwie nowe trybuny są wykonane z betonu zbrojonego, odpowiednio, o pojemności 5 871 miejsc (trybuna południowa) i 5 846 (trybuna północna). W 1985 roku została wymieniona murawa i oddano do użytku nowy system oświetlenia. 22 września 1991 roku zainaugurowana nowa trybuna zachodnia, w stanie pomieścić 6 247 miejsc. 
W 1998 roku stadion został wyposażony w siedzenia i pojemność jego zredukowano do 25 085 miejsc.
W 2010 roku wymieniono murawę w wyniku szkody powstałej po letnim koncercie Erosa Ramazzottiego. 19 kwietnia 2012 r. północna trybuna stadionu została nazwana imieniem Francesco Mancini, byłego bramkarza US Foggia, który zmarł 30 marca 2012 roku. W październiku 2013 r. zakończono remont północnej trybuny.
21 grudnia 1991 roku stadion gościł po raz pierwszy narodową reprezentację w meczu eliminacyjnym ME-92 z Cyprem i świętował wygraną 2-0 (gole Gianluca Vialli i Roberto Baggio).
Oprócz tego, stadion gościł mecze Coppa Mitropa 1992 i Mediterraneo 1997.

</doc>
<doc id="3184611" url="https://pl.wikipedia.org/wiki?curid=3184611" title="Eleonora Forenza">
Eleonora Forenza

Eleonora Forenza (ur. 10 listopada 1976 w Bari) – włoska polityk i nauczycielka akademicka, posłanka do Parlamentu Europejskiego VIII kadencji.
Życiorys.
Ukończyła w 2002 studia humanistyczne na Uniwersytecie w Bari, w 2006 doktoryzowała się na tej samej uczelni. Jako nauczycielka akademicka związana m.in. z uczelnią Università degli Studi Roma Tre. Zaangażowana w działalność organizacji feministycznych oraz Odrodzenia Komunistycznego, w którym objęła funkcję krajowego sekretarza ds. kultury i komunikacji.
W 2014 kandydowała w wyborach europejskich z lewicowej listy wyborczej Inna Europa z Tsiprasem, uzyskując mandat eurodeputowanej VIII kadencji, gdy przed jej rozpoczęciem z jego objęcia w okręgu południowym zrezygnowała Barbara Spinelli.

</doc>
<doc id="3184612" url="https://pl.wikipedia.org/wiki?curid=3184612" title="Casa das Canoas">
Casa das Canoas

Casa das Canoas – willa znajdująca się w dzielnicy São Conrado w brazylijskim mieście Rio de Janeiro. Budynek został zaprojektowany przez Oscara Niemeyera na własne potrzeby mieszkalne.
Budynek.
Oscar Niemeyer zdobył sławę jako projektant budynków użyteczności publicznej. 
Duży wpływ na kształt domu architekta wywarły koncepcje Ludwiga Miesa van der Rohe, dyrektora Bauhausu. Casa dos Canoas został zaprojektowany w 1951, a wybudowany z żelazobetonu, stali i szkła w 1953 roku, w dzielnicy São Conrado, wchodzącej w skład aglomeracji Rio de Janeiro i wkomponowany w ogród. Nazwa pochodzi od ulicy, przy której się znajduje. W przeciwieństwie do projektów Miesa van der Rohe, geometria budynku została złagadzona pofalowanym dachem i linią ścian zewnętrznych. Związek z otoczeniem podkreślają silnie przeszklone ściany, tylko pozornie oddzielające dom od ogrodu oraz ułożone w pobliżu okien głazy.
Pomieszczenia mieszkalne urządzono w zapewniającej prywatność niższej kondygnacji, z oknami na ogród, zaś salon zajmuje przeszkloną część nadziemną.
Zabytek.
W setną rocznicę urodzin Niemeyera Casa dos Canoas znalazł się wśród obiektów zaprojektowanych przez niego, które zostały wpisane na listę zabytków prowadzoną przez Instituto do Património Historico e Artístico National. Budynek jest udostępniony do zwiedzania i mieści m.in. oryginalne wyposażenie oraz wystawę poświęconą architektowi.

</doc>
<doc id="3184613" url="https://pl.wikipedia.org/wiki?curid=3184613" title="Cyprian (Sznitnikow)">
Cyprian (Sznitnikow)

Cyprian, imię świeckie Aleksiej Jakowlewicz Sznitnikow (ur. 16 stycznia 1879 w Ostaszkowie, zm. 10 maja 1914 w Petersburgu) – rosyjski biskup prawosławny.
Życiorys.
Pochodził z rodziny mieszczańskiej. Ukończył seminarium duchowne w Twerze jako najlepszy absolwent w swoim roczniku. Następnie kontynuował naukę teologii na Petersburskiej Akademii Duchownej. Jako student III roku złożył wieczyste śluby mnisze z imieniem Cyprian, dyplom końcowy uzyskał w 1904, a jego dysertację końcową oceniono wyjątkowo wysoko, nadając mu od razu stopień magistra nauk teologicznych. Mnich Cyprian miał kontynuować pracę na uczelni, by zostać profesorem teologii, jednak w 1905 na własne życzenie zrezygnował z pracy akademickiej, by podjąć pracę misyjną w Karelii pod kierunkiem arcybiskupa fińskiego i wyborskiego Sergiusza.
Po zapoznaniu się z historią i kulturą Karelów hieromnich Cyprian przystąpił do pracy misyjnej, której było przerwanie procesów fennicyzacji i szerzenia się luteranizmu wśród Karelów. Utworzył Prawosławne Bractwo Karelskie św. Jerzego i sam został jego pierwszym przewodniczącym. W lutym 1908 został głównym synodalnym antyluterańskim misjonarzem (ros. "синодальный карельский противолютеранский миссионер") eparchii archangielskiej, pietrozawodskiej i fińskiej. W 1909 otrzymał godność archimandryty. Odbył szereg podróży duszpasterskich po Karelii, otwierał rosyjskie szkoły dla Karelów.
W 1913 w ramach eparchii fińskiej i wyborskiej utworzony został wikariat serdobolski, którego zwierzchnik miał być odpowiedzialny za opiekę nad prawosławnymi Karelami w eparchiach fińskiej, archangielskiej i ołonieckiej. Archimandryta Cyprian otrzymał nominację na tę katedrę dzięki rekomendacji arcybiskupa fińskiego Sergiusza. Chirotonię biskupią przyjął 10 marca 1913 z rąk goszczącego w Rosji z okazji uroczystości 300 lat panowania Romanowów patriarchy antiocheńskiego Grzegorza IV, któremu asystowali hierarchowie rosyjscy.
Mimo słabego zdrowia biskup Cyprian kontynuował intensywną pracę duszpasterską, wielokrotnie wyjeżdżał do odległych karelskich wsi. W kwietniu 1914, w czasie wyjazdu do Petersburga, doznał silnego ataku nieleczonej wcześniej choroby jelit i po kilku tygodniach zmarł. Został pochowany na terenie Monasteru Wałaamskiego.

</doc>
<doc id="3184616" url="https://pl.wikipedia.org/wiki?curid=3184616" title="Fernando Saez">
Fernando Saez

Fernando Saez (ur. 2 października 1974 w Rio de Janeiro) – dawny brazylijski pływak specjalizujący się głównie w stylu wolnym. Reprezentant Brazylii podczas XXVI. Letnich Igrzysk Olimpijskich w 1996 roku.
Życiorys.
Fernando Saez urodził się 2 października 1974 roku w Rio de Janeiro w Brazylii. Swoją karierę jako pływak rozpoczął w 1995 roku w wieku 21 lat podczas Mistrzostw Świata w pływaniu na krótkim basenie w swoim rodzinnym mieście, zdobywając brązowy medal w sztafecie na 4x200 metrów stylem wolnym. Oprócz zdobycia brązowego medalu, startował również w dyscyplinie na 400 metrów stylem wolnym.
Rok później w 1996 roku Saez reprezentował swój kraj podczas XXVI. Letnich Igrzysk Olimpijskich w Atlancie w Stanach Zjednoczonych, a także zajął dziesiąte miejsce w sztafecie na 4x200 metrów stylem wolnym.
W kwietniu 1997 roku Saez pojawił się na Mistrzostwach Świata w pływaniu na krótkim basenie w Göteborgu w Szwecji, zajmując jedenaste miejsce w dyscyplinie na 200 metrów oraz piętnaste na 400 metrów stylem wolnym.
Trzy lata później w marcu 2000 roku Saez wystąpił na Mistrzostwach Świata w pływaniu na krótkim basenie w Atenach w Grecji, zajmując ósme miejsce w sztafecie na 4x200 metrów stylem wolnym.

</doc>
<doc id="3184620" url="https://pl.wikipedia.org/wiki?curid=3184620" title="Lista odcinków serialu Magazyn 13">
Lista odcinków serialu Magazyn 13

Poniżej znajduje się lista odcinków serialu telewizyjnego Magazyn 13 – emitowanego przez amerykańską stację telewizyjną SyFy od 7 lipca 2009 roku do 19 maja 2014 roku. Łącznie powstało 5 sezonów,64 odcinków W Polsce serial jest emitowany od 13 października 2010 roku przez stację SciFi Universal.

</doc>
<doc id="3184621" url="https://pl.wikipedia.org/wiki?curid=3184621" title="Herb gminy Nowy Targ">
Herb gminy Nowy Targ

Herb gminy Nowy Targ przedstawia w polu błękitnym, figurę Matki Bożej Ludźmierskiej złotą, po prawej rogacinę srebrną w słup u dołu rozłuczoną, a po lewej półtora krzyża srebrnego.
Herb został ustanowiony przez Radę Gminy 27 maja 2014 r.

</doc>
<doc id="3184622" url="https://pl.wikipedia.org/wiki?curid=3184622" title="Sherlock (singel Shinee)">
Sherlock (singel Shinee)

„Sherlock” (kor. Sherlock•셜록 (Clue + Note)) – singel południowokoreańskiej grupy SHINee, wydany cyfrowo 19 marca 2012 roku w Korei Południowej. Singel promował czwarty minialbum "Sherlock". Singel sprzedał się w Korei Południowej w nakładzie egzemplarzy (stan na 31 grudnia 2012).
Jest to „remix hybrydowy” łączący dwie piosenki z minialbumu – „Clue” i „Note”. Choreografia do teledysku "Sherlock" została opracowana przez Tony'ego Testa. Teledysk do utworu ukazał się 22 marca 2012 na oficjalnym kanale YouTube wytwórni
Japońska wersja.
„sherlock” – czwarty japoński singel, wydany 16 maja 2012 roku. Osiągnął 2 pozycję w rankingu Oricon i pozostał na liście przez 12 tygodni, sprzedał się w nakładzie egzemplarzy.
Singel został wydany w dwóch wersjach: regularnej i limitowanej (CD+DVD).

</doc>
<doc id="3184628" url="https://pl.wikipedia.org/wiki?curid=3184628" title="Odbitka żelatynowo-srebrowa">
Odbitka żelatynowo-srebrowa

Odbitka żelatynowo-srebrowa – pozytyw fotograficzny na papierze pokrytym warstwą barytową i warstwą żelatyny zawierającą sole srebra: bromek srebra (był to wówczas papier bromowy, zw. też bromo-srebrowym), chlorek srebra (papier chlorowy lub chloro-srebrowy) lub mieszaninę obydwu (papier chloro-bromowy lub chloro-bromo-srebrowy). Obraz uzyskiwało się bądź poprzez kopiowanie (ang. "printing-out print, POP"), tzn. stykowe naświetlanie papieru przez negatyw aż do pełnego pojawienia się obrazu, bądź przez wywoływanie (ang. "developing-out print, DOP"), tzn. krótkie naświetlenie stykowo lub przez powiększalnik, a następnie chemiczne wywołanie przy użyciu wywoływacza.
Technika pozytywowa na papierze żelatynowo-srebrowym ukształtowała się w wyniku prac prowadzonych przez wielu badaczy, w tym Richarda Leacha Maddoxa, autora „suchej płyty” wykorzystującej bromek srebra i żelatynę, a także Petera Mawdsleya, Josefa Edera, Giuseppe Pizzighellego i Williama de Wiveleslie Abneya. Papiery żelatynowo-srebrowe, stosowane od lat 80. XIX wieku, wyparły powszechny wcześniej papier albuminowy i produkowane są do dziś. Technika żelatynowo-srebrowa wywoływana była podstawowym procesem, w jakim w XX wieku wykonywano odbitki fotograficzne, zanim w latach 60. XX w. zaczęła dominować fotografia barwna. Niemal wszyscy najważniejsi fotografowie XX wieku, tacy jak Ansel Adams, Richard Avedon, Henri Cartier-Bresson czy Edward Weston, używali w swojej pracy właśnie papierów żelatynowo-srebrowych. 
Odbitka kopiowana.
Pierwszy papier typu POP wprowadzili w latach 60. XIX wieku Jean Laurent i José Martinez-Sanchez. Nie był to jeszcze papier żelatynowo-srebrowy, ale kolodionowy (znany jako "papier leptographique"), jednak po raz pierwszy pojawiła się w nim warstwa barytowa pokrywająca papier. Jakkolwiek sam papier nie zyskał większej popularności, wprowadzenie warstwy barytowej okazało się istotną zmianą w materiałach fotograficznych. Gdy kilkanaście lat później pojawiły się negatywy bromo-żelatynowe, łatwiejsze w użyciu od kolodionowych, powstało zapotrzebowanie na nowy rodzaj papieru. Odpowiedzią na nie były papiery do kopiowania, zwłaszcza kolodionowe i żelatynowo-srebrowe.
Papier żelatynowo-srebrowy chlorowy do kopiowania wprowadził William Abney w 1881 roku. Trzy lata później Emil Obernetter, który ulepszył papier dzięki dodaniu kwasu cytrynowego, rozpoczął jego produkcję w Monachium. Na szerszą skalę papiery żelatynowo-srebrowe kopiowane zaczęły być stosowane w latach 90. XIX wieku; wykorzystywane były do lat 40. XX wieku.
Papiery tego typu wytwarzane były fabrycznie. Pokrywane były warstwą barytową, zawierającą żelatynę z siarczanem baru, a następnie żelatynę ze światłoczułymi solami srebra. W celu otrzymania odbitki papier umieszczany jest wraz z negatywem w kopioramce i wystawiany na światło słoneczne bądź sztuczne. Naświetlanie trwa tak długo, aż na papierze całkowicie utworzy się obraz. Następnie odbitka jest płukana, aby usunąć pozostałe sole srebra, po czym może być tonowana. Kolejnym etapem jest płukanie, utrwalanie za pomocą tiosiarczanu sodu, kolejne płukanie i suszenie.
Kolor obrazu na odbitce kopiowanej to zazwyczaj odcienie brązu: od koloru żółtobrązowego aż po ciemny brąz. W wyniku tonowania, któremu odbitki zazwyczaj były poddawane, kolor stawał się fioletowoczerwony lub fioletowoczarny.
Odbitka wywoływana.
Odbitki wywoływane zostały wprowadzone w latach 80. XIX wieku. Ich przewaga nad odbitkami kopiowanymi polegała na znacznie krótszym czasie naświetlania, w trakcie którego powstawał obraz utajony, następnie wywołany przy użyciu chemicznego wywoływacza. Papiery chlorowe, znane także jako „gazowe” (ang. "gaslight"), były wystarczająco czułe, by mogły być naświetlane stykowo jedynie przy świetle gazowym. Pierwszym dostępnym papierem chlorowym był „Velox”, produkowany od 1893 roku. 
Także papiery tego typu wytwarzane były (i nadal są) fabrycznie. Papier żelatynowo-srebrowy wywoływany pokrywany jest warstwą barytową, a następnie zawiesiną (błędnie zwaną emulsją) powstałą w wyniku zmieszania dwóch roztworów żelatyny: jednego, zawierającego bromek (i/lub chlorek), i drugiego, zawierającego azotan srebra. Po wysuszeniu papier jest przycinany do pożądanego formatu. Po naświetleniu obraz utajony jest wywoływany za pomocą wywoływacza. W pełni wywołana odbitka wkładana jest do kąpieli, która ma za zadanie przerwanie procesu wywoływania. Kolejnym etapem jest utrwalanie za pomocą utrwalacza, płukanie i suszenie. Odbitka może zostać poddana tonowaniu.
Kolor obrazu na odbitce wywoływanej to zazwyczaj odcienie czerni i szarości, o ile odbitka nie była tonowana. Częstym zniszczeniem odbitek żelatynowo-srebrowych jest tzw. wysrebrzenie (lustrzenie), które, zwłaszcza w partiach ciemnych obrazu i wzdłuż brzegów, widoczne jest jako metaliczny, srebrny wykwit.

</doc>
<doc id="3184630" url="https://pl.wikipedia.org/wiki?curid=3184630" title="Tomasz Klimański">
Tomasz Klimański

Tomasz Wiesław Klimański (ur. 1952) – polski działacz ekumeniczny, polityk i dyplomata. 
Życiorys.
Ukończył studia z dziedziny pedagogiki rodziny na Katolickim Uniwersytecie Lubelskim. Od 1978 związany z Białą Podlaską. Od 13 do 31 grudnia 1981 był internowany za działalność opozycyjną. Był członkiem Chrześcijańskiego Stowarzyszenia Społecznego – z ramienia ChSS sprawował funkcję wiceprzewodniczącego Wojewódzkiej Rady Narodowej w Białej Podlaskiej (1988–1990). Sprawował także funkcję prezesa zarządu wojewódzkiego Unii Chrześcijańsko-Społecznej oraz członka jej zarządu krajowego. Uczestniczył w pracach Światowej Rady Pokoju. Na przełomie lat 80. i 90 zaangażował się w działalność na rzecz odrodzenia Kościoła katolickiego na dawnych ziemiach wschodnich RP oraz odbudowy zabytków sakralnych na Białorusi, był m.in. przewodniczącym komitetu pomocy w odbudowie kościoła katolickiego w Kobryniu. Podczas referendum 1987 był członkiem Centralnej Komisji do Spraw Referendum z ramienia ChSS. W wyborach w 1989 bez powodzenia ubiegał się o mandat senatorski w województwie bialskopodlaskim, uzyskując 2,99% głosów. 
Po 1989 pracował w dyplomacji, m.in. na stanowiskach konsula generalnego w Brześciu (1996–2001) i Moskwie (2001–2006) oraz radcy ambasady polskiej w Mińsku. 
Jest członkiem rady fundatorów oraz sekretarzem Fundacji Ekumenicznej „Tolerancja”.

</doc>
<doc id="3184631" url="https://pl.wikipedia.org/wiki?curid=3184631" title="Latarnia morska Mohni">
Latarnia morska Mohni

Latarnia morska Mohni (est. "Mohni tuletorn") – latarnia morska usytuowana na wyspie Mohni w Zatoce Fińskiej, która należy do obszaru Parku Narodowego Lahemaa. Obiekt 25 listopada 1997 roku został wpisany na listę narodowych zabytków Estonii pod numerem 9487. Na liście świateł nawigacyjnych Estonii – rejestrze Urzędu Transportu Morskiego (Veeteede Amet) w Tallinie – ma numer 100.
Pierwszą latarnię morską na wyspie Mohni zbudowano w 1806 roku. W 1852 roku drewniana konstrukcja została zastąpiona murowaną z cegły 20-metrową okrągłą wieżą. Jednak już po kilku latach okazało się, że użyte do budowy wieży cegły nie są najwyższej jakości i pod wpływem ciężkich warunków atmosferycznych, częstych silnych wiatrów w tej części Zatoki Fińskiej, cegły ulegają niszczeniu. W 1871 roku przeprowadzono remont i przebudowę istniejącej wieży, którą podwyższono o 7 metrów oraz pokryto nową warstwą cegieł. Nową laternę zamówiono z Lipawy, a aparaturę optyczną sprowadzono z Chance Brothers &amp; Co w Anglii. 
Z powodu ciągłego niszczenia okładzin z cegły, po II wojnie światowej latarnia została pokryta żelbetonową powłoką. Po wpisaniu latarni wraz z całym kompleksem budynków pomocniczych na listę narodowych zabytków Estonii, powłoka została usunięta w 1998 roku.

</doc>
<doc id="3184638" url="https://pl.wikipedia.org/wiki?curid=3184638" title="Marian Buszyński">
Marian Buszyński

Marian Kazimierz Buszyński (ur. 1 lutego 1885 w Kołomyi, zm. 1964 w Warszawie) – doktor praw, karnista, pułkownik audytor służby sądowej Wojska Polskiego.
Życiorys.
Urodził się 1 lutego 1885 w Kołomyi w Galicji, w inteligenckiej rodzinie Juliana i Marii. W 1903 ukończył Państwowe Gimnazjum we Lwowie. W 1907 ukończył we Lwowie studia prawnicze i w 1908 został doktorem praw. W latach 1908–1911 pracował w kancelarii adwokackiej we Lwowie. Od 1912 był kandydatem na sędziego w Sądzie Okręgowym we Lwowie. 
Podczas I wojny światowej został zmobilizowany do armii austro-węgierskiej i skierowany do 30 pułku piechoty. Służąc na froncie awansował na sierżanta. Bez powodzenia starał się o przeniesienie do audytoriatu wojskowego.
Po odzyskaniu przez Polskę niepodległości pod koniec listopada 1918 zgłosił się we Lwowie do Wojska Polskiego. Tuż po tym wziął udział w walkach podczas wojny polsko-ukraińskiej w szeregach Legii Oficerskiej (wraz z nim kpt Feliks Godowski). 9 kwietnia 1919 został pozytywnie zweryfikowany przez Prawniczą Komisję Kwalifikacyjną a do Wojska Polskiego formalnie wstąpił 30 kwietnia 1919. W maju 1919 został sędzią Sądu Polowego Dywizji Lwowskiej. Później służył w Sądzie Polowym Dywizji Litewsko-Białoruskiej. 6 sierpnia 1919 awansował na majora. 28 października 1919 został przeniesiony do Referatu Sądowo-Prawnego Frontu Litewsko-Białoruskiego. Następnie służył w Referacie Sądowo-Prawnym 4 Armii i Referacie Sądowo-Prawnym Frontu Północnego. 11 września 1920 r. został szefem Referatu Sądowo-Prawnego Grupy Południowej. Od listopada 1920 był p.o. szefa Referatu Sądowo-Prawnego 2 Armii. 
W lipcu 1921 został referentem Departamentu Sprawiedliwości Ministerstwa Spraw Wojskowych. Następnie służył w Prokuraturze przy Wojskowym Sądzie Okręgowym nr VI we Lwowie. Później był sędzią tego sądu. Od marca 1925 był szefem Wydziału Spraw Karnych Departamentu Sprawiedliwości MSWoj. Po kilku miesiącach został szefem Wydziału II Ustawodawczego tego departamentu. 3 maja 1926 awansował na podpułkownika ze starszeństwem z dniem 1 lipca 1925. Później awansowany do stopnia pułkownika.
Od 29 września 1926 był referentem Rady Prawniczej w Ministerstwie Sprawiedliwości. W styczniu 1928 został członkiem Komisji Egzaminacyjnej MSWojsk. dla funkcjonariuszy Państwowej Służby Cywilnej I kategorii. W 1928 uczestniczył w pracach nad kodeksem karnym wojskowym. W latach 1928–1937 był współautorem kilku komentarzy ustawodawstwa sądowego. 1 stycznia 1932 awansował na pułkownika. Latem 1932 uczestniczył w pracach nad nowym kodeksem karnym wojskowym. Od 24 czerwca 1932 był zastępcą szefa Departamentu X Sprawiedliwości MSWojsk. i zastępcą Naczelnego Prokuratora Wojskowego. 1 października 1934 na własną prośbę przeszedł w stan spoczynku. Był redaktorem Towarzystwa Polskiej Wiedzy Wojskowej.
Podczas kampanii wrześniowej pozostał bez przydziału. Po zakończeniu II wojny światowej pracował jako radca prawny. 
Zmarł w Warszawie.
Publikacje.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane z przepisami wojskowymi. Wchodził w skład komitetu redakcyjnego tej encyklopedii.

</doc>
<doc id="3184639" url="https://pl.wikipedia.org/wiki?curid=3184639" title="Girón (przedsiębiorstwo)">
Girón (przedsiębiorstwo)

Girón – kubańskie przedsiębiorstwo specjalizujące się w produkcji autobusów z siedzibą w Hawanie.
Historia.
Przed rewolucją Fidela Castro (1959) Kuba, znajdująca się pod silnym gospodarczym wpływem USA, importowała stamtąd wszelkiego rodzaju pojazdy - również autobusy. Rodzimy przemysł motoryzacyjny praktycznie nie istniał. Po rewolucji flota została zasilona 931 Leylandami z Wielkiej Brytanii, 101 hiszpańskimi Pegaso i 867 autobusami produkcji różnych krajów wschodnioeuropejskich (m.in. 1 Ikarus 55, 1 Ikarus 66 i 200 Ikarus 630). Przedsiębiorstwo Girón zostało założone w 1959 w Hawanie. W 1970 rozpoczęło remonty i przebudowy starych autobusów oraz budowę nowych przy wykorzystaniu odzyskanych części ze starych pojazdów. W 1979 rozpoczęto składanie Ikarusów 200, importowanych z Węgier. Ikarus wyeksportował na Kubę:
Girón konstruował również własne pojazdy, bazując głównie na częściach Ikarusa. 
Lista pojazdów marki Girón:
Powyższe modele są najbardziej popularne. Istnieją inne modele poza nimi, bazujące na Ikarusach serii 200 i prawdopodobnie posiadające inny numer modelu. Produkcja pojazdów Girón wynosiła 4067 (1970-1975), 9000 (1975-1980) i ok. 12 000 (1980-1985). Inne źródła wymieniają całkowitą liczbę 15 000. Dokładna liczba pojazdów jest trudna do ustalenia, gdyż ze względu na trudności z zaopatrzeniem na Kubie, wiele pojazdów było przebudowywanych i odbudowywanych. Z pewnością jednak liczba wyprodukowanych pojazdów znacznie przekraczała wartości wynikające z list eksportowych Ikarusa.
Autobusy Girón były również przebudowywane na naczepy do przewozu osób ciągnione przez ciągnik siodłowy, na przyczepy osobowe, wagony kolejowe i autobusy dwupoziomowe. Pewna liczba naczep autobusowych weszła w skład zestawów z ciągnikami siodłowymi IFA W50. Autobusy Girón były przerabiane również na pojazdy holownicze.
Girón budował też dwuosiowe szynobusy z użyciem nadwozi Ikarusów 200. Słynne hawańskie naczepy Camello nie były produkowane w zakładzie Girón.
Po upadku Żelaznej Kurtyny przestały napływać części Ikarusa, w związku z czym zaniechano produkcji autobusów Girón po 1990. Fabryka została przezbrojona na produkcję rowerów i motocykli, choć podtrzymano warsztaty naprawcze autobusów w związku z niegasnącym zapotrzebowaniem na takie usługi.
Nazwa.
Marka Girón upamiętnia Plażę Girón - miejsce zwycięstwa wojsk Fidela Castro w czasie Inwazji w Zatoce Świń w 1961, wspieranej przez USA i zmierzającej do obalenia ustroju socjalistycznego na Kubie.

</doc>
<doc id="3184640" url="https://pl.wikipedia.org/wiki?curid=3184640" title="Herb gminy Nowe Piekuty">
Herb gminy Nowe Piekuty

Herb gminy Nowe Piekuty przedstawia w polu błękitnym złoty monogram maryjny: MA pod koroną zamkniętą, okolony u dołu i od strony prawej skrzydłem orlim, złączonym z głową orła – od strony lewej. 
Herb został ustanowiony przez Radę Gminy 4 czerwca 2014 r.
Symbolika.
Skrzydło i głowa orła są uszczerbionym herbem Mazowsza, jakoż że tereny te, położone na pograniczu, na przestrzeni wieków dzieliły swoje losy z dzielnicą mazowiecką. Korona jest odzwierciedleniem korony z cudownego wizerunku Matki Bożej Pojednania z Sanktuarium w Hodyszewie.

</doc>
<doc id="3184641" url="https://pl.wikipedia.org/wiki?curid=3184641" title="Rozkład jazdy pociągów">
Rozkład jazdy pociągów

Rozkład jazdy pociągów – plan, według którego mają się odbywać przejazdy pociągów na danej sieci kolejowej lub jej części w czasie, w którym on obowiązuje.
Rozkład jazdy opisuje ruch pociągów w układzie czasowo-przestrzennym. Rozkłady jazdy dzielą się na ogólnodostępne oraz służbowe.
Rozkład jazdy pociągów PKP.
Prezentacja rozkładu jazdy pociągów PKP Polskie Linie Kolejowe S.A., tworzona jest wg szczegółowych wytycznych. Dla statycznego rozkładu jazdy – Wytyczne w sprawie informacji statycznej o rozkładzie jazdy pociągów pasażerskich Ipi-7. Dla dynamicznego rozkładu jazdy – Wytyczne w sprawie elementów wykonawczych Centralnego Systemu Dynamicznej Informacji Pasażerskiej i infrastruktury towarzyszącej Ipi-6. Elektroniczne tablice rozkładu jazdy mogą zostać wykonane zarówno w technologii LED RGB, jak i LCD TFT.

</doc>
<doc id="3184642" url="https://pl.wikipedia.org/wiki?curid=3184642" title="Stadio Giuseppe Grezar">
Stadio Giuseppe Grezar

Stadio Giuseppe Grezar – stadion piłkarski znajdujący się w mieście Triest we Włoszech. Jest obecnie używany głównie dla meczów piłki nożnej. Swoje mecze rozgrywa na nim drużyna piłkarska Unione Triestina 2012. Stadion może pomieścić 6 226 widzów.
Historia.
Stadion został otwarty w 1932 roku jako Stadio Littorio i początkowo był używany jako stadion domowy klubu US Triestina Calcio. Pojemność stadionu wynosiła 8 000 widzów. Na tym obiekcie rozegrano jeden mecz Mistrzostw Świata w Piłce Nożnej 1934 pomiędzy Czechosłowacją i Rumunią. 
W roku 1943 został przemianowany na Stadio di Valmaura. Został ponownie przemianowany w 1967 roku na cześć Giuseppe Grezar, urodzonego w Trieście, który był członkiem drużyny Grande Torino i zginął w katastrofie lotniczej na wzgórzu Superga w 1949.
Został on zastąpiony przez Stadio Nereo Rocco w 1992 roku.
W 2004 i 2013 był rekonstruowany.

</doc>
<doc id="3184643" url="https://pl.wikipedia.org/wiki?curid=3184643" title="Michael Bourn">
Michael Bourn

Michael Ray Bourn (ur. 27 grudnia 1982) – amerykański baseballista występujący na pozycji środkowozapolowego w organizacji Baltimore Orioles.
Przebieg kariery.
Bourn po ukończeniu szkoły średniej w 2000 został wybrany w 19. rundzie draftu przez Houston Astros, jednak nie podpisał kontraktu, gdyż zdecydował się podjąć studia na University of Houston, gdzie w latach 2001–2003 grał w drużynie uniwersyteckiej Houston Cougars. W czerwcu 2003 został wybrany w trzeciej rundzie draftu przez Philadelphia Phillies i początkowo grał w klubach farmerskich tego zespołu, między innymi w Scranton/Wilkes-Barre Red Barons, reprezentującym poziom Triple-A. W Major League Baseball zadebiutował 30 lipca 2006 w drugim meczu doubleheader przeciwko Florida Marlins na pozycji lewozapolowego.
15 lipca 2007 w meczu z St. Louis Cardinals zdobył pierwszego home runa w MLB. Dwanaście dni później w spotkaniu z Pittsburgh Pirates z powodu kontuzji Aarona Rowanda po raz pierwszy wystąpił w wyjściowym składzie i zaliczył 4 odbicia na 4 podejścia, a także zdobył 2 runy. W listopadzie 2007 w ramach wymiany zawodników przeszedł do Houston Astros. W sezonie 2009 skradł najwięcej baz w National League (zwyciężał w tej klasyfikacji również w 2010 i 2011) i po raz pierwszy otrzymał Złotą Rękawicę. Rok później po raz pierwszy wystąpił w Meczu Gwiazd.
W lipcu 2011 przeszedł do Atlanta Braves. W lipcu 2012 zajął 2. miejsce w ostatecznym głosowaniu do All-Star Game za Davidem Freesem z St. Louis Cardinals, jednak otrzymał powołanie do tego meczu w miejsce kontuzjowanego Iana Desmonda z Washington Nationals. W listopadzie 2012 odrzucił ofertę nowego kontraktu i został wolnym agentem. 
W lutym 2013 podpisał czteroletnią z opcją przedłużenia o rok umowę wartą 60 milionów dolarów z Cleveland Indians. W sezonie 2014 wraz z Adamem Eatonem z Chicago White Sox zaliczył najwięcej triple'ów w American League (10). W sierpniu 2015 w ramach wymiany zawodników przeszedł do Atlanta Braves. 22 kwietnia 2016 podpisał niegwarantowany kontrakt z Toronto Blue Jays.
W maju 2016 został zawodnikiem Arizona Diamondbacks, zaś w sierpniu 2016 w ramach wymiany przeszedł do Baltimore Orioles. W lutym 2017 podpisał niegwarantowany kontrakt z Orioles.

</doc>
<doc id="3184644" url="https://pl.wikipedia.org/wiki?curid=3184644" title="Lista najwyższych budynków w Barcelonie">
Lista najwyższych budynków w Barcelonie

Barcelona jest drugim co do wielkości miastem Hiszpanii i szóstym co do wielkości zespołem miejskim w Unii Europejskiej. Pierwszym wysokim budynkiem Barcelony został Vitalicio Seguros, zbudowany w 1921 roku. Pierwszy wysyp wieżowców nastąpił w latach '70, powstało wówczas około dziesięciu wieżowców. Następny miał miejsce w latach '90, gdzie zbudowano kilka wieżowców. Najwięcej wieżowców wybudowano po 2000 roku. Barcelona ma dwa większe obszary, na których jest większa liczba wysokich budynków: centrum @22 (22@Barcelona) – około dwadzieścia budynków oraz Gran Via będąca częścią Fira de Barcelona, która leży w obrębie Barcelony i przedmieścia: L’Hospitalet de Llobregat – kilkanaście wysokich budynków. Reszta wieżowców stoi w różnych częściach miasta, wykluczając historyczne centrum miasta.
Barcelona i jej obszar miejski ma około 15 wieżowców wysokości powyżej 100 metrów i około 45 wieżowców pomiędzy 70 i 100 metrów, łącznie około 60 budynków powyżej 70 metrów. Zajmuje czwarte miejsce w Unii Europejskiej pod względem liczby wieżowców powyżej 100 metrów. Większość wysokich budynków to biurowce i hotele.

</doc>
<doc id="3184650" url="https://pl.wikipedia.org/wiki?curid=3184650" title="Przylepniczka łuseczkowata">
Przylepniczka łuseczkowata

Przylepniczka łuseczkowata ("Melanohalea exasperatula" (Nyl.) O. Blanco, A. Crespo, Divakar, Essl., D. Hawksw. &amp; Lumbsch) – gatunek grzybów z rodziny tarczownicowatych ("Parmeliaceae"). Ze względu na symbiozę z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: " Melanohalea, Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w 1873 r. William Nylander nadając mu nazwę "Parmelia exasperatula". Obecną, uznaną przez Index Fungorum nazwę nadali mu w 2004 r. O. Blanco, A. Crespo, Divakar, Essl., D. Hawksw. i Lumbsch, przenosząc go do rodzaju "Melanohalea".
Synonimy nazwy naukowej:
Nazwa polska na podstawie listy grzybów chronionych w Polsce. W opracowaniu W. Fałtynowicza gatunek ten ma nazwy przylepka łuseczkowata i tarczownica łuseczkowata. Obydwie te nazwy są niespójne z nazwą naukową, gdyż obecnie gatunek ten nie jest zaliczany ani do rodzaju "Melanelia" (przylepka), ani "Parmelia" (tarczownica), lecz do rodzaju "Melanohalea".
Morfologia.
Tworzy listkowatą plechę z glonami protokokkoidalnymi. Plecha jest najczęściej nieregularna, rzadziej rozetkowata, osiąga szerokość 2–4 cm i dość luźno przylega do podłoża. Górna powierzchnia jest oliwkowozielona lub oliwkowobrunatna, lśniąca, gładka lub pomarszczona. Wcinane lub karbowane odcinki plechy mają długość do 1 cm, szerokość 2–5 mm i końce lekko podwinięte. Dolna powierzchnia w części środkowej jest ciemnobrunatna, ku obwodowi jaśnieje i ma barwę szaro lub oliwkowobrunatną. Chwytniki są jasne i dość rzadkie. Reakcje barwne: wszystkie ujemne.
Izydia są dość liczne, występują w rozproszeniu lub tworzą skupiska. Mogą być spłaszczone, łopatkowate, cylindryczne, maczużkowate, łuseczkowate lub brodawkowate. Lekanorowe apotecja o średnicy do 2 mm spotykane są bardzo rzadko. Mają gładki lub karbowany brzeżek i brunatne tarczki. W jednym worku powstaje po 8 bezbarwnych, jednokomórkowych askospor o rozmiarach 8–10 × 6–7 μm. Pyknidia są zagłębione w plesze i mają taki sam kolor, lub są nieco ciemniejsze od plechy. Pyknidia nie występują.
Występowanie i siedlisko.
Występuje tylko na półkuli północnej; w Ameryce Północnej, Europie (łącznie z Islandią), na Kaukazie i na dalekim wschodzie Azji (Jakucja). W Polsce występuje na całym obszarze kraju. Był gatunkiem ściśle chronionym, od 9 października 2014 r. został wykreślony z listy gatunków porostów chronionych.
Rośnie na korze drzew, głównie liściastych, rzadziej iglastych i na drewnie. Preferuje drzewa rosnące w dobrych warunkach oświetleniowych; samotne lub na skraju lasu

</doc>
<doc id="3184651" url="https://pl.wikipedia.org/wiki?curid=3184651" title="Melanohalea exasperatula">
Melanohalea exasperatula



</doc>
<doc id="3184652" url="https://pl.wikipedia.org/wiki?curid=3184652" title="Tarczownica łuseczkowata">
Tarczownica łuseczkowata



</doc>
<doc id="3184654" url="https://pl.wikipedia.org/wiki?curid=3184654" title="Kalifornijski ogórek morski">
Kalifornijski ogórek morski



</doc>
<doc id="3184655" url="https://pl.wikipedia.org/wiki?curid=3184655" title="Stebne">
Stebne

Miejscowość na Ukrainie (ukr. Стебні, "Stebni" lub Стебне, "Stebne"):

</doc>
<doc id="3184656" url="https://pl.wikipedia.org/wiki?curid=3184656" title="Hotel Arts">
Hotel Arts



</doc>
<doc id="3184657" url="https://pl.wikipedia.org/wiki?curid=3184657" title="St. James's Gate Brewery">
St. James's Gate Brewery



</doc>
<doc id="3184660" url="https://pl.wikipedia.org/wiki?curid=3184660" title="Davor Škrlec">
Davor Škrlec

Davor Škrlec (ur. 1 stycznia 1963 w Vinkovci) – chorwacki inżynier, wykładowca akademicki i polityk, deputowany do Parlamentu Europejskiego VIII kadencji.
Życiorys.
W 1986 ukończył studia na wydziale inżynierii elektrycznej Uniwersytetu w Zagrzebiu, w następnym roku rozpoczął pracę na tej uczelni w zakładzie systemów mocy. Na macierzystym uniwersytecie uzyskiwał kolejne stopnie akademickie, w tym w 1996 obronił doktorat. W 2007 uzyskał akademicki tytuł profesorski, pozostając nauczycielem akademickim w zakładzie systemów mocy na wydziale elektrotechniki i informatyki Uniwersytetu w Zagrzebiu. W pracy naukowej zajął się zagadnieniami z zakresu systemów informacji geograficznej, planowania i eksploatacji sieci elektroenergetycznych, odnawialnych źródeł energii. Uzyskał członkostwo w różnych organizacjach branżowych i naukowych, m.in. w chorwackiej sekcji IEEE.
W 2014 wystartował w wyborach europejskich z listy Chorwackiego Zrównoważonego Rozwoju (ORaH). Mandat eurodeputowanego uzyskał, gdy przewodnicząca tej partii, Mirela Holy, zrezygnowała z jego objęcia.

</doc>
<doc id="3184661" url="https://pl.wikipedia.org/wiki?curid=3184661" title="Piedade Coutinho-Tavares">
Piedade Coutinho-Tavares

Piedade Coutinho-Tavares da Silva (ur. 2 maja 1920, zm. 14 października 1997) – brazylijska pływaczka, medalistka igrzysk panamerykańskich, olimpijka.
Coutinho-Tavares wystartowała na igrzyskach olimpijskich trzykrotnie. Po raz pierwszy jako szesnastolatka podczas Igrzysk Olimpijskich w Berlinie w 1936 roku. Wzięła wtedy udział w dwóch konkurencjach pływackich. Na dystansie 100 metrów stylem dowolnym wystartowała w wyścigu eliminacyjnym numer trzy. Z czasem 1:09,4 zajęła trzecie miejsce i przeszła do fazy półfinałowej. W pierwszym półfinale zajęła piąte miejsce z czasem 1:09,6 i odpadła z dalszej rywalizacji. Na drugim dystansie, 400 metrów stylem dowolnym, zajęła trzecie miejsce w wyścigu eliminacyjnym i przeszła do półfinału. W drugim wyścigu półfinałowym zajęła drugie miejsce z czasem 5:42,5, przegrywając jedynie z późniejszą zdobywczynią srebrnego medalu, Dunką Ragnhild Hveger. Ostatecznie w finale zajęła piąte miejsce, co było jej najlepszym rezultatem w ogóle na igrzyskach olimpijskich.
Dwanaście lat później, podczas Igrzysk Olimpijskich w Londynie, dwudziestoośmioletnia Tavares wystartowała na dwóch dystansach pływackich. Na 400 metrów stylem dowolnym Brazylijka trzeci wyścig eliminacyjny wygrała ex aequo z Amerykanką Brenda Helser z czasem 5:30,0. Półfinał zakończyła na trzecim miejscu i awansowała do finału, w którym zajęła szóste miejsce z czasem 5:29,4. W sztafecie 4 × 100 m stylem dowolnym Tavares płynęła na ostatniej, czwartej zmianie. Wraz z koleżankami drużyny zajęła w finale szóste miejsce.
W 1952 roku, podczas Igrzysk w Helsinkach, Tavares wystartowała jedynie na dystansie 400 metrów stylem dowolnym. W eliminacjach zajęła w swoim wyścigu trzecie miejsce z czasem 5:26,9. W półfinale zajęła ostatnie, siódme miejsce w swoim wyścigu.
Coutinho-Tavares była medalistką igrzysk panamerykańskich. Podczas I Igrzysk Panamerykańskich w Buenos Aires w 1951 roku, Brazylijka zdobyła dwa brązowe medale: w wyścigu na 400 metrów stylem dowolnym oraz w sztafecie 4 ×100 metrów stylem dowolnym.

</doc>
<doc id="3184663" url="https://pl.wikipedia.org/wiki?curid=3184663" title="Maria de los Dolores">
Maria de los Dolores



</doc>
<doc id="3184664" url="https://pl.wikipedia.org/wiki?curid=3184664" title="Kamień Słońca">
Kamień Słońca

Kamień Słońca lub Kamień Pięciu Er (hiszp. "Piedra del Sol") – kamienny dysk odkryty w XVIII wieku w rejonie Templo Mayor w Meksyku. Mierzy 358 cm średnicy, 98 cm grubości i waży 24 tony. 
Krótko po hiszpańskim podboju Meksyku dysk został zakopany w Zócalo (główny plac w Meksyku). Ponownie został odkryty 17 grudnia 1790 roku podczas remontu pobliskiej Katedry Metropolitalnej i umieszczony na jej zewnętrznej ścianie, gdzie pozostał do 1885 roku. Następnie został przeniesiony do Narodowego Muzeum Antropologicznego w Meksyku i znajduje się tam do dziś. Ze względu na wspaniałe połączenie artyzmu i geometrii jest on przypuszczalnie najsłynniejszym azteckim rękodziełem.
Charakterystyka.
Ponieważ dokładny cel powstania i znaczenie dysku nie są jasne, archeolodzy i historycy wysunęli na jego temat wiele hipotez. Z powodu symboli, które zawiera, często uważany jest za kalendarz, jednak wyryta na nim płaskorzeźba przedstawia raczej aztecki mit o Pięciu Słońcach, a sam dysk najpewniej służył jako ceremonialny ołtarz poświęcony jednemu z nich – Tonatiuhowi. W centrum monolitu znajduje się jego wizerunek w znaku Ollin, czyli dnia miesiąca oznaczającego trzęsienie ziemi i reprezentującego ostatnią z azteckich er kosmologicznych. Postać w obu rękach trzyma ludzkie serce, a jego język w kształcie krzemiennego lub obsydianowego noża wskazuje na potrzebę składania ofiar słońcu, by mogło kontynuować swoją podróż po niebie. Po bokach znajdują się cztery symbole poprzednich er lub słońc wraz ze znakami kierunkowymi. Wizerunek bóstwa otoczony jest pierścieniami z symbolami kalendarzowymi i kosmicznymi. Pierwszy z nich zawiera znaki 20 dni azteckiego kalendarza wróżbiarskiego, zwanego Tonalpohualli. Z kolei w drugim znajdują się niewielkie pola z pięcioma punktami oznaczającymi pięć dni tygodnia oraz znaki symbolizujące prawdopodobnie promienie słoneczne. Na brzegach dysku wyrzeźbione są dwa ogniste węże, które pomagają bogu słońca w podróży po niebie.
Na powierzchni kamienia widoczne są również znaki wskazujące na datę 1479. Przypuszczalnie w tym właśnie roku powstał dysk, który po części odnosił się również do Itzcoatla – władcy, który stworzył podwaliny przyszłego azteckiego imperium. Tym samym zawarto w nim jasne polityczne przesłanie mówiące, iż był to ważny rok dla odrodzenia się azteckiego państwa, a jego władca otrzymał prawo do tronu od samego boga słońca.
Symbole poprzednich er.
Znajdujące się wokół wizerunku Tonatiuha cztery kwadratowe pola przedstawiają poprzednie Słońca lub ery, które go poprzedzały. Każda era kończyła się zniszczeniem świata i ludzkości, która była na nowo odtwarzana w kolejnej erze. Według przyjętej interpretacji kolejność er na dysku wygląda następująco:
Pomiędzy polami znajdują się jeszcze trzy inne dni miesiąca (Técpatl, Quiáhuitl i Ozomahtli) oraz glif turkusowego diademu władcy. To sugeruje, że daty mogły mieć zarówno znaczenie historyczne jak i kosmiczne.

</doc>
<doc id="3184666" url="https://pl.wikipedia.org/wiki?curid=3184666" title="Dyskryminator">
Dyskryminator

Dyskryminator – układ elektroniczny selekcjonujący napływające do niego sygnały elektryczne według pewnej ich cechy lub cech, np. amplitudy, kształtu, etc.
Stosowany na przykład w różnego rodzaju czujnikach do oddzielenia sygnałów niepożądanych od użytecznych.

</doc>
<doc id="3184668" url="https://pl.wikipedia.org/wiki?curid=3184668" title="Zlikwidowana linia kolejowa">
Zlikwidowana linia kolejowa



</doc>
<doc id="3184669" url="https://pl.wikipedia.org/wiki?curid=3184669" title="Júlio Lópes">
Júlio Lópes

Júlio Cézar Rebollal Rodriguez Lópes (ur. 6 czerwca 1967 w Rio de Janeiro) – dawny brazylijski pływak specjalizujący się głównie w stylu wolnym i zmiennym.
Życiorys.
Júlio Lópes urodził się 6 czerwca 1967 roku w Rio de Janeiro w Brazylii. Swoją karierę jako pływak rozpoczął w wieku 19 lat w 1986 roku podczas 5. Mistrzostw Świata w pływaniu w Madrycie w Hiszpanii, gdzie zajął dwudzieste trzecie miejsce w dyscyplinie na 400 metrów oraz dwudzieste ósme na 200 metrów stylem zmiennym.
W sierpniu 1987 roku Lópes pojawił się na 10. Igrzyskach Panamerykańskich w Indianapolis w Stanach Zjednoczonych, zdobywając brązowy medal w sztafecie na 4x100 metrów oraz 4x200 metrów stylem wolnym. Został także sklasyfikowany na czwartym miejscu w dyscyplinach na 200 metrów stylem wolnym oraz na ósmym na 200 metrów stylem zmiennym.
Rok później w 1988 roku Lópes wystąpił na 24. Letnich Igrzyskach Olimpijskich w Seulu w Korei Południowej, zajmując dziesiąte miejsce w sztafecie na 4x200 metrów, dwunaste na 4x100 stylem wolnym, dwudzieste szóste na 200 metrów stylem zmiennym oraz trzydzieste na 200 metrów stylem wolnym.
Trzy lata później Lópes pojawił się na 11. Igrzyskach Panamerykańskich w Hawanie na Kubie, zdobywając złoty medal w sztafecie na 4x100 metrów stylem wolnym.

</doc>
<doc id="3184673" url="https://pl.wikipedia.org/wiki?curid=3184673" title="Parafia Chrystusa Króla w Chojniku">
Parafia Chrystusa Króla w Chojniku

Parafia Chrystusa Króla w Chojniku – parafia rzymskokatolicka należąca do dekanatu Odolanów diecezji kaliskiej. Została utworzona w 1952. Prowadzą ją księża diecezjalni.
Kościół parafialny wybudowany w latach 1925-1926.

</doc>
<doc id="3184678" url="https://pl.wikipedia.org/wiki?curid=3184678" title="Nélson Prudêncio">
Nélson Prudêncio



</doc>
<doc id="3184686" url="https://pl.wikipedia.org/wiki?curid=3184686" title="Antykwa renesansowa">
Antykwa renesansowa

Antykwa renesansowa (ang. "old-style, humanist") – rodzaj humanistycznego pisma antykwowego, cechujący się elegancją i czytelnością – jego forma nie zakłóca odbioru czytanej treści.
Historia.
Antykwy renesansowe powstały jeszcze w XIV w. w skryptoriach w północnej Italii, rozwinęły się w dwóch następnych stuleciach, a w 1465 r. utworzono na ich podstawie czcionkę drukarską. Najwcześniejszym zachowanym krojem jest Garamond, autorstwa Claude'a Garamonda, powstały w latach 30. XVI w. w Paryżu i początkowo wycinany w formie drewnianych stempli. Inne repliki XV-wiecznych czcionek są tylko przypuszczalnymi rekonstrukcjami. W Polsce wzory wczesnoweneckie przejęli m.in. Florian Ungler (1513) oraz Hieronim Wietor (1518). Omawiane antykwy stały się ważnym punktem odniesienia dla typografii przez następne pięć wieków. W XX w. podjęto próby ich rekonstrukcji, wśród których można wymienić takie jak:
Twórcami antykw renesansowych byli m.in.: Claude Garamond, Robert Granjon, Francesco Griffo, Nicolas Jenson, Aldus Manutius, Christophe Plantin, Geoffroy Tory.
Cechy.
Swoimi kształtami omawiane antykwy nawiązują do estetyki renesansowej, a więc cechują się m.in. harmonią i lekkimi formami. Zawsze są dwuelementowe (o zrównoważonych proporcjach elementów cienkich i grubych) i posiadają szeryfy, zazwyczaj klinowe, a w małych literach ukośne. Dukt wyróżnia się cieniowaniem – lewoskośna oś litery wzorowana na ruchu narzędzia pisarskiego.
Wczesnorenesansowe antykwy charakteryzują:
Późnorenesansowe (od 1500 r.) antykwy charakteryzują się ponadto:
Przykładowe kroje.
Garamond, Palatino, Mediewal, Membo, Sabon
Zastosowanie.
Antykw renesansowych używa się z powodzeniem jako pism dziełowych ze względu na ich elegancję, wysoki stopień czytelności i odporność na niekorzystne warunki druku.

</doc>
<doc id="3184689" url="https://pl.wikipedia.org/wiki?curid=3184689" title="Stebne (obwód czerkaski)">
Stebne (obwód czerkaski)

Stebne (ukr. Стебне) – wieś na Ukrainie, w obwodzie czerkaskim, w rejonie zwinogródzkim. W 2001 roku liczyła 1430 mieszkańców.
Przed sowiecką reformą administracyjną siedziba powiatu zwinogródzkiego.

</doc>
<doc id="3184694" url="https://pl.wikipedia.org/wiki?curid=3184694" title="Aram Boghossian">
Aram Boghossian

Aram Boghossian (ur. 17 listopada 1929 w Rio de Janeiro) – dawny brazylijski pływak specjalizujący się w stylu dowolnym.
Życiorys.
Aram Boghossian urodził się 17 listopada 1929 roku w Rio de Janeiro w Brazylii. Swoją karierę sportową rozpoczął w wieku 19 lat w roku 1948 roku podczas XIV Letnich Igrzysk Olimpijskich w Londynie w Wielkiej Brytanii, zajmując ósme miejsce w sztafecie 4 × 200 m stylem dowolnym. Został także sklasyfikowany na czternastym miejscu w konkurencji 100 metrów stylem dowolnym podczas półfinałów.
W 1948 roku pobił rekord świata na dystansie 100 metrów stylem dowolnym. Jego rekord został pobity przez Harolda Lara w 1956 roku.
Trzy lata później w 1951 roku podczas inauguracyjnych igrzysk panamerykańskich w Buenos Aires w Argentynie, zdobył srebrny medal w sztafecie 4 × 200 m stylem dowolnym razem z Ricardem Capanemą, João Gonçalvesem Filhą oraz Tetsuo Okamoto.
Rok później w 1952 roku Boghossian wystartował na XV Letnich Igrzyskach Olimpijskich w Helsinkach w Finlandii w konkurencjach 100 metrów kraulem oraz w sztafecie 4 × 200 m stylem dowolnym, ale nie dostał się do finałów.

</doc>
<doc id="3184703" url="https://pl.wikipedia.org/wiki?curid=3184703" title="Ashraf Amjad Al-Saifi">
Ashraf Amjad Al-Saifi



</doc>
<doc id="3184704" url="https://pl.wikipedia.org/wiki?curid=3184704" title="Urban Trial Freestyle">
Urban Trial Freestyle

Urban Trial Freestyle – komputerowa gra zręcznościowa stworzona przez polskie studio Tate Interactive i wydana przez Tate Multimedia. Gra została wydana 20 lutego 2013 roku na platformę PlayStation 3 i PlayStation Vita. 27 czerwca 2013 roku gra ukazała się na platformie Nintendo 3DS wraz z edytorem plansz, a następnie 18 września tego samego roku na platformę PC Steam.
Gracz wciela się w motocyklistę, który wykonuje ewolucje i ściga się w niedozwolonych miejscach. Gra zawiera 47 tras umiejscowionych w 5 różnych sceneriach. Do wyboru są trzy tryby rozgrywki: wyczynowy, czasowy oraz dodatkowe wyzwania. "Urban Trial Freestyle" pozwala na tuning wyglądu i charakterystyki motoru oraz wybór stylu ubioru postaci.

</doc>
<doc id="3184713" url="https://pl.wikipedia.org/wiki?curid=3184713" title="Orlando Amêndola">
Orlando Amêndola

Orlando Amêndola(ur. 2 listopada 1899 w Rio de Janeiro, zm. 10 maja 1974 tamże – brazylijski sportowiec, piłkarz wodny i pływak, olimpijczyk.
Brał udział w igrzyskach olimpijskich w 1920 (Antwerpia), na których wystąpił w pływaniu i piłce wodnej. W swoim wyścigu eliminacyjnym na 100 m stylem dowolnym (jedyna pływacka konkurencja, w której brał udział) zajął przedostatnie szóste miejsce i odpadł z rywalizacji (czas nieznany). Z kolei w dwóch meczach piłki wodnej, w których Brazylia brała udział, Amêndola strzelił trzy bramki z ośmiu jakie „canarinhos” zdołali zdobyć w tym turnieju (dwa gole z Francją i jeden ze Szwecją). Reprezentanci tego kraju nie zdobyli jednak medalu.

</doc>
<doc id="3184715" url="https://pl.wikipedia.org/wiki?curid=3184715" title="Afrânio da Costa">
Afrânio da Costa

Afrânio Antônio da Costa (ur. 14 marca 1892 w Macaé, zm. 26 czerwca 1979 w Rio de Janeiro) – brazylijski strzelec, dwukrotny medalista olimpijski.
Kariera.
Afrânio da Costa uczestniczył na Letnich Igrzyskach Olimpijskich 1920 w Antwerpii. Podczas tych igrzysk wziął udział w trzech konkurencjach strzelectwa: pistolet dowolny, 50 m, indywidualnie (2. miejsce), pistolet dowolny, 50 m, drużynowo (3. miejsce) i pistolet szybkostrzelny, 30 m, drużynowo (4. miejsce). Były to jego jedyne igrzyska olimpijskie.

</doc>
<doc id="3184721" url="https://pl.wikipedia.org/wiki?curid=3184721" title="Molly Scott Cato">
Molly Scott Cato

Molly Scott Cato (ur. 21 maja 1963 w Strond w Walii) – brytyjska polityk, działaczka ekologiczna i nauczycielka akademicka, posłanka do Parlamentu Europejskiego VIII i IX kadencji.
Życiorys.
Studiowała nauki polityczne, filozofię i ekonomię na Uniwersytecie Oksfordzkim. Pracowała przy uczelnianym programie dotyczącym uchodźców, a także w wydawnictwie Oxford University Press. Uzyskała następnie doktorat z ekonomii na Uniwersytecie w Aberystwyth. Została nauczycielką akademicką na Uniwersytecie Walijskim, następnie wykładowczynią ekonomii na University of Roehampton.
Zaangażowała się w działalność polityczną w ramach Partii Zielonych Anglii i Walii, została jej rzeczniczką do spraw gospodarczych. Bez powodzenia kandydowała w wyborach parlamentarnych w 1997 i w 2005 oraz kilkakrotnie w wyborach europejskich. W 2011 została radną w miejscowości Stroud. W wyborach w 2014 uzyskała mandat eurodeputowanej VIII kadencji. W 2019 z powodzeniem ubiegała się o reelekcję.

</doc>
<doc id="3184723" url="https://pl.wikipedia.org/wiki?curid=3184723" title="Futsal Politechnika Gdańska">
Futsal Politechnika Gdańska

Politechnika Gdańska (wcześniej Vamos Gdańsk) – polski klub futsalowy z Gdańska, występujący w I lidze. Klub powstał w 2011 roku. W sezonie 2012/2013 drużyna z Gdańska przystąpiła do rozgrywek II ligi, z której w pierwszym sezonie awansowała do I ligi. W sezonie 2013/2014 Vamos Gdańsk zajął trzecie miejsce w grupie północnej I ligi, a gracz tego klubu Piotr Wardowski z siedemnastoma strzelonymi bramkami został królem strzelców tej grupy zaplecza ekstraklasy . Przed sezonem 2014/2015 drużyna zmieniła nazwę na Politechnika Gdańska, zmieniły się też barwy i herb klubu.

</doc>
<doc id="3184724" url="https://pl.wikipedia.org/wiki?curid=3184724" title="Paweł Sobolewski (futsalowiec)">
Paweł Sobolewski (futsalowiec)



</doc>
<doc id="3184725" url="https://pl.wikipedia.org/wiki?curid=3184725" title="Melanelia exasperatula">
Melanelia exasperatula



</doc>
<doc id="3184728" url="https://pl.wikipedia.org/wiki?curid=3184728" title="Jéssica Cavalheiro">
Jéssica Cavalheiro

Jéssica Bruin Cavalheiro (ur. 1 sierpnia 1991 w Belo Horizonte, Minas Gerais) – brazylijska pływaczka specjalizująca się w stylu wolnym.
Życiorys.
Jéssica Cavalheiro urodziła się 1 sierpnia 1991 roku w Belo Horizonte w stanie Minas Gerais w Brazylii. Swoją karierę jako pływaczka rozpoczęła w październiku 2011 roku w wieku 20 lat podczas 16. Igrzysk Panamerykańskich w Guadalajarze w Meksyku, zdobywając srebrny medal w sztafecie na 4x200 metrów stylem wolnym. Oprócz zdobycia srebrnego medalu wystartowała również w dyscyplinie na 200 metrów stylem wolnym i tym samym zajmując szóste miejsce.
Dwa lata później po występie na Igrzyskach Panamerykańskich w Guadalajarze, Cavalheiro pojawiła się na Mistrzostwach Świata w pływaniu w Barcelonie w Hiszpanii, zajmując dziesiąte miejsce w sztafecie na 4x200 metrów stylem wolnym razem z Manuellą Lyrio, Caroliną Queiroz oraz Larissą Oliveirą.
Rok później w marcu 2014 roku Cavalheiro wystąpiła na Igrzyskach Ameryki Południowej w Santiago w Chile, zdobywając złoty medal w sztafecie na 4x200 metrów oraz brązowy na 200 metrów stylem wolnym.

</doc>
<doc id="3184733" url="https://pl.wikipedia.org/wiki?curid=3184733" title="KS Gniezno">
KS Gniezno

Klub Sportowy Gniezno – polski klub futsalowy z Gniezna, występujący w I lidze. Klub powstał w 1998 roku. Do sezonu 2006/2007 występował głównie w ligach środowiskowych. W sezonie 2006/2007 wywalczył awans do zreformowanej I ligi, w której sezon później zajął czwarte miejsce. W sezonie 2008/2009 klub z Gniezna dotarł do ćwierćfinału Pucharu Polski. Od sezonu 2012/2013 klub posiada także sekcję piłkarską. W pierwszym sezonie piłkarze Klubu Sportowego zajęli pierwsze miejsce w Klasie B, obecnie piłkarze z Gniezna występują w grupie Poznań I Klasy A.

</doc>
<doc id="3184735" url="https://pl.wikipedia.org/wiki?curid=3184735" title="Hrabstwo Otter Tail">
Hrabstwo Otter Tail

Hrabstwo Otter Tail (ang. "Otter Tail County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 2 224,54 mil2 (5 761,55 km2). Według danych z 2010 r. hrabstwo miało 57 303 mieszkańców. Hrabstwo powstało 18 marca 1858 roku, a jego nazwa pochodzi od jeziora Otter Tail oraz rzeki Otter Tail.

</doc>
<doc id="3184737" url="https://pl.wikipedia.org/wiki?curid=3184737" title="Constract Lubawa">
Constract Lubawa

Constract Lubawa – polski klub futsalowy z Lubawy, występujący w I lidze. Klub został założony w 2010 roku. W sezonie 2012/2013 dotarł do 1/16 finału Pucharu Polski. Od sezonu 2013/2014 Constract występuje w I lidze. W sezonie 2019/2020 zdobył Pucharu Polski w futsalu. 
Aktualny skład.
"Stan na sezon 2018/2019"

</doc>
<doc id="3184738" url="https://pl.wikipedia.org/wiki?curid=3184738" title="Barcelona–El Prat">
Barcelona–El Prat



</doc>
<doc id="3184740" url="https://pl.wikipedia.org/wiki?curid=3184740" title="Elhurt-Helios Białystok">
Elhurt-Helios Białystok

Elhurt-Helios Białystok – polski klub futsalowy z Białegostoku.
Historia.
Od sezonu 2012/2013 występujący w I lidze. W sezonie 2013/2014 dotarł do ćwierćfinału Pucharu Polski.

</doc>
<doc id="3184741" url="https://pl.wikipedia.org/wiki?curid=3184741" title="BSF Bochnia">
BSF Bochnia

Bocheńskie Stowarzyszenie Futsalu Bochnia – polski klub futsalowy z Bochni. Klub został założony w 2012 roku. W sezonie 2013/2014 zajął drugie miejsce w I lidze.
Obecnie klub występuje w 1. lidze futsalu w grupie południowej.

</doc>
<doc id="3184742" url="https://pl.wikipedia.org/wiki?curid=3184742" title="FK Akademija Dimitrowgrad">
FK Akademija Dimitrowgrad



</doc>
<doc id="3184744" url="https://pl.wikipedia.org/wiki?curid=3184744" title="Mistrzostwa Azji Juniorów w Lekkoatletyce 2014">
Mistrzostwa Azji Juniorów w Lekkoatletyce 2014

16. Mistrzostwa Azji Juniorów w Lekkoatletyce – międzynarodowe zawody lekkoatletyczne dla sportowców do lat 20, które odbyły się między 12 i 15 czerwca 2014 w Tajpej w Republice Chińskiej.

</doc>
<doc id="3184746" url="https://pl.wikipedia.org/wiki?curid=3184746" title="Nbit Gliwice">
Nbit Gliwice

NBit Gliwice – polski klub futsalowy z Gliwic, występujący w I lidze.
Klub został założony w 2008 roku. Od sezonu 2013/2014 występuje w I lidze, w której w debiutanckim sezonie zajął trzecie miejsce. W kolejnym sezonie drużyna z Gliwic zajmując pierwsze miejsce w grupie południowej I ligi awansowała do ekstraklasy. 

</doc>
<doc id="3184749" url="https://pl.wikipedia.org/wiki?curid=3184749" title="Irex Gaz Chorzów Futsal">
Irex Gaz Chorzów Futsal

Irex Gaz Chorzów Futsal (wcześniej Marex Chorzów) – polski klub futsalowy z Chorzowa, występujący w I lidze. Klub został założony w 1991 roku. Przez większą część historii klubu drużyna występowała w rozgrywkach I i II ligi. W sezonie 2005/2006 Marex Chorzów zaliczył roczny epizod w ekstraklasie, w której zajął przedostatnie miejsce i został zdegradowany do niższej ligi. W 2018 roku wygrał Heiro Cup 2018. Siedmiokrotny mistrz ChLF (stan na 2019).

</doc>
<doc id="3184750" url="https://pl.wikipedia.org/wiki?curid=3184750" title="Kommunalnik Ułan Ude">
Kommunalnik Ułan Ude



</doc>
<doc id="3184753" url="https://pl.wikipedia.org/wiki?curid=3184753" title="Wimbledon 2014 (kwalifikacje gry pojedynczej mężczyzn)">
Wimbledon 2014 (kwalifikacje gry pojedynczej mężczyzn)

Wimbledon 2014 – kwalifikacje gry pojedynczej mężczyzn – kwalifikacje do zawodów singlowych mężczyzn, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbyły się pomiędzy 16 a 19 czerwca na trawiastych kortach The Bank of England Sports Centre w Roehampton.

</doc>
<doc id="3184756" url="https://pl.wikipedia.org/wiki?curid=3184756" title="Kościół św. Anny w Radziłowie">
Kościół św. Anny w Radziłowie

Kościół świętej Anny w Radziłowie – rzymskokatolicki kościół parafialny, znajdujący się w dawnym mieście, obecnie wsi Radziłów, w województwie podlaskim. Należy do dekanatu Szczuczyn diecezji łomżyńskiej.
Historia.
Obecna murowana świątynia została zbudowana w latach 1978-1985, dzięki staraniom księdza Franciszka Pogorzelskiego i księdza Witolda Brulińskiego, aby zastąpić drewnianą budowlę pod wezwaniem świętej Barbary, przeniesioną w 1982 roku do Kramarzewa. W dniu 10 listopada 1985 roku odbyła się konsekracja budowli przez biskupa łomżyńskiego Juliusza Paetza. Jest to kościół o dwóch kondygnacjach, charakteryzujący się nowoczesną bryłą architektoniczną. Posiada wieżę wysoką na 45 metrów oraz współczesne wyposażenie wnętrza. W kościele można obejrzeć zabytkowe stacje drogi krzyżowej.

</doc>
<doc id="3184757" url="https://pl.wikipedia.org/wiki?curid=3184757" title="Wimbledon 2014">
Wimbledon 2014

Wimbledon 2014 – trzeci w sezonie tenisowy turniej wielkoszlemowy, który odbywał się w dniach 23 czerwca–6 lipca, tradycyjnie na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu. Była to 128. edycja rozgrywek. Pula nagród wyniosła 25 000 000 funtów szterlingów.
W grze pojedynczej mężczyzn Novak Đoković pokonał 6:7(7), 6:4, 7:6(4), 5:7, 6:4 Rogera Federera. W grze pojedynczej kobiet Petra Kvitová zwyciężyła z Eugenie Bouchard 6:3, 6:0. W deblu mężczyzn Vasek Pospisil i Jack Sock wygrali z obrońcami tytułu braćmi Bobem i Mikiem Bryanami 7:6(5), 6:7(3), 6:4, 3:6, 7:5. W grze podwójnej kobiet zwyciężyły Sara Errani i Roberta Vinci, dzięki czemu skompletowały Karierowego Wielkiego Szlema, w finale pokonując Tímea Babos i Kristinę Mladenovic 6:1, 6:3. W grze mieszanej Samantha Stosur oraz Nenad Zimonjić pokonali w meczu o mistrzostwo Chan Hao-ching i Maksa Mirnego 6:4, 6:2.
Noah Rubin zwyciężył w rozgrywkach singlowych chłopców z Stefanem Kozlovem 6:4, 4:6, 6:3. W rozrywkach dziewcząt Jeļena Ostapenko pokonała Kristínę Schmiedlovą 2:6, 6:3, 6:0. Orlando Luz i Marcelo Zormann wygrali 6:4, 3:6, 8:6 ze Stefanem Kozlovem i Andriejem Rublowem w grze podwójnej chłopców. Tami Grende wraz z Ye Qiuyu zwyciężyły w finale debla dziewcząt 6:2, 7:6(5) z Marie Bouzkovą i Dalmą Gálfi.
W deblu na wózkach mistrzami zostali Stéphane Houdet oraz Shingo Kunieda, którzy w ostatnim meczu pokonali Maikela Scheffersa i Ronalda Vinka 5:7, 6:0, 6:3. W grze podwójnej kobiet na wózkach triumfowały Yui Kamiji i Jordanne Whiley, dzięki wygranej nad Jiske Griffioen i Aniek van Koot 2:6, 6:2, 7:5.
Thomas Enqvist wraz z Markiem Philippoussisem wygrali w rozgrywkach legend mężczyzn z Jacco Eltinghem i Paulem Haarhuisem 3:6, 6:3, 10–3. Jana Novotná i Barbara Schett pokonały 6:0, 7:6(1) Martinę Navrátilovą i Salimę Safar w turnieju legend kobiet. Guy Forget i Cédric Pioline w turnieju legend seniorów pokonali w finale 6:4, 6:3 Ricka Leacha oraz Marka Woodforde'a.
Rezygnacje.
Z udziału w zawodach zrezygnowali następujący zawodnicy:
Dzikie karty.
Brytyjska federacja tenisowa przyznała dzikie karty zawodnikom, którzy nie uzyskali bezpośredniego awansu do turnieju głównego.
Gra mieszana
Kwalifikanci.
Zawodnikom z miejsc niezapewniających bezpośredniego udziału w turnieju przysługuje prawo startu w kwalifikacjach, zarówno w singlu kobiet, jak i mężczyzn.
Szczęśliwi przegrani.
Zawodnicy, którzy przegrali w kwalifikacjach, mogli zostać przeniesieni do turnieju głównego jako szczęśliwi przegrani, gdy z udziału w turnieju zrezygnował jeden z wcześniej zgłoszonych uczestników.
Gra podwójna kobiet
Obrońcy tytułów.
Tabela prezentuje obrońców tytułu z 2013 roku oraz mistrzów z roku 2014.
Porażki rozstawionych.
Poniższe tabele prezentują porażki zawodników z rozstawieniem z podziałem na dzień zawodów, datę i rundę, w której tenisista odpadł.

</doc>
<doc id="3184759" url="https://pl.wikipedia.org/wiki?curid=3184759" title="AZS UMCS Lublin (futsal)">
AZS UMCS Lublin (futsal)

AZS UMCS Lublin – polski akademicki klub futsalowy z Lublina występujący w I lidze. Klub powstał w 2009 roku. Swoje mecze rozgrywa w Hali Globus w Lublinie.

</doc>
<doc id="3184767" url="https://pl.wikipedia.org/wiki?curid=3184767" title="Gorzyczek zielonkawy">
Gorzyczek zielonkawy

Gorzyczek zielonkawy ("Lepidothrix vilasboasi") – gatunek małego ptaka z rodziny gorzykowatych (Pipridae). Występuje endemicznie w Brazylii. Nie jest zagrożony. Słabo poznany. Badania Barrery-Guzmána i współpracowników (2018) wskazują, że gatunek ten powstał w wyniku hybrydyzacji gorzyczka białorzytnego ("Lepidothrix nattereri") i gorzyczka srebrnogłowego ("Lepidothrix iris").
Taksonomia.
Gatunek opisał po raz pierwszy Helmut Sick w roku 1959 na łamach „Journal für Ornithologie”. Przydzielił mu nazwę "Pipra vilasboasi"; obecnie gatunek przynależy do "Lepidothrix". Holotyp pochodził z okolic źródła Rio Cururu (albo Cururu-ri). Z tego samego siedliska pochodzą samica i młody samiec opisane jako osobny gatunek – "Pipra obscura". Najprawdopodobniej reprezentują ten sam gatunek. Nie wyróżnia się podgatunków.
Morfologia.
Długość ciała to około 8,5 cm. Pozostałe wymiary dla okazów z Museu Nacional Rio de Janeiro i jednego żywego ptaka (dla samców "n"=2, dla samic "n"=1): skrzydło u samca 52–55 mm, u samicy 52 mm; ogon u samca 27–32 mm, u samicy 30 mm; dziób u samca 10,06–10,04 mm, u samicy 11,27 mm; skok u samca 13,66–14,72 mm, u samicy 13,68 mm. Masa ciała dla pięciu osobników: 6–8 g.
Wyraźny dymorfizm płciowy. Wierzch głowy i kark samca pokrywają połyskliwe, złotozielone pióra. Na grzbiecie kolor ciemnieje i przechodzi w żółtozielony, by na kuprze i pokrywach nadogonowych stać się żółtawym. Sterówki przyjmują barwę matowozieloną. Czarnobrązowe lotki na chorągiewkach zewnętrznych przybierają barwę zielonkawą, a na obrzeżach chorągiewek zewnętrznych kremową. Zarówno pokrywy uszne, broda, gardło jak i pierś matowozielone, dalej w tył ciała upierzenie żółcieje. U samicy, którą najprawdopodobniej jest ta przypisana do "P. obscura", cały grzbiet pokrywają pióra matowozielone, a lotki i sterówki przybierają barwę czarnobrązową. U samca tęczówki jasnoszare lub niemal białe. Dziób czarny z białawą końcówką i niebieskoszarą żuchwą. Nogi i stopy żółtobrązowe. U samicy tęczówka żółtobrązowa, dziób i nogi jak u samca.
Zasięg występowania.
Występuje endemicznie na małym obszarze w brazylijskim stanie Pará, zasięg występowania obejmuje około 88 400 km². Zamieszkuje wilgotne, nadbrzeżne lasy typu terra firme. W jednym z siedlisk, znanym jako Consorcio Jamanxim, w środowisku zamieszkiwanym przez gorzynka zielonkawego występują głównie drzewa z rodziny wilczomleczowatych, czaszniowatych, osoczynowatych i sączyńcowatych. Wykazuje allopatryczność wobec najbardziej zbliżonych zasięgiem i morfologią, gatunków – gorzyczka srebrnogłowego ("L. iris") i białorzytnego ("L. nattereri").
Zachowanie.
Głos wydawany przez samca, by przywabić samicę, opisany jako "tak-ewt", podobny do tego, jakim odzywa się gorzyczek srebrnogłowy i gorzyczek białorzytny. Nagrana pieśń niemal identyczna jak u gorzyczka srebrnogłowego; stanowi serię najwyżej dziesięciu dość zgrzytliwych dźwięków, brzmiących jak wydawane przez żaby. Snow w 2004 wspomniał „terkoczące "prreee", niekiedy wydawane w seriach”; prawdopodobnie chodziło mu właśnie o pieśń.
Gorzyczek zielonkawy żywi się drobnymi owocami i owadami. Olmos i Pacheco odłowili ptaka, który właśnie żerował w stadzie mieszanym, w którym znajdował się także strojnogłowik amazoński ("Arremon taciturnus"), liściak rudosterny ("Automolus paraensis") i czarnoliczek białobrzuchy ("Myrmoborus myotherinus"). Samce w trakcie popisów siedzą same, jednak w zasięgu słuchu potencjalnych rywali. Poza tym całkowity brak danych.
Lęgi.
Trzy samce zebrane w czerwcu, po odkryciu gatunku, były w kondycji lęgowej. 21 czerwca Sick odkrył gniazdo, do którego uczęszczała samica "Pipra obscura" (w wielu ujęciach tożsamego z gorzyczkiem zielonkawym). Zawierało dwa jaja. Zbudowane zostało około 1 m nad ziemią, w rozwidleniu gałęzi drzewa wysokiego na około 160 cm i przytwierdzone do niego pajęczynami.
Status i zagrożenia.
Przez IUCN od 2021 roku gorzyczek zielonkawy uznawany jest za gatunek najmniejszej troski (LC, "Least Concern"); wcześniej (od 1994 roku) miał status gatunku narażonego (VU, "Vulnerable"). W momencie pisania "Cotingas and manakins" (październik 2010) rozważano podniesienie statusu do zagrożonego (EN, "Endangered"). W 2021 roku liczebność populacji szacowano na 15–137 tysięcy dorosłych osobników. Trend liczebności populacji uznawany jest za spadkowy. W miejscu odkrycia gatunku nie był on potem obserwowany; tak więc w roku 2014 pozostawał znany jedynie z dwóch stanowisk. Do 2021 roku odkryto kolejnych kilka stanowisk. Zagrożeniem jest wycinka lasów, na przykład pod pastwiska; gatunek zdaje się nie być jednak bardzo podatny na takie działania i nie opuszcza całkowicie miejsca wycinki.

</doc>
<doc id="3184768" url="https://pl.wikipedia.org/wiki?curid=3184768" title="Dom Funkcjonalny">
Dom Funkcjonalny

Dom Funkcjonalny – dom z pracownią rzeźbiarską Mieczysława Lubelskiego znajdujący się przy ul. Jakubowskiej 16 na Saskiej Kępie w Warszawie. 
Opis.
Budynek został wzniesiony w 1928 roku według projektu Czesława Przybylskiego (prywatnie przyjaciela Mieczysława Lubelskiego). Oprócz rzeźbiarza w różnych okresach mieszkali w nim również: Agnieszka Osiecka, Elżbieta i Emil Cieślarowie, Wiktor Gutt i Barbara Turkiewicz-Gutt.
Od 2011 roku miejsce znane jest jako "Dom Funkcjonalny" – siedziba galerii artystycznych. Dom udostępniany jest do zwiedzania m.in. w czasie Festiwalu Otwarte Mieszkania. We wnętrzu działa restauracja "Eden Bistro", wcześniej zaś lokal zajmowała "Kuchnia Funkcjonalna".
W 2016 Dom Funkcjonalny został wyróżniony Nagrodą im. Bohdana Lacherta i Józefa Szanajcy "Najlepsza architektura Saskiej Kępy" w kategorii "Modernizacja Wnętrza".

</doc>
<doc id="3184770" url="https://pl.wikipedia.org/wiki?curid=3184770" title="Kościół filialny pw. św. Kazimierza w Trzyniku">
Kościół filialny pw. św. Kazimierza w Trzyniku



</doc>
<doc id="3184771" url="https://pl.wikipedia.org/wiki?curid=3184771" title="13 podróż apostolska Jana Pawła II">
13 podróż apostolska Jana Pawła II



</doc>
<doc id="3184775" url="https://pl.wikipedia.org/wiki?curid=3184775" title="SCOP Kisłowodzk">
SCOP Kisłowodzk



</doc>
<doc id="3184777" url="https://pl.wikipedia.org/wiki?curid=3184777" title="Wimbledon 2014 (kwalifikacje gry podwójnej mężczyzn)">
Wimbledon 2014 (kwalifikacje gry podwójnej mężczyzn)

Wimbledon 2014 – kwalifikacje gry podwójnej mężczyzn – kwalifikacje do zawodów deblowych mężczyzn, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbyły się pomiędzy 16 a 18 czerwca na trawiastych kortach The Bank of England Sports Centre w Roehampton.

</doc>
<doc id="3184778" url="https://pl.wikipedia.org/wiki?curid=3184778" title="Cuprum Polkowice">
Cuprum Polkowice

Cuprum Polkowice – polski klub futsalowy z Polkowic, występujący w II lidze. Klub powstał w 1995 roku. Dwa razy zdobył Mistrzostwo Polski (1996/1997, 1997/1998). W dwóch kolejnych sezonach drużyna z Polkowic zajmowała trzecie miejsce w ekstraklasie. Przez kilka sezonów drużyna występowała pod nazwą TPH Polkowice. Z powodu problemów finansowych klub wycofał się z ekstraklasy i obecnie gra w II lidze.

</doc>
<doc id="3184779" url="https://pl.wikipedia.org/wiki?curid=3184779" title="TPH Polkowice">
TPH Polkowice



</doc>
<doc id="3184783" url="https://pl.wikipedia.org/wiki?curid=3184783" title="Camden Underworld">
Camden Underworld

Camden Underworld – klub muzyczny mieszczący się w Camden Town, północnej części wewnętrznego Londynu w centrum gminy London Borough of Camden. Sam klub jest częścią World's End Pub, znajdującym się w piwnicy budynku. W latach 2008-2012 klub gościł cztery edycje British Steel Festival, podczas których wystąpili tacy artyści jak Elixir, Witchfynde, Praying Mantis, Pagan Altar, Cloven Hoof, Jaguar oraz Alan Davey.

</doc>
<doc id="3184785" url="https://pl.wikipedia.org/wiki?curid=3184785" title="Madonna Durán">
Madonna Durán

Madonna Durán ("Madonna w czerwieni", "Madonna z Dzieckiem w niszy") – obraz olejny niderlandzkiego malarza Rogiera van der Weydena.
Historia obrazu.
Najszersze ramy czasowe dla powstania obrazu zaproponowała szkocka historyk sztuki Lorne Campbell, kurator National Gallery w Londynie, datując "Madonnę Durán" na lata 1432–1442. Zawężając ten okres, belgijski badacz Dirk de Vos, kurator brugijskiego Groeningemuseum, wskazywał na lata 1432–1435, natomiast francuski uczony Albert Châtelet proponował lata 1430–1432. Niemiecki historyk sztuki Erwin Panofsky przesuwał powstanie "Madonny Durán" na lata 1436–1437, wskazując na jej prawdopodobną inspirację ikonograficzną – przechowywaną obecnie w melbourneńskiej National Gallery of Victoria "Madonnę z Dzieciątkiem" Jana van Eycka z około 1433. Wielkość tablicy może sugerować, że była to środkowa kwatera jakiegoś tryptyku lub pojedyncza tablica wotywna.
Nieznana jest zarówno osoba zamawiającego, jak i miejsce pierwotnego przeznaczenia dzieła, chociaż zachowane flamandzkie kopie wskazują na Brugię. Około roku 1500 obraz pojawił się prawdopodobnie w Hiszpanii, co sugerują powstałe w tym okresie liczne niezachowane kopie dzieła. Swój tytuł obraz zawdzięcza ostatniemu właścicielowi, młodszemu synowi markiza Perales, Pedrowi Fernándezowi Duránowi y Bernaldo de Quirós (1846–1930), który nabył dzieło Weydena w 1899 roku i w testamencie z 1923 roku (wraz z wieloma innymi obrazami i dziełami sztuki) zapisał je Muzeum Prado. Muzeum przejęło obraz w 1931 roku nadając mu numer
inwentarzowy 2722.
Opis obrazu.
Na tablicy została przedstawiona tronująca Madonna w białej chuście na włosach, okryta od stóp do głów haftowanym złotymi nićmi maforionem, wbrew wielowiekowej tradycji ubrana całkowicie na czerwono. Typ przedstawienia nawiązuje do wcześniejszych prac Weydena ("Madonna tronująca w niszy" czy "Madonna stojąca w niszy"), gdzie postać umieszczona jest w architektonicznej kamiennej niszy z maswerkami, niczym rzeźba w gotyckiej apsydzie. Rzeźbiarskie wrażenie podkreśla wystający poza ramę cokół. Na kolanach Madonna trzyma małego Jezusa ubranego w białą koszulę. Jego wizerunek jest odmienny od większości podobnych przedstawień, gdyż Weyden przedstawił kilkuletnie dziecko. a nie niemowlę. Dzieciątko bawi się kartkami rękopisu, gniotąc je i przewracając. Książka umieszczona została w samym środku kompozycji, co ma symboliczne odniesienie do Słowa Bożego, zajmującego jedno z głównych miejsc w wierze katolickiej. Matka z miłością spogląda na zabawy syna. Nad głową Madonny widać koronę unoszoną przez anioła. 
Dla wielu historyków sztuki kluczem do zrozumienia sceny jest książka, stronami której bawi się Jezus. Weyden był malarzem świadomym i zaangażowanym religijnie; wszystko, co przedstawiał w swoich dziełach, miało znaczenie symboliczne lub dosłowne. Amerykański historyk sztuki Alfred Acres z Georgetown University dowodzi, iż książka skupia na sobie spojrzenia Marii i Jezusa, który przegląda ją od tyłu do początku; prawa dłoń z werwą gniecie strony, gdy lewa delikatnie chwyta strony i je odwraca. Święta księga często była przedstawiana na tego typu XV-wiecznych obrazach, ale przeważnie było to związane z ideą Madonny jako przedstawicielki mądrości i nauki. Acres twierdzi, iż mały Jezus wraca do Księgi Rodzaju, do historii wygnania człowieka z raju, na co miałyby wskazywać wcześniejsze dzieła artysty, głównie wiedeńska "Madonna stojąca w niszy", gdzie widać wizerunki Adama i Ewy stojących po obu stronach niszy.
Kopie i naśladowcy.
Rogier van der Weyden bądź pracownicy jego warsztatu nigdy nie wykonali innych kopii "Madonny z Dzieciątkiem" w takim ujęciu. Motyw Jezusa bawiącego się stronicami księgi podjęli natomiast inni malarze. W latach 1510-1520 powstała "Madonna z Dzieciątkiem" autorstwa niderlandzkiego artysty znanego jako Mistrz Haftowanego Listowia (Meester van het Geborduurd Gebladerte). Artysta zrezygnował z białej chusty okalającej głowę Madonny na rzecz eleganckiej, ozdobionej perłami przepaski z klejnotem pośrodku, przytrzymującej rozpuszczone włosy Marii. Wycięcie tym razem niebieskiej sukni ozdabiają perły i szafiry. Kolorystyka dzieła Mistrza Haftowanego Listowia jest bardziej wyrazista niż u Weydena. Postać Madonny przedstawiona na tle flamandzkiego zamku i wśród kwiatów wygląda bardziej na księżniczkę. Motyw Jezusa bawiącego się stronami świętej księgi pozostaje ten sam. Do innych XVI-wiecznych przykładów użycia podobnego motywu zalicza się obraz Colijna de Cotera z Museum für Kunst und Kulturgeschichte w Dortmundzie lub dzieło anonimowego artysty z kolekcji Rodrigueaza Bauza w Madrycie.

</doc>
<doc id="3184787" url="https://pl.wikipedia.org/wiki?curid=3184787" title="Olmesartan">
Olmesartan

Olmesartan () – wielofunkcyjny organiczny związek chemiczny, antagonista receptora angiotensyny II. W formie proleku, olmesartanu medoksomilu (estru olmesartanu i medoksomilu), jest stosowany w leczeniu nadciśnienia tętniczego.
Historia.
W 1889 Robert Tigerstedt i Per Bergman wykazali, iż wyciąg płynu fizjologicznego z nerek powoduje wzrost ciśnienia tętniczego, co podłożyło podwaliny do odkrycia układu renina-angiotensyna-aldosteron. W 1975 Miguel Ondetti oraz David Cushman odkryli kaptopryl, pierwszy inhibitor konwertazy angiotensyny. Dobra kontrola ciśnienia tętniczego przez leki tej grupy ostatecznie udowodniła znaczenie układu renina-angiotensyna-aldosteron w patologii nadciśnienia tętniczego. Pierwszym antagonistą receptora angiotensyny II była odkryta w 1971 saralazyna o strukturze oligopeptydu, uzyskana poprzez zmodyfikowanie cząsteczki angiotensyny II, która jednak była nieaktywna przy przyjmowaniu doustnym. Pierwszymi związkami niepeptydowymi, które wykazywały aktywność po przyjęciu doustnym były pochodne o szkielecie imidazolu podstawionego grupą benzylową i resztą kwasu octowego ) opracowane przez Takeda Research Group. Rozpoczęte badania kliniczne dały jednak słabe wyniki i dalsze badania tych związków zostały zaniechane, a zgłoszone przez firmę zastrzeżenia patentowe z roku 1981 opóźniły rozwój tej grupy związków.
Badania kwasów benzyloimidazolooctowych podjęte zostały później przez firmę DuPont, która, korzystając z modeli Dreidinga oraz modelowania komputerowego, opracowała związek nazwany losartan, w którym grupę karboksylową zastąpiono grupą hydroksylową, do grupy benzylowej dodano drugi pierścień benzenowy, tworząc układ bifenylowy, uzupełniony w pozycji orto pierścieniem tetrazolu. Związek ten został opatentowany w roku 1986 i wprowadzony na rynek w 1995 roku przez firmę Merck &amp; Co. jako pierwszy doustny antagonista receptora angiotensyny II.
Kolejnym celem badaczy z firmy DuPont było uzyskanie substancji o aktywności dziesięciokrotne większej niż losartan. Dla przyspieszenia prac zrezygnowano z badań "in vitro" i uzyskane związki badano od razu "in vivo". Zastąpienie imidazolu benzimidazolem lub imidazopirazyną dało oczekiwany wzrost aktywności, ale jedynie po podaniu dożylnym, natomiast po podaniu doustnym wyniki były słabe. Wprowadzenie hydrofilowej grupy hydroksymetylowej () w pozycji 4 imidazolu nieoczekiwanie spowodowało 2-krotny wzrost aktywności produktu (wcześniej zakładano konieczność wprowadzania układów hydrofobowych w tej pozycji) oraz korzystny profil działania doustnego. Związek ten został wybrany jako podstawa do dalszych badań, w których wyniku najlepsze wyniki uzyskano dla olmesartanu.
Następnie rozpoczęto prace na zwiększeniem biodostępności leku po podaniu doustnym. W tym celu grupa karboksylowa olmesartanu była estryfikowana różnymi ugrupowaniami. Najlepszy wynik osiągnięto dla estru medoksomilu zawierającego pięcioczłonowy pierścień węglanu etylenu. Medoksomil jest znaną cząsteczką stosowaną do estryfikacji grup karboksylowych leków. Olmesartan medoksomilu został opatentowany w 1997 roku.
Mechanizm działania.
Angiotensyna II jest podstawowym wazoaktywnym hormonem układu renina-angiotensyna-aldosteron. Podstawową drogą jej powstawania jest przekształcenie nieczynnej angiotensyny I przez konwertazę angiotensyny (ACE) i w mniejszym stopniu przez alternatywne drogi jej tworzenia z udziałem chymazy, katepsyny G, kalikreina i toniny. Angiotesyna II posiada silne własności presyjne i mitogenne, wywiera wielokierunkowe działania biologiczne za pośrednictwem dwóch głównych typów receptorów określanych jako AT1 i AT2. Pobudzenie receptora AT1 wpływa na podwyższenie ciśnienia tętniczego poprzez działanie powodujące skurcz naczyń oraz zatrzymanie wody i sodu w organizmie. Bezpośrednie pobudzenie receptora AT2 nie wywiera wpływu na ciśnienie krwi, i chociaż jego funkcja nadal nie jest całkowicie poznana, wydaje się działać protekcyjnie na tkanki i organy poprzez działanie przeciwzapalne i przeciwwłóknieniowe. Olmesartan jest silnym selektywnym antagonistą receptora AT1 i blokuje wszystkie działania angiotensyny II zależne od pobudzania tego receptora, bez względu na źródło lub szlaku jej produkcji, poprzez zablokowanie jej wiązania z receptorem AT1 w tkance mięśniowej gładkiej.
Farmakokinetyka.
Preparatem farmaceutycznym podawanym doustnie jest prolek, olmesartan medoksomilu, który ulega szybkiemu i całkowitemu przekształceniu w olmesartan pod wpływem działania esteraz w błonie śluzowej jelita oraz w krwi żyły wrotnej w czasie wchłaniania z przewodu pokarmowego. Nie zaobserwowano różnic we wchłanianiu pomiędzy różnymi dawkami. Dostępność biologiczna wynosi 25,6% przy podaniu doustnym. Po podaniu pojedynczej dawki doustnie maksymalne stężenie we krwi osiąga po 2 godzinach. W około 99,7% wiąże się z albuminami i nie przechodzi do erytrocytów. Olmesartan ma niską objętości dystrybucji (16–29 l po podaniu dożylnym). Czas półtrwania T0,5 wynosi 12–18 godzin dla olmesartanu medoksomilu i 8–13 godzin dla olmesartanu po wielokrotnym podaniu doustnym. Olmesartan nie jest metabolizowany w wątrobie poprzez cytochrom P450.
Wydalany jest dwufazowo w 40% z moczem i 60% z kałem w postaci niezmienionej. Krążenie wątrobowo-jelitowe olmesartanu jest bardzo małe.
Metabolizm.
Po przyjęciu doustnym olmesartanu medoksomilu w osoczu krwi nie stwierdzono innych aktywnych metabolitów niż olmesartan. W badaniach ze związkiem znakowanym radioizotopowo stwierdzono, że podany prolek ulega szybkiemu i całkowitemu przekształceniu w olmesartan w błonie śluzowej przewodu pokarmowego, krwi wrotnej i wątrobie, i dopiero wówczas przedostaje się do krążenia ogólnego. Wolny olmesartan nie jest dalej metabolizowany i jest wydalany w postaci niezmienionej w 40% z moczem i w 60% z żółcią.
W badaniach hydrolizy olmesartanu medoksomilu "in vitro" nie wykryto obecności wolnego medoksomilu (oznaczenie kodowe "RNH-8097"), co wskazuje, że prawdopodobnie proces ten polega na ataku anionu hydroksylowego na karbonylowy atom węgla pierścienia medoksomilu z uwolnieniem olmesartanu i związku pośredniego ulegającego spontanicznej dekarboksylacji do diacetylu. Mechanizm ten jest zgodny z opublikowanymi wcześniej reakcjami hydrolizy innych proleków, w których grupa karboksylowa była zestryfikowana medoksomilem.
Zastosowania.
Wskazania.
Leczenie pierwotnego nadciśnienia tętniczego.
Zastosowania w trakcie badań.
Leczenie mikroalbuminurii w przebiegu nadciśnieniowego uszkodzenia nerek.
Wytyczne ESH/ESC 2013.
Aktualne wytyczne leczenia nadciśnienia wydane przez Europejskie Towarzystwo Nadciśnienia Tętniczego (ESH) oraz Europejskie Towarzystwo Kardiologiczne (ESC) zalecają stosowanie antagonistów receptora angiotensyny II w następujących sytuacjach klinicznych (równolegle do leków z innych grup):
Interakcje.
Amiloryd – jednoczesne stosowanie może prowadzić do wzrostu stężenia potasu w surowicy krwi.
Digoksyna – nie stwierdzono interakcji farmakokinetycznych ani farmakodynamicznych.
Heparyna – jednoczesne stosowanie może prowadzić do wzrostu stężenia potasu w surowicy krwi.
Hydrochlorotiazyd – nie stwierdzono interakcji farmakokinetycznych ani farmakodynamicznych.
Niesteroidowe leki przeciwzapalne (w tym kwas acetylosalicylowy w dawkach powyżej 3 g/dobę oraz inhibitory COX-2) – mogą działać synergistycznie z olmesartanem, zmniejszając filtrację kłębuszkową. Istnieje ryzyko wystąpienia ostrej niewydolności nerek podczas jednoczesnego stosowania NLPZ i olmesartanu. Zaleca się monitorowanie czynności nerek na początku leczenia oraz regularne nawadnianie pacjenta. Jednoczesne stosowanie NLPZ i olmesartanu może zmniejszyć jego przeciwnadciśnieniowe działanie, prowadząc do częściowej utraty jego skuteczności.
Potas – jednoczesne stosowanie może prowadzić do wzrostu stężenia potasu w surowicy krwi.
Prawastatyna – nie stwierdzono interakcji farmakokinetycznych ani farmakodynamicznych.
Spironolakton – jednoczesne stosowanie może prowadzić do wzrostu stężenia potasu w surowicy krwi.
Warfaryna – nie stwierdzono interakcji farmakokinetycznych.
Węglan litu – ponieważ inhibitory enzymu konwertującego angiotensynę oraz antagonisty angiotensyny II mogą przejściowo zwiększać stężenie jonów litu w osoczu oraz powodować zwiększenie jego toksyczności, jednoczesne leczenie węglanem litu i olmesartanem wymaga wzmożonej kontroli poziomu litu we krwi.
Wodorotlenek glinu – nie stwierdzono interakcji z wodorotlenkiem glinu w środkach zobojętniających treść żołądkową.
Wodorotlenek magnezu – nie stwierdzono interakcji z wodorotlenkiem magnezu w środkach zobojętniających treść żołądkową.
Przeciwwskazania i środki ostrożności.
Istnieją następujące przeciwwskazania stosowania leku oraz sytuacje, gdy zaleca się zachowanie ostrożności:
Działania niepożądane.
Podczas badań klinicznych nie stwierdzono istotności statystycznej pomiędzy działaniami niepożądanymi w grupie pacjentów leczonych olmesartanem oraz w grupie pacjentów leczonych placebo. Podczas późniejszych obserwacji zgłoszono następujące działania niepożądane:
Dawkowanie.
Pacjenci w podeszłym wieku.
Nie ma konieczności dostosowywania dawki leku.
Dzieci i młodzież.
W Polsce olmesartan nie jest wskazany do stosowania u dzieci i młodzieży poniżej 18 roku życia.
Dzieci (1–6 lat).
Nie udowodniono skuteczności olmesartanu w leczeniu nadciśnienia u dzieci poniżej 6 roku życia.
Dzieci &lt; 1 roku.
Olmesartan jest całkowicie przeciwwskazany do stosowania u dzieci poniżej 1 r.ż.
Zaburzenia czynności nerek.
Nie ma konieczności dostosowywania dawki olmesartanu u pacjentów z łagodną i umiarkowaną niewydolnością nerek:
Zaburzenia czynności wątroby.
Nie ma konieczności dostosowywania dawki olmesartanu u pacjentów z łagodną niewydolnością wątroby:
Wpływ na prowadzenie pojazdów.
Nie przeprowadzono badań klinicznych oceniających wpływ olmesartanu na prowadzenie pojazdów i obsługę urządzeń mechanicznych. Lek może upośledzać zdolność prowadzenia pojazdów i obsługi urządzeń mechanicznych u pacjentów, u których wystąpi uczucie zmęczenia lub zawroty głowy.
Ciąża i laktacja.
Nie należy rozpoczynać leczenia olmesartanem u kobiet planujących ciążę.
Okres karmienia piersią.
Olmesartanu nie należy stosować w okresie karmienia piersią ze względu na brak informacji o możliwości przenikania leku do ludzkiego mleka – w przypadku konieczności jego zastosowania należy rozważyć ryzyko dla noworodka w odniesieniu do potencjalnej korzyści dla matki.
Różnice rasowe.
Siła działania olmesartanu jest niższa u pacjentów rasy czarnej, co jest spowodowane niższym poziomem reniny u tej populacji.
Przedawkowanie.
Objawem przedawkowania jest hipotensja. Brakuje specyficznych danych dotyczących postępowania w przedawkowaniu olmesartanu.
Na olmesartan nie ma swoistej odtrutki. Leczenie przedawkowania olmesartanu jest jedynie objawowe i podtrzymujące. Nie ma danych dotyczących skuteczności dializoterapii w zakresie olmesartanu.
Preparaty.
Olmesartan w preparatach znajduje się w formie proleku, olmesartanu medoksomilu.
"Olimestra, Olmesartan Medoxomil Teva, Olmesartan Polpharma, Revival"
Preparaty te mają postać tabletek zawierających 10–40 mg olmesartanu medoksomilu.
"Co-Olimestra, Revival Plus": olmesartan medoksomilu 20–40 mg + hydrochlorotiazyd 12,5–25 mg
"Elestar": olmesartan medoksomilu 20–40 mg + amlodypina 5–10 mg
"Elestar HCT": olmesartan medoksomilu 20–40 mg + hydrochlorotiazyd 12,5–25 mg + amlodypina 5–10 mg

</doc>
<doc id="3184789" url="https://pl.wikipedia.org/wiki?curid=3184789" title="Maha Bandula">
Maha Bandula

Maha Bandula ( //; ur. 6 listopada 1782, zm. 1 kwietnia 1825) – birmański generał, naczelny dowódca Królewskich Birmańskich Sił Zbrojnych od roku 1821 aż do swej śmierci w I wojnie brytyjsko-birmańskiej w roku 1825. 
Bandula był postacią kluczową w prowadzonej przez dynastię Konbaung ekspansjonistycznej polityce wobec Manipuru i Asamu, która doprowadziła ostatecznie do wojny i zapoczątkowała upadek dynastii. Mimo to, generał, który poległ na polu walki, czczony jest przez Birmańczyków jako bohater narodowy za opór, jaki stawił Brytyjczykom. Współcześnie wiele z najważniejszych obiektów w kraju nazywanych jest jego imieniem.
Wczesne lata życia.
Maha Bandula urodził się 6 listopada 1782 roku (środa, 2. dzień Przybywania Księżyca miesiąca Tazaungmon 1144 ME) w Dabayin, jako Maung Yit ( //), pierowrodny syn drobnego szlachcica Pauk Tawa () i jego żony, Nyein (). Miał troje rodzeństwa: brata Aye (), siostrę Dok () i jeszcze jednego brata - Myat Ne (). Zgodnie z ówczesnym birmańskim obyczajem, po ukończeniu 6 roku życia Yit rozpoczął naukę w miejscowym klasztorze buddyjskim. Przed ukończeniem 13 lat musiał przerwać naukę z powodu śmierci lub choroby ojca. Musiał też przejąć jego obowiązki. Wraz z matką pracował przy uprawie sezamu i doglądał młodszego rodzeństwa. Kilka lat później ożenił się z Shin Min Bu (). Para miała syna, któremu nadano imię Kyan Gyi ().
Służba wojskowa.
W okresie późniejszej młodości Yit przeniósł się do będącej w tym czasie stolicą królestwa Amayabuyi, aby przyjąć służbę jako najniższej rangi żołnierz kontraktowy w królewskich oddziałach księcia koronnego Thado Minsawa, którego lennem było jego ojczyste Dababyin. Masywnie zbudowany i krzykliwy - na podstawie pomiarów jego zachowanej zbroi oceniono, że miał 173 cm wzrostu - Yit czynił znaczne postępy w nauce sztuk walki, jazdy konnej oraz jazdy na słoniu i szybko awansował zostając w 1806 roku jednym z osobistych strażników księcia koronnego. Dzięki zajęciu tego stanowiska Yit zyskał dostęp do nowej wiedzy wojskowej, otrzymując wykształcenie w dziedzinie strategii i taktyki.
Błyskotliwa kariera Yita załamała się jednak nagle po śmierci Thado Minsawa w kwietniu 1808. Choć nadal pozostawał w szeregach Gwardii Pałacowej, nie należał już do wewnętrznego kręgu otoczenia nowego księcia koronnego - Bagyidawa, księcia Sikongu. Przez cztery następne lata Yit posłusznie wypełniał swe obowiązki pozostając w cieniu, jednak ciągle nie był dostrzegany. Aby wreszcie zwrócić na siebie uwagę, pewnego dnia pod koniec 1812 roku głęboko sfrustrowany Yit wykonał śmiały ruch: bez żadnego widocznego powodu uderzył pięścią swego towarzysza z Gwardii Pałacowej Nanda Balę. Niezwłocznie aresztowany i przyprowadzony przed oblicze księcia, Yit wyjaśnił, że chce aby raz jeden książę nazwał go "Nga Yit", a on ochoczo uda się do więzienia by ponieść konsekwencje swego czynu. To śmiałe zachowanie zrobiło na księciu tak wielkie wrażenie, że przeprosił Yita i uczynił go posłańcem w swej Tajnej Radzie (). Yit nie zawiódł księcia. Już po około sześciu miesiącach, w czerwcu 1813 roku (miesiąc Nayon 1175 ME), został mianowany gubernatorem rodzinnego Dabayin otrzymując jednocześnie tytuł Ne Myo Thura Yegaung (, ).
W następnym dziesięcioleciu Yit weźmie udział w zbrojnej ekspansji króla Bodawpayi i jego następcy, króla Bagyidawa.
Manipur (1814).
Pierwsze bitewne doświadczenia Yita miały miejsce w Manipurze. 15 lutego 1814 roku (11. dzień Ubywania Księżyca miesiąca Tabodwe 1175 ME) licząca 20 000 ludzi armia birmańska opuściła swoje wysunięte bazy wzdłuż rzeki Czinduin i rozpoczęła najazd na Manipur z zamiarem osadzenia birmańskiego nominata na manipurskim tronie. Yit służył pod dowództwem jednego z naczelnych dowódców sił zbrojnych, Ne Myo Yazathu, dowodząc trzema regimentami (3000 ludzi). Siły birmańskie bez trudu złamały opór Manipurczyków, a regimenty Yita brały udział zdobyciu stolicy królestwa. Yit został dostrzeżony, jako posiadający umiejętności dowódcze.
Asam (1816–1819).
Następnym celem Bodawpayi stało się królestwo Asamu, położone podobnie jak Manipur na zachodzie, ale znacznie od niego większe. W roku 1816 asamski gubernator Guwahati, Badan Chandra Borphukan, poprosił birmańskiego króla o pomoc w pozbyciu się politycznego rywala, premiera Purnanandy Burhagohaina. Bodawpaya wyraził zgodę i w grudniu 1816 roku wysłał do Asamu liczącą 16 000 żołnierzy armię pod dowództwem generała Maha Minhla Minkhaunga. Yit pełnił funkcję młodszego dowódcy. Siły birmańskie wtargnęły do Asamu w styczniu 1817 roku i pokonały asamską armię w bitwie pod Ghiladhari. Dla obrony stolicy, Jorhatu, Asamczycy stworzyli nową armię, która stanęła w Kathalbari w pobliżu miasta. Została ona jednak szybko pokonana. W takiej sytuacji król Chandrakanta Singha zgodził się zostać hołdownikiem Birmy, a birmańskiemu królowi przekazał liczne dary oraz księżniczkę Hemo Aideo jako kandydatkę na żonę. Rok później probirmański premier Badan Chandra Borphukan padł ofiarą zabójstwa, a król Chandrakanta Singha został strącony z tronu przez rywalizującą z nim frakcję polityczną pod wodzą Ruchinatha Burhagohaina. Chandrakanta Singha zwrócił się o pomoc do Bodawpayi. Yit został ponownie powołany do służby w listopadzie 1818 i w lutym 1819 roku. Siły birmańskie najechały wówczas Asam i ostatecznie przywróciły na tron Chandrakantę Singhę. W obydwu kampaniach asamskich Yit pełnił funkcję dowódcy regimentu - o dwie rangi poniżej naczelnego dowódcy sił zbrojnych. Choć był tylko młodszym dowódcą, Yit dowiódł swej wartości na polu walki, a jego wkład w osiągnięty sukces został doceniony przez dowódców starszych rangą. W czerwcu 1819 roku (miesiąc Nayon 1181 ME), po zakończeniu kampanii w Asamie, Yit został mianowany gubernatorem Ahlon-Munywa przez swego protektora - księcia Sikongu, który właśnie wstąpił na birmański tron jako król Bagyidaw. 3 listopada 1819 roku (2. dzień Ubywania Księżyca miesiąca Tazaungmon 1181 ME) Yit otrzymał od króla tytuł Maha Bandula (). I pod tym imieniem został zapamiętany przez potomnych.
Manipur (1819).
Wkrótce, w Manipurze, Maha Bandula miał okazję wykazać się w swej pierwszej kampanii w roli starszego rangą dowódcy. To małe królestwo na zachodzie było w latach 1758-1782 targanym kolejnymi rebeliami birmańskim protektoratem, a w roku 1814 zostało ponownie podbite przez Bodawpayę. Gdy radża Manipuru, Marjit Singh, który zaledwie pięć lat wcześniej został osadzony na tronie przez Birmańczyków, nie wziął udziału w ceremonii koronacji nowego króla ani nie wysłał poselstwa z daniną, do czego był zobowiązany jak wszyscy władcy wasalni, Bagyidaw posłał swoją armię z zadaniem odzyskania władzy nad Manipurem.
W grudniu 1819 roku siły birmańskie najechały Manipur pod komendą Thado Minye Kyawhtina, królewskiego brata. Maha Bandula był w tej kampanii jednym z dwóch zastępców naczelnego dowódcy ("Sitke"). Dowodził on oddziałami piechoty liczącymi 5000 ludzi oraz 500-osobowym oddziałem kawalerii. Za jego siłami posuwał się dwudziestotysięczny korpus piechoty i dwa i pół tysiąca kawalerii pod dowództwem generała Ne Myo Thura Minhla Nawrahty. Manipurczycy zajęli stanowiska w pobliżu swej stolicy. O twierdzy, otoczonej z dwóch stron wysokimi wzgórzami i silnie ufortyfikowanej grubymi, drewnianymi bramami w pozostałej części, powiadano, że jest niemal nie do zdobycia. Jednak Bandula posłał doborowych żołnierzy, którzy nocą przedarli się przez wzgórza i wyłamali ciężkie bramy umożliwiając Birmańczykom zdobycie twierdzy oraz stolicy. Radża Marjit Singh uciekł do sąsiedniego państwa Cachar, rządzonego przez jego brata Chourjit Singha. Śmiała akcja przyniosła Maha Banduli sławę.
Po podbiciu Manipuru Birmańczycy pozostawili w tym państwie swój garnizon wspierany długą linią zaopatrzeniową prowadzącą w górę rzeki Czinduin.
Asam (1821–1822).
Król Asamu, Chandrakanta Singha, próbował wyzwolić się spod wpływu Birmańczyków. Rekrutował on najemników z Bengalu i zaczął wzmacniać armię oraz wznosić umocnienia by powstrzymać dalsze birmańskie najazdy. I znów król Bagyidaw wyznaczył Banduli zadanie odzyskania Asamu.
W lutym 1821 roku z położonych najdalej na północ fortów wzdłuż doliny Hukawng wyruszyła licząca 20 000 ludzi (w tym 10 000 poborowych Khamti i Kaczinów) birmańska armia, która przez okryte śniegiem góry dotarła do Asamu. Po niemal półtora roku ciężkich walk toczonych na jednym z najtrudniejszych terenów świata, w lipcu 1822 roku siły birmańskie pokonały ostatecznie Chandra Kanta Singhę i jego asamską armię. Bagyidaw osadził na tronie Jogeshwara Singhę, brata Hemo Aideo, asamskiej księżniczki poślubionej przez Bodawpayę, mianował też wojskowego gubernatora generalnego z zadaniem nadzorowania administracji. Pokonany król Asamu, Chandrakanta Singha, zbiegł na terytorium brytyjskie - do Bengalu. Brytyjczycy zignorowali wysunięte przez Bandulę żądanie wydania zbiegłego króla, wysyłając zamiast tego oddziały wojskowe dla wzmocnienia pogranicznych fortów. Maha Bandula pozostawił w Asamie liczący 2000 żołnierzy garnizon pod dowództwem gen. Maha Thilawy i powrócił do Ava.
I wojna brytyjsko-birmańska (1824–1826).
W wyniku podobojów Manipuru i Asamu, do roku 1822 granica pomiędzy Indiami Brytyjskimi a królestwem Ava uległa znacznemu wydłużeniu. Mający stolicę w Kalkucie Brytyjczycy, mieli swoje własne plany dotyczące tego regionu i aktywnie wspierali rebelie w Manipurze, Asamie i Arakanie. Jednostronnie ogłosili oni Cachar i Jaintię swoimi protektoratami i wysłali tam wojsko. Wychodzące z brytyjskich terytoriów i sfer wpływów najazdy na te nowo zdobyte tereny drażniły Birmańczyków. Przekonany, że wojna jest nieunikniona Bandula stał się głównym orędownikiem ofensywnej polityki skierowanej przeciwko Brytyjczykom. Był on ważnym członkiem partii wojny na dworze Bagyidawa, do której należeli także królowa Me Nu i jej brat, książę Salin. Bandula wierzył, że rozstrzygające zwycięstwo pozwoliłoby Ava skonsolidować nabytki terytorialne w nowe zachodnie imperium składające się z Arakanu, Manipuru, Asamu, Cacharu i Jaintii, oraz przejąć kontrolę nad wschodnim Bengalem.
W styczniu 1824 roku Bandula posłał do Cacharu i Jaintii jednego ze swych najlepszych zastępców, Thado Thiri Maha Uzanę, z zadaniem przepędzenia buntowników. Brytyjczycy wysłali na jego spotkanie własne siły, co doprowadziło do pierwszych potyczek między dwiema armiami. Wojna wybuchła formalnie 5 marca 1824 roku, po starciach granicznych w Arakanie.
Zachodni teatr działań wojennych.
Jako naczelny dowódca armii birmańskiej, Maha Bandula dysponował dwunastoma najlepszymi batalionami królestwa, z których jeden pozostawał pod jego osobistym dowództwem. Liczyły one łącznie dziesięć tysięcy ludzi i pięćset koni. W sztabie generalnym Maha Banduli znaleźli się niektórzy z najbardziej utytułowanych wojskowych kraju, a wśród nich książę Salay i gubernatorzy Danyawaddy, Wuntho i Taungngu. Plan Banduli zakładał zaatakowanie Brytyjczyków na dwóch frontach: w kierunku Ćottogramu z Arakanu na południowym wschodzie oraz w kierunku Srihotto z Cacharu i Jaintii na północy. Generał dowodził osobiście wojskami nacierającymi z Arakanu, podczas gdy Uzana stał na czele armii uderzającej z Cacharu i Jaintii.
Na początku wojny zaprawione w boju siły birmańskie zdołały odrzucić wojska brytyjskie - walczący od prawie dekady w dżunglach Manipuru i Asamu Birmańczycy byli lepiej zaznajomieni z terenem stanowiącym "potężną przeszkodę dla marszu wojsk europejskich". Uzana zwyciężył już raz Brytyjczyków w Cacharze i Jaintii w styczniu 1824 roku. W maju siły birmańskie dowodzone przez księcia Myawaddy pokonały oddziały Armii Indii Brytyjskich w stoczonej na brytyjskim terytorium bitwie pod Ramu, co wywołało wielką panikę w Kalkucie. Jednak Bandula, nie chcąc nadmiernie rozciągać frontu, powstrzymał Myawaddy'ego od zdobywania Ćottogram. Gdyby Maha Bandula zdecydował się na marsz na Ćottogram, który, o czym nie wiedział, był słabo broniony, mógłby zdobyć miasto i otworzyć sobie drogę na Kalkutę. (Birmańczycy nie mieli szans na wygranie tej wojny ze względu na nierównowagę w uzbrojeniu. Gdyby jednak zagrozili Kalkucie, mogliby wywalczyć lepsze warunki podczas późniejszych negocjacji pokojowych.).
Bitwa pod Rangunem (maj–grudzień 1824).
Zamiast prowadzenia walk w trudnym terenie, Brytyjczycy zdecydowali się na przeniesienie działań wojennych na obszar samej Birmy. 11 maja 1824 roku do portu Rangunu zawinęły brytyjskie siły morskie liczące ponad 10 000 ludzi (5000 żołnierzy brytyjskich i ponad 5000 indyjskich sipajów) i z zaskoczenia zajęły miasto. Realizując taktykę spalonej ziemi Birmańczycy pozostawili miasto puste, otaczając je za to oddalonym o około 17 km i ciągnącym się z zachodu na wschód łukiem umocnień. Siły brytyjskie pod dowództwem generała Archibalda Campbella zajęły pozycje na terenie ufortyfikowanej pagody Szwedagon. Przypuszczali oni stamtąd ataki na linie birmańskie i w lipcu 1824 roku zepchnęli Birmańczyków w kierunku Kamayut, około 9 km od Szwedagon. Podjęte we wrześniu przez siły birmańskie próby odzyskania Szwedagon zakończyły się niepowodzeniem.
Król Bagyidaw nakazał całkowite wycofanie sił z frontu zachodniego - armii Banduli z Arakanu i Bengalu oraz Uzany z Asamu, Cacharu i Jaintii - i ich wyruszenie na spotkanie z wrogiem w Rangunie. W sierpniu, w połowie pory monsunowej, Maha Bandula przebył wraz ze swą armią Góry Arakańskie. Nawet przy dobrej pogodzie przeprowadzenie 10 000 ludzi przez wysokie na około 1000 metrów Góry Arakańskie bądź wznoszące się na ponad 3300 metrów grzbiety Asamu, gęsto zalesione i poprzecinane jedynie wąskimi ścieżkami, z narażeniem na ataki tygrysów i lampartów, byłoby niezmiernie trudne. Dokonanie tego wyczynu w szczycie mokrej pory monsunowej tym bardziej nie było łatwym zadaniem. Jednak Bandula (idący z Arakanu) i Uzana (podążający z Asamu) zdołali tego dokonać na dowód swych wysokich umiejętności dowódczych i organizacyjnych. Król nadał obydwu generałom tytuł Agga Maha Thenapati - najwyższy możliwy stopień wojskowy. Bandula został też mianowany gubernatorem Sittaung.
W listopadzie Maha Bandula miał pod swą komendą 30 000 ludzi zgromadzonych na obrzeżach Rangunu. Był on przekonany, że poradzi sobie z liczącymi 10 tysięcy dobrze uzbrojonych żołnierzy siłami brytyjskimi. Chociaż Birmańczycy mieli przewagę liczebną, jedynie 15 000, a więc połowa z nich, uzbrojonych było w muszkiety. Birmańska artyleria strzelała tylko kulami, podczas gdy armaty brytyjskie ładowane były granatami artyleryjskimi. Maha Bandula nie wiedział też, że wojska brytyjskie otrzymały właśnie pierwszą dostawę najnowocześniejszej broni tej wojny - nieznanych Birmańczykom rakiet Congreve'a.
30 listopada Maha Bandula wydał rozkaz frontalnego ataku na pozycje brytyjskie, który się okazał największym błędem w jego karierze. Dysponujący lepszym uzbrojeniem Brytyjczycy odparli kilka brawurowych birmańskich natarć na zamienioną w fort pagodę Szwedagon, zabijając atakujących całymi tysiącami. 7 grudnia żołnierze brytyjscy wspierani ogniem rakiet zaczęli zyskiwać przewagę. 15 grudnia Birmańczycy zostali wyparci z ich ostatniej twierdzy w Kokine. Ostatecznie przy życiu pozostało jedynie 7 z 30 tysięcy birmańskich żołnierzy.
Bitwa pod Danubyu (marzec–kwiecień 1825).
Bandula wycofał się do swojej bazy na tyłach, zlokalizowanej w Danubyu, małym mieście w delcie Irawadi położonym niedaleko od Rangunu. Utraciwszy najbardziej doświadczonych ludzi pod Rangunem, siły birmańskie dysponowały teraz około 10 000 różnej jakości żołnierzy - byli wśród nich niektórzy z najlepszych żołnierzy króla, ale także niewyszkoleni i ledwo uzbrojeni poborowi. Wysoka na nie mniej niż 4,5 m chroniąca obóz palisada rozciągała się na ponad 1,5 km wzdłuż brzegu rzeki, a wykonano ją z solidnych belek drewna tekowego.
W marcu 1825 roku liczące 4000 żołnierzy siły brytyjskie wspierane przez flotyllę kanonierek zaatakowały Danubyu. Pierwsze brytyjskie natarcie nie powiodło się i Maha Bandula usiłował dokonać kontrataku siłami piechoty, kawalerii i 17 słoni bojowych. Słonie zostały jednak powstrzymane przez ogień rakiet, a kawaleria nie była w stanie atakować pod ciągłym ogniem brytyjskiej artylerii.
1 kwietnia Brytyjczycy przypuścili silny atak pokrywając miasto ogniem swych ciężkich dział i zasypując linie wojsk birmańskich rakietami. Maha Bandula został zabity przez wybuch pocisku moździerzowego, kiedy przechadzał się wokół fortu dla podniesienia morale swych żołnierzy - pod lśniącym złotym parasolem i dzierżąc wszystkie swe insygnia - pomimo ostrzeżeń swych generałów, że jest łatwym celem dla nieprzyjacielskiej artylerii.
Wynik wojny.
Po śmierci Banduli Birmańczycy ewakuowali się z Danubyu.
Wojna trwała jeszcze 10 miesięcy, gdy siły brytyjskie posuwały się stopniowo w stronę birmańskiej stolicy, dochodząc ostatecznie do Yandabo położonego o cztery dni marszu od Ava. W lutym 1826 roku Birmańczycy uznali się za pokonanych. Na mocy Traktatu z Yandabo dwór w Ava zgodził się przekazać pod władzę brytyjską Arakan, prowincję Taninthayi, Manipur i Asam, uznać Cachar i Jaintię za terytoria brytyjskie oraz zapłacić w czterech ratach kontrybucję w wysokości miliona funtów szterlingów - sumę olbrzymią, nawet jak na realia europejskie owego czasu. Trzecie Imperium Birmańskie, będące w pewnym momencie zagrożeniem dla Brytyjczyków w Indiach, zostało skutecznie odepchnięte, obezwładnione i przestało zagrażać wschodniej granicy Indii Brytyjskich.
Pierwsza wojna brytyjsko-birmańska była najdłuższą i najkosztowniejszą ze wszystkich wojen w historii Indii Brytyjskich. Poległo w niej 15 000 żołnierzy indyjskich i europejskich oraz większa (prawie na pewno znacznie większa) liczba żołnierzy birmańskich. Kampania ta kosztowała Brytyjczyków od 5 do 13 milionów funtów szterlingów, co odpowiada 367 do 953 milionów funtów (ok. 1,833 do 4,765 mld złotych) według cen z roku 2013. Doprowadziło to do poważnego kryzysu ekonomicznego, jaki dotknął Indie Brytyjskie w roku 1833.
Dla Birmańczyków wojna ta była prawdziwym początkiem końca ich niepodległości. Olbrzymia suma nałożonej na Birmę kontrybucji - milion funtów szterlingów - przez wiele lat przygniatała jej gospodarkę. Po dwóch kolejnych wojnach, jakie stoczyli ze znacznie teraz słabszą Birmą Brytyjczycy, w 1885 roku cały kraj stał się ich łupem.
Spuścizna.
Maha Bandula odegrał ważną rolę w historii Birmy ze względu na odwagę, z jaką przeciwstawił się Brytyjczykom. W dużym stopniu to dzięki jego przywództwu I wojna brytyjsko-birmańska była jedyną z trzech wojen brytyjsko-birmańskich, w której Birmańczycy byli w stanie podjąć walkę z Brytyjczykami.
Birmańczycy zapamiętali ostatnie słowa Banduli w następującej formie:
Jak na ironię, ta wielka odwaga w dążeniu do bezpośredniej konfrontacji z wrogiem i używaniu śmiałej taktyki, która przyniosła nieprawdopodobne zwycięstwa w Manipurze i Asamie, przywiodła go do zguby w starciu z o wiele lepiej uzbrojonymi i podbijającymi świat Brytyjczykami, którzy ledwie dekadę wcześniej pokonali armie Napoleona. Przy całej swej sławie, Maha Bandula nie potrafił zmienić taktyki wobec znacznie lepszego uzbrojenia Brytyjczyków. Nie potrafił wyobrazić sobie zastosowania taktyki partyzanckiej lub jakiejś innowacyjnej strategii. Gdyby zdecydował się toczyć walkę partyzancką ostateczny wynik wojny mógłby nie ulec zmianie, ale warunki pokoju mogłyby być dla Birmańczyków nie tak ciężkie.
Popularność i sława.
Bandula pozostaje bardzo popularny w birmańskiej wyobraźni, często jest też jedynym generałem umieszczanym w jednym rzędzie ze słynnymi birmańskimi królami. Popularność ta nie wynika prawdopodobnie tylko z jego wysokich umiejętności jako dowódcy wojskowego. W końcu wszystkie swoje zwycięstwa odniósł z udziałem zdolnych, doświadczonych zastępców, takich jak gen. Ne Myo Thura Min Hla Nawrahta w Manipurze czy gen. Maha Thilawa w Asamie. Oprócz tego, Birma znała generałów odnoszących większe sukcesy, jak Maha Thiha Thura, który zwyciężył z najazdami wojsk dynastii Qing w latach 1766, 1767 i 1769, czy Maha Nawrahta i Ne Myo Thihapate, którzy rozczłonkowali Syjam w roku 1767 albo król-żołnierz Bayinnaung, który w XVI wieku podbił większość zachodu lądowej części Azji Południowo-Wschodniej. Jednak oni nigdy nie walczyli z Brytyjczykami, ówczesnym światowym supermocarstwem.
Przyczyną utrzymywania się popularności Maha Banduli jest raczej to, że miał odwagę stanąć do walki z wielokrotnie silniejszym przeciwnikiem. Może dziać się tak również dlatego, iż Birmańczycy postrzegają Bandulę jako reprezentanta ostatnich dni chwały Trzeciego Imperium Birmańskiego. Pamiętają oni, że po jego śmierci Birma doznawała jednej po drugiej sromotnych porażek, które doprowadziły ostatecznie do utraty przez nią suwerenności w 1885 roku. Z takiego czy innego powodu, Maha Bandula pozostaje najsłynniejszym generałem w historii Birmy.
Upamiętnienia.
Drużyna Bandula jest jedną z pięciu drużyn, na jakie dzieleni są wszyscy uczniowie birmańskich szkół podstawowych i średnich. Pozostałe cztery drużyny noszą imiona największych królów w historii Birmy: Anawrahty, Kyanzitthy, Bayinnaunga i Alaungpayi.
Niektóre z najważniejszych obiektów w Mjanmie noszą imię poległego generała.

</doc>
<doc id="3184794" url="https://pl.wikipedia.org/wiki?curid=3184794" title="I liga polska w futsalu (2000/2001)">
I liga polska w futsalu (2000/2001)

I liga polska w futsalu 2000/2001 – ósma edycja najwyższych w hierarchii rozgrywek klubowych polskiej ligi futsalu. Tytuł Mistrza Polski wywalczył Clearex Chorzów.

</doc>
<doc id="3184796" url="https://pl.wikipedia.org/wiki?curid=3184796" title="Nerw szczękowy człowieka">
Nerw szczękowy człowieka

Nerw szczękowy człowieka (łac. "nervus maxillaris") – jest to jeden z trzech nerwów powstających z podziału nerwu trójdzielnego. Jest to nerw czuciowy, jego obszar unerwienia odpowiada środkowemu piętru twarzy i obejmuje okolice szczęki, dziąsła, zęby szczęki, tylną część błony śluzowej nosa i podniebienia. Zawiera wyłącznie włókna czuciowe, choć w części przebiegu prowadzi włókna autonomiczne.
Przebieg.
Nerw odchodzi od nerwu trójdzielnego w zwoju nerwu trójdzielnego, który znajduje się na szczycie piramidy kości skroniowej, tworzy tam wycisk nerwu trójdzielnego (łac. "impressio trigemini"). Zwój ten jest objęty blaszkami opony twardej. Nerw trójdzielny dzieli się na trzy gałęzie: nerw oczny (V1), nerw szczękowy (V2) i nerw żuchwowy (V3). 
Po odejściu od zwoju nerw biegnie w ścianie bocznej zatoki jamistej, w tym miejscu otrzymuje włókna współczulne od splotu jamistego. Następnie poprzez otwór okrągły (łac. "foramen rotundum") przechodzi do dołu skrzydłowo-podniebiennego (łac. "fossa pterygopalatina"), gdzie oddaje gałęzie (nerwy skrzydłowo-podniebienne). W dalszym przebiegu przechodzi przez szczelinę oczodołową dolną do oczodołu. W oczodole przebiega w bruździe na ścianie dolnej, wchodzi do kanału podoczodołowego jako nerw podoczodołowy, który jest końcową gałęzią tego nerwu. 
Odgałęzienia.
Nerw szczękowy jeszcze w jamie czaszki oddaje swoje pierwsze odgałęzienie – gałąź oponową środkową (łac. "ramus menigeus medius"), następnie w dole skrzydłowo-podniebiennym dzieli się na gałęzie końcowe: nerwy skrzydłowo-podniebienne, nerw jarzmowy i nerw podoczodołowy.

</doc>
<doc id="3184797" url="https://pl.wikipedia.org/wiki?curid=3184797" title="Wacław Suchowiak">
Wacław Suchowiak

Wacław Ludwik Suchowiak (ur. 16 sierpnia 1876 w Buku, zm. 9 lipca 1950 w Milanówku) – polski inżynier mechanik.
Życiorys.
Po ukończeniu w 1895 gimnazjum św. Marii Magdaleny w Poznaniu rozpoczął półroczną pracę we wrocławskich warsztatach kolejowych, a następnie wyjechał do Berlina, gdzie studiował na Wydziale Budowy Maszyn w Wyższej Szkole Technicznej. Po ukończeniu nauki w 1900 praktykował w zarządzie portu w Bremie i dyrekcji kolejowej w Hanowerze, wówczas ujawnił swój talent konstruktorski. W 1902 wziął udział w konkursie zorganizowanym przez Verein Deutscher Maschineningenieure na projekt urządzenia do przeładunku węgla z wagonów kolejowych na statki rzeczne, wygrał go i otrzymał złoty medal Beutha oraz środki finansowe na wyjazd zagraniczny związany z edukacją. Wyjechał do Stanów Zjednoczonych, gdzie zapoznawał się z najnowszymi rozwiązaniami konstrukcyjnymi m.in. do rozładunku rudy. W 1904 powrócił Berlina i przez dwa lata pracował w tamtejszym urzędzie patentowym, w styczniu 1906 wyjechał do Düsseldorfu, gdzie pracował w warsztatach kolejowych, następnie przez krótki czas pracował w Dortmundzie i Witten. Pod koniec marca 1909 przeniósł się do Sanoka, gdzie podjął pracę w charakterze doradcy w Pierwszym Galicyjskim Towarzystwie Akcyjnym Budowy Wagonów i Maszyn. W marcu został przeniesiony ze stanowiska drugiego dyrektora sanockiej fabryki do Szkoły Politechnicznej we Lwowie, a 1 października 1911 uzyskał tytuł profesora zwyczajnego ogólnej nauki o maszynach, objął tam Katedrę Maszynoznawstwa Ogólnego po tym, jak 11 sierpnia 1911 został mianowany przez cesarza Franciszka Józefa. Równocześnie został członkiem Towarzystwa Politechnicznego oraz współredaktorem Czasopisma Technicznego, rok później został wybrany na dwuletnią kadencję do zarządu głównego. W styczniu 1914 stanął na czele Katedry Budowy Maszyn Dźwigowych na Wydziale Budowy Maszyn, rok później wyjechał wraz z rodziną do Kamieńskiego, gdzie pracował jako konstruktor maszyn dźwigowych i transportowych w tamtejszej Hucie Dnieprowskiej. W 1916 otrzymał funkcję kierownika biura budowy fabryki wagonów, ale po wybuchu rewolucji październikowej powrócił do huty jako kierownika biura technicznego. Był autorem kompletnej dokumentacji technicznej budowy fabryki wagonów, która powstała przy Hucie Dnieprowskiej. Do Lwowa powrócił w lipcu 1919, w Szkole Politechnicznej ponownie zajął wcześniejsze stanowisko. W lipcu 1920 wnioskiem Ministra Przemysłu i Handlu został prezesem Urzędu Patentowego Rzeczypospolitej Polskiej, sprawował do stanowisko do 31 sierpnia 1921. Był również przewodniczącym komisji podnośników przy Polskim Komitecie Normalizacyjnym i członkiem rady technicznej do spraw morskich przy Ministerstwie Przemysłu i Handlu. Po powrocie do Lwowa wykładał budowę maszyn dźwigowych i transportowych, budowę wyciągów przemysłu naftowego oraz prawodawstwo patentowe, w roku akademickim 1922/1923 pełnił funkcję dziekana Wydziału Mechanicznego. Poza pracą dydaktyczną był rzecznikiem patentowym. W kwietniu 1926 zamieszkał w Warszawie, od 9 kwietnia tego roku kierował Katedrą Dźwignic na Wydziale Mechanicznym Politechniki Warszawskiej. W roku akademickim 1930/1931 był delegatem wydziału do senatu akademickiego, od 1931 do 1933 był dziekanem Wydziału Mechanicznego. W 1937 przeszedł na emeryturę, mimo to prowadził wykłady zlecone na Wydziale Mechanicznym i elektrycznym Politechniki Warszawskiej. Po wybuchu II wojny światowej pozostał w Warszawie, od 1942 wykładał w jawnej Państwowej Wyższej Szkole Technicznej. Po powstaniu warszawskim zamieszkał w Łodzi, gdzie po wyzwoleniu należał do organizatorów Katedry Dźwignic Politechniki Łódzkiej, przez dwa lata był też jej kierownikiem. W 1947 zamieszkał w Milanówku, powrócił do pracy na Politechnice Warszawskiej, gdzie od roku akademickiego 1947/1948 do śmierci kierował Katedrą Dźwignic. Zmarł w Milanówku, spoczywa na tamtejszym cmentarzu.

</doc>
<doc id="3184801" url="https://pl.wikipedia.org/wiki?curid=3184801" title="Znicz Pamięci Pokoju">
Znicz Pamięci Pokoju



</doc>
<doc id="3184802" url="https://pl.wikipedia.org/wiki?curid=3184802" title="Zameczna (góra)">
Zameczna (góra)

Zameczna (niem. " Burgberg "), 618 m n.p.m. – wzniesienie w południowo-zachodniej Polsce, w Sudetach Środkowych, w północno-zachodniej Gór Sowich.
Wzniesienie położone na obszarze Parku Krajobrazowego Gór Sowich w północno-zachodniej części Gór Sowich, na północno-zachodniej ich krawędzi około 2,5 km na północ od centrum Kamionek.
Kopulaste wzniesienie o zróżnicowanej rzeźbie i ukształtowaniu oraz stromych zboczach z wyrazistą wydłużoną częścią szczytową. Wznosi się końcowym odcinku w długiego bocznego grzbietu odchodzącego od Wielkiej Sowy w kierunku północno-wschodnim, pomiędzy Kotłem na południowym zachodzie a kończącym, grzbiet Forteczną na północnym wschodzie, który stromo opada do linii sudeckiego uskoku brzeżnego. Wzniesienie wyraźnie wydzielają wykształcone górskie doliny: od północnego zachodu dolina Kłomnicy i Dolina Kamionkowska od południowego –wschodu. Od wzniesienia Kocioł, położonego po zachodniej stronie oddzielone jest małym płytko wciętym siodłem. Wzniesienie zbudowane z prekambryjskich gnejsów i migmatytów. Zbocza wzniesienia pokrywa niewielka warstwa młodszych osadów z okresu zlodowaceń plejstoceńskich. Cała powierzchnia wzniesienia łącznie z partią szczytową porośnięta jest lasem bukowo-świerkowym regla dolnego ze znaczną domieszką brzozy, sosny, jarzębiny i modrzewia. Zachodnim zboczem trawersują liczne drogi leśne, a grzbietem prowadzi ścieżka (miejscami droga) stanowiąca dogodną, nie znakowaną i mało uczęszczaną trasę na Wielką Sowę z Rościszowa i Pieszyc. W przeszłości był to popularny szlak turystyczny. U podnóża wzniesienia, po południowej stronie położona jest miejscowość Kamionki. Położenie wzniesienia, kształt oraz płaski rozciągnięty szczyt czynią wzniesienie rozpoznawalnym w terenie.

</doc>
<doc id="3184803" url="https://pl.wikipedia.org/wiki?curid=3184803" title="Nissan Primera (P11)">
Nissan Primera (P11)

Druga generacja samochodu Nissan Primera zaprezentowana w 1995. Na rynek japoński model trafił z końcem tego samego roku, w Europie w październiku 1996. Do napędu służyły jednostki benzynowe o pojemności od 1.6 do 2.0 l i jeden silnik Diesla. We wrześniu 1997 roku pojawiła się delikatnie zmieniona wersja (P11-120), oraz zadebiutowało nadwozie kombi. We wrześniu 1999 przeprowadzony został głęboki facelifting modelu. Nowa wersja została oznaczona jako P11-144. Podobnie jak w przypadku I generacji, w oparciu o Primerę P11 powstała bardziej luksusowa odmiana modelu pod marką Infiniti - G20 P11. Produkcję drugiej generacji Primery zakończono w czerwcu 2002 roku, wraz z wprowadzeniem trzeciej generacji (P12)
Primera P11 (1996–1997).
Wersje wyposażenia.
Najuboższa wersja wyposażenia, dostępna tylko z nadwoziem typu sedan i silnikiem GA16DE z manualną, pięciobiegową skrzynią biegów. Za dopłatą dostępny ABS i poduszka powietrzna pasażera.
Podstawowa wersja dla nadwozia typu liftback, wersja dostępna również w sedanie. Oferowana z silnikami GA16DE, SR20De i CD20T i manualną, pięciobiegową skrzynią biegów (dla silnika SR20De czterobiegowa skrzynia automatyczna dostępna jako opcja).
W stosunku do wersji LX wzbogacona o zderzaki w kolorze nadwozia z kontrastowym czarnym pasem, listwy boczne (w kolorze czarnym), ręcznie podnoszony fotel kierowcy, tylne zagłówki z regulacją wysokości, oznaczenie wersji wyposażenia na klapie bagażnika, klimatyzację manualną i szersze koła 185/65 R14 86H. W wersji z silnikiem SR20De standardem są tarcze hamulcowe z tyłu.
Delikatnie usportowione wersje, dostępne w obu typach nadwozia, wyposażone wyłącznie w silnik GA16DE (Si) albo SR20De (SRi) z manualną pięciobiegową skrzynią biegów.
W stosunku do wersji GX wzbogacone o lusterka w kolorze nadwozia, tylny spojler, sportowe siedzenia z przodu, regulację oparcia w części lędźwiowej, kieszeń w oparciu fotela, inne zagłówki z przodu i ramkę wskaźników w szarym kolorze. W wersji SRi większe i szersze koła stalowe - 195/60 R15 88V.
Bogatsza wersja wyposażenia dostępna w obu typach nadwozia, wyposażona w silniki GA16DE, SR20De i CD20T z manualną, pięciobiegową skrzynią biegów (skrzynia automatyczna dla silnika SR20De dostępna jako opcja). 
W stosunku do wersji GX wzbogacona o elektrycznie sterowane lusterka w kolorze nadwozia, regulację oparcia w części lędźwiowej, podłokietnik środkowy na tylnej kanapie, elektryczne szyby przednie, zamek sterowany pilotem, podświetlanie schowka na rękawiczki, pokrywę schowka środkowego, oświetlenie z przodu kabiny, dwa dodatkowe głośniki, tylną popielniczkę, uchwyty w podsufitce i regulację podświetlenia przyrządów. 
Najbogatsza wersja wyposażenia. Dostępna zarówno w nadwoziu sedan jak i liftback. Dostępna wyłącznie z silnikiem SR20De i manualną, pięciobiegową skrzynią biegów. Skrzynia automatyczna dostępna jako opcja.
W stosunku do wersji SLX wzbogacona o przednie lampy przeciwmgielne, podgrzewanie lusterek, regulację pracy wycieraczek, zderzaki w kolorze nadwozia bez czarnego pasa, listwy boczne w kolorze nadwozia, koła aluminiowe, chromowane klamki drzwi, ABS, poduszkę powietrzną pasażera, kieszeń w oparciu fotela, elektryczne szyby tylne, wykończenie imitujące drewno, podświetlenie lusterka w ochronie przeciwsłonecznej, komputer pokładowy z termometrem, czujnik niskiego poziomu płynu do spryskiwaczy, czujnik niedomkniętych drzwi i większe koła aluminiowe - 195/60 R15 88V. Opcjonalnie dostępna jest tapicerka skórzana.
Primera P11 Wagon (1997–1999).
Wersje wyposażenia (dane dla sedana i liftbacka).
Najuboższa wersja wyposażenia, dostępna tylko z nadwoziem typu sedan i silnikiem GA16DE z manualną, pięciobiegową skrzynią biegów. W stosunku do wersji LX z 1996 roku wzbogacona o zderzaki w kolorze nadwozia z czarnym pasem, ABS, poduszkę powietrzną pasażera, oznaczenie wersji na klapie bagażnika, szersze koła 185/65 R15 88H i tylne hamulce tarczowe. Za dopłatą dostępne boczne poduszki powietrzne.
Podstawowa wersja dla nadwozia typu liftback, wersja dostępna również w sedanie. Oferowana z silnikami GA16DE, SR20De i CD20T i manualną, pięciobiegową skrzynią biegów (dla silnika SR20De czterobiegowa skrzynia automatyczna dostępna jako opcja).
W stosunku do wersji GX z 1996 roku wzbogacona o ABS, poduszkę powietrzną pasażera, pokrywę schowka środkowego, miejsca na kubek w konsoli środkowej, tylną popielniczkę, uchwyty w podsufitce, klimatyzację manualną, inne koła 185/65 R15 88H i tylne hamulce tarczowe. Za dopłatą dostępne boczne poduszki powietrzne.
Delikatnie usportowiona wersja, dostępna w obu typach nadwozia, wyposażona wyłącznie w silnik GA16DE z manualną pięciobiegową skrzynią biegów.
W stosunku do wersji Si z 1996 roku wzbogacona o ABS, poduszkę powietrzną pasażera, pokrywę schowka środkowego, miejsca na kubek w konsoli środkowej, tylną popielniczkę, uchwyty w podsufitce, koła 185/65 R15 88H i tylne hamulce tarczowe w standardzie. Za dopłatą dostępne boczne poduszki powietrzne.
Odpowiednik wersji Si, wyposażony wyłącznie w silnik SR20De z manualną pięciobiegową skrzynią biegów. Tym razem cechuje go wyraźnie bogatsze wyposażenie w porównaniu do wersji Si z silnikiem GA16DE.
W stosunku do wersji SRi z 1996 roku wzbogacony o elektrycznie sterowane lusterka w kolorze nadwozia, podgrzewanie lusterek, zderzaki w kolorze nadwozia bez czarnego pasa, klamki w kolorze nadwozia, ABS, koło kierownicy obszyte skórą, poduszkę powietrzną pasażera, pokrywę schowka środkowego, miejsca na kubek w konsoli środkowej, tylną popielniczkę, dźwignię zmiany biegów obszytą skórą, uchwyty w podsufitce, termometr, regulację podświetlenia przyrządów, czujnik niskiego poziomu płynu do spryskiwaczy, czujnik niedomkniętych drzwi i zmodyfikowaną charakterystykę zawieszenia. Za dopłatą dostępne boczne poduszki powietrzne.
Bogatsza wersja wyposażenia dostępna w obu typach nadwozia, wyposażona w silniki GA16DE, SR20De i CD20T z manualną, pięciobiegową skrzynią biegów (skrzynia automatyczna dla silnika SR20De dostępna jako opcja). 
W stosunku do wersji SLX z 1996 roku wzbogacona o podgrzewanie lusterek, zderzaki w kolorze nadwozia bez czarnego pasa, klamki w kolorze nadwozia, ABS, poduszkę powietrzną pasażera, miejsca na kubek w konsoli środkowej, koła 185/65 R15 88H i tylne hamulce tarczowe w standardzie. Za dopłatą dostępne boczne poduszki powietrzne.
Najbogatsza niesportowa wersja wyposażenia. Dostępna zarówno w nadwoziu sedan jak i liftback. Dostępna wyłącznie z silnikiem SR20De i manualną, pięciobiegową skrzynią biegów. Skrzynia automatyczna dostępna jako opcja.
W stosunku do wersji SE z 1996 roku wzbogacona o koło kierownicy obszyte skórą, boczne poduszki powietrzne, miejsca na kubek w konsoli środkowej i dźwignię zmiany biegów obszytą skórą.
Bardzo bogato wyposażona wersja sportowa, oferowana w nadwoziu sedan i liftback, wyłącznie z silnikiem SR20DEH z manualną, pięciobiegową skrzynią biegów. Zadebiutowała w 1997 roku.
Jako jedyna oferowała m.in. spojlery na obu zderzakach i po bokach nadwozia, specjalną tapicerkę GT, czy szare tarcze zegarów. 

</doc>
<doc id="3184807" url="https://pl.wikipedia.org/wiki?curid=3184807" title="Jamne (potok)">
Jamne (potok)

Jamne – potok, dopływ rzeki Ochotnicy w Gorcach. Ma długość 6 km i średni spadek 67 m/km.
Źródła potoku położone są na południowych stokach grzbietu łączącego Gorc z Przysłopem, najwyższe z nich są na wysokości około 1080 m n.p.m. Potok spływa w kierunku południowym (z odchyleniem na wschód) głęboką doliną, pomiędzy dwoma grzbietami. Od wschodniej strony jest to grzbiet Jaworzynki Gorcowskiej zwanej też Piorunowcem, od zachodniej południowy grzbiet Przysłopu. Z obydwu tych grzbietów spływają do Jamnego niewielkie potoki. Największy z nich to lewobrzeżny Potok Pierdułowski spływający spod Jaworzynki Gorcowskiej. W Ochotnicy Górnej potok Jamne uchodzi do Ochotnicy jako jej lewy dopływ. Następuje to na wysokości ok. 600 m n.p.m. Zaraz powyżej ujścia potoku jego koryto przekracza mostem główna droga przez Ochotnicę. Odchodzi od niej boczna droga w górę, wzdłuż biegu potoku Jamne.
Cała zlewnia potoku Jamne znajduje się w Ochotnicy Górnej w województwie małopolskim, w powiecie nowotarskim, w gminie Ochotnica Dolna. W dolinie potoku i na obydwu jej zboczach rozłożyły się przysiółki tej wsi: Jamne, Sołtysówka i Skałka. Dolną częścią doliny potoku Jamne prowadzi znakowany szlak turystyczny.
W dolinie potoku Jamne stwierdzono występuje rzadkiego w Polsce gatunku rośliny – widlicza Isslera.

</doc>
<doc id="3184809" url="https://pl.wikipedia.org/wiki?curid=3184809" title="Feliks Olko">
Feliks Olko

Feliks Olko (przybrane nazwisko "Jan Kotlicki") (ur. 8 lipca 1908 w Czemiernikach lub Wygnanowie, zm. 13 kwietnia 1981 w Warszawie) – polski działacz komunistyczny, oficer aparatu bezpieczeństwa i Milicji Obywatelskiej.
Życiorys.
Pochodził z chłopskiej rodziny. Był synem Józefa i Anieli, skończył 4 klasy szkoły podstawowej, z zawodu był szewcem. Działał w KZMP i KPP. Od 1928 odbywał służbę wojskową w Centrum Wyszkolenia Piechoty w Rembertowie. Był członkiem Wydziału Wojskowego KC KPP, w 1933 wysłany do ZSRR, gdzie jednak po przekroczeniu granicy został aresztowany pod fałszywym zarzutem szpiegostwa i skazany na 10 lat łagrów.
Zwolniony z łagru w 1944, funkcjonariuszem aparatu bezpieczeństwa PRL został 27 października 1944. Początkowo był wywiadowcą PUBP w Białej Podlaskiej, 28 kwietnia 1945 został p.o. kierownika tego urzędu. 20 sierpnia 1945 przeniesiony na stanowisko szefa PUBP w Chełmie. Opracował plany rozbicia trzech oddziałów antykomunistycznego podziemia i osobiście kierował akcjami UB rozbijającymi te oddziały. W 1946 ukarany dwutygodniowym aresztem domowym i przeniesieniem na inny teren za niedostarczenie opieki lekarskiej rannemu, który wskutek tego zmarł.
4 kwietnia 1946 przekazany do dyspozycji kierownika Wojewódzkiego Urzędu Bezpieczeństwa Publicznego we Wrocławiu, następnie mianowany szefem PUBP w Kłodzku. Od lutego 1948 inspektor w kierownictwie WUBP we Wrocławiu, od 15 września 1949 p.o. naczelnika Wydziału V w tym urzędzie. Od 6 lutego 1950 do 5 kwietnia 1951 zastępca szefa WUBP we Wrocławiu. Zawieszony w czynnościach służbowych i 30 czerwca 1951 zwolniony z UB za zatajenie faktu skazania i uwięzienia w ZSRR.
Ponownie przyjęty do służby w bezpiece 15 września 1956, został starszym inspektorem w kierownictwie Departamentu III KdsBP. Od 8 grudnia 1956 dyrektor Biura ds. Przeszkolenia i Zatrudnienia MSW, 1 lutego 1958 został kierownikiem Samodzielnej Sekcji Mobilizacyjno-Ewidencyjnej Departamentu Kadr i Szkolenia MSW, od 1 sierpnia 1958 starszy inspektor tej sekcji, od 1 marca 1959 naczelnik Wydziału VI Ewidencyjno-Wojskowego Departamentu Kadr i Szkolenia. 1 września 1959 – 10 lutego 1962 II zastępca komendanta wojewódzkiego MO w Warszawie ds. SB.
Następnie przekazany do dyspozycji dyrektora Departamentu Kadr i Szkolenia MSW, 24 I 1963 został starszym inspektorem do zleceń specjalnych w kierownictwie tego Departamentu. Zwolniony ze służby 11 marca 1964. Od marca do grudnia 1962 członek Delegacji Polskiej do Międzynarodowej Komisji Nadzoru i Kontroli w Laosie. Został pochowany na wojskowych Powązkach (kwatera D37-6-8). 
Odznaczenia.
Był odznaczony m.in. Srebrnym Krzyżem Zasługi (1946), Krzyżem Kawalerskim Orderu Odrodzenia Polski i Odznaką „10 Lat w Służbie Narodu”.

</doc>
<doc id="3184810" url="https://pl.wikipedia.org/wiki?curid=3184810" title="FC Torinese">
FC Torinese

Football Club Torinese – włoski klub piłkarski z siedzibą w Turynie.
Historia.
FC Torinese (niektóre źródła podają Foot-Ball Club Torinese) został założony w 1894 roku w Turynie, a rozpadł się w 1906 roku. Był jednym z najsilniejszych klubów włoskiego futbolu w tamtym czasie i uczestniczył w pierwszych mistrzostwach Włoch w 1898 roku. Piłkarze na tę okazję ubrane były w koszulki o jednolitych czarno-złotych paskach pionowych, jakie zażyczył sobie jej pierwszy prezes markiz Alfonso Ferrero di Ventimiglia. W półfinale zespół przegrał 0:1 z Internazionale Torino, a w 1900 przegrał w finale z Genoa CFC – 0:1.
W 1900 roku odbyła się fuzja z miejscowym rywalem Internazionale Torino, klubem założonym w 1891 roku, po czym zatrzymał swoją nazwę. W 1904 zespół po raz ostatni uczestniczył w rozgrywkach o tytuł mistrzowski Włoch, ale przegrał w rundzie pierwszej 0:1 z Juventusem. W 1905 w eliminacjach Piemontu FC Torinese, początkowo zgłosił się do turnieju, a następnie wycofał się, pozostawiając awans do następnej rundy Juventusowi.
3 grudnia 1906 roku, po przejściu kilku byłych członków Juventusu na czele z kapitanem Alfredem Dickem, odbyła się fuzja z Torino FC, a Torinese przestał istnieć.
Przez kilka lat w klubie występował przyszły trenerem narodowej reprezentacji Vittorio Pozzo.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2013).
Stadion.
Klub rozgrywał swoje mecze domowe na stadionie Stadio Motovelodromo Umberto I w Turynie, który może pomieścić 15,000 widzów.

</doc>
<doc id="3184811" url="https://pl.wikipedia.org/wiki?curid=3184811" title="Leopold Głuski">
Leopold Głuski

Leopold Głuski (ur. 27 czerwca 1923, zm. 10 czerwca 2014) – polski działacz podziemia niepodległościowego w czasie II wojny światowej, podpułkownik WP w stanie spoczynku, kawaler Orderu Wojennego Virtuti Militari, wieloletni pracownik służby zdrowia.
Był jednym z pierwszych powojennych absolwentów szczecińskiego Gimnazjum i Liceum im. Marii Konopnickiej przy ul. Mickiewicza 16, które ukończyła także jego późniejsza żona Walentyna Głuska. Zmarł 10 czerwca 2014 r., i został pochowany 16 czerwca na Cmentarzu Centralnym w Szczecinie.

</doc>
<doc id="3184812" url="https://pl.wikipedia.org/wiki?curid=3184812" title="FBC Torinese">
FBC Torinese



</doc>
<doc id="3184813" url="https://pl.wikipedia.org/wiki?curid=3184813" title="F.C. Torinese">
F.C. Torinese



</doc>
<doc id="3184814" url="https://pl.wikipedia.org/wiki?curid=3184814" title="Igor Corman">
Igor Corman

Igor Corman (ur. 17 grudnia 1969 w Ciulucani w rejonie Telenești) – mołdawski polityk, historyk i dyplomata, były przewodniczący Parlamentu Republiki Mołdawii.
Życiorys.
W 1990 ukończył historię na Państwowym Uniwersytecie Mołdawskim w Kiszyniowie. Kształcił się następnie na wydziale historii Uniwersytetu Aleksandra Jana Cuzy w Jassach, uzyskał stopień doktora. W 1995 rozpoczął pracę w mołdawskim Ministerstwie Spraw Zagranicznych jako urzędnik wydziału analiz politycznych i planowania. Od 1997 zatrudniony w ambasadzie Mołdawii w Niemczech, był kolejno trzecim, drugim i pierwszym sekretarzem placówki ds. politycznych, a także "chargé d'affaires ad interim". Po powrocie do kraju w latach 2001–2003 zajmował stanowisko dyrektora generalnego MSZ ds. Europy i Ameryki Północnej. Następnie od 2004 do 2009 pełnił funkcję ambasadora w Niemczech, będąc również akredytowanym w Danii.
W 2009 dołączył do nowo utworzonej Demokratycznej Partii Mołdawii, w lipcu tegoż roku został wybrany na posła do mołdawskiego parlamentu. Uzyskał reelekcję w kolejnych wyborach w 2010. W trakcie kadencji, 30 maja 2013, wybrano go na urząd przewodniczącego Parlamentu Republiki Mołdawii. Pełnił tę funkcję do końca kadencji, uzyskując również z ramienia demokratów parlamentarną reelekcję w 2014.

</doc>
<doc id="3184815" url="https://pl.wikipedia.org/wiki?curid=3184815" title="Iwan Antanowicz">
Iwan Antanowicz

Iwan Iwanawicz Antanowicz (, , "Iwan Iwanowicz Antonowicz"; ur. 3 kwietnia 1937 w Domaszach w gminie Darewo) – radziecki, białoruski i rosyjski językoznawca, filozof, wykładowca i polityk, w latach 1995–1997 zastępca ministra, a w latach 1997–1998 minister spraw zagranicznych Republiki Białorusi. Posiada obywatelstwo Białorusi i Rosji, oceniany jako polityk powiązany z Federacją Rosyjską. Doktor nauk filozoficznych (odpowiednik polskiego stopnia doktora habilitowanego), profesor; zajmuje się badaniem historii filozofii społecznej, socjologii, teorii polityki.
Życiorys.
Młodość i działalność w Związku Radzieckim.
Urodził się 3 kwietnia 1937 roku we wsi Domasze, w gminie Darewo powiatu baranowickiego województwa nowogródzkiego II Rzeczypospolitej. W 1960 roku ukończył Miński Państwowy Instytut Pedagogiczny Języków Obcych, uzyskując wykształcenie tłumacza. W 1973 roku uzyskał stopień doktora nauk filozoficznych (odpowiednik polskiego stopnia doktora habilitowanego). W 1977 roku otrzymał tytuł profesora. W latach 1959–1960 pracował w Instytucie Filozofii i Prawa Akademii Nauk Białoruskiej SRR, w Białoruskiej Encyklopedii Radzieckiej. Był pracownikiem Sekretariatu ONZ, stałym przedstawicielem Białoruskiej SRR w UNESCO. Od 1967 roku należał do Komunistycznej Partii Związku Radzieckiego (KPZR). W latach 1977–1987 oddelegowany był do pracy partyjnej. Od 1979 roku pełnił funkcję szefa Wydziału Kultury Komitetu Centralnego Komunistycznej Partii Białorusi. W latach 1980–1985 był deputowanym do Rady Najwyższej Białoruskiej SRR X kadencji. Od 1987 roku pracował jako prorektor Akademii Nauk Społecznych przy KC KPZR. W latach 1990–1991 pełnił funkcję sekretarza i członka Biura Politycznego Komitetu Centralnego Komunistycznej Partii Rosyjskiej FSRR.
Działalność w niepodległej Białorusi.
Po rozpadzie ZSRR i zakazie działalności KPZR Iwan Antanowicz wrócił na Białoruś. W latach 1993–1995 pracował jako dyrektor Białoruskiego Naukowo-Technicznego Instytutu Informacji i Prognozowania. Wchodził w skład gremium kierowniczego białorusko-amerykańskiej spółki Międzynarodowa Izba Informacyjna. W czasie kampanii wyborczej poprzedzającej wybory prezydenckie w 1994 roku był aktywnym członkiem sztabu premiera Wiaczasłaua Kiebicza i występował przeciwko jego kontrkandydatowi Alaksandrowi Łukaszence. 7 czerwca 1994 roku w czasie audycji w białoruskim radiu oskarżył Łukaszenkę o nacjonalizm, argumentując, że ten rzekomo wystąpił kiedyś w języku białoruskim. Zdaniem politologa Andreja Lachowicza tego rodzaju ataki medialne były mało profesjonalne i przynosiły skutek odwrotny od zamierzonego.
Mimo to, 18 września 1995 roku prezydent Łukaszenka mianował Antanowicza zastępcą ministra spraw zagranicznych Białorusi. Od 13 stycznia 1997 do 4 grudnia 1998 roku pełnił funkcję ministra spraw zagranicznych Białorusi. Będąc na tym stanowisku, w 1997 roku starał się usprawiedliwić w oczach społeczności międzynarodowej stanowisko Białorusi w sprawie aresztowania grupy dziennikarzy rosyjskiej stacji telewizyjnej ORT. W 1998 roku sprzyjał rozwiązaniu konfliktu wokół osiedla letniskowego Drozdy. Po przejściu w stan spoczynku pracował jako wykładowca w Białoruskim Uniwersytecie Kultury. Następnie wyjechał do Federacji Rosyjskiej.
Poglądy.
Iwan Antanowicz określa się mianem komunisty i podkreśla, że nigdy nie należał do żadnej innej partii politycznej.
Jego zdaniem tylko dwa państwa „naprawdę” brały udział w II wojnie światowej – ZSRR i Stany Zjednoczone. Pierwszy z tych krajów miał walczyć na kontynencie, a drugi – na Oceanie Spokojnym. Antanowicz bardzo pozytywnie ocenił świat dwubiegunowy z czasów zimnej wojny. Jego zdaniem panujący wówczas porządek zabezpieczał Ziemię przed wojną jądrową, a oba ówczesne supermocarstwa chciały uniknąć „niepotrzebnych ofiar”. Rozpad ZSRR Antanowicz ocenił jako tragedię i klęskę Wschodu, przy czym jego zdaniem Zachód również nie odniósł zwycięstwa. Antanowicz ma jednoznaczne negatywne zdanie o prezydencie ZSRR Michaile Gorbaczowie (którego nazywa oszustem) i prezydencie Federacji Rosyjskiej Borysie Jelcynie (którego nazywa pijakiem). Jego zdaniem ci dwaj politycy doprowadzili do upadku Związku Radzieckiego.
Iwan Antanowicz negatywnie ocenia sytuację Unii Europejskiej. Jego zdaniem Niemcy podporządkowały pozostałych członków i celowo wprowadzają ich w spiralę długów, czego przykładem jest Grecja. Antanowicz ma nieprzychylny stosunek do kanclerz Niemiec Angeli Merkel, którą nazywa „łachudrą”. Jego zdaniem kraje byłego bloku wschodniego, które wybrały drogę integracji z Unią Europejską, poniosły klęskę gospodarczą i polityczną. Według niego mają one bardzo niewielką suwerenność i w drugiej dekadzie XXI wieku żadne z nich nie zdołało osiągnąć poziomu rozwoju gospodarczego z roku 1991. Jako przykład podał Estonię, gdzie rzekomo „sytuacja wygląda jak tuż po wojnie”. Zdaniem Antonaua Europę z kryzysu może wyprowadzić tylko bardzo mocny autorytaryzm.
Antanowicz pozytywnie ocenił okres historii Białoruskiej SRR od 1945 do 1990 roku. Według niego republika rozwijała się wówczas na równi z przodującymi krajami Europy, powstawały w niej uniwersytety, laboratoria, teatry. Określił Białoruś mianem „radzieckiego projektu”. Jego zdaniem współczesna, niepodległa Białoruś jest politycznie i gospodarczo najbardziej konsekwentna wśród krajów byłego ZSRR. Antanowicz nie jest jednak zwolennikiem realizacji w niej socjalistycznego modelu rozwoju. Według niego Białoruś znajduje się w stanie poważnej zależności gospodarczej od Federacji Rosyjskiej, lecz zachowuje pełną suwerenność polityczną. Antanowicz uważa, że język polski jest na Białorusi obcy i nie należy dopuszczać do jego rozprzestrzeniania się. Potępił m.in. obecność napisów po polsku w Kościele św. Szymona i św. Heleny w Mińsku. Nie ma jednak nic przeciwko temu, by na Białorusi używane były języki rosyjski, białoruski i „żydowski”. Antanowicz uważa również, że kraju na miejsce „agresywne propagowanie katolicyzmu”.
Według Antanowicza aneksja Krymu przez Federację Rosyjską była aktem zemsty na Zachodzie za oderwanie Kosowa od Serbii. Wojnę na Donbasie ocenia z kolei jako rezultat „ucisku rasowo-etnicznego” dokonywanego na miejscowej ludności. Antanowicz ocenia, że Ukraina i Rosja znalazłyby wyjście z kryzysu, ale nie chcą do tego dopuścić Stany Zjednoczone. To ostatnie państwo zdaniem Antanowicza rządzone jest nie przez prezydenta, lecz przez grupy masonów.
Oceny.
W opinii politologa Piotra Natczyka wyznaczenie Iwana Antanowicza, który na początku lat 90. był sekretarzem Komunistycznej Partii Rosji, na stanowisko ministra spraw zagranicznych, było dowodem na umocnienie się w tamtym okresie czynnika rosyjskiego w białoruskiej polityce. Natczyk zwrócił uwagę, że jednocześnie z Antanowiczem mianowany został na różne stanowiska cały szereg zwolenników ścisłych więzi Białorusi z Federacją Rosyjską. Ponadto tego rodzaju zmiany kadrowe miały świadczyć o potrzebie Łukaszenki zabezpieczenia propagandowego jego polityki wschodniej.
Prace.
Iwan Antanowicz zajmuje się badaniem historii filozofii społecznej, socjologii, teorii polityki. Jest autorem publikacji:
Życie prywatne.
Iwan Antanowicz jest żonaty, ma córkę. Posiada obywatelstwa Białorusi i Rosji. Twierdzi, że przyjaźnił się z białoruskim pisarzem Wasilem Bykauem, z którym prowadził korespondencję. Odmawia jednak opublikowania jej treści. Poza znajomością języków rosyjskiego i białoruskiego doskonale włada też trzema językami obcymi, m.in. angielskim.

</doc>
<doc id="3184817" url="https://pl.wikipedia.org/wiki?curid=3184817" title="Kocioł (Góry Sowie)">
Kocioł (Góry Sowie)

Kocioł (niem. "Kesselberg"), 617 m n.p.m. – wzniesienie w południowo-zachodniej Polsce, w Sudetach Środkowych, w Górach Sowich.
Wzniesienie położone na obszarze Parku Krajobrazowego Gór Sowich w północno-zachodniej części Gór Sowich, na północno-zachodniej ich krawędzi około 2,5 km na północ od centrum Kamionek.
Kopulaste wzniesienie o zróżnicowanej rzeźbie i ukształtowaniu oraz stromych zboczach z wyrazistą częścią szczytową. Wznosi się w końcowym odcinku długiego bocznego grzbietu odchodzącego od Wielkiej Sowy w kierunku północno-wschodnim, pomiędzy Zameczną na wschodzie a kończącym, grzbiet Forteczną na północnym wschodzie, który stromo opada do linii sudeckiego uskoku brzeżnego.
Wzniesienie wyraźnie wydzielają wykształcone górskie doliny: od północnego zachodu dolina Kłomnicy i Dolina Kamionkowska od południowego wschodu. Od bliźniaczego wzniesienia Zameczna, położonego ok. 350m. po wschodniej stronie oddzielone jest małym płytkim siodłem. Wzniesienie zbudowane z prekambryjskich gnejsów i migmatytów. Zbocza wzniesienia pokrywa niewielka warstwa młodszych osadów z okresu zlodowaceń plejstoceńskich. Cała powierzchnia wzniesienia łącznie z partią szczytową porośnięta jest lasem bukowo-świerkowym regla dolnego ze znaczną domieszką brzozy, sosny, jarzębiny i modrzewia. Zachodnim zboczem trawersują liczne drogi leśne, a grzbietem prowadzi ścieżka stanowiąca nie znakowaną i mało uczęszczaną trasę na Wielką Sowę z Rościszowa i Pieszyc. U zachodniego podnóża wzniesienia, położona jest miejscowość Lasocin. Położenie wzniesienia, kształt oraz kopulasty szczyt czynią wzniesienie rozpoznawalnym w terenie.

</doc>
<doc id="3184819" url="https://pl.wikipedia.org/wiki?curid=3184819" title="Pojazd kolejowy specjalny">
Pojazd kolejowy specjalny

Pojazd kolejowy specjalny – pojazd kolejowy przeznaczony do utrzymania, naprawy lub budowy infrastruktury kolejowej, lub przeznaczony do prowadzenia działań ratowniczych. 

</doc>
<doc id="3184821" url="https://pl.wikipedia.org/wiki?curid=3184821" title="Maksymilian Goldberg">
Maksymilian Goldberg

Maksymilian Goldberg (ur. 25 grudnia 1895 w Warszawie, zm. 12 sierpnia 1942 tamże) – polski architekt pochodzenia żydowskiego.
Życiorys.
Studiował architekturę we Lwowie (1912–1914) i Warszawie (od 1916), gdzie w 1922 uzyskał dyplom z architektury monumentalnej. Od 1916 pracownik Towarzystwa Opieki nad Zabytkami Przeszłości. Współzałożyciel Stowarzyszenia Architektów Polskich. Często współpracował z Hipolitem Rutkowskim. Jego projekty noszą cechy stylu zwanego funkcjonalizmem. Był kuzynem pisarki Ireny Krzywickiej, dla której zaprojektował tzw. "Szklany Dom" w Podkowie Leśnej.
Współautor (wraz z Hipolitem Rutkowskim) budynku Domu Prasy (drukarnia i siedziba redakcji koncernu prasowego Dom Prasy S.A.), zrealizowanego w latach 1927–1929 z wykorzystaniem istniejącej zabudowy kompleksu fabryki Towarzystwa Akcyjnego Warszawskiej Fabryki Dywanów, uważanego w momencie powstania za jedną z najciekawszych realizacji polskiej architektury nowoczesnej. Autor lub współautor domów przy ul. Marszałkowskiej 8 oraz 56, Sandomierskiej 7, Skolimowskiej 6 i Narbutta 1, a także przebudowy w latach 1925–1927 Dworku Grochowskiego.
Do jego dorobku należą także zrealizowane na warszawskiej Saskiej Kępie:
Wśród jego projektów zrealizowanych poza Warszawą były m.in. willa Ireny Krzywickiej w Podkowie Leśnej, dom Muhsamów we Włocławku, urząd pocztowy we Włocławku i Baranowiczach oraz przebudowa fabryki mgr Klawe w Drwalewie.
Był przewodniczącym komitetu redakcyjnego czasopisma „Architektura i Budownictwo”. Autor licznych artykułów w prasie fachowej.
Zginął w getcie warszawskim.
Upamiętnienie.
W sierpniu 2013 Rada m.st. Warszawy przyjęła uchwałę dotyczącą dębu stojącego przed gmachem przy ul. Styki 22, zaprojektowanym przez Maksymiliana Goldberga. Drzewo ustanowiono pomnikiem przyrody i nadano mu imię: "Dąb Maksymiliana Goldberga".

</doc>
<doc id="3184827" url="https://pl.wikipedia.org/wiki?curid=3184827" title="Tadeusz Kamiński (ekonomista)">
Tadeusz Kamiński (ekonomista)

Tadeusz Grzegorz Kamiński (ur. 11 marca 1931, zm. 11 czerwca 2014) – polski specjalista w zakresie ekonomii i zarządzania, prof. dr hab. i prorektor Akademii Finansów i Biznesu Vistula w Warszawie, prof. dr hab. Wyższej Szkoły Mazowieckiej w Warszawie oraz dyrektor Instytutu Finansów (obecnie Akademia Finansów w Warszawie).

</doc>
<doc id="3184828" url="https://pl.wikipedia.org/wiki?curid=3184828" title="Kościół św. Jadwigi w Legnickim Polu">
Kościół św. Jadwigi w Legnickim Polu



</doc>
<doc id="3184829" url="https://pl.wikipedia.org/wiki?curid=3184829" title="Kościół Matki Boskiej Królowej Męczenników w Bydgoszczy">
Kościół Matki Boskiej Królowej Męczenników w Bydgoszczy



</doc>
<doc id="3184831" url="https://pl.wikipedia.org/wiki?curid=3184831" title="Przedsiębiorstwo Eksploatacji Rurociągów Naftowych „Przyjaźń”">
Przedsiębiorstwo Eksploatacji Rurociągów Naftowych „Przyjaźń”



</doc>
