<doc id="3184833" url="https://pl.wikipedia.org/wiki?curid=3184833" title="Bitwa o Buna-Gona">
Bitwa o Buna-Gona

Bitwa o Buna-Gona – jeden z najważniejszych epizodów walk na Nowej Gwinei podczas II wojny światowej na Pacyfiku. Krwawe zmagania trwające od połowy listopada 1942 niemal do końca stycznia 1943 roku zakończyły się zwycięstwem aliantów, ale zwycięstwo to zostało okupione znacznie większymi stratami niż lepiej znane opinii publicznej walki o Guadalcanal. W rezultacie klęsk pod Buna-Gona i na Guadalcanalu, Japończycy nie byli w stanie zrealizować swego planu zablokowania Australii i przecięcia jej szlaków komunikacyjnych ze Stanami Zjednoczonymi i musieli przejść na wszystkich frontach walk na południowo-zachodnim Pacyfiku do obrony.
Tło konfliktu.
Po przegraniu przez Japończyków bitwy na Morzu Koralowym, co uniemożliwiło im szybkie zajęcie Portu Moresby desantem, ich siły wylądowały 21 lipca 1942 roku na północnym wybrzeżu Nowej Gwinei i ustanowiły kilka przyczółków w pobliżu wiosek Buna, Sanananda i Gona, skąd ruszyły szlakiem Kokoda, wiodącym przez wysokie na 4000 m pasmo górskie Owena Stanleya w nadziei zdobycia Portu Moresby od strony lądu. Niewielkie siły australijskie, jakie Japończycy napotkali na szlaku, toczyły przez dwa miesiące ciężkie walki obronne, spychane krok za krokiem przez lepiej przygotowanych do walk w dżungli Japończyków. W chwili, gdy linia frontu znajdowała się zaledwie 48 km od Port Moresby, siły japońskie stanowiły już tylko 20% początkowych stanów. Reszta zginęła, odniosła rany lub została powalona przez choroby. Opieki medycznej w zasadzie nie było, a nawet najzdrowsi cierpieli z głodu. Mimo to generał-porucznik Tomitarō Horii za wszelką cenę chciał zdobyć Port Moresby.
Wycieńczeni, ale zdeterminowani żołnierze japońscy zatrzymali się 17 września na szczytach tuż przed grzbietem pasma Imita, skąd widzieli światła Portu Moresby i gdzie oczekiwali na obiecane zaopatrzenie i posiłki. Generał Horii był zdruzgotany, gdy dowiedział się, że ma wycofać swych ludzi na północ, by Cesarska Armia Japońska mogła zgromadzić wszelkie możliwe siły do pokonania nieprzyjaciela na Guadalcanalu.
29 września Australijczycy podjęli pościg za uchodzącymi Japończykami tocząc na wąskiej, błotnistej ścieżce zacięte boje z ariergardą japońską. Japończycy zdołali przygotować umocnioną linię obronną na brzegu Eora Creek, ale po kilku dniach zostawili pozycje chorym i rannym, podczas gdy reszta spiesznie oddaliła się w stronę wybrzeża, porzucając cięższą broń, skrzynie z amunicją, słowem wszystko, co mogło opóźnić odwrót. Oddziały australijskie z łatwością pokonały nie w pełni sprawnych obrońców i kontynuowały pościg, dopóki nie natrafiły na dobrze przygotowane stanowiska przyczółka Buna-Gona.
Tymczasem na przełomie sierpnia i września 1942 roku inne siły australijskie w bitwie o zatokę Milne pokonały Japończyków, którzy próbowali zdobyć strategicznie ważny port i lotnisko na południowo-wschodnim krańcu Nowej Gwinei. Po raz pierwszy w walkach lądowych wojny na Pacyfiku aliantom udało się uniemożliwić Japończykom osiągnięcie zamierzonego przez nich celu.
Sceneria i przygotowania.
Scena przyszłej bitwy wokół Buna-Gona to bagnista równina. Położona pomiędzy brzegiem morza a podnóżami gór Owena Stanleya rozciąga się na szerokość około 12 km, przy czym nigdzie nie sięga wyżej niż 3 m n.p.m., a lotnisko pod Buną leży na wysokości 1 m n.p.m. Główny ciek wodny regionu, rzeka Girua, szeroka na 7-20 m u stóp wzniesień, niewiele dalej płynie przez rozległe bagna, gdzie rozpada się na szereg odnóg, tworzących deltę sięgającą od przylądka Sanananda na północy po wioskę Buna na południu. Między dwoma z tych odnóg, Entrance Creek i Simemi Creek, leżą bagna nie do przebycia. Wokół rozciąga się gęsta dżungla, w delcie i wzdłuż wybrzeży rozciągają się lasy namorzynowe. Krajobraz uzupełniają zagajniki palm kokosowych sięgających 40 m wysokości, zaś otwarte przestrzenie porastają wysokie na 2-3 m trawy kunai o ostrych jak brzytwa krawędziach. Średnia temperatura powietrza wynosi 35 °C, a wilgotność przekracza 85%. Opady deszczu to 250 mm dziennie.
Widoczność w takim terenie była bardzo ograniczona. Żołnierz siedzący w okopie poza bezpośrednim otoczeniem nie widział właściwie nic, a stojący – i narażający się tym samym na strzał snajpera – nie dalej niż 25 m. Grunt, nawet tam gdzie nie było bagna, nasiąknięty był wodą. Przejść można było jedynie kilkoma wyżej położonymi ścieżkami, jakie wydeptali krajowcy, ale i one były niemal zawsze błotniste. Japończycy w takich właśnie miejscach pobudowali swe zamaskowane bunkry trzymające pod ogniem dojście z każdego kierunku. Żaden pojazd nie mógł tamtędy przejechać. Dżungla, zarośla, bagna i rzeki powodowały, że oskrzydlenie japońskich pozycji było niemożliwe. W tym klimacie z łatwością szerzyły się malaria, denga, tyfus i dyzenteria, nie mówiąc już o lżejszych schorzeniach jak owrzodzenia stóp i pachwin, czy grzybice.
Japończycy.
Wojskami japońskimi dowodził generał-major Kensaku Oda, następca gen. Tomitarō Horii’ego, który utonął w rzece Kumusi podczas odwrotu szlakiem Kokoda po nieudanej próbie zdobycia Port Moresby.
Obrona przyczółka Buna-Gona opierała się na trzech rejonach umocnionych: najdalej na północ wysunięty był odcinek od przylądka Wye po misję w Gona (dowódca mjr Tsume Yamamoto). W centrum, wokół przylądka Sanananda, powstały umocnienia, których przedłużeniem były stanowiska ogniowe na szlaku wiodącym z wioski Soputa (dowódca płk Yosuke Yokoyama, który był jednocześnie dowódcą całości). Trzecie i największe fortyfikacje rozciągały się od półwyspu Endaiadere w pobliżu plantacji Duropa aż do wioski Buna. Obejmowały misyjne i rządowe zabudowania w Bunie oraz lotnisko, które zostało przez Japończyków rozbudowane, a pas startowy przedłużony (dowódcą obrony odcinka był kpt. Yoshitatsu Yasuda). Cały front obrony japońskiej miał niecałe 10 km długości i zaledwie 1200 m głębokości. Rejony umocnione były wprawdzie odseparowane od siebie, lecz łączność między nimi i liniami zaopatrzenia była – przynajmniej na początku – dobra. Początkowo Japończycy utrzymywali kontakt nawet z Rabaulem, skąd otrzymywali zaopatrzenie i uzupełnienia oraz gdzie odsyłali, na pokładach jednostek nawodnych, a pod koniec już tylko podwodnych, swoich rannych. Alianci potrzebowali aż dwóch miesięcy, by ostatecznie przeciąć tę linię komunikacji.
Garnizon japoński był mieszaniną oddziałów armii i marynarki. Na samym początku liczyły łącznie około 5500 ludzi. Na lewym skrzydle na aliantów czekały w misji Gona dwa bataliony 41 Regimentu Piechoty oraz elementy 144 Regimentu Piechoty i 15 Regimentu Inżynieryjnego, które zajmowały umocnione pozycje wzdłuż drogi Soputa-Sanananda i szlaku ku przylądkowi Killerton. Prawego skrzydła, gdzie znajdowały się zabudowania wioski Buna i stary pas startowy, broniły 3 Batalion 41 Regimentu Piechoty, dywizyjny oddział kawalerii i 47 Batalion Artylerii Przeciwlotniczej z ośmioma działami 75 mm. Prócz tych oddziałów było tam także około 500 żołnierzy piechoty morskiej z 5 Specjalnego Oddziału Desantowego „Yokosuka” i 5 Specjalnego Oddziału Desantowego „Sasebo”. 1 Batalion 41 Regimentu zajmował stanowiska wokół zabudowań misji Gona. W nocy 1/2 grudnia na północ od tego miejsca wylądowało około 1000 żołnierzy z Brygady Yamagata w składzie: dowództwo brygady, 3 Batalion 170 Regimentu Piechoty i bateria artylerii górskiej. Pozostałe elementy Brygady Yamagata (również około tysiąca żołnierzy) wylądowały w nocy 12/13 grudnia w pobliżu ujścia rzeki Mambare. Te posiłki wzmocniły siły japońskie na przyczółku do 6500.
Wobec wysokiego poziomu wód gruntowych (91 cm poniżej poziomu gruntu w najwyższych miejscach) Japończycy nie mogli kopać głębokich okopów i schronów. Zamiast tego pobudowali setki bunkrów z pni palmowych. Większe z tych bunkrów służyły żołnierzom za schrony podczas bombardowań i ostrzału ciężkiej artylerii, które opuszczali, gdy atak minął, i płytkimi rowami łącznikowymi przedostawali się do mniejszych, również umocnionych stanowisk ogniowych. Rowy łącznikowe pozwalały żołnierzom przemieszczać się pomiędzy stanowiskami i wspierać zagrożone odcinki. Większe bunkry były osłaniane z boków, przodu i tyłu przez żołnierzy przyczajonych w jednoosobowych, płytkich okopach. Niektóre z nich były dodatkowo zabezpieczone stalowymi płytami, szynami i 50-galonowymi beczkami wypełnionymi piaskiem. Kilka bunkrów wokół porzuconego pasa startowego półtora kilometra od misji Buna zbudowano z betonu i stali. Na niektóre blokhauzy narzucono dodatkowo warstwę ziemi, którą zaraz pokrywała roślinność, co dodatkowo zabezpieczało przed ogniem artylerii. Blokhauzy takie mieściły z reguły cztery-pięć stanowisk karabinów maszynowych i 20–30 żołnierzy. Wszystkie fortyfikacje zostały zbudowane tak, by wzajemnie kryły się ogniem.
Umocnienia na wysuniętych pozycjach zostały umieszczone w gęstwinie dżungli. Otwory strzelnicze znajdowały się nisko nad ziemią, a same bunkry, których wysokość nie przekraczała 2-2,5 metra i które zakrywała gęsta tropikalna roślinność – były praktycznie niewidzialne dla atakujących, tym bardziej, że owa roślinność, kryjąca ognie wystrzałów, stwarzała żołnierzom alianckim trudności w rozeznaniu się, gdzie znajduje się nieprzyjaciel. Ze wszystkich pozycji można było prowadzić ogień z broni maszynowej wspomagany przez licznych snajperów ukrytych w koronach drzew.
Alianci.
W dowództwie sił sprzymierzonych ścierały się odmienne koncepcje strategiczne prowadzenia dalszej walki z Japonią. Thomas Blamey, który objął dowodzenie całością sił australijskich na Nowej Gwinei podczas walk na szlaku Kokoda, myślał tylko o zabezpieczeniu Australii, gen. MacArthur – z nominacji prezydenta Roosevelta aliancki głównodowodzący wszystkich rodzajów broni na Obszarze Południowo-Zachodniego Pacyfiku – marzył o powrocie do Manili i w związku z tym forsował koncepcję ofensywy przez Nową Gwineę w kierunku Filipin, a admirał Chester Nimitz, głównodowodzący na Obszarze Pacyfiku, uważał, że wygraniu wojny zadecyduje ofensywa na środkowym Pacyfiku. W związku z tym żaden z nich nie był skłonny do współpracy z oponentem, i przekazywania do jego dyspozycji podległych sobie sił i środków. Ernest J. King, naczelny dowódca Floty Pacyfiku, a jednocześnie Szef Operacji Morskich, pomimo iż nie był do końca zadowolony z tej rywalizacji, niewiele mógł wskórać, wskutek szczupłości sił aliantów wobec olbrzymich obszarów tego teatru działań, skutkiem czego prośby MacArthura i Blameya o wsparcie floty często były ignorowane. Tak było i tym razem: MacArthur na prośbę Blameya zażądał wsparcia niszczycieli, ale odpowiedź była odmowna. Brak wsparcia ze strony floty wynikał z niedostatku dokładnych map morskich i locji nowogwinejskiego wybrzeża, wobec czego admiralicja nie była skłonna wysyłać okrętów głównych klas na ten akwen, ale także ze wspomnianych niesnasek między amerykańskimi dowódcami.
Inną słabą stroną była praca alianckiego wywiadu, który przekonywał frontowych dowódców, że na przyczółku znajduje się 1500-2000 żołnierzy nieprzyjaciela, i że należy przewidywać ich kapitulację z początkiem grudnia. Z danych dostarczanych przez krajowców do komórki G2 (wywiad) – na czele której stał generał-brygadier Charles Willoughby – wynikało też, że japońscy obrońcy są „chorzy i wygłodzeni”. Willoughby powiedział MacArthurowi przed rozpoczęciem operacji: „nic nie wskazuje na to, że alianckie oddziały spotka twardy opór”. Opierając się na tym co wiedzieli, oficerowie alianckiego wywiadu uwierzyli, że bagnisty teren uniemożliwił Japończykom budowę jakichkolwiek umocnień. Nie mając pojęcia o stanie japońskich przygotowań szef sztabu MacArthura, gen. Richard K. Sutherland, bez zająknienia nazywał bunkry przeciwnika „pospiesznie usypanymi okopami”. Wszystkie te informacje kazały MacArthurowi nabrać pewności, że Bunę da się zająć stosunkowo łatwo. Na domiar złego alianckie mapy były niedokładne, a zdjęć lotniczych prawie nie było, co miało – już w czasie bitwy – ogromnie utrudniać naprowadzanie artylerii na cel. Australijskie mapy – a w zasadzie szkice – tego obszaru były tak niedokładne, że pokazywały np. rzeki płynące pod górę.
"Ordre de bataille" sił alianckich:
Dowództwo Obszaru Południowo-Zachodniego Pacyfiku (gen. D. McArthur)
"jednostki amerykańskie:"
"jednostki australijskie:"
Zgodnie z rozkazem MacArthura cały ciężar ataku miała wziąć na siebie 32 Dywizja Piechoty. Tymczasem sztabowcy byli zdania, że jest niedoposażona i niegotowa do walki. Podczas wstępnej zaprawy w Stanach Zjednoczonych zamierzano wysłać ją do Europy. Zgodnie z przyjętą w US Army zasadą, dywizja winna odbywać ćwiczenia jako całość przynajmniej przez rok, ale 32 DP która właśnie przyjęła 3000 dopiero co zwerbowanych rekrutów, została nagle skierowana do Australii. Na miejscu rozmieszczono żołnierzy w trzech oddzielnych obozach, a ich pierwszym zadaniem była budowa baraków, co w znacznym stopniu odbiło się na ćwiczeniach w polu. Na początku lipca gen. Robert C. Richardson, dowódca VII Korpusu, przeprowadził kontrolę 32 DP i uznał, że znajduje się ona na „podstawowym stopniu” wyszkolenia.
Ograniczone szkolenie, jakie żołnierze przeszli w Australii, przygotowywało ich do obrony tego kraju w razie japońskiej inwazji. Ich ciężkie uniformy były niewłaściwej barwy. Na podstawie doświadczeń Australijczyków, którzy podczas pierwszych walk na szlaku Kokoda nosili mundury piaskowego koloru, wyraźnie widoczne na tle dżungli, Amerykanie oddali swoje do przefarbowania na ciemniejszą zieleń w pralni chemicznej w Brisbane. Tymczasem odczynniki użyte w tym procesie przypominały raczej wodną farbkę, co powodowało, że mundur absorbował wilgoć z ciała, powodując „szkaradne odparzenia”. Tak więc 32 DP nie była przeszkolona, wyposażona, ani przygotowana do walki w dżungli; nie wiedziała nic o taktyce japońskiej. Gdy w początkach września inspekcji dokonał gen. Eichelberger, jego opinia potwierdzała wcześniejsze – dywizja nie jest gotowa. Tymczasem, nim zdołał wprowadzić jakiekolwiek zmiany, wchodzące w jej skład 126 i 128 Pułk Piechoty zostały przetransportowane na Nową Gwineę. Generał-major Edwin Harding, dowódca 32 DP, komentując sprawę wyszkolenia swoich żołnierzy, powiedział: „Od lutego, kiedy objąłem dowództwo, do listopada, kiedy rzucono nas do walki, byliśmy albo w drodze, albo szykowaliśmy się do drogi, albo osiedlaliśmy się po przybyciu na miejsce”. Mimo to dywizja została uznana za dobrze przygotowaną i w październiku 1942 roku MacArthur zażądał, by została natychmiast przetransportowana na Nową Gwineę. Już sam początek kampanii wykazał, że amerykańskim żołnierzom walka w dżungli jest zupełnie obca. 2 Batalion 126 Pułku Kawalerii (dalej 2/126) został wysłany na 210-kilometrowy, niezwykle trudny szlak Kapa Kapa, który pokonywał w okresie od 14 października do 12 listopada. Żołnierze nie napotkali na drodze nieprzyjaciela, ale ⅔ z nich musiano odesłać do szpitali. Powodem były choroby tropikalne z dyzenterią, malarią, dengą i tyfusem na czele. Przy pomocy uczynnych krajowców, których Australijczycy nazywali "Fuzzy-Wuzzy Angels", oddział pokonał pasmo gór Owena Stanleya i po wielkich trudach dotarł do wioski Natunga, gdzie znajdowało się zrzutowisko i można było uzupełnić zniszczony czy utracony na szlaku ekwipunek. 2/126 był jedynym oddziałem amerykańskim, który pokonał pasma górskie Papui.
Ostatecznie 32 DP stanęła przed stanowiskami zaprawionego w bojach przeciwnika. Generał Harding niechętnie przyjął decyzję MacArthura, by atakować, polegając tylko na bezpośrednim wsparciu lotniczym 5 Armii Lotniczej USAAF i dywizjonów RAAF zamiast artylerii i czołgów. Ostatecznie zdołał ubłagać MacArthura o jedną haubicę 105 mm, którą przetransportowano samolotem na lotnisko polowe w Pongani, skąd przeciągnięto ją bliżej Buny. Udało mu się również wypożyczyć od Australijczyków osiem 25-funtówek. Zaopatrzenie stanowiło w listopadzie i na początku grudnia poważny problem. Nim zbudowano lotniska, nawet dostawy żywności kulały, a żołnierze dostawali tylko część racji C dziennie. Obsłudze moździerzy kazano racjonować amunicję. Załogi samolotów bombowych i szturmowych USAAF i RAAF starały się wspomagać wojska lądowe, ale gęsta dżungla i kiepskie mapy powodowały, że parę razy zbombardowały własne oddziały.
Problemy logistyczne
W warunkach bojowych okazało się, że żołnierzom brak broni, amunicji, lekarstw, nawet żywności. Dostali zbędne skórzane deski sedesowe(!), ale nie mieli zapałek, środków owadobójczych, wodoodpornych pojemników na lekarstwa i rzeczy osobiste. Dostarczane w kartonowych pudełkach tabletki do uzdatniania wody, chinina, witaminy i sól (otrzymywali kilkudniowe racje) ulegały dezintegracji niemal natychmiast po włożeniu do kieszeni czy chlebaka. O tych potrzebach pisał oficer medyczny ze sztabu Eichelbergera do jednego ze swych kolegów z jednostki tyłowej w USA:
Podejmując akcję przeciw przyczółkowi, wojsko nie miało broni pancernej, artylerii, wsparcia ogniowego z morza i z powietrza. Dywizja miała wprawdzie na stanie trzydzieści sześć haubic 105 mm i dwanaście haubic 155 mm, ale z braku statków wszystkie zostały w Australii. Generał Albert Waldron ponawiał prośby o dostarczenie dział, ale sztab MacArthura nie dysponował żadnymi środkami transportowymi, a co więcej nie był w stanie zapewnić artylerii dostaw amunicji, więc prośby Waldrona zbywał milczeniem. Generał George Kenney, dowódca alianckiego lotnictwa na obszarze południowo-zachodniego Pacyfiku (SWPA), uważał, że wsparcie artyleryjskie nie jest wcale potrzebne. Mimo że o walce w dżungli nie miał pojęcia, przekonywał MacArthura, że w dżungli czołgi się nie sprawdzą.
Jeszcze w październiku alianci zajęli, przy niewielkim oporze Japończyków, wyspę Goodenough i zaczęli wykorzystywać ją jako punkt wypadowy dla patroli morskich i powietrznych. Generał Kenney zorganizował flotyllę niewielkich stateczków i promów, które pod osłoną z Goodenough zaczęły dostarczać z zatoki Milne zaopatrzenie do wiosek Wanigela, Pongani i Hariko. Pierwszy transport dotarł do Wanigeli 16 października.
Trasa pomiędzy północnym wybrzeżem Nowej Gwinei a archipelagiem wysp d’Entrecasteaux nigdy nie została poprawnie skartowana i odpowiedzialny za transport płk Wilson mawiał, że jest to „najbardziej niebezpieczne [dla statków] wybrzeże świata”. Przed wojną statki australijskie omijały te wody, wybierając drogę przez Morze Salomona, ale teraz kontrolowali je usadowieni w Rabaulu Japończycy. Flotylla małych jednostek, podporządkowana US Army Services of Supply (USASOS), składała się z około dwustu pięćdziesięciu wynajętych lub zarekwirowanych „szkunerów, keczy, motorówek, promów pasażerskich, barek, w większości starych i pordzewiałych”. Gdy silniki odmawiały posłuszeństwa – co zdarzało się nader często – australijscy marynarze stawiali żagle. Łatali też poszycie podziurawione przez japońskie pociski lub zdradzieckie rafy. Jednostki te za dnia, by uniknąć japońskich samolotów, kryły się w ujściach rzek, a na morze wychodziły w nocy, rejestrując i znacząc pustymi beczkami po paliwie nowo odkryte rafy, co okazało się później bardzo pomocne przy kreśleniu map. By prace te usprawnić sprowadzono z wyspy Thursday 54-tonową jednostkę hydrograficzną HMAS „Paluma”, która podjęła systematyczne badania celem wyznaczenia szlaku wodnego dla większych statków. Załoga „Palumy” instalowała światła i znaki nawigacyjne, zakładała radiostacje i stacje kutrów pilotowych dla przeprowadzania transportowców przez cieśniny i kanały między rafami. Do początków listopada „Paluma” wytyczyła drogę dla większych statków, które mogły w ten sposób docierać z ładunkami do zatoki Porlock.
Pierwszym dużym statkiem, jaki dostarczył zaopatrzenie do zatoki Oro, był SS „Karsik”, były niemiecki frachtowiec o nazwie „Soneck” zagarnięty w 1939 roku w Holenderskich Indiach Wschodnich i używany jako prom kolejowy w Batawii, co ułatwiło transport czołgów. W nocy 11/12 grudnia przybył z czterema lekkimi czołgami Stuart dla 2 Batalionu 6 Australijskiego Pułku Pancernego (APPanc) i siedmiodniowym zaopatrzeniem dla oddziału w sile batalionu piechoty. „Karsik” wrócił 14 grudnia z drugą partią czołgów, a cztery dni później rozpoczęła się ciągła operacja konwojowa „Liliput”. Od tej chwili zaopatrzenie oddziałów uległo zdecydowanej poprawie. Sześć frachtowców odbyło dziewięć indywidualnych rejsów, dostarczając oddziałom alianckim 4000 ton zaopatrzenia w każdym rejsie (jeden z nich przywiózł też 16 działek ppanc 37 mm, co nieco zmniejszyło niedobór artylerii). Ponadto lotnictwo dostarczyło w całym okresie walk o Buna-Gona 2450 ton.
Pierwsze uderzenia.
16 listopada do ataku wzdłuż ścieżki z Bofu ruszyła 32 DP. Czołowe oddziały napotkały nieprzyjaciela półtora kilometra na południe od Buny i utknęły. Do wieczora żołnierze 1 Bat. 126 PP zbliżyli się do japońskich pozycji na tyle, że mogli stwierdzić jak solidne umocnienia mają przed sobą. Dysponując tylko bronią maszynową i granatami nie byli w stanie ich „ugryźć”. Generał Harding domagał się czołgów, ale w tym czasie w Milne Bay alianci nie mieli jeszcze odpowiedniego statku. Jak na razie dysponował tylko lekko opancerzonymi, otwartymi od góry, transporterami Universal Carrier, ale z tymi Japończycy szybko się rozprawili, w czym niemałą rolę odegrali snajperzy rozmieszczeni w koronach wysokich drzew i palm kokosowych. Walcząca na lewym skrzydle australijska 7 DP w ciągu pierwszych trzech dni straciła 204 ludzi. W tej sytuacji kluczowym zadaniem była budowa lotniska w wiosce Dobodura i 117-kilometrowej drogi z Dobodury do zatoki Oro.
Wojska alianckie utknęły bezsilne przed pozycjami japońskimi i miało to trwać do ostatnich dni listopada. Morale w szeregach było niskie z powodu wysokich strat i chorób. Wśród Amerykanów coraz częściej zdarzały się przypadki samookaleczeń. Wśród zachowanych wspomnień zachował się taki zapis:
Po stronie przeciwnej nie działo się lepiej. Pozycje Japończyków były bombardowane całymi dniami. By nie zdradzać swych umocnień, nie ostrzeliwali atakujących samolotów. Podobnie jak alianckie, tak i ich okopy, a nawet bunkry tonęły w wodzie. Ciągle pod bombami i w oczekiwaniu na kolejny atak, w padającym bez przerwy deszczu nie mieli możności dobrze wypocząć. Nie opuszczali pozycji. Japoński oficer opisał w swym dzienniku ludzi, którzy popadali w obłęd „na moich oczach” z powodu ciągłego ostrzału. Inny oficer wyrażał litość wobec rannych, którzy starali się zachować pionową postawę, by nie utonąć. Strzelec karabinu maszynowego napisał w swym pamiętniku pod datą 17 listopada: „Żywność się skończyła. Jemy korę z drzew i trawę”. A 19 listopada: „W innych oddziałach ludzie jedzą mięso zabitych Australijczyków. Nie ma nic do żarcia”. W grudniu zaopatrzenie japońskich oddziałów znów zostało zredukowane i na wysuniętych pozycjach żołnierzom musiało wystarczać pół pinty (270 ml) ryżu dziennie.
20 listopada MacArthur wydał – ze swej kwatery w Port Moresby – rozkaz Hardingowi, by atakował „bez względu na straty”. Następnego dnia wysłał do Hardinga kolejną depeszę z żądaniem „wzięcia Buny dzisiaj za wszelką cenę”. Tymczasem wezwania takie były zbędne. 32 DP już 19 listopada – mając wsparcie artyleryjskie w postaci wspomnianej baterii 25-funtowych haubic z dwustu sztukami amunicji – ruszyła do ataku, napotykając z miejsca zmasowany ogień broni maszynowej. Żołnierze 1 Bat. 128 PP (dalej 1/128), walczący w okolicach plantacji Duropa, nie byli w stanie – ze względu na gęstą, splątaną roślinność – rozpoznać stanowisk ogniowych nieprzyjaciela i nie wiedzieli gdzie strzelać. Gęste listowie drzew i palm utrudniało strzelanie z moździerzy. Uczestnicy bitwy opowiadali później, że ich pole widzenia było ograniczone do kilku metrów i że nie byli pewni skąd padają strzały.
Szlak Simemi, na odcinku między starym a nowym pasem startowym, przypominał wąską ścieżkę z bagnem po obu stronach. 3/128 trafił tam pod ogień prowadzony z trzech stron jednocześnie. Żołnierze nie mogli użyć moździerzy, bo te zostały w Port Moresby. Poniewczasie zorientowali się, że dostali niewłaściwą amunicję do kaemów, a granaty w większości nie wybuchają. Amunicja karabinowa wyczerpała się bardzo szybko i batalion utknął w miejscu. Następnego dnia 1/128 posunął się naprzód o jakieś 180 m; 3/128 nie zrobił nawet kroku. 21 listopada atak miał się rozpocząć o godz. 8, ale część oficerów nie została o tym powiadomiona, a ponadto samoloty pomyliły cele, raniąc żołnierzy z 3/128. Harding przełożył rozpoczęcie ataku na godz. 13, ale obiecane wsparcie lotnicze spóźniło się ponad godzinę. Lotnicy nie mogli znaleźć celów, skutkiem czego obrzucili bombami własne oddziały, co odbiło się na stanie psychicznym i woli walki żołnierzy. W rezultacie pierwsze natarcie z użyciem karabinów, tommygunów, elkaemów i nie zawsze eksplodujących granatów zostało z łatwością odparte przez Japończyków. Jedna tylko kompania C ze 128 PP straciła w ciągu pierwszych trzech dni 63 ludzi, w tym wszystkich czterech oficerów. Płk Yamamoto jednak nie kontratakował.
Cierpiący na brak ludzi Harding wprowadził do linii rezerwowy 2/128, którym zastąpił oddany Australijczykom 126 PP i w ten sposób wzmocnił lewe skrzydło. Jednak i ten oddział – próbujący okrążyć stanowiska japońskie, czołgając się przez bagna, przy czym żołnierze nie widzieli prawie nic – dostał się pod silny ogień karabinów maszynowych i musiał się cofnąć. Dywizja nadal tkwiła w miejscu. Niektórzy żołnierze spędzili w bagnie 4-5 dni. Kopali okopy, ale te natychmiast wypełniała woda. Nie mając innego wyjścia spali w tych warunkach, jedli, załatwiali potrzeby fizjologiczne. Harding poprosił Australijczyków o zwrot przynajmniej jednego ze swych batalionów. 2/126, zwany „batalionem duchów”, wrócił przeprawiając się 22 listopada przez głęboką rzekę Girua, ale australijskie czołgi, o które również prosił Harding, nie dotarły, bo zdobyczne barki potonęły pod ich ciężarem. Tymczasem bez czołgów i artylerii zdobycie przyczółka było niemożliwe.
Gdy oczekiwane działa wreszcie dotarły (26 listopada), rozpoczął się kolejny szturm. Rano, przez blisko godzinę, ostrzeliwały pozycje japońskie z lotu koszącego samoloty Curtiss P-40 i Beaufighter. Następnie nadleciały bombowce Douglas A-20, które przez kolejne 30 minut bombardowały tyły nieprzyjacielskiej pozycji. Po nalocie przemówiła artyleria, moździerze i karabiny maszynowe, a o godz. 9.30 ruszyła piechota. I tu okazało się, że przygotowanie lotniczo-artyleryjskie nie wyrządziło większych szkód ukrytym w swych bunkrach Japończykom. Brak dokładnych map i obserwatorów artyleryjskich, którzy widzieliby cokolwiek przez gęstwinę drzew, nie ułatwiał artylerzystom celowania. Nieudany atak 3/128 obserwował z bliska Harding.
29 listopada Japończycy otrzymali posiłki. Było to około 500 żołnierzy z 41 Regimentu Piechoty pułkownika Kiyomi’ego Yazawy, którzy uprzednio walczyli na szlaku Kokoda, po czym wycofali się nad morze w miejsce na północ od przyczółka. Teraz przewieziono ich łodziami na przylądek Sananada. Tego samego dnia niezadowolony z braku postępów 32 DP MacArthur wezwał do siebie dowódcę I Korpusu generała-majora Roberta Eichelbergera i powiedział:
30 listopada 2/126 zdołał wreszcie dokonać wyłomu w japońskich liniach obronnych, spychając Japończyków kilkaset metrów w tył. 1 grudnia Harding rozkazał rozpocząć atak na obu skrzydłach. Kompania C 126 PP, wzmocniona przez kompanie dowodzenia obu batalionów, była w stanie – przy wsparciu haubic 25-funtowych i moździerzy – przebyć otwartą przestrzeń poniżej mostu na rzece Girua, ale wycofała się, prawdopodobnie z powodu kłopotów z łącznością. Kompanie E i F, wzmocnione plutonem ze 128 PP ponowiły atak 2 grudnia, ale zatrzymał je ogień broni maszynowej ze wszystkich kierunków natarcia. Oficer-lekarz, który wizytował oddziały, donosił, że żołnierze wyglądali jak „zdjęci z krzyża”. Ani to, ani inne doniesienia nie złagodziły opinii Eichelbergera, który zjawił się pod Buną 2 grudnia w celu dokonania inspekcji.
Pod nowym dowództwem.
Wobec braków postępów 32 DP MacArthur wysłał na przyczółek dwóch swoich oficerów sztabowych – pułkowników Clarance’a Martina i Gordona Rogersa – by ocenili sytuację. Zjawili się późnym popołudniem, kiedy najcięższe walki już się zakończyły. Żaden z nich nie mógł zrozumieć, dlaczego oddziały nie posuwają się naprzód; pytali, czy tu w ogóle toczono jakieś walki. Stwierdzili, że wielu żołnierzy choruje, że nie mają gorących posiłków, witamin i papierosów. Zauważyli, że ludzie byli nieogoleni, ich mundury były podarte i brudne, a ponadto, że „dyscyplina pozostawia wiele do życzenia, a morale jest niskie”.
Eichelberger udał się, w towarzystwie generałów Hardinga i Waldrona, na linię frontu. Na punkcie opatrunkowym dopatrzył się wśród rannych także chorych i wyczerpanych walką. Nastroju nie poprawiła mu wiadomość, że poranny atak znów się nie udał. Nadal w towarzystwie generałów udał się dalej w stronę japońskich pozycji i – w związku z tym, że nie został ostrzelany – doszedł do wniosku, że oddziały amerykańskie mają słabego przeciwnika. Dodatkowo zdenerwował się, gdy dostrzegł, że linia frontu nie jest ciągła, a gniazda karabinów maszynowych źle rozmieszczone. Dla niego był to dowód, że Amerykanie nie dość mocno prą naprzód. W rozmowie z żołnierzami pytał, dokąd prowadzi któraś ze ścieżek, na co otrzymał odpowiedź, że znajduje się ona pod ostrzałem. Eichelberger rzucił, że udekoruje każdego, kto przebiegnie ścieżką 50 jardów, ale nikt chętny się nie zgłosił, co uznał za dowód tchórzostwa.
Ofiarami gniewu Eichelbergera stali się płk Mott i mjr Smith. Wytknął im obecność nieranionych na punkcie opatrunkowym i tchórzostwo żołnierzy. Mott zareagował gwałtownie, wskazując na wyczerpanie i męstwo swoich ludzi. Harding ostentacyjnie cisnął palonego właśnie papierosa na ziemię i zgodził się z opinią Motta. Eichelberger odpowiedział na to „Jesteście skończeni”. Martin i Rogers wrócili z inspekcji frontu do kwatery dowództwa 32 DP w Dobodurze o 22.00 i dowiedzieli się, że Eichelberger właśnie pozbawił Hardinga dowództwa i że postawił na jego miejscu dowódcę artylerii dywizyjnej, gen. Waldrona. Eichelberger pousuwał również dowódców pułków i większość dowódców batalionów, zarządził poprawę zaopatrzenia w żywność i środki medyczne, a na koniec wstrzymał na dwa dni wszystkie działania pod Buną, by pozwolić na reorganizację oddziałów.
Po latach Eichelberger napisał, że po zwolnieniu Hardinga „kazałem medykom zmierzyć temperaturę wszystkim żołnierzom w kompanii na froncie. Każdy, powtarzam, każdy z tych ludzi miał gorączkę”. Nowy dowódca stwierdził, że żołnierzom nie dostarczono nawet oliwy i szmat do konserwacji rdzewiejącej broni. Odpowiedzialnym za zaopatrzenie uczynił oficera, który gotów był obejść wszelkie zakazy i nakazy, by dać ludziom to czego potrzebują. Przebywając wśród żołnierzy na froncie, otwarcie nosił na ramionach swoje trzy generalskie gwiazdki, ignorując postanowienie nakazujące oficerom usuwanie oznak stopni, ponieważ przyciągały one uwagę nieprzyjaciół. W ciągu trzydziestu dni na froncie stracił ponad 13 kilogramów.
Eichelberger kazał również przeprowadzić dodatkowe rozpoznanie by wreszcie ustalić lokalizację pozycji przeciwnika. To czego się dowiedział zadziwiło go.
Gdy Eichelberger przeprowadzał zmiany w 32 DP, Japończycy dostali uzupełnienia w postaci 500 niedoświadczonych żołnierzy z 21 Mieszanej Niezależnej Brygady (złożonej głównie z elementów 170 Regimentu Piechoty) pod dowództwem generała-majora Kurihanao Yamagaty.
5 grudnia Eichelberger rozkazał rozpocząć atak na całym froncie. Waldron został postrzelony w ramię przez nieprzyjacielskiego snajpera, więc Eichelberger zastąpił go swym szefem sztabu, generałem-brygadierem Clovisem Byersem. Dowództwo I Korpusu przeniesione zostało w pobliże przyczółka, a Eichelberger dowodził z bantama z radiostacją. Część oficerów 32 DP po cichu nazywała Eichelbergera bezwzględnym Prusakiem, a żołnierze mawiali, że ich dywizyjny cmentarz to „poletko Eichelbergera”.
Przełamanie.
Tego dnia udało się wreszcie przełamać linie japońskie. Dokonał tego sierżant sztabowy Herman Bottcher z kompanii G 126 PP, który na czele osiemnastu ludzi przebił się przez pozycje nieprzyjaciela, docierając do plaży pomiędzy misją Buna a wioską. W walce zabito czterdziestu Japończyków. Bottcher, który odpierał kontrataki nieprzyjaciela przez siedem dni i został dwukrotnie raniony, został za męstwo awansowany do stopnia kapitana czasu wojny (zginął dwa lata później na Filipinach). Poświęcenie jego ludzi przypieczętowało zwycięstwo aliantów. Przecięte zostały linie dostaw i uzupełnień Buny, za co Bottcher i dwóch innych żołnierzy otrzymało Distinguished Service Cross.
8 grudnia, po zaciętej walce wręcz, Australijczycy zajęli wioskę Gona. Tego samego dnia Eichelberger zarządził kolejny atak na Bunę, której ruiny 32 DP wzięła ostatecznie 14 grudnia; Japończycy wycofali się poprzedniej nocy. Generał Clovis Byers został 16 grudnia ranny, co zmusiło Eichelbergera do przejęcia bezpośredniego dowodzenia dywizją. W międzyczasie Japończycy otrzymali uzupełnienia w postaci 1300 żołnierzy przerzuconych na przyczółek z Rabaulu, ale alianci też dostali posiłki (18 BP ze składu australijskiej 7 DP, a także lekkie czołgi M3 Stuart). Nastąpiło to we właściwym momencie, bowiem Australijczycy odkryli właśnie, że na ich odcinku frontu da się przeprowadzić atak piechoty wspieranej przez czołgi. 18 grudnia o godz. 7.00 ruszyło – poprzedzone nawałą artyleryjską z właśnie dostarczonych dział i moździerzy – natarcie na lotnisko i plantację Duropa w kierunku przylądka Endaiadere. Po dziesięciu dniach walk 32 DP, wspierana przez australijską 18 BP i czołgi, przebiła się wzdłuż wybrzeża z plantacji Duropa do misji Buna, zdobywając do 2 stycznia 1943 roku pozostałe pozycje japońskie. Znaleźli tam zwłoki alianckich żołnierzy, którzy zostali schwytani i zjedzeni. W czasie walk na szlaku Kokoda i obrony przyczółka Buna-Gona Japończycy często uciekali się do kanibalizmu. Żaden z żołnierzy alianckich ujętych w tym czasie przez Japończyków nie przeżył: byli torturowani, zabijani w ramach ćwiczenia pchnięć bagnetem, wreszcie zjadani.
Najdłużej trwały walki na przylądku Sanananda. Stanowiska japońskie były dobrze przygotowane wzdłuż wyżej położonej drogi z Soputy do przylądka Killerton i na pasie stosunkowo suchego gruntu, zaś wokoło rozciągało się głębokie do pasa tropikalne bagno. Próbując odciąć wysuniętą pozycję nieprzyjaciela, elementy 3/126 dokonały obejścia japońskiej pozycji i zajęły odcinek drogi na jej tyłach. Odcięcie pozycji niewiele dało, bowiem była ona nadal utrzymywana i zaopatrywana przez bagna. Próby zdobycia jej przez australijską 16 BP spełzły na niczym. Do czasu przybycia 21 listopada 1400 ludzi ze 126 PP straty Australijczyków wyniosły 30% stanu. 7 grudnia 16 BP zluzowała 30 BP, a dowodzenie całością objął gen. Porter. 126 PP również został zluzowany, ale 635 żołnierzy utrzymujących blokadę drogi nie można było wycofać, bowiem znajdowali się pod ogniem i niemal ciągłymi próbami japońskich kontrataków. Pozostali zostali odesłani do Soputy, a stamtąd do Port Moresby, gdzie spędzili święta Bożego Narodzenia, nim wreszcie odpłynęli na odpoczynek i przeformowanie do Australii.
Amerykanie blokujący drogę otrzymali pierwsze większe wsparcie 18 grudnia: przebiło się do nich 350 żołnierzy z australijskiego 2/7 Pułku Kawalerii Commando. Następnego dnia 2/7 oskrzydlił pozycje japońskie i utworzył kolejną blokadę drogi około 300 m na północ od schorowanych i zdemoralizowanych Amerykanów, którzy ostatecznie zostali 22 grudnia zluzowani przez australijski 49 Batalion Piechoty.
Ostatnie walki.
W dzień Bożego Narodzenia, 25 grudnia 1942 roku, osiem kompanii 127 PP uderzyło, po silnym przygotowaniu artyleryjskim, na pozycje japońskie w tzw. „Ogrodach Rządowych” wioski Buna. Oficer dowodzący kompanią C został zabity. Eichelberger napisał później, że „był to desperacki bój, a skutki tej całej beznadziejnej kampanii wątpliwe”. MacArthur, który nigdy nie pojawił się na froncie, przysłał swego szefa sztabu, Richarda Sutherlanda, z listem do Eichelbergera, w którym napisał: „Tam gdzie masz na froncie kompanię, powinieneś mieć batalion; tam gdzie masz batalion, powinieneś mieć pułk. Twoje ataki winny być przeprowadzane nie dwiema czy trzema setkami karabinów, a dwoma lub trzema tysiącami... Twoje straty w ludziach, porównując do ogólnej liczby ludzi jakimi dysponujesz, są niewielkie, a więc masz jeszcze spore rezerwy do wykorzystania”. Eichelberger odpowiedział, że parł naprzód, a jego żołnierze walczyli jak mogli, a sytuacja zmieniała się z każdym dniem. Tymczasem 28 grudnia dostał odpis informacji, jaką MacArthur przesłał do prasy o walkach pod Buna-Gona: „W dniu Bożego Narodzenia nasze działania były ograniczone. Wojsko świętowało”, Nic dziwnego, że taki komunikat go rozwścieczył.
W nocy na 25 grudnia japoński okręt podwodny dostarczył żywność i amunicję wojsku walczącemu pod Buną. Była to ostatnia dostawa zaopatrzenia, jaką otrzymały oddziały japońskie walczące na przyczółku. 26 grudnia przybył i zluzował Australijczyków amerykański 163 PP z 41 DP. Pierwszy atak nowych sił, przeprowadzony 8 stycznia, załamał się. Dwa dni później atak ponowiono z użyciem czołgów. On także załamał się, ale pułkownik Tsukamoto uznał, że napór przeciwnika jest zbyt silny i kazał żołnierzom wycofać się. Zbiegło się to z rozkazem Cesarskiego Sztabu Generalnego z 4 stycznia, zgodnie z którym wojska broniące przyczółka miały wycofać się do Lae i wioski Salamaua, jednak rozkaz ten dotarł do oddziałów na przylądku Sanananda dopiero 12 stycznia, a tymczasem dowodzący pod Buną płk Yamamoto i kpt. Yasude, nie widząc wyjścia, popełnili seppuku. Dopiero 14 stycznia alianci zorientowali się, że większość japońskich obrońców opuściła swe pozycje i teraz – przypuściwszy atak – opanowali rozgałęzienie dróg prowadzących na przylądki Sanananda i Killerton bronione przez zaledwie 158 Japończyków.
16 stycznia amerykański 163 PP przypuścił generalny szturm na pozycje japońskie na północ od obu alianckich blokad drogi, zaś australijska 18 BP dotarła do wybrzeża po obu stronach przylądka, wspierając tym samym Amerykanów. Japończycy bronili się zawzięcie, ale 17 stycznia zostali zamknięci w trzech niewielkich kotłach na wybrzeżu na północ od Sanananda i na zachód od rzeki Giruwa. 20 stycznia generał Yamagata wydał wreszcie rozkaz ewakuacji. Japończycy mieli przenikać przez niezbyt szczelne linie alianckie i podążać do wioski Bakumbari, około 10 km na północ od Gony, gdzie miały czekać na nich łodzie. Generał Oda i pułkownik Yazawa, których pozycje znajdowały się na obu brzegach Giruwy, podczas przekradania się przez bagna natknęli się na stanowisko Australijczyków i zostali zabici; Japończycy w kotle u podstawy cypla przylądka Sanananda nie byli w stanie się przebić i do 22 stycznia walka na tym odcinku ustała. Kampania we wschodniej części Nowej Gwinei zakończyła się po sześciu miesiącach od chwili, gdy walki się zaczęły.
Rezultaty.
Zaangażowanie wszystkich dostępnych sił i środków w wyparcie Amerykanów z Guadalcanalu, jak również coraz wyraźniejsze panowanie lotnictwa alianckiego w powietrzu, utrudniało, a w końcu uniemożliwiło stronie japońskiej zaopatrywanie przyczółka w żywność, medykamenty, broń i amunicję. Jedyny oficer 41 PP Armii Cesarskiej, który walczył pod Buna-Gona i przeżył, major Mitsuo Koiwai, przesłuchiwany po wojnie powiedział:
Z 16 tysięcy Japończyków, którzy wylądowali na Nowej Gwinei, przyczółka Buna-Gona broniło około 6500. W drugim tygodniu stycznia ich linie zaopatrzenia zostały ostatecznie poprzecinane, a jedzenie skończyło się już 2 stycznia. Alianci na zdobytych pozycjach znaleźli dowody na uprawianie przez Japończyków kanibalizmu, przy czym stwierdzono, że zdesperowani obrońcy zjadali zarówno schwytanych nieprzyjaciół, jak i swoich poległych towarzyszy. Po zakończeniu walk do niewoli dostało się 159 Japończyków. Reszta garnizonu bądź to została ewakuowana drogą morską (1190 rannych i chorych), bądź też uciekła na północ przez dżungle i bagna (około 1000) lub została zniszczona (doliczono się 2537 zabitych).
Od 20 listopada MacArthur naciskał na Hardinga, by atakował „bez względu na straty” i „nie licząc się z kosztami”. Po odebraniu Hardingowi dowództwa MacArthur podobnie wywierał presję na Eichelbergera, żądając by działał szybko i wykazał się rezultatami. Eichelberger odnotował kilka przypadków, kiedy to MacArthur przymuszał go do zwiększenia wysiłków celem szybkiego pokonania Japończyków. Tymczasem po zakończeniu kampanii MacArthur oświadczył publicznie, że „nie było powodu żeby spieszyć się z atakiem, bo czas miał w tym wypadku niewielkie znaczenie”, a dziennikarzom powiedział: „Sprawą najwyższej wagi było życie i zdrowie naszych żołnierzy; nie było chyba jeszcze kampanii prowadzonej przeciw tak dobrze przygotowanej i wyszkolonej armii, która zakończyła się sukcesem za tak niewysoką cenę życia”.
Pod Buna-Gona Australijczycy stracili 2400, Amerykanie 798 zabitych. 14 października 1942 na Nową Gwineę przybyło 9825 żołnierzy 32 DP. W ciągu ostatnich siedmiu tygodni pobytu na wyspie dywizja straciła 586 zabitych, 1954 rannych i 100 zmarłych z innych przyczyn. Choroby tropikalne – głównie malaria, denga i wschodnioazjatycka odmiana tyfusu (przez Japończyków nazywana "tsutsugamushi") – spowodowały straty znacznie większe niż nieprzyjaciel. Dywizja miała nienotowaną dotąd liczbę 7125 chorych, z których 2952 wymagało hospitalizacji. Łączne straty wyniosły 9956 ludzi, a więc przekroczyły stan bojowy jednostki. W 126 PP, którego 2 Batalion maszerował szlakiem Kapa Kapa, straty były stosunkowo najwyższe. Gdy pułk przybył pod Bunę i wszedł 21 listopada do bitwy, liczył 1400 ludzi w szeregach. Gdy został 9 stycznia zluzowany przez australijski 2/7, było w nim już tylko 165 ludzi ledwie zdolnych do chodzenia.
Na Guadalcanalu walczyło około 60 000 Amerykanów, a ich straty wyniosły 5845 ludzi, w tym 1600 zabitych. Na Terytorium Papui walczyło ponad 33 tys. Amerykanów i Australijczyków, którzy stracili łącznie 8546 ludzi, z czego 3098 poległo. Na Guadalcanalu zginął jeden na 37 żołnierzy, w Papui jeden na 11.
W wydanej w roku 1950 książce "Our Jungle Road to Tokyo" gen. Robert Eichelberger napisał: „Buna została okupiona wysoką ceną w zabitych, rannych, chorych i załamanych... Nikt kto tam walczył, choćby nie wiem jak chciał, nie zapomni tego”. Dodał jeszcze: „Nie należę do ludzi specjalnie wrażliwych, ale Buna wciąż wraca do mnie w najczarniejszych snach. Tak dawno to było, a ja wciąż pamiętam każdy dzień i niemal każdą noc”.

</doc>
<doc id="3184834" url="https://pl.wikipedia.org/wiki?curid=3184834" title="Patrick Hougård">
Patrick Hougård



</doc>
<doc id="3184835" url="https://pl.wikipedia.org/wiki?curid=3184835" title="Sławatycze (gromada)">
Sławatycze (gromada)

Sławatycze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sławatycze z siedzibą GRN w Sławatyczach utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki wszedł obszar dotychczasowej gromady Sławatycze oraz miejscowość Kuzawka kol. z dotychczasowej gromady Kuzawka ze zniesionej gminy Sławatycze w tymże powiecie. Dla gromady ustalono 14 członków gromadzkiej rady narodowej.
31 grudnia 1959 do gromady Sławatycze włączono wieś Liszno i kolonię Mościce Dolne ze znoszonej gromady Jabłeczna w powiecie bialskim w tymże województwie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim reaktywowano gminę Sławatycze (od 1999 gmina Sławatycze znajduje się – tak jak przed 1923 rokiem – w powiecie bialskim w woj. lubelskim).

</doc>
<doc id="3184836" url="https://pl.wikipedia.org/wiki?curid=3184836" title="Sosnówka (gromada w powiecie włodawskim)">
Sosnówka (gromada w powiecie włodawskim)

Sosnówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sosnówka z siedzibą GRN w Sosnówce utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Sosnówka, Romanów, Wygnanka, Rozwadówka wieś, Rozwadówka folwark i Czeputka ze zniesionej gminy Romanów w tymże powiecie. Dla gromady ustalono 18 członków gromadzkiej rady narodowej.
1 stycznia 1960 do gromady Sosnówka włączono wsie Dębów i Pogorzelec oraz wieś i kolonię Motwica ze zniesionej gromady Pogorzelec w tymże powiecie.
1 stycznia 1962 do gromady Sosnówka włączono obszar zniesionej gromady Przechód w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim utworzono gminę Sosnówka (od 1999 gmina Sosnówka znajduje się w powiecie bialskim w woj. lubelskim).

</doc>
<doc id="3184837" url="https://pl.wikipedia.org/wiki?curid=3184837" title="Tatjana Mihhailova-Saar">
Tatjana Mihhailova-Saar

Tatjana Mihhailova-Saar, znana także jako Tanja (ur. 19 czerwca 1983 w Kaliningradzie) – estońska piosenkarka i aktorka musicalowa rosyjskiego pochodzenia, współzałożycielka projektu muzycznego JZ Belle, wokalistka zespołów Nightlight Duo i Sunday Mood, reprezentantka Estonii w 59. Konkursie Piosenki Eurowizji (2014).
Życiorys.
Wczesne lata.
Urodziła się w Kaliningradzie, a gdy miała dwa miesiące, wraz z rodzicami przeprowadziła się do Estonii. W wieku czterech lat, za namową mamy, zaczęła chodzić na zajęcia taneczne. Podczas jednego z treningów trenerka zwróciła uwagę na jej nucenie podczas tańca i zasugerowała jej udział w lekcjach śpiewu. W 2001 rozpoczęła naukę w Akademii Kultury Viljandi w Tartu
Kariera muzyczna.
1998-2005: Nightlight Deo, JZ Belle.
W 1998 wygrała festiwal "Utriennaja zwiezda" rozgrywany w Jurmale. Cztery lata później wzięła udział w bałtyckim konkursie muzycznym "Fizz superstar 2002".
W 2001 wraz z Ly Lumiste założyła zespół muzyczny Nightlight Duo, w którym śpiewała muzykę techno. Producentem duetu został Sven Lõhmus. Jeszcze w 2001 wydały swój pierwszy album studyjny, zatytułowany "Jäljed liival", a w 2002 – płytę pt. "La fiesta del sol". 26 stycznia wystąpiły w finale konkursu "Eurolaul", będącego estońskimi eliminacjami do 47. Konkursu Piosenki Eurowizji, z piosenką „Another Country Song” nagraną wraz z grupą Cowboys. Zajęli drugie miejsce. W 2003 ponownie zdecydowały się na udział w krajowych selekcjach, tym razem z piosenką „I Can B the 1”, z którą zajęły czwarte miejsce. 
W 2004 zagrała rolę Sally Bowles w musicalu "Cabaret". W tym samym roku rozpoczęła karierę solową, nawiązując współpracę z producentem muzycznym, Timo Vendtem. Wspólnie założyli projekt muzyczny o nazwie JZ Belle, pod którego szyldem wydali dwa albumy studyjne: "JZ Belle" (2004) i "Teemant" (2006).
2006-2012: Sunday Mood i kariera musicalowa.
Po zakończeniu pracy nad projektem JZ Belle założyła wspólnie z Vendtem zespół Sunday Mood, do którego zaprosili kanadyjskiego gitarzystę, Alexa Piera Federica. W 2009 wydali album studyjny, zatytułowany "Something More". Również w 2009, wraz z Tonym Vincentem i Rolfem Roosalu wystąpiła w sztuce "Queen – The Doors of Time" wystawianej w Theatre Vanemuine w Tartu. Zaangażowana była także w spektakle i widowiska muzyczne, takie jak m.in.: "Fame", "Hair", "Chicago", "Pocałunek kobiety pająka", "Upiór w operze", "Królewna Śnieżka", "ABBA – Thank You for the Music", "The Last Cowboy" czy "Thriller – Tribute to Michael Jackson".
W 2011 wzięła udział w dwóch programach telewizji TV3: "Laulud tähtedega" (estońskiej wersji formatu "Tylko nas dwoje") oraz "Laulupealinn". W obu z nich zajęła drugie miejsce. Wystąpiła także w produkcjach, takich jak m.in. "Su nägu kõlab tuttavalt", "Singing with the Stars" czy "Estonian Idol", w którym pełniła funkcję choreografa. 
W 2012 wydała swój szósty album studyjny, zatytułowany "Gemini".
Od 2014: Konkurs Piosenki Eurowizji i "Elan päev korraga".
W grudniu 2013 została ogłoszona jedną z uczestniczek krajowych eliminacji eurowizyjnych "Eesti laul 2013", do których zgłosiła się z piosenką „Amazing”, napisaną we współpracy z Vendtem. 14 lutego 2014 wystąpiła w pierwszym koncercie półfinałowym selekcji i awansowała do finału rozgrywanego 1 marca. Zdobyła w nim łącznie 17 punktów (tj. 7 od jurorów oraz 10 od telewidzów), dzięki czemu uzyskała awans z drugiego miejsca do superfinału, w którym wygrała, zdobywając największe poparcie telewidzów (30 354 głosów), dzięki czemu została okrzyknięta reprezentantką Estonii w 59. Konkursie Piosenki Eurowizji organizowanym w Kopenhadze. Pod koniec kwietnia rozpoczęła próby kamerowe do występu w pierwszym półfinale konkursu, który odbył się 6 maja w B&amp;W Hallerne. Zajęła w nim 12. miejsce, zdobywszy 36 punktów, nie zdobywając awansu do finału.
W lipcu wydała kolejny solowy singiel, „Forevermore”. Jesienią zasiadła za panelem jurorskim trzeciej edycji programu "Su nägu kõlab tuttavalt". W grudniu wydała singiel, „Külmunud maa”. Zapowiadała nim swój siódmy album studyjny, zatytułowany "Elan päev korraga", który ukazał się 26 listopada 2015. Trzecim singlem z płyty została tytułowa piosenka „Elan päev korraga”.
Życie prywatne.
We wrześniu 2016 poślubiła Mikka Saara. W lutym 2018 urodziła syna Teodora.

</doc>
<doc id="3184838" url="https://pl.wikipedia.org/wiki?curid=3184838" title="Wisznice (gromada)">
Wisznice (gromada)

Wisznice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wisznice z siedzibą GRN w Wisznicach utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Wisznice osada, Wisznice kol., Wygoda, Dubica Górna, Dubica Dolna, Curyn i Rowiny ze zniesionej gminy Wisznice w tymże powiecie. Dla gromady ustalono 27 członków gromadzkiej rady narodowej.
1 stycznia 1960 do gromady Wisznice włączono obszary zniesionych gromad Horodyszcze i Łyniew w tymże powiecie.
1 stycznia 1962 do gromady Wisznice włączono obszar zniesionej gromady Polubicze w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim reaktywowano gminę Wisznice (od 1999 gmina Wisznice znajduje się w powiecie bialskim w woj. lubelskim).

</doc>
<doc id="3184839" url="https://pl.wikipedia.org/wiki?curid=3184839" title="Podedwórze (gromada)">
Podedwórze (gromada)

Podedwórze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Podedwórze z siedzibą GRN w Podedwórzu utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Podedwórze, Rusiły, Grabówka, Opole, Piechy, Bojary i Kalinka ze zniesionej gminy Opole w tymże powiecie. Dla gromady ustalono 13 członków gromadzkiej rady narodowej.
1 stycznia 1958 do gromady Podedwórze włączono obszar zniesionej gromady Hołowno w tymże powiecie.
31 grudnia 1961 z gromady Podedwórze wyłączono wieś i PGR Kalinka, włączając je do gromady Przewłoka w powiecie parczewskim w tymże województwie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim utworzono gminę Podedwórze (od 1999 gmina Podedwórze znajduje się w powiecie parczewskim w woj. lubelskim).

</doc>
<doc id="3184840" url="https://pl.wikipedia.org/wiki?curid=3184840" title="Hanna (gromada)">
Hanna (gromada)

Hanna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Hanna z siedzibą GRN w Hannie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Hanna, Janówka, Dańce i Holeszów kol. oraz miejscowość Kuzawka wieś z dotychczasowej gromady Kuzawka ze zniesionej gminy Sławatycze w tymże powiecie. Dla gromady ustalono 17 członków gromadzkiej rady narodowej.
1 stycznia 1960 do gromady Hanna włączono wieś i PGR Holeszów ze zniesionej gromady Pogorzelec w tymże powiecie.
1 stycznia 1962 do gromady Hanna włączono wsie Dołhobrody i Pawluki oraz kolonie Baje, Łydyny, Zahrodocze, Zaświatycze i Lipinki ze zniesionej gromady Dołhobrody w tymże powiecie.
1 stycznia 1969 do gromady Hanna włączono wieś Lack ze zniesionej gromady Różanka w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim utworzono gminę Hanna.

</doc>
<doc id="3184841" url="https://pl.wikipedia.org/wiki?curid=3184841" title="Hańsk (gromada)">
Hańsk (gromada)

Hańsk – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Hańsk z siedzibą GRN w Hańsku (obecnie są to dwie wsie: Hańsk Pierwszy i Hańsk Drugi) utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Hańsk wieś i Hańsk kol., ponadto miejscowość Konstantynówka kol. z dotychczasowej gromady Stary Majdan oraz miejscowości Argentyna kol., Budki kol., Dubeczno kol., Glinki kol., Górki kol., Huta kol., Krzemienna kol., Topole kol. i Warszawka kol. z dotychczasowej gromady Dubeczno – ze zniesionej gminy Hańsk w tymże powiecie. Dla gromady ustalono 12 członków gromadzkiej rady narodowej.
29 lutego 1956 do gromady Hańsk włączono kolonię Kratia z gromady Żdżarka w tymże powiecie.
1 stycznia 1958 do gromady Hańsk włączono kolonię Leśna, kolonię Świców, kolonię Toki, kolonię Starzyzna, wieś Szczęśniki i wieś Żdżarka ze zniesionej gromady Żdżarka w tymże powiecie.
1 stycznia 1960 do gromady Hańsk włączono obszar zniesionej gromady Kulczyn w tymże powiecie.
1 stycznia 1962 do gromady Hańsk włączono wieś i osadę leśną Osowa, osadę leśną Hańsk oraz kolonię Zawołocze ze zniesionej gromady Macoszyn Mały w tymże powiecie.
1 stycznia 1969 do gromady Hańsk włączono wieś Macoszyn Mały z gromady Wola Uhruska w tymże powiecie oraz wsie Bukowski Las i Rudka Łowiecka ze zniesionej gromady Łowcza w powiecie chełmskim.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim reaktywowano gminę Hańsk.

</doc>
<doc id="3184842" url="https://pl.wikipedia.org/wiki?curid=3184842" title="Brus Stary (gromada)">
Brus Stary (gromada)

Brus Stary (w latach 1970. "Stary Brus") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brus Stary z siedzibą GRN w Brusie Starym (w obecnym brzmieniu "Stary Brus") utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Brus Nowy, Brus Stary, Kamień i Skorodnica ze zniesionej gminy Wołoskowola oraz obszar dotychczasowej gromady Kołacze ze zniesionej gminy Hańsk w tymże powiecie. Dla gromady ustalono 13 członków gromadzkiej rady narodowej.
1 stycznia 1969 do gromady Stary Brus włączono wsie Marianka, Nowiny i Wołoskowola oraz wieś Zamołodycze ze zniesionej gromady Wołoskowola w tymże powiecie.
1 stycznia 1962 do gromady Brus Stary włączono wieś Dominiczyn, wieś i kolonię Lubowierz oraz kolonie Helenin i Szelebudy ze zniesionej gromady Wytyczno w tymże powiecie.
Pod koniec lat 1960. i w latach 1970. obowiązywała nazwa "gromada Stary Brus".
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim utworzono gminę Stary Brus.

</doc>
<doc id="3184843" url="https://pl.wikipedia.org/wiki?curid=3184843" title="Stary Brus (gromada)">
Stary Brus (gromada)



</doc>
<doc id="3184844" url="https://pl.wikipedia.org/wiki?curid=3184844" title="Urszulin (gromada)">
Urszulin (gromada)

Urszulin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Urszulin z siedzibą GRN w Urszulinie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Urszulin, Andrzejów, Michałów, Zabrodzie, Dębowiec i Wincencin ze zniesionej gminy Wola Wereszczyńska w tymże powiecie. Dla gromady ustalono 12 członków gromadzkiej rady narodowej.
1 stycznia 1960 do gromady Urszulin włączono obszar zniesionej gromady Wereszczyn w tymże powiecie.
1 stycznia 1962 do gromady Urszulin włączono wsie Babsk i Jamniki, kolonię Załucze Stare, wieś i kolonię Wola Wereszczyńska, wieś Załucze Nowe, wieś i kolonię Zawadówka oraz kolonie Dębiny-Łukie, Dyszczytno, Olszowo, Wujek i Zarudka ze zniesionej gromady Wola Wereszczyńska oraz wieś Wólka Wytycka, wieś i kolonię Wytyczno oraz kolonię Łowiszów ze zniesionej gromady Wytyczno w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim utworzono gminę Urszulin.

</doc>
<doc id="3184845" url="https://pl.wikipedia.org/wiki?curid=3184845" title="Wola Uhruska (gromada)">
Wola Uhruska (gromada)

Wola Uhruska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wola Uhruska z siedzibą GRN w Woli Uhruskiej utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Wola Uhruska, Nadbużanka, Bytyń, Józefów, Mszanka, Siedliszcze i Uhrusk ze zniesionej gminy Sobibór w powiecie włodawskim oraz miejscowość Potoki kol. z dotychczasowej gromady Potoki ze zniesionej gminy Bukowa w powiecie chełmskim w tymże województwie. Dla gromady ustalono 27 członków gromadzkiej rady narodowej.
1 stycznia 1960 do gromady Wola Uhruska włączono obszar zniesionej gromady Stulno w tymże powiecie.
1 stycznia 1969 do gromady Wola Uhruska włączono wieś Mszanna ze zniesionej gromady Bukowa Wielka oraz wieś Kolonia Piaski ze zniesionej gromady Łowcza – obie w powiecie chełmskim; z gromady Wola Uhruska wyłączono natomiast wieś Macoszyn Mały, włączając ją do gromady Hańsk w powiecie włodawskim.
1 stycznia 1962 do gromady Wola Uhruska włączono wsie Macoszyn Duży i Macoszyn Mały oraz kolonie Macoszyn Mszanna i Zezulka ze zniesionej gromady Macoszyn Mały w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim utworzono gminę Wola Uhruska.

</doc>
<doc id="3184846" url="https://pl.wikipedia.org/wiki?curid=3184846" title="Wyryki (gromada)">
Wyryki (gromada)

Wyryki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wyryki z siedzibą GRN w Wyrykach-Połodzie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Wyryki-Adampol i Wyryki-Połód, ponadto miejscowość Krukowo z dotychczasowej gromady Suchawa oraz miejscowości Wyryki-Wola wieś i Marynki leśn. z dotychczasowej gromady Wyryki-Wola, a także obszar lasu państwowego położony na północ od drogi Lublin-Włodawa z dotychczasowej gromady Wyryki – ze zniesionej gminy Wyryki w tymże powiecie. Dla gromady ustalono 12 członków gromadzkiej rady narodowej.
1 stycznia 1958 do gromady Wyryki włączono obszar zniesionej gromady Lubień oraz wsie Iwanki i Suchawa wraz z leśnictwem Suchawa ze zniesionej gromady Żdżarka w tymże powiecie.
1 stycznia 1962 do gromady Wyryki włączono wieś i kolonię Horostyta, kolonię Ignaców oraz wieś i kolonię Zahajki ze zniesionej gromady Horostyta a także kolonię i PGR Kaplonosy oraz osadę leśną Siedliska ze zniesionej gromady Żuków w tymże powiecie.
&lt;del&gt;1 stycznia 1969 do gromady Wyryki włączono wieś Zamołodycze ze zniesionej gromady Wołoskowola w tymże powiecie&lt;/del&gt;.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim reaktywowano gminę Wyryki.

</doc>
<doc id="3184847" url="https://pl.wikipedia.org/wiki?curid=3184847" title="Uścimów (gromada)">
Uścimów (gromada)

Uścimów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Uścimów z siedzibą GRN w Uścimowie (od 2012 nazwa "Stary Uścimów") utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Uścimów Stary, Uścimów Nowy, Głębokie, Maśluchy i Krasne ze zniesionej gminy Uścimów w tymże powiecie. Dla gromady ustalono 25 członków gromadzkiej rady narodowej.
29 lutego 1956 do gromady Uścimów włączono kolonię Bobryk z gromady Orzechów Nowy w tymże powiecie.
1 stycznia 1957 gromadę włączono do powiatu parczewskiego w tymże województwie.
1 stycznia 1960 do gromady Uścimów włączono obszar zniesionej gromady Jedlanka Stara oraz kolonię Orzechów ze zniesionej gromady Orzechów Nowy w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie parczewskim – reaktywowano gminę Uścimów (od 1999 gmina Uścimów znajduje się w powiecie lubartowskim w woj. lubelskim).

</doc>
<doc id="3184848" url="https://pl.wikipedia.org/wiki?curid=3184848" title="Gromada Uścimów Stary">
Gromada Uścimów Stary



</doc>
<doc id="3184849" url="https://pl.wikipedia.org/wiki?curid=3184849" title="Dębowa Kłoda (gromada)">
Dębowa Kłoda (gromada)

Dębowa Kłoda – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dębowa Kłoda z siedzibą GRN w Dębowej Kłodzie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Dębowa Kłoda, Leitnie, Żmiarki, Uhnin i Białka ze zniesionej gminy Dębowa Kłoda w tymże powiecie.
13 listopada 1954 gromada weszła w skład nowo utworzonego powiatu parczewskiego w tymże województwie, gdzie ustalono dla niej 15 członków gromadzkiej rady narodowej.
1 stycznia 1960 do gromady Dębowa Kłoda włączono obszar zniesionej gromady Plebania Wola oraz wieś i kolonię Bednarzówka oraz kolonię Rudniki ze zniesionej gromady Chmielów w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie parczewskim – reaktywowano gminę Dębowa Kłoda.

</doc>
<doc id="3184850" url="https://pl.wikipedia.org/wiki?curid=3184850" title="Sosnowica (gromada)">
Sosnowica (gromada)

Sosnowica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sosnowica z siedzibą GRN w Sosnowicy utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Sosnowica, Sosnowica Dwór, Górki i Olchówka ze zniesionej gminy Wołoskowola oraz obszary dotychczasowych gromad Zbójno i Lipniak ze zniesionej gminy Wola Wereszczyńska w tymże powiecie.
13 listopada 1954 gromada weszła w skład nowo utworzonego powiatu parczewskiego w tymże województwie, gdzie ustalono dla niej 9 członków gromadzkiej rady narodowej.
1 stycznia 1959 do gromady Sosnowica włączono wsie Kropiwki i Turno oraz PGR Turno ze znoszonej gromady Hola w powiecie włodawskim.
1 stycznia 1960 do gromady Sosnowica włączono wsie Komarówka, Lejno, Orzechów Nowy, Zamłynice i Orzechów Stary oraz kolonię Dalczekąt ze zniesionej gromady Orzechów Nowy w tymże powiecie.
31 grudnia 1961 do gromady Sosnowica włączono wieś i PGR Zienki z gromady Wola Wereszczyńska w powiecie włodawskim w tymże województwie.
1 stycznia 1969 do gromady Sosnowica włączono wsie Hola i Pieszowola ze zniesionej gromady Wołoskowola w powiecie włodawskim.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie parczewskim utworzono gminę Sosnowica.

</doc>
<doc id="3184851" url="https://pl.wikipedia.org/wiki?curid=3184851" title="Kodeniec (gromada)">
Kodeniec (gromada)

Kodeniec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kodeniec z siedzibą GRN w Kodeńcu utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Kodeniec, Lubiczyn, Pachole, Wyhalew, Krzywowierzba kol., Nietiahy i Hanów ze zniesionej gminy Krzywowierzba w tymże powiecie.
13 listopada 1954 gromada weszła w skład nowo utworzonego powiatu parczewskiego w tymże województwie, gdzie ustalono dla niej 14 członków gromadzkiej rady narodowej.
31 grudnia 1961 do gromady Kodeniec włączono wieś Krzywowierzba, kolonię Łaskarzyzna oraz osadę Sytyta z gromady Horostyta w powiecie włodawskim w tymże województwie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3184852" url="https://pl.wikipedia.org/wiki?curid=3184852" title="Plebania Wola (gromada)">
Plebania Wola (gromada)

Plebania Wola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Plebania Wola z siedzibą GRN w Plebanii Woli utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Plebania Wola, Makoszka i Stępków ze zniesionej gminy Dębowa Kłoda w tymże powiecie.
13 listopada 1954 gromada weszła w skład nowo utworzonego powiatu parczewskiego w tymże województwie, gdzie ustalono dla niej 11 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Dębowa Kłoda w tymże powiecie.

</doc>
<doc id="3184853" url="https://pl.wikipedia.org/wiki?curid=3184853" title="Kiichirō Hiranuma">
Kiichirō Hiranuma

 – japoński prawnik, polityk, 35. premier Japonii oraz przewodniczący Sūmitsuin (Tajnej Rady, 1888–1947).
Przed II wojną światową był twórcą i liderem japońskiej grupy nacjonalistycznej Kokuhonsha (Stowarzyszenie Podstaw Państwowości, 1924–1936).
W latach 1923–1924 minister sprawiedliwości, od stycznia do sierpnia 1939 roku premier. W latach 1936–1939 był wiceprzewodniczącym, a w 1945 roku przewodniczącym Tajnej Rady.
Po II wojnie światowej aresztowany przez Amerykanów i sądzony za zbrodnie wojenne, został skazany przez Międzynarodowy Trybunał Wojskowy dla Dalekiego Wschodu na karę dożywotniego więzienia. Na początku 1952 roku został warunkowo zwolniony z więzienia ze względu na podeszły wiek. Zmarł 22 sierpnia tego samego roku.

</doc>
<doc id="3184854" url="https://pl.wikipedia.org/wiki?curid=3184854" title="Chmielów (gromada w powiecie parczewskim)">
Chmielów (gromada w powiecie parczewskim)

Chmielów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chmielów z siedzibą GRN w Chmielowie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Chmielów, Korona i Bednarzówka ze zniesionej gminy Dębowa Kłoda oraz obszary dotychczasowych gromad Marianówka i Holendernia ze zniesionej gminy Krzywowierzba w tymże powiecie.
13 listopada 1954 gromada weszła w skład nowo utworzonego powiatu parczewskiego w tymże województwie, gdzie ustalono dla niej 9 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Przewłoka (wieś i kolonię Chmielów, wieś Korona oraz kolonie Marianówka, Czortówka, Julianówka i Holendernia) i Dębowa Kłoda (wieś i kolonię Bednarzówka oraz kolonię Rudniki) w tymże powiecie.

</doc>
<doc id="3184855" url="https://pl.wikipedia.org/wiki?curid=3184855" title="Tyśmienica (gromada)">
Tyśmienica (gromada)

Tyśmienica (od 1 I 1969 "Gródek") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tyśmienica z siedzibą GRN w Tyśmienicy utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Tyśmienica wieś, Tyśmienica kol., Babianka i Buradów ze zniesionej gminy Tyśmienica w powiecie włodawskim oraz obszar dotychczasowej gromady Gródek ze zniesionej gminy Siemień w powiecie radzyńskim w tymże województwie.
13 listopada 1954 gromada weszła w skład nowo utworzonego powiatu parczewskiego w tymże województwie, gdzie ustalono dla niej 14 członków gromadzkiej rady narodowej.
1 stycznia 1969 do gromady Tyśmienica włączono wsie Nadzieja i Sewerynówka ze zniesionej gromady Działyń w tymże powiecie, po czym gromadę Tyśmienica zniesiono przez przeniesienie siedziby GRN z Tyśmienicy do Gródka i zmianę nazwy jednostki na "gromada Gródek".

</doc>
<doc id="3184856" url="https://pl.wikipedia.org/wiki?curid=3184856" title="Jedlanka Stara (gromada)">
Jedlanka Stara (gromada)

Jedlanka Stara – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jedlanka Stara z siedzibą GRN w Jedlance Starej (w obecnym brzmieniu "Stara Jedlanka") utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Jedlanka Stara, Jedlanka Nowa, Drozdówka i Rudka ze zniesionej gminy Uścimów w tymże powiecie.
13 listopada 1954 gromada weszła w skład nowo utworzonego powiatu parczewskiego w tymże województwie, gdzie ustalono dla niej 13 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Uścimów w tymże powiecie.

</doc>
<doc id="3184857" url="https://pl.wikipedia.org/wiki?curid=3184857" title="Orzechów Nowy (gromada)">
Orzechów Nowy (gromada)

Orzechów Nowy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Orzechów Nowy z siedzibą GRN w Orzechowie Nowym (w obecnym brzmieniu "Nowy Orzechów") utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Orzechów, Orzechów Stary i Orzechów Nowy ze zniesionej gminy Uścimów oraz obszar dotychczasowej gromady Lejno wraz z miejscowością Komarówka wieś z dotychczasowej gromady Komarówka ze zniesionej gminy Wola Wereszczyńska w tymże powiecie. Dla gromady ustalono 12 członków gromadzkiej rady narodowej.
29 lutego 1956 z gromady Orzechów Nowy wyłączono kolonię Bobryk, włączając ją do gromady Uścimów w tymże powiecie.
1 stycznia 1957 gromadę włączono do powiatu parczewskiego w tymże województwie.
1 stycznia 1960 gromadę zniesiono, włączając jej obszar do gromad Sosnowica (wsie Komarówka, Lejno, Orzechów Nowy, Zamłynice i Orzechów Stary oraz kolonię Dalczekąt) i Uścimów (kolonię Orzechów) w tymże powiecie.

</doc>
<doc id="3184858" url="https://pl.wikipedia.org/wiki?curid=3184858" title="Naoki Hoshino">
Naoki Hoshino

 – japoński polityk i urzędnik państwowy. 
Życiorys.
Był wysokim urzędnikiem administracji marionetkowego Cesarstwa Mandżukuo, pełniąc funkcję Szefa Spraw Finansowych w latach 1932-1934, a następnie dyrektora ds. ogólnych w 1936 r. W wyniku sukcesów swojej polityki finansowej w Mandżukuo, został powołany na sekretarza stanu Japonii piastując tę funkcję w latach 1941-1944. Po II wojnie światowej aresztowany przez Amerykanów i sądzony za zbrodnie wojenne, został skazany przez Międzynarodowy Trybunał Wojskowy dla Dalekiego Wschodu na karę dożywotniego więzienia. Został przedterminowo zwolniony z więzienia w 1955 r.

</doc>
<doc id="3184860" url="https://pl.wikipedia.org/wiki?curid=3184860" title="Shunroku Hata">
Shunroku Hata

 – marszałek polny Cesarskiej Armii Japońskiej, minister wojny w latach 1939–1940, zbrodniarz wojenny.
Życiorys.
W 1912 został attaché wojskowym w Niemczech. Jako obserwator wojskowy przebywał w Europie do zakończenia I wojny światowej. W lipcu 1918 otrzymał awans do rangi podpułkownika. 
W styczniu 1919 został członkiem delegacji japońskiej uczestniczącej w paryskiej konferencji pokojowej, której owocem był Traktat wersalski.
W 1931 został awansowany na stopień generała porucznika. W okresie późniejszym pełnił m.in. obowiązki szefa Sił Powietrznych Cesarskiej Armii (1935–1936), a następnie dowódcy Japońskiej Armii Tajwanu (1936–1937). Od 2 do 26 sierpnia 1937 był członkiem Najwyższej Rady Wojennej Japonii. W okresie od 26 sierpnia 1937 do 14 lutego 1938 piastował funkcję inspektora generalnego Przysposobienia Wojskowego, a następnie w 1938 był głównodowodzącym Chińskiej Armii Ekspedycyjnej ("Shina Haken-gun"). Od 15 grudnia 1938 do 25 maja 1939 był ponownie członkiem Najwyższej Rady Wojennej, a następnie od 30 sierpnia 1939 do 22 lipca 1940 – ministrem wojny rządu Japonii. Od 30 lipca 1940 do 1 marca 1941 po raz trzeci był członkiem Najwyższej Rady Wojennej, a następnie ponownie dowódcą Chińskiej Armii Ekspedycyjnej oraz inspektorem generalnym Przysposobienia Wojskowego. 2 czerwca 1944 został awansowany do rangi marszałka polnego Cesarskiej Armii Japońskiej.
Po II wojnie światowej został aresztowany przez Amerykanów i następnie sądzony za zbrodnie wojenne. Międzynarodowy Trybunał Wojskowy dla Dalekiego Wschodu skazał go na karę dożywotniego więzienia. W 1954 został przedterminowo zwolniony z więzienia.

</doc>
<doc id="3184862" url="https://pl.wikipedia.org/wiki?curid=3184862" title="Cerkiew św. Nowomęczenników Chińskich w Pekinie">
Cerkiew św. Nowomęczenników Chińskich w Pekinie



</doc>
<doc id="3184864" url="https://pl.wikipedia.org/wiki?curid=3184864" title="Hiranuma Kiichirō">
Hiranuma Kiichirō



</doc>
<doc id="3184867" url="https://pl.wikipedia.org/wiki?curid=3184867" title="Notiobia pseudolimbipennis">
Notiobia pseudolimbipennis

Notiobia (Notiobia) pseudolimbipennis – gatunek chrząszczy z rodziny biegaczowatych i podrodziny Harpalinae.
Taksonomia.
Gatunek opisany został w 1998 roku przez Erika Arndta, na podstawie 56 okazów odłowionych w latach 1993-95 przez Paarmanna i innych.
Opis.
Chrząszcze o ciele długości od 11 do 13 mm. Labrum rudo-smoliste, nadustek żółto-smolisty, reszta głowy, przedplecze i pokrywy zielonkawe, niebiesko-zielone lub miedziane z metalicznym połyskiem, brzuszna strona ciała ciemnosmolista, odnóża rudosmoliste do ciemno rudosmolistych, a czułki i głaszczki ceglaste. Labrum z przodu proste, a nadustek szeroko obrzeżony. Czoło z punktowatymi dołeczkami. Oczy duże i wyłupiaste. Tylne kąty przedplecza łukowate do nieco tępych, a jego nasada płatkowata. Boczne wgłębienia przedplecza pełne, rozszerzone z tyłu i zakończone szerokimi i płytkimi dołkami przypodstawowymi. Wierz stóp wszystkich odnóży gładki, z wyjątkiem członów I-IV przednich nóg samców. Rzędy przytarczkowe pokryw umiarkowanie długie, skręcające ku rzędowi pierwszemu. Międzyrzędy nieco wypukłe. Zafalowanie przedwierzchołkowe wyraźne. Kąty przyszwowe szeroko zaokrąglone. Rzeźba rzędów z mikropunktowaniem, a międzyrzędów z poprzecznym mikrosiateczkowaniem. Edeagus o środkowym płatku wąskim i spiczasto zakończonym. Wywrócony woreczek wewnętrzny z dużym polem macrotichia po prawej stronie.
Występowanie.
Gatunek znany z brazylijskiego stanu Amazonas oraz z Cerro Campana w Panamie.

</doc>
<doc id="3184868" url="https://pl.wikipedia.org/wiki?curid=3184868" title="Notiobia glabrata">
Notiobia glabrata

Notiobia (Notiobia) glabrata – gatunek chrząszczy z rodziny biegaczowatych i podrodziny Harpalinae.
Taksonomia.
Gatunek opisany został w 1998 roku przez Erika Arndta, na podstawie 36 okazów odłowionych w latach 1993-96 przez Paarmanna i innych.
Opis.
Chrząszcze o ciele długości od 10 do 12 mm. Labrum i nadustek smoliste, reszta głowy, przedplecze i pokrywy zielone lub miedziane z metalicznym połyskiem, brzuszna strona ciała ciemnosmolista, odnóża smoliste, a czułki i głaszczki żółto-smoliste. Labrum z przodu proste do nieco obrzeżonego, a nadustek szeroko obrzeżony. Czoło z punktowatymi dołeczkami. Oczy duże i wyłupiaste. Tylne kąty przedplecza wyraźne, niezaokrąglone, nieco tępe, a jego nasada płatkowata. Boczne wgłębienia przedplecza pełne. Dołkami przypodstawowe płytkie. Wierzch stóp wszystkich odnóży gładki, z wyjątkiem członów I-IV przednich nóg samców. Rzędy przytarczkowe pokryw umiarkowanie długie i niesięgające rzędu pierwszego. Międzyrzędy nieco wypukłe. Zafalowanie przedwierzchołkowe niewyraźne. Kąty przyszwowe szeroko zaokrąglone. Mikrorzeźby na pokrywach brak, natomiast obecne mikropunktowanie. Edeagus o środkowym płatku tępo zaokrąglonym u wierzchołka. Wywrócony woreczek wewnętrzny grzbietowo-nasadowo z polem 5 do 25 dużych kolców, mniej lub bardziej ułożonych w dwa szeregi.
Występowanie.
Gatunek znany z brazylijskiego stanu Amazonas, peruwiańskich departamentów Loreto i Madre des Dios, boliwijskiego departamentu La Paz oraz Gujany.

</doc>
<doc id="3184869" url="https://pl.wikipedia.org/wiki?curid=3184869" title="Notiobia maxima">
Notiobia maxima

Notiobia (Notiobia) maxima – gatunek chrząszczy z rodziny biegaczowatych i podrodziny Harpalinae.
Taksonomia.
Gatunek opisany został w 1998 roku przez Erika Arndta, na podstawie 21 okazów odłowionych w latach 1992-96 przez Paarmanna i innych.
Opis.
Chrząszcze o ciele długości od 13 do 15 mm. Labrum i nadustek smoliste, reszta głowy, przedplecze i pokrywy zielone, mosiężne lub miedziane z metalicznym połyskiem, brzuszna strona ciała ciemnosmolista, a czułki, odnóża i głaszczki smoliste. Labrum z przodu proste do nieco obrzeżonego, a nadustek szeroko obrzeżony. Czoło z punktowatymi dołeczkami. Oczy duże i wyłupiaste. Tylne kąty przedplecza łukowate do nieco tępych, a jego nasada płatkowata. Boczne wgłębienia przedplecza pełne. Dołkami przypodstawowe płytkie. Wierzch stóp wszystkich odnóży gładki, z wyjątkiem członów I-IV przednich nóg samców. Rzędy przytarczkowe pokryw umiarkowanie długie i prawie sięgające rzędu pierwszego. Międzyrzędy nieco wypukłe. Zafalowanie przedwierzchołkowe niewyraźne. Kąty przyszwowe szeroko zaokrąglone. Edeagus o środkowym płatku tępo zaokrąglonym u wierzchołka. Wywrócony woreczek wewnętrzny z nieregularnie rozmieszczonymi dużymi kolcami.
Występowanie.
Gatunek znany wyłącznie z brazylijskiego stanu Amazonas.

</doc>
<doc id="3184872" url="https://pl.wikipedia.org/wiki?curid=3184872" title="Playa Girón">
Playa Girón

Playa Girón (hiszp. "Plaża Giron") – plaża i wioska na wschodnim brzegu Zatoki Świń w prowincji Matanzas na południowym wybrzeżu Kuby. Administracyjnie podlega gminie Ciénaga de Zapata. Miejsce zwycięstwa wojsk Fidela Castro w czasie Inwazji w Zatoce Świń.
Geografia.
Playa Girón znajduje się w obszarze Ciénaga de Zapata (Bagno Zapata) - jednych z najrozleglejszych na świecie obszarów podmokłych. Wioska Girón została nazwana od nazwiska słynnego francuskiego pirata Gilberta Girona.
Historia.
W kwietniu 1961 Playa Girón była jednym z miejsc desantu uzbrojonych przez CIA kubańskich emigrantów w czasie Inwazji w Zatoce Świń, zamierzających obalić reżim Fidela Castro. Po 72 godzinach walk, Playa Girón była ostatnim skrawkiem lądu, na którym kontynuowały walkę i z którego wycofały się niedobitki brygady inwazyjnej. Dziś znajduje się tu 'Museo Girón', upamiętniające tamte wydarzenia.

</doc>
<doc id="3184873" url="https://pl.wikipedia.org/wiki?curid=3184873" title="Krystyna Pecold">
Krystyna Pecold

Krystyna Pecold (ur. 11 marca 1935) – polska okulistka, profesor nauk medycznych. 
Życiorys.
Studia medyczne (dyplom w roku 1960) oraz całe życie zawodowe związana z Akademią Medyczną w Poznaniu. W roku 1988 przejęła Katedrę i Klinikę Okulistyczną po Witoldzie Orłowskim i kierowała nimi do 2005 roku (funkcję kierownika poznańskiej katedry przejął po niej Jarosław Kocięcki). Wypromowała 29 doktorów.
W latach 1992-1998 była przewodniczącą Polskiego Towarzystwa Okulistycznego. Tytuł naukowy profesora nauk medycznych został jej nadany w 1993 roku. Odbyła staże zawodowe w Niemczech i Francji. Jest członkiem komitetu honorowego kwartalnika naukowego „Klinika Oczna" (oficjalne pismo Polskiego Towarzystwa Okulistycznego). Od 1999 wraz z córką Hanną, także okulistką, pracuje w swojej podpoznańskiej Poliklinice Chirurgii Plastycznej i Okulistyki. W 2002 roku - jako drugi w historii (po Witoldzie Orłowskim) polski okulista - otrzymała honorowe członkostwo Niemieckiego Towarzystwa Okulistycznego (Deutsche Ophthalmologische Gesellschaft). 
Jest członkiem rady Fundacji Pomocy Humanitarnej "Redemptoris Missio".
Członek Akademickiego Klubu Obywatelskiego im. Prezydenta Lecha Kaczyńskiego w Poznaniu.

</doc>
<doc id="3184874" url="https://pl.wikipedia.org/wiki?curid=3184874" title="Yaokwa">
Yaokwa

Yaokwa, także Yãkwa – obrzęd w celu zachowania porządku społecznego i kosmologicznego odprawiany w porze suchej przez plemię Enawene Nawe zamieszkujące jedną wioskę nad rzeką Jurueną w południowej Amazonii w brazylijskim stanie Mato Grosso.
Plemię Enawene Nawe rozróżnia dwie pory roku: suchą "Iokayti" z obrzędem "Yaokwa" ku czci duchów "Yakairiti" (władców wszystkich zasobów naturalnych, panów śmierci i nieszczęścia) oraz deszczową "Onekiniwa" z obrzędami ku czci duchów "Salumã" i "Kateoko". 
Czynności obrzędowe "Yaokwa" stanowią część codziennych zajęć członków społeczności plemiennej przez siedem miesięcy pory suchej. Poszczególne klany na przemian wykonują określone zadania, przydzielane według płci, wieku i wiedzy. Podczas gdy jedni mężczyźni wyruszają na trwający dwa miesiące połów ryb, inni zostają wraz z kobietami w wiosce, by zająć się przygotowaniami do uroczystości powrotu rybaków. Grupa pozostająca w wiosce oddaje się rytualnym tańcom i śpiewom, przygotowuje sól na ofiary, utrzymuje w czystości wioskę i ścieżkę, po której maja przyjść duchy oraz szykuje stosy drew na ogniska i zapasy manioku. Rybacy w tym czasie budują zapory przy pomocy których poławiają ryby, które następnie wędzą i odsyłają do wioski. 
Obrzęd "Yaokwa" jest fundamentem kultury i tożsamości Enawene Nawe. Jego dopełnienie jest ściśle związane z utrzymaniem specjalizacji, podziału pracy i zachowaniem porządku społecznego i kosmologicznego. Ciągłość obrzędu zależna jest od stanu ekosystemu, w którym żyje plemię. W 2009 roku po raz pierwszy klany nie mogły dopełnić obrzędu – mężczyznom nie udało się złowić wystarczającej ilości ryb, chociaż zbudowano pięć drewnianych zapór. Narodowa Fundacja na Rzecz Ludów Tubylczych (FUNAI) zakupiła wówczas ryby i dostarczyła do wioski Enawene Nawe. 
W 2011 roku obrzęd "Yaokwa" został wpisany na listę niematerialnego dziedzictwa wymagającego pilnej ochrony UNESCO.

</doc>
<doc id="3184876" url="https://pl.wikipedia.org/wiki?curid=3184876" title="Bembidion orregoi">
Bembidion orregoi

Bembidion (Chilioperyphus) orregoi – gatunek chrząszczy z rodziny biegaczowatych i podrodziny Trechinae.
Taksonomia.
Gatunek opisany został w 1906 roku przez Philiberta Germaina.
Opis.
Ciało ubarwione czarno z zaśrodkową plamą na pokrywach. Przedplecze słabo zwężone przy nasadzie. Tylne jego kąty proste. Gatunek bezskrzydły.

</doc>
<doc id="3184880" url="https://pl.wikipedia.org/wiki?curid=3184880" title="Bembidion mendocinum">
Bembidion mendocinum

Bembidion (Chilioperyphus) mendocinum – gatunek chrząszczy z rodziny biegaczowatych i podrodziny Trechinae.
Taksonomia.
Gatunek opisany został w 1910 roku przez Andersa Christiana Jensen-Haarupa.
Opis.
Ciało ubarwione rudawo. pokrywach z plamką zaśrodkową. Przedplecze zwężone przy nasadzie. Tylne jego kąty proste. Gatunek o rozwiniętych skrzydłach tylnych.

</doc>
<doc id="3184882" url="https://pl.wikipedia.org/wiki?curid=3184882" title="Frederick Bernard Henry">
Frederick Bernard Henry



</doc>
<doc id="3184884" url="https://pl.wikipedia.org/wiki?curid=3184884" title="Nevermind The Ballots">
Nevermind The Ballots



</doc>
<doc id="3184885" url="https://pl.wikipedia.org/wiki?curid=3184885" title="Orlando Amendola">
Orlando Amendola



</doc>
<doc id="3184886" url="https://pl.wikipedia.org/wiki?curid=3184886" title="Mangangá">
Mangangá

Mangangá, właśc. Agostinho Sampaio de Sá (ur. 8 stycznia 1897 w Rio de Janeiro, zm. 28 kwietnia 1960 tamże) – brazylijski piłkarz wodny, olimpijczyk.
Brał udział w igrzyskach olimpijskich w 1920 (Antwerpia), na których wystąpił w piłce wodnej. W dwóch meczach piłki wodnej, w których Brazylia brała udział (z Francją i ze Szwecją), Mangangá grał jednak gola nie zdobył. Wraz z drużyną zajął 4. miejsce.

</doc>
<doc id="3184887" url="https://pl.wikipedia.org/wiki?curid=3184887" title="Daniel Joseph Bohan">
Daniel Joseph Bohan



</doc>
<doc id="3184888" url="https://pl.wikipedia.org/wiki?curid=3184888" title="Girón (ujednoznacznienie)">
Girón (ujednoznacznienie)



</doc>
<doc id="3184890" url="https://pl.wikipedia.org/wiki?curid=3184890" title="1&amp;1 Ionos">
1&amp;1 Ionos

1&amp;1 Ionos SE (wcześniej "1&amp;1 Internet") – firma hostingowa należąca do koncernu United Internet. Została założona w 1988 roku przez Ralpha Dommermutha w Montabaur (Niemcy). Firma oferuje hosting stron internetowych, domeny, serwery oraz narzędzia do e-biznesu. Dyrektorem zarządzającym 1&amp;1 Internet jest Robert Hoffman.
1&amp;1 IONOS jest jednym z największych na świecie dostawców usług internetowych. Obsługuje 19 mln nazw domen i posiada ponad 13,45 mln klientów.
Firma działa w 13 krajach (Polska, Niemcy, Austria, Wielka Brytania, Rumunia, Węgry, Francja, Hiszpania, Włochy, USA, Kanada, Meksyk i Filipiny). Na polskim rynku obecna jest od 2010 roku.
1&amp;1 IONOS posiada 10 własnych centrów danych w Europie i Stanach Zjednoczonych. Łącznie obsługują one 90 000 serwerów.
Usługi.
1&amp;1 IONOS oferuje usługi internetowe dla firm i osób prywatnych:

</doc>
<doc id="3184891" url="https://pl.wikipedia.org/wiki?curid=3184891" title="Nemanja Gudelj">
Nemanja Gudelj

Nemanja Gudelj (cyr. Немања Гудељ, ur. 16 listopada 1991 w Belgradzie) – piłkarz serbski grający na pozycji pomocnika. Od 2018 roku zawodnik hiszpańskiego klubu Sevilla FC.
Kariera klubowa.
Swoją karierę piłkarską Gudelj rozpoczął w klubie BSV Boeimeer. Następnie został zawodnikiem NAC Breda. W 2009 roku awansował do kadry pierwszego zespołu NAC. 15 sierpnia 2010 zadebiutował w Eredivisie w przegranym 1:3 wyjazdowym meczu z FC Utrecht. W NAC występował do końca sezonu 2012/2013.
Latem 2013 Gudelj został sprzedany za 2,5 miliona euro do AZ Alkmaar. W zespole z Alkmaaru swój debiut zaliczył 3 sierpnia 2013 w przegranym 2:4 wyjazdowym spotkaniu z sc Heerenveen.
Latem 2015 Gudelj został zawodnikiem Ajaxu Amsterdam. Zadebiutował w nim 9 sierpnia 2015 w wygranym 3:0 wyjazdowym meczu z AZ. W meczu tym strzelił gola.
Kariera reprezentacyjna.
Gudelj grał w młodzieżowych reprezentacjach Serbii na różnych szczeblach wiekowych. W 2008 roku zagrał z reprezentacją Serbii na Mistrzostwach Europy U-17. W dorosłej reprezentacji Serbii zadebiutował 5 marca 2014 w wygranym 2:1 towarzyskim meczu z Irlandią, rozegranym w Dublinie. W 89. minucie tego meczu zmienił Antonio Rukavinę.
Statystyki.
Klubowe.
"Stan na 16 lutego 2023"

</doc>
<doc id="3184893" url="https://pl.wikipedia.org/wiki?curid=3184893" title="Bob Weir">
Bob Weir

Bob Weir (właśc. Robert Hall Weir, ur. 16 października 1947 w San Francisco) – amerykański gitarzysta, kompozytor, wokalista, znany głównie jako współzałożyciel i gitarzysta rytmiczny zespołu Grateful Dead. Po śmierci lidera, Jerry'ego Garcia i rozpadzie Grateful Dead w 1995 roku, Weir wraz z pozostałymi członkami założył zespół The Other Ones przemianowanym później na Dead.
Weir grał również z wieloma innymi zespołami, m.in. RatDog, Kingfish.
W 1994 roku pojawił się na liście Rock and Roll Hall of Fame jako członek Grateful Dead.

</doc>
<doc id="3184894" url="https://pl.wikipedia.org/wiki?curid=3184894" title="MŚ 2014">
MŚ 2014



</doc>
<doc id="3184895" url="https://pl.wikipedia.org/wiki?curid=3184895" title="Mattias Johansson">
Mattias Johansson

Mattias Erik Johansson (ur. 16 lutego 1992 w Jönköping) – szwedzki piłkarz, występujący na pozycji obrońcy w polskim klubie Legia Warszawa.
Kariera klubowa.
Swoją karierę piłkarską Johansson rozpoczął w klubie IF Hallby. Następnie został zawodnikiem klubu Kalmar FF. W 2009 roku awansował do kadry pierwszego zespołu. 17 października 2009 zadebiutował w Allsvenskan w zremisowanym 2:2 domowym meczu z GAIS. W Kalmarze występował do końca 2011 roku.
W styczniu 2012 Johansson został sprzedany za 1,5 miliona euro do AZ Alkmaar. W zespole z Alkmaaru swój debiut zaliczył 1 kwietnia 2012 w zremisowanym 2:2 wyjazdowym spotkaniu z Vitesse Arnhem. W maju 2013 roku wystąpił w wygranym 2:1 meczu finału Pucharu Holandii z PSV Eindhoven. Po ponad pięciu latach gry w Holandii wygasł jego kontrakt z klubem z Alkmaaru i zawodnik związał się umową z Panathinaikos AO.
"Stan na 3 września 2022"
Kariera reprezentacyjna.
Johansson grał w młodzieżowych reprezentacjach Szwecji na różnych szczeblach wiekowych. W seniorskiej reprezentacji Szwecji zadebiutował 28 maja 2014 w przegranym 0:1 towarzyskim meczu z Danią, rozegranym w Kopenhadze. W 70. minucie tego spotkania zmienił Mikaela Lustiga.

</doc>
<doc id="3184899" url="https://pl.wikipedia.org/wiki?curid=3184899" title="Jakob Ahlmann Nielsen">
Jakob Ahlmann Nielsen

Jakob Ahlmann Nielsen (ur. 18 stycznia 1991 w Aalborgu) – duński piłkarz grający na pozycji lewego obrońcy. Od 2009 jest zawodnikiem klubu Aalborg BK.
Kariera klubowa.
Swoją karierę piłkarską Ahlmann Nielsen rozpoczął w klubie Brønderslev IF. W latach 2004-2006 był zawodnikiem juniorów Aalborga. W latach 2006-2009 trenował w FC Midtjylland. W 2009 roku wrócił do Aalborga. 16 maja 2010 zadebiutował w Superligaen w zremisowanym 0:0 domowym meczu z HB Køge. W sezonie 2011/2012 stał się podstawowym zawodnikiem Aalborga. Pierwszego gola w lidze strzelił 16 kwietnia 2014 w wygranym 2:0 spotkaniu z Viborg FF. W sezonie 2013/2014 wywalczył z Aalborgiem mistrzostwo Danii oraz zdobył Puchar Danii.
Kariera reprezentacyjna.
Ahlmann Nielsen grał w młodzieżowych reprezentacjach Danii na różnych szczeblach wiekowych. W dorosłej reprezentacji Danii zadebiutował 22 maja 2014 w zremisowanym 2:2 towarzyskim meczu z Węgrami, rozegranym w Debreczynie.

</doc>
<doc id="3184900" url="https://pl.wikipedia.org/wiki?curid=3184900" title="Jakob Ahlmann">
Jakob Ahlmann



</doc>
<doc id="3184907" url="https://pl.wikipedia.org/wiki?curid=3184907" title="Pałac w Zakrzewie">
Pałac w Zakrzewie



</doc>
<doc id="3184914" url="https://pl.wikipedia.org/wiki?curid=3184914" title="James Vernon Weisgerber">
James Vernon Weisgerber



</doc>
<doc id="3184916" url="https://pl.wikipedia.org/wiki?curid=3184916" title="Kościół św. Jana Chrzciciela w Narewce">
Kościół św. Jana Chrzciciela w Narewce

Kościół św. Jana Chrzciciela – rzymskokatolicki kościół parafialny znajdujący się w Narewce, w województwie podlaskim. Należy do dekanatu Białystok-Dojlidy archidiecezji białostockiej.
Historia.
Świątynia została wybudowana z drewna w latach 1908-1914. Pozwolenie na jej budowę uzyskał od władz carskich ks. Michał Buklarewicz. Projektantem kościoła został Ignacy Narbutt z Grodna. Budowa świątyni została ukończona pod kierunkiem ks. Juliana Borówko. Kościół został konsekrowany przez dziekana z Prużany, ks. Wiktora Białłozora 5 października 1914. Świątynia nosiła pewne cechy stylu zakopiańskiego. 5 lipca 1965 kościół spłonął.
W latach 1970–1973 w czasie urzędowania proboszcza Tadeusza Krawczenki na miejscu dawnego drewnianego kościoła wybudowany nowy murowany kościół zaprojektowany przez inżyniera architekta Michała Bałasza, z fasadą typu lombardzkiego. Budowla została konsekrowana 11 listopada 1973 roku przez ówczesnego administratora apostolskiego archidiecezji w Białymstoku, biskupa Henryka Gulbinowicza.

</doc>
<doc id="3184918" url="https://pl.wikipedia.org/wiki?curid=3184918" title="Gerald William Wiesner">
Gerald William Wiesner



</doc>
<doc id="3184920" url="https://pl.wikipedia.org/wiki?curid=3184920" title="Javier Filardi">
Javier Filardi

Javier Filardi (ur. 7 lutego 1980 w Córdoba) – argentyński siatkarz grający na pozycji przyjmującego, reprezentant Argentyny. Od sezonu 2019/2020 występuje w drużynie Gigantes del Sur.
Sukcesy klubowe.
Mistrzostwo Argentyny:
Puchar Master:
Puchar Argentyny:
Klubowe Mistrzostwa Ameryki Południowej:
Klubowe Mistrzostwa Świata:
Sukcesy reprezentacyjne.
Mistrzostwa Ameryki Południowej:
Puchar Panamerykański:
Igrzyska Panamerykańskie:

</doc>
<doc id="3184921" url="https://pl.wikipedia.org/wiki?curid=3184921" title="Brian Joseph Dunn">
Brian Joseph Dunn



</doc>
<doc id="3184926" url="https://pl.wikipedia.org/wiki?curid=3184926" title="PCPW">
PCPW



</doc>
<doc id="3184928" url="https://pl.wikipedia.org/wiki?curid=3184928" title="Peter Ankersen">
Peter Ankersen

Peter Ankersen (ur. 22 września 1990 w Esbjergu) – duński piłkarz grający na pozycji prawego obrońcy. Od 2020 jest zawodnikiem klubu FC København.
Kariera klubowa.
Swoją karierę piłkarską Ankersen rozpoczął w klubie Esbjerg fB. W 2009 roku awansował do kadry pierwszego zespołu. 14 kwietnia 2010 zadebiutował w Superligaen w przegranym 2:3 wyjazdowym meczu z FC København. Latem 2010 przeszedł do grającego w 1. division Vejle BK. Spędził w nim półtora roku.
W marcu 2012 Ankersen przeszedł do Rosenborga Trondheim. Swój debiut w nim zanotował 9 kwietnia 2012 w zremisowanym 0:0 domowym meczu z Sogndalem. W Rosenborgu grał do sierpnia 2012.
W sierpniu 2012 Ankersen wrócił do Esbjerga fB. W sezonie 2012/2013 zdobył z nim Puchar Danii.
W sezonie 2014/2015 Ankersen został zawodnikiem Red Bulla Salzburg. Rok później został wypożyczony do FC København, a w sezonie 2016/17 został wykupiony z Salzburga. 
W 2019 roku został piłkarzem Genoi, zadebiutował w Serie A 15 września w przegranym 1:2 meczu z Atalantą.
Rok później wrócił do FC København, w pierwszym meczu po powrocie z Vejle BK (2:2) strzelił jedną z bramek.
Kariera reprezentacyjna.
W reprezentacji Danii Ankersen zadebiutował 10 września 2013 w wygranym 1:0 meczu eliminacji do MŚ 2014 z Armenią, rozegranym w Erywaniu.

</doc>
<doc id="3184930" url="https://pl.wikipedia.org/wiki?curid=3184930" title="Rajalakshmi Engineering College">
Rajalakshmi Engineering College

Rajalakshmi Engineering College (REC) jest jedną z najlepszych Engineering Institute w Indiach, założona w 1997 roku z siedzibą w Ćennaj. Uczelnia skupia się na badaniach w dziedzinie nauki i techniki, a także szkolenia studentów, doktorantów i studentów biznesu.

</doc>
<doc id="3184931" url="https://pl.wikipedia.org/wiki?curid=3184931" title="Gerard Paul Bergie">
Gerard Paul Bergie



</doc>
<doc id="3184932" url="https://pl.wikipedia.org/wiki?curid=3184932" title="Tatjana Michajłowa">
Tatjana Michajłowa



</doc>
<doc id="3184933" url="https://pl.wikipedia.org/wiki?curid=3184933" title="Filip Trzaska">
Filip Trzaska

Filip Trzaska (ur. 16 grudnia 1919, zm. 10 czerwca 2014) – księgarz, wydawca, nauczyciel akademicki, autor podręczników z dziedziny poligrafii.
Absolwent Gimnazjum im. Władysława IV w Warszawie. Uczestnik kampanii wrześniowej, podczas okupacji działacz konspiracyjny, współpracownik Biura Informacji i Propagandy KG ZWZ AK zaangażowany w Akcję N. W czasie powstania warszawskiego spiker radia Błyskawica.
Po wojnie prowadził aktywną działalność publicystyczną, pedagogiczną i normalizacyjną wraz z gronem drukarzy-przyjaciół: Bogusławem Lehmanem, Czesławem Kruszoną, Janem Dorocińskim, Marianem Drabczyńskim, Władysławem Tacikowskim czy też Romanem Tomaszewskim.
Uważano go za autorytet zawodowy w kwestiach dotyczących techniki wydawniczej i kontaktów edytorów z drukarniami. Był teoretykiem i praktykiem redakcji technicznej oraz organizacji współpracy w czasach, gdy w drukarniach odbywały się wszystkie skomplikowane procesy technologiczne: zecerskie, reprodukcyjne oraz introligatorskie. Drukarze i wydawcy kilku pokoleń uczyli się z jego podręczników. Przez wiele lat był nauczycielem akademickim w Instytucie Poligrafii Politechniki Warszawskiej i Instytucie Dziennikarstwa Uniwersytetu Warszawskiego. Wykładał w średnich szkołach księgarskich i poligraficznych oraz na kursach Polskiego Towarzystwa Wydawców Książek. Należał również do grona redaktorów związanych z „Poligrafiką”. Działał w wielu organizacjach, należał m. in do Związku Księgarzy Polskich, Światowego Związku Żołnierzy Armii Krajowej, Stowarzyszenia Inżynierów i Techników Mechaników Polskich (sekcja poligrafów).
Odznaczenia.
Obok licznych odznaczeń państwowych Filip Trzaska był kawalerem medalu „Zasłużony dla polskiej poligrafii” oraz złotego medalu „Gloria Artis”.

</doc>
<doc id="3184938" url="https://pl.wikipedia.org/wiki?curid=3184938" title="ZIŁ-41052">
ZIŁ-41052



</doc>
<doc id="3184939" url="https://pl.wikipedia.org/wiki?curid=3184939" title="Chocolate (piłkarz wodny)">
Chocolate (piłkarz wodny)

Chocolate, właśc. Victorino Ramos Fernandes (ur. 29 marca 1896 w Rio de Janeiro, zm. 2 marca 1983 tamże – brazylijski piłkarz wodny, olimpijczyk.
Brał udział w igrzyskach olimpijskich w 1920 (Antwerpia), na których wystąpił w piłce wodnej. Chocolate grał w obydwóch meczach, w których Brazylia brała udział (z Francją i ze Szwecją). Wraz z drużyną nie zdobył medalu.

</doc>
<doc id="3184940" url="https://pl.wikipedia.org/wiki?curid=3184940" title="Katedra w Brecon">
Katedra w Brecon

Katedra w Brecon (wal. "Eglwys Gadeiriol Aberhonddu", ang. "Brecon Cathedral") – anglikańska katedra, należąca do Kościoła w Walii, sięgająca swymi korzeniami roku 1093, kiedy założono w Brecon opactwo benedyktynów pod wezwaniem św. Jana Ewangelisty. Po rozwiązaniu klasztorów w 1537 roku dotychczasowy kościół klasztorny stał się kościołem parafialnym w Brecon. W 1923 roku, o ustanowieniu diecezji Swansea i Brecon podniesiony do rangi katedry. Katedra w Brecon wraz z należącymi do niej budynkami znajduje się otoczonym murem na terenie, stanowiąc jedyny tego rodzaju kompleks (ang. Close) w Walii. 
Katedra od 16 stycznia 1952 roku jest wpisana na listę Zabytków Walii pod nr 6998.
Historia.
Okres katolicki.
W 1093 roku normandzki rycerz Bernard de Neufmarché, fundator zamku w Brecon, podarował Rogerowi, mnichowi z opactwa benedyktynów w Battle „kościół św Jana Ewangelisty za murami”. Wspólnota założona w Brecon podlegała opactwu w Battle. Kościół klasztorny został przebudowany około 1230 roku, zachowując z dawnego, XI-wiecznego kościoła jedynie kilka fragmentów muru i chrzcielnicę. Nawa pierwszego kościoła i jej późniejsze odpowiedniki były również wykorzystywane jako kościół parafialny; Obecny kościół wykazuje wiele stylistycznych powiązań z kościołami w Herefordshire. Wschodnia część obecnego budynku pochodzi z około 1230 roku, nawa główna z końca XIII, a nawy boczne z początku XIV wieku. Kaplicę Harvarda zbudowano XIV wieku. 
Pod koniec XV i na początku XVI wieku kościół klasztorny stał się miejscem pielgrzymek w dużej mierze ze względu na imponujące, pozłacane lektorium, oddzielające nawę od prezbiterium, zdemontowane po nastaniu reformacji. Nie zachowały się opisy precyzyjnej konstrukcji lektorium, a jedynie kilka szkiców na podstawie poezji walijskiej z tamtego okresu, dających pogląd na przypuszczalny jego wygląd. O jego skali i rozmiarach dają pogląd zachowane na zakończeniu nawy powyżej ambony i na przeciwległej ścianie ślady wrót dających dostęp do górnej części lektorium oraz kamienne konsole służące do podtrzymywania jego konstrukcji nośnej.
Okres poreformacyjny.
W 1538 roku, w wyniku administracyjnego procesu rozwiązywania klasztorów (Dissolution of the Monasteries), opactwo benedyktyńskie Brecon przestało istnieć, a dotychczasowy kościół klasztorny stał się kościołem parafialnym, służącym lokalnej społeczności.
Dach i wieża świątyni pochodzą z XVI wieku. Pod koniec XVIII i w XIX wieku kościół był kilkakrotnie restaurowany; restauracjami w latach 1860 i 1872 kierował George Gilbert Scott. Około 1914 roku problemy konstrukcyjne z wieży spowodowały podjęcie prac mających na celu jej wzmocnienie, którymi kierował W. D. Caroe; ten sam architekt przebudował w 1929 roku kaplice w części południowo-wschodniej, a w 1934 roku zaprojektował obecne retabula. Jego syn, Alban Caroe w 1959 roku przebudował kaplicę Harvarda.
Ustanowienie katedry.
W 1920 roku, w wyniku oddzielenia Kościoła w Walii od Kościoła Anglii utworzono w nowo powstałej prowincji dwie nowe diecezje, z których jedną była diecezja Swansea i Brecon. W 1923 roku dawny kościół klasztorny został wybrany na katedrę nowej diecezji.

</doc>
<doc id="3184944" url="https://pl.wikipedia.org/wiki?curid=3184944" title="Krakowskie Przedmieście w Warszawie">
Krakowskie Przedmieście w Warszawie



</doc>
<doc id="3184946" url="https://pl.wikipedia.org/wiki?curid=3184946" title="John Anthony Boissonneau">
John Anthony Boissonneau



</doc>
<doc id="3184952" url="https://pl.wikipedia.org/wiki?curid=3184952" title="John Dennis Corriveau">
John Dennis Corriveau



</doc>
<doc id="3184957" url="https://pl.wikipedia.org/wiki?curid=3184957" title="Jonas Knudsen">
Jonas Knudsen

Jonas Hjort Knudsen (ur. 16 września 1992 w Esbjergu) – piłkarz duński, występujący na pozycji lewego obrońcy. Jest zawodnikiem klubu Malmö FF.
Kariera klubowa.
Swoją karierę piłkarską Ankersen rozpoczął w klubie Hjerting IF. Następnie trenował w juniorach Esbjerga fB. W 2009 roku awansował do kadry pierwszego zespołu. 28 marca 2010 zadebiutował w Superligaen w przegranym 0:4 wyjazdowym meczu z Randers FC. W sezonie 2010/2011 spadł z Esbjergiem do 1. division. Z kolei w sezonie 2011/2012 wrócił z nim do duńskiej ekstraklasy. W sezonie 2012/2013 zdobył z Esbjergiem Puchar Danii.
31 lipca 2015 roku, Knudsen przeszedł do angielskiego Ipswich Town F.C. podpisując 3-letni kontrakt. 8 sierpnia 2015 roku zadebiutował w nowych barwach w meczu przeciwko Brentford F.C. W ciągu dwóch pierwszych sezonów był podstawowym zawodnikiem drużyny zaliczając odpowiednio: 42 mecze w pierwszym sezonie i 36 w drugim sezonie. 21 grudnia 2017 roku Ipswich skorzystało z opcji przedłużenia kontraktu do końca sezonu 2018/2019. W styczniu 2019 roku poinformował klub, że nie przedłuży wygasającej umowy i odejdzie z klubu latem 2019 roku.
Nowym klubem Duńczyka zostało szwedzkie Malmö FF.
Kariera reprezentacyjna.
W reprezentacji Danii Knudsen zadebiutował 28 maja 2014 w wygranym 1:0 towarzyskim meczu ze Szwecją, rozegranym w Kopenhadze. W 53. minucie tego meczu zmienił Jakoba Ahlmanna Nielsena.
W 2018 roku znalazł się w kadrze Danii na Mistrzostwa Świata w Piłce Nożnej 2018. Jedyny występ w czasie turnieju zaliczył w meczu 1/8 finału przeciwko Chorwacji zremisowanym przez Duńczyków 1:1. Odpadli oni z dalszych gier po tym jak rzuty karne lepiej egzekwowali Chorwaci.

</doc>
<doc id="3184958" url="https://pl.wikipedia.org/wiki?curid=3184958" title="Martin William Currie">
Martin William Currie



</doc>
<doc id="3184961" url="https://pl.wikipedia.org/wiki?curid=3184961" title="Kniaża (obwód czerkaski)">
Kniaża (obwód czerkaski)



</doc>
<doc id="3184962" url="https://pl.wikipedia.org/wiki?curid=3184962" title="Ronald Peter Fabbro">
Ronald Peter Fabbro



</doc>
<doc id="3184964" url="https://pl.wikipedia.org/wiki?curid=3184964" title="Ângelo Gammaro">
Ângelo Gammaro

Ângelo Gammaro (ur. 17 września 1895 w Rio de Janeiro, zm. 12 czerwca 1977) – brazylijski piłkarz wodny i pływak, olimpijczyk.
Kariera sportowa.
Brał udział w igrzyskach olimpijskich w 1920 (Antwerpia), na których wystąpił w piłce wodnej i pływaniu. W wyścigu eliminacyjnym na 100 m stylem dowolnym zajął przedostatnie trzecie miejsce i nie awansował do półfinału (czas – 1:22,0). W piłce wodnej brał udział w dwóch meczach z Francją i Szwecją, w których nie strzelił gola. Jego drużyna nie zdobyła medalu.

</doc>
<doc id="3184965" url="https://pl.wikipedia.org/wiki?curid=3184965" title="Richard John Grecco">
Richard John Grecco



</doc>
<doc id="3184967" url="https://pl.wikipedia.org/wiki?curid=3184967" title="Michael Pearse Lacey">
Michael Pearse Lacey



</doc>
<doc id="3184971" url="https://pl.wikipedia.org/wiki?curid=3184971" title="Afera podsłuchowa w Polsce">
Afera podsłuchowa w Polsce

Afera podsłuchowa (taśmowa) – afera polityczna, która wybuchła 14 czerwca 2014 po publikacji w tygodniku „Wprost” stenogramów z nielegalnie podsłuchanych rozmów polityków. Nagrań dokonywano od lipca 2013 do czerwca 2014 w kilku warszawskich restauracjach, a wśród kilkudziesięciu podsłuchiwanych byli m.in. urzędujący i byli ministrowie, przedsiębiorcy oraz prezesi NBP i NIK.
Rozmowy zostały podsłuchane w restauracjach Sowa &amp; Przyjaciele (należącej do Roberta Sowy), Amber Room w pałacyku Sobańskich oraz Osteria. Do nagrań jako pierwszy dotarł dziennikarz śledczy Piotr Nisztor.
Przebieg afery.
Afera w 2014.
Publikacja pierwszych nagrań.
14 czerwca 2014 na stronie internetowej „Wprost” zostały ujawnione fragmenty nagrań dwóch podsłuchanych rozmów. Dwa dni później stenogramy z nagrań zostały opublikowane w papierowym wydaniu tygodnika. Wśród podsłuchanych osób był minister spraw wewnętrznych Bartłomiej Sienkiewicz, prezes NBP Marek Belka, były minister transportu Sławomir Nowak i były wiceminister finansów Andrzej Parafianowicz.
W kolejnych dniach prokuratura wszczęła śledztwo w sprawie treści rozmów Sienkiewicza i Belki (umorzone we wrześniu 2014) oraz Nowaka i Parafianowicza (umorzone w grudniu 2014).
Akcja prokuratury w siedzibie „Wprost”.
18 czerwca 2014 do siedziby tygodnika „Wprost” wkroczył prokurator wraz z funkcjonariuszami ABW w celu uzyskania nośników zawierających nagrania podsłuchanych rozmów. Redaktor naczelny „Wprost” Sylwester Latkowski odmówił wydania komputera z nagraniami powołując się na konieczność zachowania tajemnicy dziennikarskiej. Funkcjonariusze podjęli próbę siłowego przejęcia nagrań, ale ostatecznie opuścili budynek bez nośników. Sposób przeprowadzenia akcji został skrytykowany przez media, Helsińską Fundację Praw Człowieka, OBWE oraz Ministerstwo Sprawiedliwości. 21 czerwca 2014 pełnomocnik „Wprost” przekazał prokuraturze nośnik ze wszystkimi nagraniami.
Wotum nieufności dla rządu Donalda Tuska.
Krótko po wybuchu afery politycy opozycyjni do rządu Donalda Tuska zażądali dymisji premiera i prezesa NBP. Prezes Prawa i Sprawiedliwości Jarosław Kaczyński zapowiedział, że jeśli rząd nie poda się do dymisji, to w Sejmie zostanie złożone wotum nieufności. Z kolei Janusz Palikot, lider partii Twój Ruch zapowiedział, że jego klub poselski złoży projekt uchwały o skróceniu kadencji Sejmu. Ruch Narodowy wezwał do protestów pod urzędami wojewódzkimi.
Premier Donald Tusk stwierdził, że nie zdymisjonuje ministrów, ponieważ byłoby to działanie pod dyktando przestępców, którzy chcą zdestabilizować polskie państwo.
25 czerwca 2014 Donald Tusk złożył w Sejmie wniosek o wyrażenie wotum zaufania dla rządu. Po kilkugodzinnej debacie Sejm w głosowaniu udzielił rządowi wotum zaufania (237 głosów "za", 203 "przeciw"). Następnego dnia klub parlamentarny PiS złożył wniosek o konstruktywne wotum nieufności dla rządu Donalda Tuska, wskazując Piotra Glińskiego jako kandydata na premiera. 11 lipca 2014 Sejm odrzucił wnioski o wotum nieufności dla rządu i dla ministra spraw wewnętrznych Bartłomieja Sienkiewicza.
Afera w 2015.
Upublicznienie akt sprawy.
W dniach 8–9 czerwca 2015 biznesmen Zbigniew Stonoga opublikował na Facebooku ponad 3 tysiące zdjęć fotokopii akt z postępowania ws. afery podsłuchowej. W Internecie znalazły się zeznania świadków i wyjaśnienia podejrzanych, dowody w śledztwie (m.in. fotografie sprzętu podsłuchowego), a także dane osobowe, adresy i numery PESEL (m.in. szefa CBA Pawła Wojtunika). Dziennikarze ustalili, że zgodę na wykonywanie fotokopii akt miało co najmniej kilka osób, w tym podejrzani oraz poszkodowani, a także pracownicy prokuratury i ABW.
Dymisje w rządzie Ewy Kopacz.
10 czerwca 2015 premier Ewa Kopacz ogłosiła, że w związku z aferą do dymisji podali się: minister zdrowia Bartosz Arłukowicz, minister sportu i turystyki Andrzej Biernat, minister skarbu państwa Włodzimierz Karpiński, wiceministrowie Tomasz Tomczykiewicz, Rafał Baniak i Stanisław Gawłowski, koordynator służb specjalnych Jacek Cichocki oraz szef Zespołu Doradców Politycznych Prezesa Rady Ministrów Jacek Rostowski. Wszystkie dymisje zostały przyjęte. Tego samego dnia rezygnację z funkcji marszałka Sejmu zapowiedział Radosław Sikorski (zrezygnował 23 czerwca 2015).
Postępowanie karne.
W związku z aferą prokuratura zatrzymała cztery osoby, w tym przedsiębiorcę Marka Falentę. Osobom tym postawiono zarzuty założenia nielegalnych podsłuchów.
29 grudnia 2016 Sąd Okręgowy w Warszawie skazał Marka Falentę na karę 2,5 roku bezwzględnego pozbawienia wolności. Kelnerzy Konrad Lassota i Krzysztof Rybka zostali skazani na kary 10 miesięcy pozbawienia wolności w zawieszeniu na 3 lata oraz na kary grzywny. W przypadku czwartego z oskarżonych (którego tożsamość nie została podana do publicznej wiadomości) sąd odstąpił od wymierzenia kary i zobowiązał oskarżonego do wpłaty 50 tysięcy złotych na cel społeczny. Wyrok Marka Falenty uprawomocnił się w grudniu 2017. 31 stycznia 2018 Sąd Apelacyjny w Warszawie podtrzymał wyrok, odrzucając odroczenie wykonania kary m.in. ze względu na zły stan zdrowia skazanego. Falenta otrzymał wezwanie do stawienia się 23 maja 2018 do odbycia kary w zakładzie penitencjarnym na warszawskim Grochowie. Następnie termin był kilkakrotnie odraczany.
We wrześniu 2018 śledztwo dziennikarskie ujawniło powiązania Marka Falenty z rosyjskimi służbami, w tym z ludźmi z otoczenia Władimira Putina.
Falenta nie stawił się do odbycia kary i zaczął się ukrywać, w związku z czym wydano za nim europejski nakaz aresztowania. Został zatrzymany 5 kwietnia 2019 w Hiszpanii. Na początku czerwca 2019 został samolotem ekstradowany do Polski i osadzony w zakładzie penitencjarnym. Po osadzeniu napisał list do polityków PiS, których uznał za współwinnych doprowadzenia do afery. Zażądał ułaskawienia przez prezydenta Dudę, grożąc w razie niespełnienia żądań ujawnienia osób, które miały współpracować z nim w kompromitacji polityków PO. Wymienił w liście 12 nazwisk takich osób, w tym Jarosława Kaczyńskiego, Mariusza Kamińskiego, Macieja Wąsika i Ernesta Bejdę. List ujawniła „Rzeczpospolita”. Politycy związani z PiS podkreślali znikomą wiarygodność Falenty, komentatorzy niesympatyzujący z partią zwracali uwagę na spójność przekazanych przez Falentę informacji z wcześniejszymi zaniedbaniami władzy w wyjaśnieniu afery.
Lista podsłuchanych osób i opublikowanych nagrań.
Lista podsłuchanych osób.
Lista osób, których rozmowy zostały podsłuchane i opublikowane. Podano funkcje pełnione w okresie prowadzenia podsłuchów lub w momencie ujawnienia nagrań.
Nagrania opublikowane w 2014.
Nagrania opublikowane 14–16 czerwca 2014.
Nagrania opublikowane przez tygodnik „Wprost” w dniach 14–16 czerwca 2014.
Pierwsza rozmowa odbyła się w lipcu 2013 pomiędzy Bartłomiejem Sienkiewiczem a Markiem Belką. W dyskusji brał też udział Sławomir Cytrycki. Przedmiotem rozmowy było finansowanie deficytu budżetowego przez NBP i odwołanie ówczesnego ministra finansów Jacka Rostowskiego. 19 czerwca 2014 „Wprost” opublikował na swojej stronie internetowej nagranie z całej rozmowy.
Druga rozmowa odbyła się w lutym 2014 pomiędzy Sławomirem Nowakiem a Andrzejem Parafianowiczem. W dyskusji brał też udział Dariusz Zawadka. Przedmiotem rozmowy była m.in. kontrola skarbowa prowadzona u żony Nowaka.
Nagrania opublikowane 22–23 czerwca 2014.
22 czerwca 2014 w różnych mediach zaczęły być ujawniane fragmenty nagrań kolejnych rozmów pomiędzy politykami. 23 czerwca 2014 „Wprost” opublikował stenogramy z tych rozmów.
W pierwszej rozmowie brał udział Radosław Sikorski i Jacek Rostowski. W trakcie dyskusji Sikorski wypowiadał się krytycznie o polsko-amerykańskiej współpracy, dającej według niego fałszywe poczucie bezpieczeństwa.
Druga rozmowa odbyła się w lutym 2014 pomiędzy Pawłem Grasiem a Dariuszem Jackiem Krawcem. Rozmowa dotyczyła między innymi planów obchodów rocznicy wyborów parlamentarnych w 1989, a także ewentualnego kandydowania Donalda Tuska na stanowiska w Unii Europejskiej.
W trzeciej rozmowie brał udział Dariusz Jacek Krawiec, Włodzimierz Karpiński i Zdzisław Gawlik. Czwarta rozmowa odbyła się pomiędzy Piotrem Wawrzynowiczem a Stanisławem Gawłowskim. Ponadto „Wprost” ujawnił nowe fragmenty stenogramów z rozmowy Nowaka z Parafianowiczem i Zawadką.
Nagrania opublikowane w 2015.
Nagranie opublikowane 17–18 maja 2015.
17 maja 2015 dziennikarze tygodnika „Do Rzeczy” podali na stronie internetowej czasopisma, że są w posiadaniu nagrania z 5 czerwca 2014 między Elżbietą Bieńkowską a Pawłem Wojtunikiem. Następnego dnia fragmenty rozmowy zostały opublikowane w papierowym wydaniu tygodnika. Rozmowa Bieńkowskiej z Wojtunikiem została nagrana w restauracji Sowa &amp; Przyjaciele i zdaniem części komentatorów wskazywała na zlecenie przez ministra spraw wewnętrznych Bartłomieja Sienkiewicza podpalenia budki policyjnej przy ambasadzie Rosji podczas Marszu Niepodległości (11 listopada 2013). Rzecznik CBA Jacek Dobrzyński taką interpretację nazwał "manipulacją" stwierdzając, że "w przytaczanej części rozmowy chodzi o koncepcję zabezpieczenia Marszu Niepodległości". Ponadto Wojtunik oferował nocleg w ośrodku konferencyjnym w Lucieniu po preferencyjnych cenach.
Nagranie opublikowane 5–6 lipca 2015.
5 lipca 2015 tygodnik „Do Rzeczy” opublikował na swojej stronie internetowej fragmenty rozmowy z 6 października 2013, która odbyła się w restauracji Sowa &amp; Przyjaciele między Aleksandrem Kwaśniewskim, Ryszardem Kaliszem i dwoma innymi mężczyznami. Następnego dnia tygodnik opublikował obszerniejsze fragmenty nagrań w wersji papierowej. W podsłuchanej dyskusji Kalisz sugerował, że ma informacje od ówczesnego szefa SKW Janusza Noska na temat sprawy korupcyjnej, w którą mógł być zamieszany minister obrony narodowej Tomasz Siemoniak.
SKW wydało oświadczenie, że Nosek nie przekazywał Kaliszowi żadnych informacji.
Nagrania opublikowane 21 października 2015.
21 października 2015 Telewizja Republika opublikowała stenogramy z kilku rozmów między Janem Kulczykiem a Krzysztofem Kwiatkowskim, Radosławem Sikorskim i Piotrem Wawrzynowiczem. Przedmiotem rozmów była m.in. sprawa prywatyzacji spółki Ciech S.A. O nagraniu rozmowy Kulczyka z Kwiatkowskim wcześniej informował „Wprost” (w czerwcu 2014). 17 czerwca 2014 Kwiatkowski zawiadomił Agencję Bezpieczeństwa Wewnętrznego o treści swojej rozmowy z Kulczykiem.
Nagranie opublikowane 17 listopada 2015.
17 listopada 2015 Radio Zet opublikowało stenogram z rozmowy między Mateuszem Morawieckim, Zbigniewem Jagiełło, Krzysztofem Kilianem i Bogusławą Matuszewską. Rozmowa została nagrana w kwietniu 2013 i dotyczyła m.in. państwowego wsparcia finansowego dla Polskich Linii Lotniczych LOT.
Nagrania opublikowane w latach 2016–2018.
Nagranie opublikowane 25 kwietnia 2016.
25 kwietnia 2016 tygodnik „Do Rzeczy” opublikował stenogram z rozmowy Pawła Grasia z Janem Kulczykiem. Rozmowa miała miejsce w Pałacyku Sobańskich w kwietniu 2014 i dotyczyła m.in. gazety „Fakt” i jej ówczesnego redaktora naczelnego Grzegorza Jankowskiego.
Nagrania opublikowane w 2017.
9 czerwca 2017 kanał informacyjny TVP Info opublikował nagrania i stenogramy z kilku rozmów, w których brali udział: Paweł Graś, Włodzimierz Karpiński, Marian Janicki, Jerzy Mazgaj i Kazimierz Sowa. Rozmowy miały miejsce w restauracji „Sowa &amp; Przyjaciele” w lutym 2014.
8 i 23 sierpnia 2017 kanał TVP Info opublikował stenogramy z rozmowy, która miała miejsce w lutym 2014 pomiędzy Radosławem Sikorskim i Dariuszem Jackiem Krawcem.
Nagrania opublikowane w 2018.
2 października 2018 portal internetowy Onet.pl opublikował nagranie z całej rozmowy, której fragmenty pojawiały się w mediach od 2015. Rozmowa miała miejsce w 2013, a brali w niej udział: Mateusz Morawiecki, Zbigniew Jagiełło, Krzysztof Kilian oraz Bogusława Matuszewska.
4 i 8 października 2018 kanał informacyjny TVP Info opublikował nagrania z rozmowy, w której uczestniczył Sławomir Nowak oraz Szymon Milczanowski. W kolejnych dniach TVP Info opublikował też nagrania z rozmowy Bartosza Arłukowicza, Olgierda Geblewicza i Krzysztofa Kwapisza.
5 listopada 2018 TVP Info opublikował treść rozmowy pomiędzy Aleksandrem Kwaśniewskim a Leszkiem Millerem, o istnieniu której w 2015 informował „Wprost”. 17 listopada 2018 TVP Info opublikował rozmowę z 8 września 2013, w której brali udział: Paweł Graś, Tomasz Misiak, Jacek Protasiewicz i Maciej Witucki.
Inne rozmowy.
W lutym 2015 CBA przekazało prokuraturze płytę z 11 wcześniej nieznanymi podsłuchanymi rozmowami. W sierpniu 2015 „Gazeta Wyborcza” podała, że sprawcy mogli podsłuchać rozmowę ówczesnego premiera Donalda Tuska z Janem Kulczykiem.
Listy Marka Falenty.
10 czerwca 2019 roku Rzeczpospolita opublikowała list wysłany przez Marka Falentę do Andrzeja Dudy.
12 czerwca 2019 Gazeta Wyborcza opublikowała fragmenty listu, który Marek Falenta miał napisać w lutym do prezesa Prawa i Sprawiedliwości Jarosława Kaczyńskiego. Biznesmen przekonywał w nim, że pomógł PiS wygrać wybory, a za odsunięcie PO od władzy, funkcjonariusze CBA obiecywali mu bezkarność.
Afera podsłuchowa w kulturze masowej.
Afera podsłuchowa jest tematem piosenek „Coś się nagrało” zespołu Babilon oraz „Rozmowy u Sowy” autorstwa Pawła Kukiza (album "Zakazane piosenki"). O aferze podsłuchowej powstały książki: „Afera podsłuchowa. Taśmy Wprost” Sylwestra Latkowskiego i Michała Majewskiego oraz „Jak rozpętałem aferę taśmową” Piotra Nisztora, a także książka Grzegorza Rzeczkowskiego „Obcym alfabetem. Jak ludzie Kremla i PiS zagrali podsłuchami”.

</doc>
<doc id="3184972" url="https://pl.wikipedia.org/wiki?curid=3184972" title="Mpeketoni">
Mpeketoni

Mpeketoni – miejscowość w Kenii w hrabstwie Lamu w Prowincji Nadmorskiej. Liczba ludności w marcu 2006 roku wyniosła ok. 31 000 osób.
15 czerwca 2014 roku w ataku terrorystycznym przeprowadzonym w Mpektonii przez somalijskich islamistów zginęło 48 osób. Ucierpiały również budynki hotelowe, komisariat policji i stacja benzynowa, pod które podłożono ogień.

</doc>
<doc id="3184977" url="https://pl.wikipedia.org/wiki?curid=3184977" title="Mięsień napinacz powięzi szerokiej">
Mięsień napinacz powięzi szerokiej



</doc>
<doc id="3184978" url="https://pl.wikipedia.org/wiki?curid=3184978" title="Puchar Świata w Chodzie Sportowym 2014">
Puchar Świata w Chodzie Sportowym 2014

26. Puchar Świata w Chodzie Sportowym – zawody lekkoatletyczne w chodzie sportowym, które odbyły się 3 i 4 maja 2014 w Taicang. 
Rekordy.
Podczas mityngu ustanowiono 14 krajowych rekordów w kategorii seniorów:

</doc>
<doc id="3184980" url="https://pl.wikipedia.org/wiki?curid=3184980" title="João Jório">
João Jório

João Jório (ur. 1900 w Rio de Janeiro, zm. ?) – brazylijski piłkarz wodny i wioślarz, olimpijczyk.
Brał udział w igrzyskach olimpijskich w 1920 (Antwerpia), na których wystąpił w piłce wodnej i wioślarstwie. Startował w czwórce ze sternikiem, w której Brazylia odpadła w wyścigu eliminacyjnym z czasem 7:25,4; był to jednak szósty wynik spośród ośmiu startujących ekip. W piłce wodnej brał udział w dwóch meczach z Francją i Szwecją, w których strzelił dwa gole (obydwa z Francją). Jego drużyna nie zdobyła jednak medalu.

</doc>
<doc id="3184981" url="https://pl.wikipedia.org/wiki?curid=3184981" title="Alcides Paiva">
Alcides Paiva

Alcides de Barros Paiva (ur. 5 września 1894 w Rio de Janeiro, zm. 5 grudnia 1959) – brazylijski piłkarz wodny, olimpijczyk.
Brał udział w igrzyskach olimpijskich w 1920 (Antwerpia). Grał w dwóch meczach z Francją i Szwecją, w których strzelił jednego gola (z Francją). Jego drużyna nie zdobyła jednak medalu.

</doc>
<doc id="3184982" url="https://pl.wikipedia.org/wiki?curid=3184982" title="Abrahão Saliture">
Abrahão Saliture

Abrahão Saliture (ur. 17 grudnia 1884 w Rio de Janeiro, zm. 30 kwietnia 1967 tamże) – brazylijski piłkarz wodny i wioślarz, olimpijczyk.
Brał udział w igrzyskach olimpijskich w 1920 (Antwerpia), na których wystąpił w piłce wodnej i wioślarstwie. Startował w czwórce ze sternikiem, w której Brazylia odpadła w wyścigu eliminacyjnym z czasem 7:25,4; był to jednak szósty wynik spośród ośmiu startujących ekip. W piłce wodnej brał udział w dwóch meczach z Francją i Szwecją, w których strzelił dwa gole (obydwa ze Szwecją). Jego drużyna nie zdobyła jednak medalu.

</doc>
<doc id="3184986" url="https://pl.wikipedia.org/wiki?curid=3184986" title="Homouzjanie">
Homouzjanie

Homouzjanie - zwolennicy nauki Soboru Nicejskiego (z 325 roku), głoszącej, że Bóg Ojciec i Bóg Syn są w Boskiej Trójcy Świętej równi co do istoty. Na określenie tej nauki Sobór w Nicei posłużył się greckim terminem "homoousios", który oznacza współistotny lub równy w istocie. 
Zwolennicy tego terminu twierdzili, że Chrystus jest równy co do istoty z Bogiem Ojcem i równy co do istoty z ludźmi, ponieważ ma dwie natury: Boską i ludzką.

</doc>
<doc id="3184988" url="https://pl.wikipedia.org/wiki?curid=3184988" title="Kolejka parkowa w Wojewódzkim Parku Kultury i Wypoczynku">
Kolejka parkowa w Wojewódzkim Parku Kultury i Wypoczynku



</doc>
<doc id="3184991" url="https://pl.wikipedia.org/wiki?curid=3184991" title="Barrowland Ballroom">
Barrowland Ballroom

Barrowland Ballroom (właściwie The Barrowland Ballroom) – sala taneczna i miejsce koncertów znajdujące się w Glasgow w Szkocji.
Historia.
Obiekt został otwarty w roku 1934 w obszarze handlowym znajdującym się w centrum Glasgow. Budynek został w dużym stopniu zniszczony przez pożar jaki miał miejsce w roku 1958, co doprowadziło do całkowitej przebudowy. Ponowne otwarcie miało miejsce 24 grudnia 1960. Budynek obecnie zawiera duże sale, w tym także salę taneczną oraz miejsce do organizacji koncertów o pojemności 2100 miejsc. Front budynku przyozdobiony jest napisem, wykonanym z neonu.
Na przestrzeni lat, w Barrowland Ballroom występowali tacy artyści jak Simple Minds, Foo Fighters, R.E.M., Oasis, The Cure, Green Day, U2, Rage Against the Machine, Blur, Bob Dylan, Björk, David Bowie, Counting Crows, Iggy Pop, Metallica, Alice in Chains, Blondie, Ramones, INXS, Justin Timberlake, Garbage, Sheryl Crow, Britney Spears, Marilyn Manson, Nine Inch Nails, Runrig, Elvis Costello, Amy Macdonald oraz Alice Cooper.

</doc>
<doc id="3184996" url="https://pl.wikipedia.org/wiki?curid=3184996" title="Kwartodecymanie">
Kwartodecymanie

Kwartodecymanie (, od łac. "quarta decima" – czternasty) – istniejące w pierwszych wiekach n.e. grupy chrześcijańskie obchodzące pamiątkę śmierci i zmartwychwstania Chrystusa w 14 dniu miesiąca nisan według żydowskiego kalendarza, w którym w ten dzień wypadało żydowskie święto Paschy. Zgodnie z tradycją, przypisywaną Janowi Apostołowi pierwsi chrześcijanie tego właśnie dnia upamiętniali te wydarzenia. Zwolennicy tej doktryny w tym dniu zachowywali ścisły post, a o brzasku następnego radośnie celebrowali Eucharystię połączoną z agapą.
Zwolenników tej praktyki w II i III wieku zwano od daty dnia – czternastego – kwartodecymanami. W wiekach następnych przyjęto inną praktykę świętowania pamiątki śmierci i zmartwychwstania Chrystusa: główne obchody obejmowały dzień zmartwychwstania, tj. Wielkanoc to jest pierwszą niedzielę po 14 nisan. Obecnie święta upamiętniające śmierć i zmartwychwstania Jezusa (Wielkanocy) wśród różnych wyznań chrześcijańskich odbywają się w różnych terminach (m.in. zależnie od tego, jakim kalendarzem się posługują). 
14 nisan Pamiątkę śmierci Jezusa Chrystusa nadal obchodzą wyznania wywodzące się z ruchu Badaczy Pisma Świętego, m.in. Świadkowie Jehowy, Świecki Ruch Misyjny „Epifania” i Wolni Badacze Pisma Świętego, a także Mesjańskie Zbory Boże (Dnia Siódmego).

</doc>
<doc id="3184997" url="https://pl.wikipedia.org/wiki?curid=3184997" title="Frances Dade">
Frances Dade

Frances Dade, również Lorelei Lee (ur. 14 lutego 1910, zm. 21 stycznia 1968) – amerykańska aktorka filmowa, popularna w latach dwudziestych i trzydziestych XX wieku.
Życiorys.
Urodziła się i wychowała w Filadelfii. Pod koniec 1920 roku przeniosła się do Hollywood, z myślą o karierze aktorskiej. Tam zwróciła na siebie uwagę producenta Samuela Goldwyna, który podpisał z nią kontrakt. Na ekranie zadebiutowała w 1928 roku w filmie "The Constant Nymph". Do 1930 roku wystąpiła jeszcze w czterech filmach.
W 1931 roku, Dade została obsadzona w roli Lucy Weston w filmie "Dracula", gdzie zagrała u boku takich sław jak Béla Lugosi i Helen Chandler. Rola ta okazała się najgłośniejszą w jej karierze i przyniosła jej rozgłos.
Pomimo sukcesu filmu, Dade dostawała coraz mniej ofert filmowych. Zagrała w sześciu filmach w 1931 roku, z których trzy były horrory. W 1932 roku została wyróżniona tylko w jednym filmie, "Big Town". W tym samym czasie próbowała swoich sił na deskach broadwayowskich teatrów. Ostatecznie wycofała się z aktorstwa i wzięła ślub bogatym ekonomistą Brockiem Van Avery. Po ślubie osiedliła się w rodzinne Filadelfii, gdzie została pielęgniarką. Zmarła w 1968 roku w wieku 57 lat.

</doc>
<doc id="3185001" url="https://pl.wikipedia.org/wiki?curid=3185001" title="Poczet królów i książąt polskich">
Poczet królów i książąt polskich

Poczet królów i książąt polskich – cykl rysunków Jana Matejki z lat 1890–1892, przedstawiający 44 królów i książąt polskich, w tym cztery księżne i królowe (Dobrawę, Ryksę, Jadwigę i Annę Jagiellonkę).
Historia.
Poczet Matejki był kolejnym chronologicznie namalowanym pocztem królów polskich. Wcześniej dzieła o tej tematyce stworzyli także inni malarze: w latach 1768–1771 Marcello Bacciarelli, a później także Aleksander Lesser oraz Ksawery Pillati.
Artysta początkowo rozważał stworzenie ilustrowanej historii Polski, ale zdecydował się na wariant łatwiejszy, ograniczony do życiorysów królów i książąt polskich, które napisał Stanisław Smolka. Pierwsza edycja cyklu została wydana przez wiedeńskiego księgarza i drukarza M. Perlesa.
Opis.
Wizerunki Matejko wykonał czarno–białe, stosując swobodny rysunek ołówkiem i umiejętnie wykorzystując ziarnistość tworzywa (papieru). Nosił się z zamiarem wykonania wersji barwnej "Pocztu", czego jednak nie zrealizował. Wersję taką stworzyli po jego śmierci jego uczniowie – Leonard Stroynowski i Zygmunt Papieski. Sylwetkom władców twórca nadał sugestywne cechy charakterologiczne stanowiące o ich rozpoznawalności dla potomnych. W wykonanych przedstawieniach dodatkowo zawarł bogatą symbolikę w sztafażu, rekwizytach, atrybutach, szczegółach ubioru i wyglądzie poszczególnych postaci, co w pełni zostało odczytane dopiero współcześnie.
W 1961 r. rysunki Matejki ukazały się po raz pierwszy jako album w wersji kolorowej. Pokolorował je Adam Stalony-Dobrzański przy współpracy Nikodema Pułki i Jerzego Skąpskiego.
Według Marii Szypowskiej jest to najpopularniejsze dzieło Jana Matejki, reprodukowane w milionach egzemplarzy. Szymon Kobyliński wyraził pogląd, że we wcześniejszym portretowaniu władców ani Bacciarellli, ani Lesser nie zapanowali tak nad wyobraźnią rodaków, jak Matejko, gdy stworzył własną – i odtąd ogólnonarodową – wizję ilustrowanego zbioru władców Polski.

</doc>
<doc id="3185008" url="https://pl.wikipedia.org/wiki?curid=3185008" title="Ofizm">
Ofizm



</doc>
<doc id="3185012" url="https://pl.wikipedia.org/wiki?curid=3185012" title="Jadwiga Krasicka">
Jadwiga Krasicka

Jadwiga Helena Maria Krasicka (ur. 10 września 1900 w Warszawie, zm. 3 listopada 1944 w KL Ravensbrück) – polska historyczka.
Życiorys.
Córka Bogdana i Marii z Rewińskich. Absolwentka historii na Uniwersytecie Jagiellońskim – uczennica Władysława Konopczyńskiego, doktorat w 1926. Pracowała w Łodzi jako nauczycielka i dyrektorka gimnazjum im. Heleny Miklaszewskiej, asystentka w Wolnej Wszechnicy Polskiej. W czasie II wojny światowej czynna w tajnym nauczaniu. Aresztowana na początku II wojny światowej za pracę w Biurze Studiów Związku Walki Zbrojnej, więziona na Pawiaku, 6 lipca 1944 przetransportowana do obozu koncentracyjnego KL Ravensbrück. Pracowała w szpitalu więziennym, gdzie zaraziła się tyfusem i zmarła 3 listopada 1944.

</doc>
<doc id="3185013" url="https://pl.wikipedia.org/wiki?curid=3185013" title="Lista odcinków serialu Zbrodnie Palm Glade">
Lista odcinków serialu Zbrodnie Palm Glade

Poniżej znajduje się lista odcinków serialu telewizyjnego Zbrodnie Palm Glade – emitowanego przez amerykańską stację kablową A&amp;E od 11 lipca 2010 roku do 26 sierpnia 2013 roku. Łącznie powstało 4 sezony,49 odcinków. W Polsce jest emitowany od 16 grudnia 2011 roku przez stację Fox Polska oraz Fox Life

</doc>
<doc id="3185017" url="https://pl.wikipedia.org/wiki?curid=3185017" title="Global sourcing">
Global sourcing

Global sourcing (określenie powstało z dwóch ang. słów: "global" czyli światowy, międzynarodowy oraz "sourcing" - zaopatrzenie, zakupy.) – jedna z nowocześniejszych i najszybciej rozwijających się światowych strategii zarządzania łańcuchem dostaw (ang. "supply chain").
"Global sourcing" to proces globalnego pozyskiwania dostaw/zaopatrzenia, który pozwala tworzyć dla przedsiębiorstwa długoterminowy związek zakupów z najlepszymi dostawcami.
Strategia global sourcing zawiera w sobie cechy outsourcingu, według której firma chcąca osiągnąć dużą efektywność powinna zawężać swoją działalność do określonych podstawowych obszarów. Pozostałe, wewnętrzne obszary swej działalności przedsiębiorstwo powinno zlecać partnerom zewnętrznym, czyli firmom, które są w stanie lepiej i taniej wykonać usługi na rzecz przedsiębiorstwa macierzystego. Pojęcie "global" oznacza tu, że poszukiwanie takich partnerów powinno odbywać się na globalnych, międzynarodowych rynkach.
Zarys historyczny.
"Global sourcing" to strategia stosowana od wieków. Starożytni handlarze, aby taniej kupować swoje towary podróżowali do odległych krajów. Nieodkryte regiony stawały się dla nich nowymi rynkami zbytu.
Od tego okresu do czasów współczesnych znaczenie i rola światowych zakupów uległy licznym przemianom. Działania, które miały największy wpływ na obecną pozycję tego rodzaju zaopatrzenia, dokonywały się w latach 70. Już wtedy międzynarodowe koncerny próbowały produkować pojedyncze części w różnych częściach świata. Starano się przy tym o swoistego rodzaju połączenie mało kosztownej siły roboczej, tanich surowców i komponentów, nielicznych wymagań, co do ochrony środowiska, liberalnego prawa pracy, dobrego wejścia na rynek kapitałowy oraz niskich obciążeń podatkowych. Taką strategię określił G. Junne mianem "Global Sourcing".
Korzyści stosowania global sourcingu.
Najważniejszymi korzyściami stosowania global sourcingu przez przedsiębiorstwa są:
Proces wdrażania global sourcingu.
Proces wdrażania strategii global sourcing w przedsiębiorstwie można podzielić na 3 etapy:
 * analiza danych wejściowych
 * badanie rynku
 * identyfikacja Dostawców
 * zdjęcie kategorii (Commodity Briefing)
 * zapytanie o informację (RFI)
 * audyt Dostawców
 * zapytanie ofertowe (RFQ)
 * negocjacje warunków handlowych
 * analiza ryzyka
 * rekomendacja wyboru Dostawcy
 * rozwój Dostawców
 * monitorowanie Dostawców
 * monitorowanie jakości produkowanych przez dostawcę produktów
Wybór odpowiedniego Dostawcy.
W ramach strategii global sourcing następuje wybór takich regionów zaopatrzeniowych, które mogą przyczynić się do osiągnięcia celów. Wybór odpowiedniego kraju zależy głównie od jego specyficznych cech związanych z kosztami, ryzykiem oraz możliwością osiągnięcia sukcesu przez firmę.
Wybór odpowiedniego kraju dla globalnych zakupów nie jest procesem łatwym, należy więc wykorzystać doświadczenia znawców tej tematyki, którzy to wyróżnili 4 najlepsze dla global sourcing regiony. Należą do nich: Chiny, Indie, Turcja, kraje Europy Wschodniej (Polska, Czechy, Węgry, Rumunia).
Chiny to kraj, w którym można kupować proste, masowe produkty po korzystnych cenach. Na tym rynku do zakupów polecane są:
Indie - kraj dobrze wykształconych inżynierów, techników informatycznych oraz przemysłu usługowego. Do zakupów polecane są następujące wyroby i usługi:
Turcja - kraj przyjaznej dla przedsiębiorstw polityki gospodarczej; dobry potencjał dla skomplikowanych, masowych produktów. Polecane do zakupów są:
Europa Wschodnia - pod względem położenia geograficznego najbliższy dostawca dla zachodnioeuropejskich producentów. W tym regionie poziom płac jest stosunkowo niski, a wymagania stawiane jakości produkowanych towarów stosunkowo wysokie. Względnie małe odległości i niskie koszty robocizny są największą zaletą tych obszarów. Polecane do zakupów są:

</doc>
<doc id="3185018" url="https://pl.wikipedia.org/wiki?curid=3185018" title="Robert Joseph Hermann">
Robert Joseph Hermann



</doc>
<doc id="3185020" url="https://pl.wikipedia.org/wiki?curid=3185020" title="Masters (album)">
Masters (album)

Masters – piąty album zespołu Masters wydany 9 czerwca 2014 roku w firmie fonograficznej Lemon Records. Płyta zawiera 15 utworów w tym trzy bonusy. Na płycie znajdują się takie hity jak "Serce do koperty", "Słodka jak miód" czy "Schody do nieba". Do piosenek "Serce do koperty", "Schody do nieba", "Poszukaj szczęścia", "Słodka jak miód" oraz "Ta nieznana" zostały nagrane teledyski.

</doc>
<doc id="3185023" url="https://pl.wikipedia.org/wiki?curid=3185023" title="Fernando Brobró">
Fernando Brobró

Fernando Pereira de Freitas, ps. "Fernando Brobró" (ur. 18 lipca 1934 w Rio de Janeiro, zm. 10 lutego 2006 w Niterói) – brazylijski koszykarz grający na pozycji rozgrywającego.
Kariera klubowa.
Brobró był wychowankiem Icaraí Praia Clube. Następnie grał w klubie Gragoatá, a potem przeszedł do Vasco da Gama. Stamtąd trafił do Flamengo, gdzie w 1962 zakończył karierę.
Kariera reprezentacyjna.
W reprezentacji Brazylii rozegrał 24 mecze i zdobył 78 punktów. Wraz z kadrą został mistrzem świata w 1959, a także wywalczył brąz igrzysk panamerykańskich w tym samym roku oraz igrzysk olimpijskich w 1960. Trzykrotnie zdobył również złoto mistrzostw Ameryki Południowej: w 1958, 1960 i 1961.
Losy po zakończeniu kariery.
Po zakończeniu kariery pracował jako adwokat. Zmarł 10 lutego 2006 w Niterói.

</doc>
<doc id="3185025" url="https://pl.wikipedia.org/wiki?curid=3185025" title="Zjawisko Tyndalla">
Zjawisko Tyndalla



</doc>
<doc id="3185026" url="https://pl.wikipedia.org/wiki?curid=3185026" title="Pierwsza Komisja Jacques’a Delorsa">
Pierwsza Komisja Jacques’a Delorsa

Pierwsza Komisja Jacques’a Delorsa – Komisja Europejska, która swoją działalność rozpoczęła 1 stycznia 1986, a zakończyła w 1988 roku. Przewodniczącym Komisji był Jacques Delors, a wiceprzewodniczącymi Frans Andriessen, Henning Christophersen, Lord Cockfield, Manuel Marín, Karl-Heinz Narjes i Lorenzo Natali.
Komisja składała się z Przewodniczącego i 17 komisarzy. Trzech przedstawicieli miały Niemcy, po dwóch – Francja, Wielka Brytania, Włochy i Irlandia, a po jednym Dania, Belgia, Luksemburg, Holandia, Grecja, Hiszpania i Portugalia.

</doc>
<doc id="3185034" url="https://pl.wikipedia.org/wiki?curid=3185034" title="Lekkoatletyka na Letnich Igrzyskach Paraolimpijskich 2012 – 100 metrów T37 kobiet">
Lekkoatletyka na Letnich Igrzyskach Paraolimpijskich 2012 – 100 metrów T37 kobiet

W biegu na 100 metrów kl. T37 kobiet podczas Letnich Igrzysk Paraolimpijskich 2012 rywalizowało ze sobą 15 zawodniczek. W konkursie udział wzięły zawodniczki z porażeniem mózgowym, posiadających problemy z koordynacją ruchową w połowie swego ciała.

</doc>
<doc id="3185038" url="https://pl.wikipedia.org/wiki?curid=3185038" title="George Bernard Flahiff">
George Bernard Flahiff



</doc>
<doc id="3185039" url="https://pl.wikipedia.org/wiki?curid=3185039" title="Frederick Joseph Colli">
Frederick Joseph Colli



</doc>
<doc id="3185041" url="https://pl.wikipedia.org/wiki?curid=3185041" title="Lekkoatletyka na Letnich Igrzyskach Paraolimpijskich 2012 – 100 metrów T38 kobiet">
Lekkoatletyka na Letnich Igrzyskach Paraolimpijskich 2012 – 100 metrów T38 kobiet

W biegu na 100 metrów kl. T38 kobiet podczas Letnich Igrzysk Paraolimpijskich 2012 rywalizowało ze sobą 11 zawodniczek. W konkursie udział wzięły zawodniczki z porażeniem mózgowym, będące w niewielkim stopniu upośledzone.

</doc>
<doc id="3185043" url="https://pl.wikipedia.org/wiki?curid=3185043" title="Cindy Shatto">
Cindy Shatto

Cinderella "Cindy" Shatto-Weinberger (ur. 16 czerwca 1957 w Toronto, zm. 2 października 2011) – kanadyjska skoczkini do wody.
Lata młodości.
Była córką Dicka Shatto, zawodnika futbolu kanadyjskiego i byłego menadżera generalnego Toronto Astronauts. W wieku 2 lat zaczęła jeździć na wrotkach, następnie trenowała akrobatykę, taniec z batutą i taniec współczesny. Uczyła się także gry na skrzypcach. W wieku 8 lat zaczęła uprawiać skoki do wody.
Kariera.
W 1973 po raz pierwszy wystartowała na mistrzostwach świata. W 1974 zdobyła złoto na igrzyskach Wspólnoty Narodów w skokach z trampoliny 3 m. W 1976 zajęła 5. miejsce na igrzyskach olimpijskich w tej samej konkurencji z wynikiem 389,58 pkt. W 1978 zakończyła karierę.
Życie prywatne i śmierć.
Zmarła 2 października 2011 po dwuletniej walce z rakiem płuc. Pozostawiła męża Billa i dwóch synów.

</doc>
<doc id="3185044" url="https://pl.wikipedia.org/wiki?curid=3185044" title="Michael Augustine Corrigan">
Michael Augustine Corrigan



</doc>
<doc id="3185047" url="https://pl.wikipedia.org/wiki?curid=3185047" title="Peter Byrne">
Peter Byrne

 
Peter John Byrne (ur. 24 lipca 1951 na Manhattanie) – amerykański duchowny rzymskokatolicki, biskup pomocniczy Nowego Jorku od 2014.
Życiorys.
Święcenia kapłańskie otrzymał 1 grudnia 1984 z rąk kardynała Johna O’Connora. Inkardynowany do archidiecezji nowojorskiej, pracował głównie w parafiach na terenie dzielnic Bronx i Manhattan.
14 czerwca 2014 papież Franciszek mianował go biskupem pomocniczym archidiecezji Nowy Jork i biskupem tytularnym "Cluain Iraird". Sakry udzielił mu 4 sierpnia 2014 kardynał Timothy Dolan.

</doc>
<doc id="3185048" url="https://pl.wikipedia.org/wiki?curid=3185048" title="John O’Hara (biskup)">
John O’Hara (biskup)

 
John J. O’Hara (ur. 7 lutego 1946 w Jersey City) – amerykański duchowny rzymskokatolicki, biskup pomocniczy Nowego Jorku w latach 2014–2021.
Życiorys.
Święcenia kapłańskie otrzymał 1 grudnia 1984 z rąk kardynała Johna O’Connora. Inkardynowany do archidiecezji nowojorskiej, pracował głównie w parafiach okręgu Staten Island. W latach 2013-2014 kierował archidiecezjalną strategią planowania tamtejszych parafii.
14 czerwca 2014 papież Franciszek mianował go biskupem pomocniczym archidiecezji Nowy Jork i biskupem tytularnym "Ath Truim". Sakry udzielił mu 4 sierpnia 2014 kardynał Timothy Dolan.
7 kwietnia 2021 papież Franciszek przyjął jego rezygnację z pełnionej funkcji.

</doc>
<doc id="3185049" url="https://pl.wikipedia.org/wiki?curid=3185049" title="Giorgi Antadze">
Giorgi Antadze

Giorgi Antadze, gruz. გიორგი ანთაძე, ros. Георгий Самсонович Антадзе, "Gieorgij Samsonowicz Antadze" (ur. 6 września 1920 w Poti, DR Gruzji, ZSRR, zm. 3 listopada 1987 w Tbilisi, Gruzińska SRR, ZSRR) – gruziński piłkarz, grający na pozycji napastnika lub pomocnika, reprezentant ZSRR, olimpijczyk, trener piłkarski.
Kariera piłkarska.
Kariera klubowa.
Wychowanek zespołu dziecięcego w Poti. W 1939 roku rozpoczął karierę piłkarską w drużynie Uniwersytetu Tbiliskiego, w którym uczył się. W 1942 został piłkarzem Dinama Suchumi, a w 1944 roku przeniósł się do Dinama Tbilisi, w którym występował do zakończenia kariery piłkarskiej w 1954.
Kariera reprezentacyjna.
W 1952 został powołany do reprezentacji Związku Radzieckiego, ale nie rozegrał żadnego meczu. W jej składzie zdobył złoty medal na Olimpiadzie w Helsinkach 1952. Także rozegrał w składzie Sbornej 3 mecze nieoficjalne.
Kariera trenerska.
Po zakończeniu kariery piłkarskiej rozpoczął pracę szkoleniową. Od 1955 do 1958 szkolił młodych piłkarzy w Futbolowej Szkole Młodzieży w Tbilisi. Na początku 1959 stał na czele Torpeda Kutaisi, a w lipcu 1959 zmienił klub na Meszachte Tkibuli. W latach 1962-1963 prowadził Kolchidę Poti. W 1964 powrócił do kierowania Meszachte Tkibuli, w którym pracował do czerwca 1966. Jako główny trener trenował zespoły Iweria Caszuri (1973-1974) oraz Dinamo Batumi (1976-1978). W 1975 pracował w Zarządzie Piłki Nożnej Komitetu Sportowego Gruzińskiej SRR. Od 1979 pełnił funkcje dyrektora Zarządu Piłki Nożnej Komitetu Sportowego Gruzińskiej SRR.
Zmarł 3 listopada 1987 w Tbilisi.

</doc>
<doc id="3185052" url="https://pl.wikipedia.org/wiki?curid=3185052" title="John Jenik">
John Jenik

 
John Joseph Jenik (ur. 7 marca 1944 na Manhattanie) – amerykański duchowny rzymskokatolicki, biskup pomocniczy Nowego Jorku w latach 2014–2019.
Życiorys.
Święcenia kapłańskie otrzymał 30 maja 1970 z rąk kardynała Terenca Cooke'a. Inkardynowany do archidiecezji nowojorskiej, pracował głównie jako duszpasterz kilku parafii w dzielnicy Bronx. W 2006 został wikariuszem regionalnym dla północno-zachodniej części tej dzielnicy.
14 czerwca 2014 papież Franciszek mianował go biskupem pomocniczym archidiecezji Nowy Jork i biskupem tytularnym "Druas". Sakry udzielił mu 4 sierpnia 2014 kardynał Timothy Dolan.
10 października 2019 przeszedł na emeryturę.

</doc>
<doc id="3185056" url="https://pl.wikipedia.org/wiki?curid=3185056" title="Sporthalle Hamburg">
Sporthalle Hamburg

Sporthalle Hamburg (znana także jako "Alsterdorfer Sporthalle") – obiekt widowiskowo-sportowy w Hamburgu, otwarty w 1968 roku. Z hali korzysta klub piłki ręcznej HSV Hamburg.
W hali odbyły się Mistrzostwa Świata w Szermierce 1978 oraz Mistrzostwa Świata U-17 w Koszykówce Mężczyzn 2010.

</doc>
<doc id="3185057" url="https://pl.wikipedia.org/wiki?curid=3185057" title="Alsterdorfer Sporthalle">
Alsterdorfer Sporthalle



</doc>
<doc id="3185058" url="https://pl.wikipedia.org/wiki?curid=3185058" title="Wojciech Omulecki">
Wojciech Omulecki

Wojciech Tomasz Omulecki (ur. 14 marca 1954) – polski okulista, profesor medycyny w zakresie chorób oczu. 
Dyplom lekarski, doktorat i habilitację zdobywał na Akademii Medycznej w Łodzi (obecnie Uniwersytet Medyczny), gdzie sprawuje funkcję kierownika I Katedry Chorób Oczu. Równocześnie jest kierownikiem Oddziału Klinicznego Okulistyki w Uniwersyteckim Szpitalu Klinicznym nr 1 im. N.Barlickiego w Łodzi.
W latach 2010-2016 był przewodniczącym Polskiego Towarzystwa Okulistycznego. Członek komitetu redakcyjnego kwartalnika naukowego "Klinika Oczna" (oficjalne pismo Polskiego Towarzystwa Okulistycznego) oraz członek londyńskiego International Intra-Ocular Implant Club.

</doc>
<doc id="3185061" url="https://pl.wikipedia.org/wiki?curid=3185061" title="Daruma-shū">
Daruma-shū

Daruma-shū – (jap. 達磨宗) Szkoła Bodhidharmy – jedna z pierwszych prób przeniesienia do Japonii nauk szkoły chan. Szkoła przetrwała kilka pokoleń i następnie jej uczniowie zasilili szkołę sōtō. Czasem znana pod nazwą Nihon Daruma-shū (jap. 日本達磨宗; にほん だるましゅう, Japońska Szkoła Bodhidharmy).
Historia szkoły.
Szkoła ta, była do niedawna w ogóle nieznana historykom.
Założycielem szkoły był Dainichi Nōnin (大日能忍; zm. ok. 1195), o którego życiu zachowało się mało informacji. Jedyną wiarygodną datą jest rok 1189. Był to rok, w którym wysłał swoich dwóch uczniów do Chin.
Podobno jego „naturalne usposobienie” skierowało go do zainteresowania się i praktykowania medytacji zen. Osiągnął oświecenie i wybudował klasztor Sambō w rejonie Settsu. Ponieważ w Japonii nie mógł być zatwierdzony jako mistrz zen, gdyż takowych jeszcze w tym kraju nie było, wysłał swoich dwóch uczniów Renchū i Shōbena do Chin w 1189 roku. Nieśli oni ze sobą list i podarki od Nōnina dla mistrza chan Zhuo’ana Deguanga (1121-1203). W liście Nōnin prosił o rozpoznanie go jako mistrza zen. Daguang wystawił certyfikat potwierdzenia oświecenia i przesłał także dary: szatę, swój portret oraz podobiznę Bodhidharmy. Podobno potem Nōnin stał się dosyć sławny i miał wielu uczniów, wśród nich Kakuana, który działał w rejonie Tōnomine.
Historię szkoły można poznać z trzech tekstów tej tradycji oraz z tekstów innych tradycji, które zwróciły na nią uwagę. Teksty szkoły Darumy to:
Są to krótkie teksty, które jednak zawierają ważne informacje o szkole. Wynika z nich, że szkoła ta uważała się za duchową spadkobierczynię pierwszego patriarchy chan - Bodhidharmy. "Trzy traktaty Bodhidharmy" (jap. "Daruma sanron") traktowane są jako podstawa doktrynalna. Inny element doktryny stanowiła "Sutra Śurangama", dlatego używało się terminu "ikkyō sanron" ("Jedna sutra i trzy traktaty").
Teksty te wykazują podobieństwo do wczesnych tekstów mistrzów chan z okresu Tang. Trudno jest rozwiązać problem, jak były one rozumiane przez członków szkoły Darumy. Teksty te z kolei różniły się bardzo poważnie od metodycznie uprawianego stylu chan okresu Song.
Szkoła ta przyjęła tożsamość umysłu i Buddy lub natury Buddy we wszystkich żywych istotach. Traktuje jako szczęście być oświeconym w tym życiu. Aby zapewnić szczęście i ochronę przed katastrofami, chorobą i innymi złymi zdarzeniami, szkoła praktykowała szeroko recytowanie magicznych formuł i przeprowadzała ezoteryczne rytuały. Wykonywano również rytuały ku czci Bodhidharmy (jap. "Daruma-kōshiki"), co było istotą kultu Bodhidharmy w szkole.
Co jest charakterystyczne, Nōnin nie przejął w całości stylu chan Deguanga, a właściwie jego nauczyciela Dahuia. Od nich pochodziło tylko kładzenie nacisku na medytację zen i dążenie do doświadczenia oświecenia. Styl szkoły Darumy pochodził z medytacji zen praktykowanej w szkole tendai, który z kolei opierał się na praktyce wczesnego chanu, a szczególnie na praktyce północnej szkoły chan, wprowadzonej do Japonii przez Saichō. Łączono więc zen z naukami sutr (jap. "zenkyō itchi"). Do doktryny szkoły Darumy Nōnin włączył również elementy praktyk ezoterycznych tendai. Całkowicie odrzucił praktykowanie kōanów. Szkoła ta różniła się więc zdecydowanie od szkoły linji, której przedstawicielami byli Dahui i jego uczeń Deguang.
Jest pewne, że tradycja ta nie wytworzyła nic podobnego chociażby do trzech dużych klasztorów wybudowanych przez Eisaia w Hakacie (Shōfuku-ji), Kioto (Kennin-ji) i Kamakurze (Jufuku-ji). Wiadomo, że główną siedzibą szkoły był klasztor Sambō w rejonie Settsu. Nie wiadomo, kiedy został założony. Był zależny od ośrodka szkoły tendai na górze Hiei. Nōnin miał jeszcze drugie miejsce zamieszkania na Wschodniej Górze w Kioto. Nie wiadomo dlaczego później Kakuan przeniósł się z Sambō-ji do klasztoru Myōraku w Tōnomine, można jednak przypuszczać, że stało się to, aby uniknąć wrogości ze strony mnichów z góry Hiei. Klasztor stał do okresu wojny Ōnin (1467-1477). Był klasztorem dosyć zasobnym. Posiadał chiński relikwiarz (skt "śarira"), „relikwie” bodhisattwy Samantabhadry oraz sześciu patriarchów chińskiego chanu, szatę Dharmy mistrza Dahui, portet Deguanga i wiele więcej. Tuż przed spaleniem klasztoru cały klasztorny skarb został przeniesiony do przyjaźnie nastawionego klasztoru Shōbō w Kioto, należącego do szkoły Jōdo. Tam pozostał w przechowaniu niezauważony przez historyków aż do współczesnych czasów.
Po śmierci Nōnina w 1194 lub 1195 roku szkołę poprowadził Butchi Kakuan (仏智覺晏; zm. 1234?), który wraz z uczniami przeniósł się do Tōnomine. Miejsce to było silnym centrum buddyzmu tendai. Jednak w 1228 roku po ataku mnichów z klasztoru Kōfuku w Narze i spaleniu Tōnomine, szkoła rozpierzchła się. Koun Ejō dołączył do Dōgena, który przebywał w Kukakusie obok Kioto w 1234 roku. Grupa uczniów szkoły wraz z Kakuanem schronili się w rejonie Kioto. Kakuan zmarł około 1234 roku. Jego spadkobiercą został Kakuzen Ekan (zm. 1251).
Grupa uczniów prowadzona przez Ekana przeniosła się do klasztoru Hajaku w rejonie Echizen. Jednak w 1241 roku cała grupa uczniów szkoły Darumy pod przewodnictwem swego nauczyciela Ekana dołączyła do szkoły sōtō (w Kōshō-ji) prowadzonej przez Dōgena. Można przypuszczać, że w Hajaku-ji, należącym do szkoły tendai, nie czuli się zbyt pewnie. Zapewne również i Koun Ejō zachęcał ich. Ten ruch był dość charakterystyczny; chociaż nominalnie szkoła Darumy powinna przynależeć do szkoły rinzai, to jednak w całości przeszła do mniej progresywnej szkoły sōtō. Wszyscy oni po śmierci Dōgena odegrali główną rolę w szerzeniu nauk szkoły sōtō.
Prawdopodobnie szkoła liczyła około 30 członków. Oto kilka generacji szkoły:

</doc>
<doc id="3185065" url="https://pl.wikipedia.org/wiki?curid=3185065" title="Austin Tasman">
Austin Tasman



</doc>
<doc id="3185066" url="https://pl.wikipedia.org/wiki?curid=3185066" title="Adam Joseph Maida">
Adam Joseph Maida



</doc>
<doc id="3185070" url="https://pl.wikipedia.org/wiki?curid=3185070" title="PAFW">
PAFW



</doc>
<doc id="3185071" url="https://pl.wikipedia.org/wiki?curid=3185071" title="Nowy ty, nowa ja">
Nowy ty, nowa ja

Nowy ty, nowa ja – singel Sylwii Grzeszczak, promujący trzeci album piosenkarki pt. "Komponując siebie". Utwór został napisany przez Marcina Piotrowskiego, a skomponowała go Sylwia Grzeszczak.
Po raz pierwszy na żywo piosenkarka wykonała go 8 marca 2014 w programie "Dzień Dobry TVN". 30 maja natomiast zaprezentowała go podczas Sopot TOPtrendy Festiwal 2014.

</doc>
<doc id="3185076" url="https://pl.wikipedia.org/wiki?curid=3185076" title="Metal Gear (gra komputerowa)">
Metal Gear (gra komputerowa)

Metal Gear – gra komputerowa z gatunku skradanek, stworzona w 1987 roku przez Konami, jej głównym projektantem był Hideo Kojima. Głównym bohaterem jest Solid Snake, członek elitarnej jednostki FOXHOUND. Gra została pierwotnie wydana na komputerach MSX2, została później przeniesiona na NESa i komputery osobiste, a także trafiła do sklepu Wii (Virtual Console).
Fabuła.
Akcja gry dzieje się w roku 1995 w południowej Afryce. Fikcyjne państwo o nazwie Outer Heaven grozi użyciem Metal Gear — chodzącego czołgu, zdolnego do wystrzeliwania głowic nuklearnych z dowolnego miejsca na ziemi. Do akcji został wysłany agent "Gray Fox", jednak prawdopodobnie wpada w ręce wroga, gdyż kontakt z nim zostaje utracony. Na miejsce zostaje wysłany kolejny agent o pseudonimie Solid Snake – jego zadaniem jest uratowanie Foxa i zniszczenie Metal Gear.
Rozgrywka.
Gra jest jedną z pierwszych skradanek – umożliwiała omijanie i ciche likwidowanie przeciwników, zamiast w starciu bezpośrednim. Przeciwnicy mogli wejść w "Alert Mode", w którym wiedzieli o obecności bohatera i dążyli do jego likwidacji. Snake był obserwowany przez gracza "z góry", miał do dyspozycji zarówno broń (pistolet z ograniczoną amunicją – mógł jednak wrogów likwidować również w walce wręcz), jak i różne użyteczne przedmioty, jak lornetka czy radio do komunikacji z sojusznikami. W bazie Snake może znaleźć zarówno amunicję jak i racje żywnościowe, które go leczyły.
Odbiór gry.
Gra spotkała się z ciepłym przyjęciem, IGN umieścił ją na 26 miejscu najlepszych gier na NES, choć wersja ta miała wiele problemów, w tym braki w tłumaczeniu i nowo zrobiony poziom w dżungli, zawierający ścieżki zapętlające drogę, przeciwników odradzających się nawet po użyciu lornetki, oraz obszary "nie do przejścia" za samochodami – wszystko spowodowane tym, że Kojima nie pracował przy tej konwersji.

</doc>
<doc id="3185079" url="https://pl.wikipedia.org/wiki?curid=3185079" title="Farid Zablith Filho">
Farid Zablith Filho

Farid Zablith Filho (ur. 5 sierpnia 1942 w São Paulo) – dawny brazylijski pływak specjalizujący się głównie w stylu klasycznym, reprezentant Brazylii podczas dwóch Letnich Igrzysk Olimpijskich w Rzymie (1960) oraz Tokio (1964).
Życiorys.
Farid Zablith Filho urodził się 5 sierpnia 1942 roku w São Paulo w Brazylii. Swoją karierę sportową jako pływak rozpoczął w wieku 17 lat w 1959 roku podczas 3. Igrzysk Panamerykańskich w Chicago w Stanach Zjednoczonych, zajmując siódme miejsce w dyscyplinie na 200 metrów stylem klasycznym.
Rok później w 1960 roku Filho wystąpił na 17. Letnich Igrzyskach Olimpijskich w Rzymie we Włoszech, startując w dyscyplinach na 200 metrów stylem klasycznym oraz w sztafecie na 4x100 metrów stylem zmiennym, ale nie dostał się do finału.
Trzy lata później po występie na Letnich Igrzyskach Olimpijskich w Rzymie, Filho pojawił się na 4. Igrzyskach Panamerykańskich w swoim rodzinnym mieście São Paulo, zajmując czwarte miejsce w sztafecie 4x100 metrów stylem zmiennym oraz piąte na 100 metrów stylem klasycznym.
Rok później w październiku 1964 roku Filho wystąpił na 18. Letnich Igrzyskach Olimpijskich w Tokio w Japonii, startując w dyscyplinach na 200 metrów stylem klasycznym oraz w sztafecie na 4x100 metrów stylem zmiennym, ale nie dostał się do finału.

</doc>
<doc id="3185081" url="https://pl.wikipedia.org/wiki?curid=3185081" title="Hrabstwo Norman">
Hrabstwo Norman

Hrabstwo Norman (ang. "Norman County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 876,73 mil2 (2 270,73 km2). Według danych z 2010 r. hrabstwo miało 6 852 mieszkańców. Hrabstwo powstało 17 lutego 1881 roku, a jego nazwa pochodzi najprawdopodobniej od licznej grupy osadników na tych terenach pochodzących z Norwegii, zwanych także Normanami.

</doc>
<doc id="3185083" url="https://pl.wikipedia.org/wiki?curid=3185083" title="Anser cygnoid">
Anser cygnoid



</doc>
<doc id="3185086" url="https://pl.wikipedia.org/wiki?curid=3185086" title="Lekkoatletyka na Letnich Igrzyskach Paraolimpijskich 2012 – 100 metrów T42 kobiet">
Lekkoatletyka na Letnich Igrzyskach Paraolimpijskich 2012 – 100 metrów T42 kobiet

W biegu na 100 metrów kl. T42 kobiet podczas Letnich Igrzysk Paraolimpijskich 2012 rywalizowało ze sobą 9 zawodniczek. W konkursie udział wzięły zawodniczki z kończynami amputowanymi powyżej kolana.

</doc>
<doc id="3185088" url="https://pl.wikipedia.org/wiki?curid=3185088" title="Wimbledon 2014 (kwalifikacje gry pojedynczej kobiet)">
Wimbledon 2014 (kwalifikacje gry pojedynczej kobiet)

Wimbledon 2014 – kwalifikacje gry pojedynczej kobiet – kwalifikacje do zawodów singlowych kobiet, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbyły się pomiędzy 17 a 19 czerwca na trawiastych kortach The Bank of England Sports Centre w Roehampton.

</doc>
<doc id="3185091" url="https://pl.wikipedia.org/wiki?curid=3185091" title="Matheus Marcondes">
Matheus Marcondes

Matheus Marcondes (ur. w listopadzie 1903 w Rio de Janeiro) – brazylijski lekkoatleta, długodystansowiec (maratończyk).
Podczas igrzysk olimpijskich w Los Angeles (1932) nie ukończył maratonu.
W 1922 zdobył brązowy medal w biegu maratońskim podczas nieoficjalnych mistrzostw Ameryki Południowej.
Dwukrotny rekordzista Brazylii w maratonie:
Bibliografia.
 

</doc>
<doc id="3185093" url="https://pl.wikipedia.org/wiki?curid=3185093" title="Maraton w São Paulo">
Maraton w São Paulo

Maraton w São Paulo – bieg maratoński rozgrywany corocznie w brazylijskim mieście São Paulo. Pierwsza edycja zawodów miała miejsce w 1995 roku.
W 1997, 2000, 2001 i 2002 w ramach maratonu rozgrywano puchar Ameryki Południowej. W 2003 bieg miał rangę mistrzostw Brazylii.
Bibliografia.
 

</doc>
<doc id="3185095" url="https://pl.wikipedia.org/wiki?curid=3185095" title="Dionigi Bussola">
Dionigi Bussola

Dionigi Bussola (ur. 1615, zm. 1687) – włoski rzeźbiarz barokowy, aktywny głównie w okolicach Mediolanu.
Biografia.
Szkolił się w Rzymie w Akademii Świętego Łukasza, a następnie w warsztacie Ercole Ferraty. Po zakończeniu szkolenia przybył do Pawii, gdzie otrzymał zlecenie na cykl reliefów ukazujących życie Chrystusa oraz wykonywał prace rzeźbiarskie w mediolańskiej katedrze. W 1653 roku urodził mu się syn Cesare, który został w przyszłości malarzem.
Duże uznanie przynosiły mu przydrożne brązowe figury świętych, szczególnie popularne w czasach kontrreformacji.
Zmarł w Mediolanie w 1687 roku.

</doc>
<doc id="3185096" url="https://pl.wikipedia.org/wiki?curid=3185096" title="Lekkoatletyka na Letnich Igrzyskach Paraolimpijskich 2012 – 100 metrów T44 kobiet">
Lekkoatletyka na Letnich Igrzyskach Paraolimpijskich 2012 – 100 metrów T44 kobiet

W biegu na 100 metrów kl. T44 kobiet podczas Letnich Igrzysk Paraolimpijskich 2012 rywalizowało ze sobą 12 zawodniczek. W konkursie udział wzięły zawodniczki z kończynami amputowanymi powyżej kolana.

</doc>
<doc id="3185098" url="https://pl.wikipedia.org/wiki?curid=3185098" title="Scylla Venâncio">
Scylla Venâncio

Scylla Venâncio (ur. 9 maja 1917r. zm. ?) – brazylijska pływaczka, uczestniczka igrzysk olimpijskich.
Venâncio wystartowała na Igrzyskach Olimpijskich w Berlinie w 1936 roku. Wzięła wtedy udział w dwóch konkurencjach pływackich. Na dystansie 100 metrów stylem dowolnym wystartowała w wyścigu eliminacyjnym numer jeden. Z czasem 1:15,1 zajęła ostatnie, ósme miejsce i odpadła z dalszej rywalizacji. Na drugim dystansie, 400 metrów stylem dowolnym, zajęła ostatnie, piąte miejsce w piątym wyścigu eliminacyjnym.

</doc>
<doc id="3185100" url="https://pl.wikipedia.org/wiki?curid=3185100" title="Cláudio Kestener">
Cláudio Kestener

Cláudio Mamede Kestener (ur. 20 grudnia 1961 w São Paulo) – brazylijski pływak specjalizujący się głównie w stylu motylkowym, reprezentant Brazylii podczas Letnich Igrzysk Olimpijskich w Moskwie.
Życiorys.
Cláudio Kestener urodził się 20 grudnia 1961 roku w São Paulo w Brazylii. Jest synem Rolfa Kestenera, który reprezentował swój kraj podczas 14. Letnich Igrzysk Olimpijskich w Londynie w Wielkiej Brytanii.
Swoją karierę sportową jako pływak rozpoczął w wieku 19 lat w 1980 roku podczas 22. Letnich Igrzysk Olimpijskich w Moskwie w ZSRR, zajmując ósme miejsce w sztafecie na 4x100 metrów stylem zmiennym i tym samym pobijając rekord Ameryki Południowej. Oprócz ósmego miejsca, startował również w dyscyplinach na 100 metrów i 200 metrów stylem motylkowym, ale nie dostał się do finałów.
W 1981 roku Kestener był brazylijskim posiadaczem rekordu w dyscyplinie na 100 metrów stylem motylkowym z czasem 57.12 sek.

</doc>
<doc id="3185102" url="https://pl.wikipedia.org/wiki?curid=3185102" title="Bulwary wiślane w Warszawie">
Bulwary wiślane w Warszawie

Bulwary wiślane w Warszawie – bulwary znajdujące się na lewym brzegu Wisły w Warszawie. 
Nazewnictwo.
Poszczególne odcinki bulwarów mają różnych patronów:
Historia.
Z powodu niemal corocznie powtarzających się wylewów Wisły w Warszawie, władze Królestwa Polskiego postanowiły umocnić zachodni brzeg rzeki od koszar gwardyjskich (rejon późniejszej Cytadeli) do Solca. Prace nad tzw. bulwarkiem w południowej części tego odcinka rozpoczęto w 1825. Umacniano linię brzegu i wyrównywano ją do linii prostej stosując bale wbijane w dno Wisły za pomocą kafarów. Budowę przerwał wybuch powstania listopadowego, a zgromadzone materiały Rosjanie przeznaczyli na budowę Cytadeli. Kamienny bulwarek został wykonany w połowie planowanej długości, tj. od posesji nr 2951 do wylotu ul. Leszczyńskiej.
W odróżnieniu od innych dużych miast europejskich, przeciętych dużymi spławnymi rzekami, takimi jak m.in. Berlin, Budapeszt, Petersburg czy Wiedeń, do końca XIX wieku nabrzeża Wisły w Warszawie nie zostały jednak wykorzystane do stworzenia systemu bulwarów i promenad. Dopiero w latach 1899–1910 przebudowano część nabrzeża i urządzono bulwary na odcinku, któremu w 1917 nadano nazwę Wybrzeże Kościuszkowskie. Na górnym poziomie wybudowano jezdnie ze skwerem. Dolny poziom wyłożono brukiem, przygotowano miejsca do cumowania statków i łodzi. Ustawiono też ławki dla spacerowiczów.
Po odzyskaniu niepodległości zaplanowano kolejne prace. W 1930 Ministerstwo Robót Publicznych ogłosiło przetarg na wykonawcę robót na odcinku od Zamku Królewskiego do Bielan (w pierwszej kolejności do Żoliborza). Nowe bulwary, szerokości 16–20 m, miały stanowić dogodne połączenie między Śródmieściem a dzielnicami nowo przyłączonymi do miasta. Do 1937 przebudowano część od mostu średnicowego do Mariensztatu – na górnym poziomie urządzono asfaltową jezdnię dla samochodów, na dolnym – promenada dla pieszych oraz miejsca do cumowania statków. Promenada została zniszczona podczas II wojny światowej. 
Pierwszy odcinek wielkomiejskiego bulwaru o długości ok. 500 metrów od mostu Kierbedzia w kierunku północnym powstał w latach 1935–1938. Miał kształt dwóch tarasów. Jego budowa została upamiętniona zachowaną tablicą na której umieszczono informację, że cały bulwar do mostu pod Cytadelą o długości 1600 metrów będzie gotowy w 194... (bez ostatniej cyfry). W celu podniesienia estetyki bulwarów w 1939 u wylotu ul. Tamka ustawiono pomnik Syreny.
Dalsze prace prowadzono od 1970. Do końca 1976 na odcinku między Cyplem Czerniakowskim a Cytadelą zbudowano ok. 2700 metrów bulwarów (wliczając w to odcinek przedwojenny) według projektu Zofii Dziewulskiej. Miały one kształt kilku betonowych stopni, prostopadłych lub skośnych. Betonowe bulwary nie cieszyły się jednak dużym zainteresowaniem mieszkańców ze względu na bliskość głośnej ulicy i fakt, że utrudniła ona dostęp do Wisły. Dostęp do rzeki ponownie poprawił się po wybudowaniu w 2001–2003 tunelu w rejonie Powiśla i mostu Świętokrzyskiego.
Przebudowa.
Między mostem Gdańskim a mostem Śląsko-Dąbrowskim.
W 2013 rozpoczęła się przebudowa bulwarów na Podzamczu. Wycieczka po placu budowy była jedną z atrakcji w ramach Europejskich Dni Dziedzictwa w 2014 roku.
Ich otwarcie po remoncie planowano pierwotnie na lipiec, a potem na jesień 2014. Kolejne podawane terminem otwarcia odcinka na Podzamczu był kwiecień 2015, a odcinka do Centrum Nauki Kopernik - w połowie 2015. Wówczas ogłoszony ma być konkurs architektoniczny na przebudowę kolejnego fragmentu – od mostu Świętokrzyskiego do Portu Czerniakowskiego.
W lutym 2015 w mediach pojawiła się informacja o rozwiązaniu umowy z wykonawcą. W kwietniu wiceprezydent Warszawy Michał Olszewski podał kolejne przewidywane terminy otwarcia – lato 2015 dla odcinka od ul. Boleść do Mostu Śląsko-Dąbrowskiego i 2016 dla odcinka od mostu Śląsko-Dąbrowskiego do Centrum Nauki Kopernik.
Pierwszy odcinek bulwarów otwarto 2 sierpnia 2015.
Między mostem Śląsko-Dąbrowskim a mostem Świętokrzyskim.
Przebudowa między mostem Śląsko-Dąbrowskim a Świętokrzyskim stale podlegała opóźnieniom. W marcu 2016 ogłoszono, że odcinek od mostu Śląsko-Dąbrowskiego do Centrum Nauki Kopernik będzie gotowy latem 2017 roku. Jego budowa rozpoczęła się w kwietniu 2016. 14 czerwca 2017 otwarto fragment bulwarów między Mostem Świętokrzyskim a ulicą Karową. Jednocześnie otwarcie odcinka między mostem Śląsko-Dąbrowskim a Karową zapowiedziano na sierpień 2017. Do użytku oddano go 9 sierpnia 2017.
Na tym odcinku bulwarów, na wysokości Mariensztatu, zainstalowano elektroniczny wyświetlacz pokazujący stan wody na przeniesionym z Portu Praskiego na lewy brzeg wodowskazu (jest to nowy punkt pomiarowy „Warszawa-Bulwary“). Do zachowanych elementów sprzed przebudowy zalicza się fragmenty betonowych stopni nabrzeża z zachowanymi napisami antykomunistycznymi z okresu PRL.
Między mostem Świętokrzyskim a Cyplem Czerniakowskim.
W grudniu 2016 rozpisano konkurs na projekt kolejnego odcinka bulwarów – między mostem Świętokrzyskim a Cyplem Czerniakowskim. W czerwcu 2017 zapowiedziano, że 200-metrowy odcinek na wysokości Syreny będzie gotowy w roku 2018. Prace nad nim rozpoczęły się we wrześniu 2017 - jednocześnie zmieniono datę ich zakończenia na styczeń 2019 (w styczniu 2019 przesunięto ją na wiosnę 2019, a ostatecznie otwarto w marcu 2019). Także we wrześniu 2017 poinformowano opinię publiczną o rozstrzygnięciu konkursu na projekt pozostałej części. Projekt zakłada m.in. budowę altany, park linearny, kaskadowe tarasy oraz pięć nowych budynków.
Inne informacje.
W marcu 2018 Rada m.st. Warszawy przyjęła uchwałę wprowadzającą odstępstwo od zakazu spożywania napojów alkoholowych w miejscu publicznym i umożliwiającą spożywanie alkoholu na całej długości bulwarów (od bulwaru Flotylli Wiślanej do końca bulwaru Zbigniewa Religi) na szerokości od linii brzegu Wisły do wschodniej granicy drogi rowerowej lub chodnika. W marcu 2020, w związku z pandemią COVID-19, wprowadzono jednak czasowy zakaz spożywania alkoholu na bulwarach do 30 czerwca 2020, który w maju 2020 przedłużono do dnia odwołania na obszarze Rzeczypospolitej Polskiej stanu epidemii. W lutym 2022 roku Wojewódzki Sąd Administracyjny w Warszawie na wniosek zarządcy graniczącego z bulwarami budynku The Tides i Warszawskiego Towarzystwa Wioślarskiego uchylił uchwałę Rada m.st. Warszawy z 2018 roku wprowadzającą odstępstwo od zakazu spożywania napojów alkoholowych wskazując na "brak informacji, aby organ gminy przeprowadził analizę jej wpływu na kształtowanie polityki społecznej gminy w zakresie przeciwdziałania alkoholizmowi". W kwietniu 2022 roku miasto, przeciwne zakazowi spożywania alkoholu na bulwarach, wniosło skargę kasacyjną do Naczelnego Sądu Administracyjnego (NSA). W styczniu 2023 roku NSA uznał skargę kasacyjną miasta i dopuścił spożywanie alkoholu na bulwarach.
W 2021, podczas odbywającego się w Warszawie 6. Europejskiego Kongresu Międzynarodowego Stowarzyszenia Inżynierii i Badań Wodno-Środowiskowych (International Association for Hydro-Environment Engineering and Research, IAHR), bulwary otrzymały nagrodę „Industry Innovation Award” jako wyróżniający się przykład nowoczesnego nabrzeża łączącego odpowiedź na potrzeby mieszkańców z aspektem ochrony przyrody.

</doc>
<doc id="3185103" url="https://pl.wikipedia.org/wiki?curid=3185103" title="Murray McCully">
Murray McCully

Murray McCully (ur. 19 lutego 1953 w Whangarei) – nowozelandzki polityk i prawnik, działacz Nowozelandzkiej Partii Narodowej, wieloletni parlamentarzysta, a także minister w różnych resortach, w tym od 2008 do 2017 minister spraw zagranicznych.
Życiorys.
Studiował prawo na Uniwersytecie Auckland i na Uniwersytecie Wiktorii. Uzyskał uprawnienia zawodowe barristera i radcy prawnego. Pracował na kierowniczym stanowisko w przedsiębiorstwie branży public relations.
Zaangażował się w działalność polityczną w ramach Nowozelandzkiej Partii Narodowej. Był przewodniczącym organizacji narodowej tego ugrupowania i dyrektorem ds. komunikacji we władzach partii.
W 1987 po raz pierwszy został wybrany na posła do Izby Reprezentantów (42. kadencji). Z powodzeniem ubiegał się o reelekcję w wyborach w 1990, 1993, 1996, 1999, 2002, 2005, 2008, 2011 i 2014, zasiadając w niższej izbie nowozelandzkiego parlamentu kolejnych kadencji (43., 44., 45., 46., 47., 48., 49., 50. i 51.).
Wielokrotnie wchodził w skład rządu w randze ministra w gabinetach, na czele których stawali Jim Bolger i Jenny Shipley (1991–1999), a od 2008 John Key. Od października 1991 do października 1996 był ministrem ds. ceł, w listopadzie 1993 został dodatkowo ministrem mieszkalnictwa (do lutego 1999), zaś w grudniu 1996 objął resort turystyki (do kwietnia 1999) oraz resort sportu i wypoczynku (do grudnia 1999). W grudniu dodatkowo powierzono mu obowiązki ministra ds. ubezpieczeń (do grudnia 1999). Powrócił do rządu w listopadzie 2008, kiedy to został ministrem spraw zagranicznych oraz ministrem sportu i rekreacji. Odpowiadał także za resort powołany do organizacji Pucharu Świata w Rugby 2011. W listopadzie 2014 zakończył kierowanie resortem sportu i rekreacji, a w maju 2017 odszedł z resortu spraw zagranicznych.

</doc>
<doc id="3185109" url="https://pl.wikipedia.org/wiki?curid=3185109" title="Carl Frederick Mengeling">
Carl Frederick Mengeling



</doc>
<doc id="3185112" url="https://pl.wikipedia.org/wiki?curid=3185112" title="Earl Alfred Boyea">
Earl Alfred Boyea



</doc>
<doc id="3185115" url="https://pl.wikipedia.org/wiki?curid=3185115" title="Solonei Rocha da Silva">
Solonei Rocha da Silva



</doc>
<doc id="3185116" url="https://pl.wikipedia.org/wiki?curid=3185116" title="Katedra Matki Bożej z Apericidy w Brasílii">
Katedra Matki Bożej z Apericidy w Brasílii



</doc>
<doc id="3185118" url="https://pl.wikipedia.org/wiki?curid=3185118" title="Anthony Gerard Bosco">
Anthony Gerard Bosco



</doc>
<doc id="3185121" url="https://pl.wikipedia.org/wiki?curid=3185121" title="Rolf Kestener">
Rolf Kestener

Rolf Egon Kestener (ur. 8 sierpnia 1930 w São Paulo, zm. 1998 tamże) – były brazylijski pływak specjalizujący się głównie w stylu dowolnym, reprezentant Brazylii podczas Letnich Igrzysk Olimpijskich w Londynie w Wielkiej Brytanii w 1948 roku.
Życiorys.
Rolf Kestener urodził się 8 sierpnia 1930 roku w São Paulo w Brazylii. Jego syn, Cláudio Kestener był reprezentantem Brazylii podczas 22. Letnich Igrzysk Olimpijskich w Moskwie w ZSRR.
Swoją karierę sportową jako pływak rozpoczął w wieku 18 lat w 1948 roku podczas 14. Letnich Igrzysk Olimpijskich w Londynie w Wielkiej Brytanii, zajmując ósme miejsce w sztafecie 4 × 200 m stylem dowolnym z Aramem Boghossianem, Willym Otto Jordanem i Sérgio Rodriguesem. Oprócz ósmego miejsca wystartował również w dyscyplinie na 1500 metrów stylem dowolnym, ale nie dostał się do finałów.
Siedem lat później po występie na Letnich Igrzyskach Olimpijskich w Londynie, Kestener pojawił się na 2. Igrzyskach Panamerykańskich w Meksyku, zdobywając brązowy medal w turnieju piłki wodnej.
Kestener zmarł w 1998 roku w wieku 68 lat w swojej rodzinnej miejscowości.

</doc>
<doc id="3185123" url="https://pl.wikipedia.org/wiki?curid=3185123" title="Margaret Wilson (polityk)">
Margaret Wilson (polityk)

Margaret Wilson (ur. 20 maja 1947 w Gisborne) – nowozelandzka polityk i prawniczka, działaczka Partii Pracy, parlamentarzystka i minister, spiker Izby Reprezentantów (2005–2008).
Życiorys.
Ukończyła studia prawnicze na Uniwersytecie Auckland. Praktykowała w zawodzie prawnika, angażowała się również w działalność związkową i publicystyczną. Była powoływana na różne stanowiska doradcze w instytucjach publicznych i pozarządowych. Została także wykładowczynią prawa na University of Waikato, gdzie pełniła funkcję dziekana wydziału prawa, który współtworzyła w 1990. Zaangażowana w działalność Partii Pracy, w latach 1984–1987 zajmowała tytularne stanowisko przewodniczącej partii. W 1989 premier Geoffrey Palmer mianował ją swoim doradcą ds. politycznych (do 1990).
W 1999 po raz pierwszy została wybrana na posła do Izby Reprezentantów (46. kadencji). Z powodzeniem ubiegała się o reelekcję w wyborach w 2002 i w 2005, zasiadając do 2008 w niższej izbie nowozelandzkiego parlamentu kolejnych kadencji (47. i 48.).
W grudniu 1999 dołączyła do rządu laburzystowskiej premier Helen Clark, obejmując ministerstwo pracy (do lutego 2004). W różnych okresach w tym czasie pełniła dodatkowo szereg innych funkcji rządowych, m.in. ministra ds. komisji prawnej (od czerwca 2001 do sierpnia 2002), ministra ds. sądów (od sierpnia 2002 do maja 2003), ministra handlu (od lutego 2004 do grudnia 2004). 3 marca 2005 została wybrana na spikera Izby Reprezentantów, urząd ten sprawowała do końca 48. kadencji nowozelandzkiego parlamentu, tj. do 8 grudnia 2008.
W 2008 Margaret Wilson nie ubiegała się o poselską reelekcję i powróciła do pracy akademickiej na University of Waikato. Cztery lata wcześniej otrzymała tytuł doktora honoris causa tej uczelni.

</doc>
<doc id="3185125" url="https://pl.wikipedia.org/wiki?curid=3185125" title="Frankston (Teksas)">
Frankston (Teksas)

Frankston – miasto w Stanach Zjednoczonych, w Hrabstwie Anderson, w stanie Teksas. Według spisu powszechnego z 2010 roku, populacja miasta wynosiła 1229 mieszkańców.

</doc>
<doc id="3185131" url="https://pl.wikipedia.org/wiki?curid=3185131" title="Karin Åström">
Karin Åström

Karin Åström (ur. 1953) – szwedzka polityk, działaczka Szwedzkiej Socjaldemokratycznej Partii Robotniczej, posłanka do Riksdagu.
Życiorys.
Pracowała zawodowo w administracji w służbach społecznych, zajmując się zagadnieniami z zakresu polityki ekonomicznej i środowiskowej. W 2004 z ramienia socjaldemokratów objęła mandat deputowanej do Riksdagu, w 2006 i w 2010 z powodzeniem ubiegała się o reelekcję na kolejne czteroletnie kadencje.
W 2013 została wybrana na przewodniczącą Rady Nordyckiej na okres od 1 stycznia do 31 grudnia 2014.

</doc>
<doc id="3185133" url="https://pl.wikipedia.org/wiki?curid=3185133" title="Quim Machado">
Quim Machado

Joaquim "Quim" Machado Gonçalves (ur. 10 października 1966 w Santo Tirso) – portugalski trener piłkarski oraz piłkarz występujący na pozycji obrońcy, od 2016 szkoleniowiec portugalskiego CF Os Belenenses.

</doc>
<doc id="3185134" url="https://pl.wikipedia.org/wiki?curid=3185134" title="Tony Gwynn">
Tony Gwynn

Anthony Keith Gwynn, Sr. (ur. 9 maja 1960, zm. 16 czerwca 2014) – amerykański baseballista, który występował na pozycji prawozapolowego przez 20 sezonów w San Diego Padres. Nosił przydomek Mr. Padre i Captain Video.
Kariera zawodnicza.
Gwynn w latach 1977–1981 studiował na San Diego State University, gdzie grał w koszykarskiej (na pozycji rozgrywającego) i baseballowej (na pozycji lewozapolowego i jako designated hitter) drużynie uniwersyteckiej San Diego State Aztecs. W czerwcu 1981 został wybrany w trzeciej rundzie draftu przez San Diego Padres i początkowo grał w klubach farmerskich, między innymi w Hawaii Islanders, reprezentującym poziom Triple-A. W Major League Baseball zadebiutował 19 lipca 1982 w meczu przeciwko Philadelphia Phillies, w którym zaliczył dwa uderzenia (w tym double'a), RBI i zdobył runa.
W 1984, swoim pierwszym pełnym sezonie, był najlepszym uderzającym w MLB ze średnią 0,351, po raz pierwszy wystąpił w Meczu Gwiazd, po raz pierwszy otrzymał Silver Slugger Award i zagrał we wszystkich meczach World Series, w których Padres przegrali z Detroit Tigers 1–4. W tym samym roku w głosowaniu do nagrody MVP National League zajął 3. miejsce za Rynem Sandbergiem z Chicago Cubs i Keithem Hernandezem z New York Mets. W 1986 mając między innymi najlepszy fielding percantage spośród prawozapolowych (0,989) i zaliczając na tej pozycji najwięcej putoutów (337) po raz pierwszy otrzymał Złotą Rękawicę. W latach 1987–1989 ponownie był najlepszym uderzającym w lidze; ostatnim baseballistą, który zwyciężał w National League w tej klasyfikacji trzy razy z rzędu był Stan Musial (1950–1952).
W 1994 osiągnął średnią 0,394, najwyższą w National League od 1930 roku. Najlepszym uderzającym w lidze był jeszcze przez trzy kolejne sezony. W 1998 zagrał w czterech meczach World Series, w których Padres przegrali z New York Yankees 0–4. 6 sierpnia 1999 w meczu z Montreal Expos rozegranym na Stadionie Olimpijskim w Montrealu zaliczył 3000. uderzenie jako 22. zawodnik w historii MLB. Po raz ostatni zagrał 7 października 2001 w wieku 41 lat.
Późniejszy okres.
W późniejszym okresie był między innymi trenerem baseballowej drużyny uniwersyteckiej San Diego State Aztecs. 4 września 2004 podczas meczu San Diego Padres – Colorado Rockies miała miejsce ceremonia zastrzeżenia numeru 19, z którym występował. W 2007 został uhonorowany członkostwem w Baseball Hall of Fame w pierwszym głosowaniu. Zmarł 16 czerwca 2014 na raka ślinianki w wieku 54 lat.

</doc>
<doc id="3185135" url="https://pl.wikipedia.org/wiki?curid=3185135" title="Viaduc de Millau">
Viaduc de Millau



</doc>
<doc id="3185148" url="https://pl.wikipedia.org/wiki?curid=3185148" title="Karl Gratza">
Karl Gratza

Karl Gratza (; ur. 27 maja 1820 we Tworkowie, zm. 29 czerwca 1876 w Jemielnicy) – niemiecki duchowny katolicki, poseł do Reichstagu.
Posługa duszpasterska.
Karl Gratza został wyświęcony na księdza 3 sierpnia 1845 w kolegiacie Świętego Krzyża i św. Bartłomieja we Wrocławiu. 11 grudnia 1845 objął pozycję wikarego w Strzelcach Wielkich. Jego przeniesienie na posadę wikarego do Starej Wsi pod Raciborzem, ogłoszone 30 września 1846, nie doszło do skutku. Następnie oddelegowano go do Koźla, gdzie od 1 lutego 1847 pełnił funkcję wikarego, a po 30 czerwca 1847 objął urząd wikariusza powiatowego.
3 listopada 1847 awansowano go na pozycję administratora parafii w Łubowicach. 15 listopada 1853 został administratorem parafii w Skorogoszczy. Od 26 września 1865 był administratorem parafii w Jemielnicy. 18 września 1869 został awansowany na proboszcza Jemielnicy.
Dzięki zaangażowaniu Gratzy w październiku 1872 roku na łono Kościoła rzymskokatolickiego powróciły starokatolickie miejscowości Zawada Książęca, Łęg i Ciechowice, które od listopada 1871 były pod wpływem charyzmatycznego kaznodziei starokatolickiego Pawła Kamińskiego. Gratza działał z upoważnienia księcia-biskupa wrocławskiego Heinricha Förstera.
Kariera polityczna.
Po raz pierwszy Gratza zaangażował się w politykę bezskutecznie kandydując 12 lutego 1867 do Parlamentu Ustawodawczego "(niem. Konstituierender Reichstag)" Związku Północnoniemieckiego z okręgu Strzelce Wielkie-Koźle z ramienia Klerykałów.
Po zjednoczeniu Niemiec w 1871 Gratza wraz z hrabią Franzem von Ballestremem zaangażował się w tworzenie regionalnych struktur Niemieckiej Partii Centrum na Górnym Śląsku. Była to partia skupiająca katolików, którzy sprzeciwiali się polityce Kulturkampfu prowadzonej przez Otto von Bismarcka.
23 kwietnia 1874 Gratza bezskutecznie kandydował do Izby Deputowanych w pruskim Landtagu w wyborach uzupełniających po śmierci hrabiego Andreasa Marii von Renarda w okręgu Strzelce Wielkie-Lubliniec. Gratza reprezentował Niemiecką Partię Centrum i przegrał z landratem strzeleckim Carlem Bischoffem z Partii Rzeszy.
W wyborach uzupełniających do Reichstagu z 24 września 1875 Gratza został wybrany posłem z listy Centrum z okręgu Strzelec Wielkie-Koźle. Zastąpił on księcia Hugo zu Hohenlohe-Öhringen, którego mandat został unieważniony przez Reichstag w dniu 21 stycznia 1875. Po śmierci Gratzy przeprowadzono wybory uzupełniające w dniu 19 września 1876, które wygrał dr Adolph Franz.

</doc>
<doc id="3185150" url="https://pl.wikipedia.org/wiki?curid=3185150" title="Juliusz Mokry">
Juliusz Mokry

Juliusz Mokry (ur. 4 października 1873 w Tarnowie, zm. 17 lipca 1942 w Krakowie) – polski inżynier górnictwa.
Życiorys.
Urodził się 4 października 1873 w Tarnowie, w rodzinie Stefana i Julii ze Stefańskich. Po ukończeniu gimnazjum w Jaśle wyjechał do Leoben, gdzie studiował w tamtejszej Akademii Górniczej. Po jej ukończeniu w 1899 przeprowadził się do Krakowa, gdzie studiował na Wydziale Prawa Uniwersytetu Jagiellońskiego. Naukę kontynuował na Uniwersytecie Wiedeńskim, a następnie podjął na krótko pracę w kopalni węgla należącej do rodziny Larisch-Mönnichów w Karwinie, skąd wyjechał do Borysławia aby wykładać w szkole wiertniczej. W 1902 został pracownikiem urzędu górniczego, a od 1936 prezesem Wyższego Urzędu Górniczego we Lwowie. Był członkiem Towarzystwa Politechnicznego we Lwowie oraz prezesem Funduszu Popierania Wiertnictwa Naftowego. 
W 1903 ożenił się z Anną z Rybaków (1881–1947).
Zmarł 17 lipca 1942 w Krakowie. Spoczywa na Cmentarzu Salwatorskim (sektor SC7-10-49).

</doc>
<doc id="3185151" url="https://pl.wikipedia.org/wiki?curid=3185151" title="Hikma">
Hikma

Hikma – w filozofii i teologii islamu najwyższa filozofia, która obejmuje hellenizującą filozofię islamu, teologię i gnozę. Pierwotnie termin ten oznaczał wszelką mądrość. W filozofii arabsko-muzułmańskiej termin „hikma” oznaczał mądrość i naukę w ogóle. Koncepcje tą na początku XI wieku rozwinął Abu Ali Husain ebn Abdallah Ebn-e Sina (łac. Avicenna) wprowadzając rozróżnienie między falsafą a hikmą. Falsafa według Ibn Sina to perypetyzm, natomiast hikma to mądrość „wschodnia”.
Z hikmy pochodzi poznanie świata i logika, czyli tzw. nauki podstawowe, zaś nauki praktyczne (medycyna, rolnictwo) są wobec niej pochodne. W klasycznym islamie termin „hikma" kojarzony był z medycyną, a lekarzy nazywano „hukama". Do dnia dzisiejszego w języku arabskim termin „hakim" oznacza lekarza.

</doc>
<doc id="3185157" url="https://pl.wikipedia.org/wiki?curid=3185157" title="Truxton (gra komputerowa)">
Truxton (gra komputerowa)

Truxton, w Japonii zatytułowana jako Tatsujin – gra komputerowa, należąca do shoot'em upów, stworzona przez Toaplan na automaty w roku 1988, rok później trafiła na Genesis. Gra uchodzi za bardzo trudną - szybką, z przeciwnikami nadciągającymi z dołu ekranu, z trudnymi walkami z bossami, oraz rzadkimi checkpointami. Gra doczekała się kontynuacji - Truxton 2/Tatsujin Oh, wydanej w 1992.
Fabuła.
Gra dzieje się w niedalekiej przyszłości, kiedy ludzkość została zaatakowana przez rasę kosmitów przybyłych na asteroidach.
Rozgrywka.
Gra jest shoot'em upem, gdzie gracz pilotuje statek lecący w górę ekranu, i musi walczyć z nadciągającymi przeciwnikami. Do jego dyspozycji są 3 rodzaje broni, zmieniane przez znalezienie odpowiedniej ikony - czerwona (podstawowe działo, strzelające 3 pociskami), zielona (laser), niebieska (energetyczna wiązka, skupiająca się na przeciwniku). Zebranie bonusów "P" pozwala na ulepszenie broni. Do dyspozycji gracza są również specjalne bomby, niszczące słabszych przeciwników na ekranie. Gra ma 5 poziomów, każdy podzielony na 2 areny, do tego na każdym poziomie występują również minibossowie.

</doc>
<doc id="3185158" url="https://pl.wikipedia.org/wiki?curid=3185158" title="Norwegian Dawn">
Norwegian Dawn

Norwegian Dawn – wycieczkowy statek pasażerski należący do floty Norwegian Cruise Line. Został zbudowany w stoczni Meyer Werft w niemieckim Papenburg. Przekazanie inwestorowi do użytkowania odbyło się 3 grudnia 2002 w holenderskim Eemshaven. Ceremonia nadania imienia odbyła się 16 grudnia 2002 w Nowym Jorku, a matką chrzestną jest amerykańska aktorka Kim Cattrall.
Trasy rejsów (2014/15).
W okresie letnim Norwegian Dawn najczęściej wypływa z Bostonu na Bermudy, lub do kanadyjskiego Quebec, natomiast w okresie zimowym wypływa z Nowego Orleanu na Karaiby.

</doc>
<doc id="3185168" url="https://pl.wikipedia.org/wiki?curid=3185168" title="Sadurka">
Sadurka

Sadurka, Szadurka – nieistniejący obecnie potok przepływający przez tereny znajdujące się w granicach administracyjnych Warszawy. W jego zlewni znajdowały się tereny obecnych Włoch, Ochoty, Mokotowa, Ursynowa i Wilanowa. Najważniejszą pozostałością po cieku jest jego dolny bieg w postaci Potoku Służewieckiego.
Przebieg.
Sadurka miała swoje źródła w bliżej niezidentyfikowanym miejscu na terenie między Włochami a Czystem. Następnie kierowała się ku Szczęśliwicom. Tam potok skręcał na południe i przechodził przez Rakowiec i Okęcie. Potok przecinał trakt biegnący z terenów dzisiejszej Woli – skrzyżowanie Szczęśliwickiej i Białobrzeskiej, następnie mijał miejsce obecnego stadionu RKS Okęcie. Bagnisty teren, na którym obecnie znajduje się Lotnisko Chopina, Sadurka opływała od wschodu. Dalej potok kierował się na wschód przez Służewiec i Służew, schodził na tereny nadwiślańskie i uchodził do Wisły w okolicach Wilanowa, po drodze łącząc się z wodami Jeziora Wilanowskiego.
Bieg i długość potoku zmieniały się na przestrzeni wieków kilkukrotnie.
Historia.
Obecnie, śladami po dawnym przebiegu cieku są Potok Służewiecki stanowiący dolny odcinek dawnego cieku i staw Sadurka, który wziął swoją nazwę od potoku. Dodatkowo dawne koryto można zaobserwować w postaci rowu melioracyjnego przebiegającego przez tereny ogródków działkowych. Potok prawdopodobnie był bardzo spokojny i leniwie płynący z uwagi na niewielkie różnice w wysokości pomiędzy domniemanym źródłem w Czystem (wysokość ok. 115 m n.p.m.), a Potokiem Służewieckim (ok. 110 m n.p.m.).
Potok miał pewien wpływ na osadnictwo terenów dzisiejszej Warszawy, nad jego brzegami lub w niedalekiej odległości powstały m.in. "Porzucewo" i "Sopęchy" (obecne Włochy), a także "Stenclewice" (Szczęśliwice), Okęcie, Służewiec, Służew, Raków i Rakowiec.
W średniowieczu, w wyniku odsuwania się Wisły od skarpy warszawskiej, istniejący w tym rejonie ciek wodny stopniowo wydłużał się. Pierwsze przekształcenie potoku ludzką ręką miało miejsce pod koniec XVII wieku. Jego celem było doprowadzenie wody do systemu wodnego zasilającego pałac w Wilanowie wraz z otaczającym go parkiem. W tym celu zmieniono jego przebieg i spiętrzono na wysokości Dolinki Służewieckiej. W XVIII wieku koryto Sadurki skierowano czasowo na północ, celem zasilenia stawów w Łazienkach Królewskich. W tym okresie wybudowano także dwumetrową kaskadę w okolicach Wilanowa. W latach 40. XIX wieku nastąpiło znaczne zmniejszenie ilości dopływającej wody w górnym biegu Sadurki ze względu na budowę kolei Warszawsko-Wiedeńskiej. Pod koniec XIX wieku wykonano regulację potoku i w dużej części skierowano go otwartym kanałem. W tym czasie wody cieku wypełniły też doły po cegielniach w Szczęśliwicach tworząc Glinianki Szczęśliwickie.
Prędkość przemian potoku, który był już nazywany Potokiem Służewieckim, znacznie wzrosła po 1916 roku, kiedy to większa część zlewni znalazła się granicach administracyjnych Warszawy. Większość koryta cieku została przebudowana i wyprostowana. Dodatkowo zakryto dużą część Sadurki w wyniku rozbudowy lotniska Okęcie. Jeszcze w XX wieku potok czasowo uwidaczniał się na Okęciu po bardziej obfitych opadach, co zmieniło się po pełnej melioracji terenu.
W 2015 roku ulicy leżącej na skraju parku Szczęśliwickiego dotąd zwanej Nowosolipsowską nadano nazwę Sadurka.

</doc>
<doc id="3185178" url="https://pl.wikipedia.org/wiki?curid=3185178" title="Stanisław Surdacki">
Stanisław Surdacki

Stanisław Surdacki (ur. 28 stycznia 1914 w Bęczynie, zm. 9 grudnia 2003 w Lublinie) – polski biolog, zoogeograf, wykładowca UMCS, pszczelarz, społecznik.
Kariera zawodowa.
Od stycznia 1937 do sierpnia 1939 Stanisław Surdacki pracował w Wilnie jako wojewódzki inspektor pszczelarstwa. Od września do końca 1939 czynnie uczestniczył w walkach obronnych kraju, a następnie, aż do końca okupacji niemieckiej działając pod pseudonimami „Ambroży” oraz „Iskra” brał udział w działaniach Ludowej Straży Bezpieczeństwa Batalionów Chłopskich. Po wojnie rozpoczął studia wyższe na Wydziale Matematyczno-Przyrodniczym Uniwersytetu Marii Curie-Skłodowskiej w Lublinie, a równocześnie przez kilka lat pełnił obowiązki prezesa i wiceprezesa Związku Pszczelarzy w Lublinie. Studia ukończył w 1952 roku i rozpoczął pracę jako asystent w Zakładzie Anatomii Porównawczej Kręgowców UMCS. W 1960 po obronie rozprawy „Untersuchungen auf zwei Populationen des Perlziesels ("Citellus suslica" Gueldenstaedt) in Lubliner Gebiet” uzyskał stopień doktora nauk przyrodniczych, a w 1972 (praca „Obszar występowania chomika europejskiego "Cricetus cricetus" (Linnaeus, 1758) w Polsce”) stopień doktora habilitowanego nauk przyrodniczych w zakresie zoogeografii. Od 1975 pracował na stanowisku docenta w Katedrze Geografii Fizycznej UMCS.
Zoogeografia.
W swoich pracach Surdacki zajmował się zagadnieniami z zakresu zoogeografii rodzimych gatunków gryzoni: susła perełkowanego, a we współpracy z Zakładem Badania Ssaków PAN w Białowieży także ekologią i badaniem zasięgu występowania susła moręgowanego i chomika europejskiego we wschodniej Polsce. Najszersze badania, które przyczyniły się do precyzyjnego określenia granic występowania chomika europejskiego w Polsce, Surdacki przeprowadził w latach 1953-1970. Szeroko zakrojone badania rozpoczęły się w 1953 roku na Lubelszczyźnie, gdzie przeprowadzał lokalne inwentaryzacje stanowisk susła perełkowanego i chomika europejskiego. Podczas kolejnych prac objął badaniami tereny województwa białostockiego i część warszawskiego (lata 1957-1959), zielonogórskiego, poznańskiego, wrocławskiego, opolskiego i katowickiego (gdzie w latach 1962-1964 badał populacje susła moręgowanego i chomika europejskiego), Płaskowyż Głubczycki z przyległymi obszarami (1963-1964) oraz rejon środkowego dorzecza Wisłoki (1967-1970). Pasje naukowe Surdackiego obejmowały także badanie zasięgu geograficznego pszczół rodzaju "Apis", występowanie gatunku koza złotawa w rzece Strwiąż, a także bociana czarnego w Puszczy Kurpiowskiej.
Stanisław Surdacki zmarł w Lublinie w 2003 roku i został pochowany na Cmentarzu przy ul. Lipowej w części prawosławnej (kwatera E-8-5).

</doc>
<doc id="3185199" url="https://pl.wikipedia.org/wiki?curid=3185199" title="Jan Pachoński">
Jan Pachoński

Jan Pachoński (ur. 8 marca 1907 w Krakowie, zm. 13 sierpnia 1985 tamże) – polski historyk wojskowości XVIII-XIX wieku. 
Życiorys.
Absolwent historii na UJ, doktorat – 1931, jego mistrzami byli Władysław Konopczyński i Marian Kukiel. Habilitacja na tajnym UW podczas okupacji. Docent UJ – 1945, od 1962 wykładał na WSP w Katowicach. Profesor nadzwyczajny od 1964. Od 1968 pracował na Uniwersytecie Śląskim w Katowicach, od 1973 profesor zwyczajny. Autor kilkuset prac dotyczących powstania kościuszkowskiego i okresu napoleońskiego. W latach 1968-1985 był członkiem komitetu redakcyjnego pisma "Studia i Materiały do Historii Wojskowości". 
Pochowany na Cmentarzu Rakowickim w Krakowie.
Najważniejszym dziełem J. Pachońskiego jest czterotomowa monografia "Legiony Polskie 1794-1807. Prawda i legenda" (wyd. 1969-1979), której uzupełnieniem jest obszerna biografia "Generał Jan Henryk Dąbrowski (1755-1818)" (wyd. 1981).

</doc>
<doc id="3185203" url="https://pl.wikipedia.org/wiki?curid=3185203" title="Adam Przyboś">
Adam Przyboś

Adam Wiktor Przyboś (ur. 23 grudnia 1906 w Rzeszowie, zm. 14 sierpnia 1990 w Krakowie) – polski historyk, badacz dziejów nowożytnych XVI–XVIII wieku, pedagog, działacz społeczny, profesor PAN, Wyższej Szkoły Pedagogicznej
i Uniwersytetu Jagiellońskiego.
Życiorys.
W 1925 zdał egzamin dojrzałości w II Państwowym Gimnazjum w Rzeszowie. Absolwent historii (uczeń Władysława Konopczyńskiego) i romanistyki na UJ. W okresie studiów był wiceprezesem Koła Historyków Studentów UJ. Doktorat obronił w 1930. W 1930–32 pracował jako nauczyciel w krakowskich gimnazjach, a następnie w 1932–36 w I Gimnazjum i II Gimnazjum w Rzeszowie, gdzie uczył francuskiego i niemieckiego.
Na mocy rozporządzenia Ministra WRiOP na początku 1937 mianowany nauczycielem II Państwowego Gimnazjum im. Juliusza Słowackiego w Tarnopolu. W Tarnopolu organizował Podolskie Towarzystwo Przyjaciół Nauk i wydał pierwszą książkę. Po wojnie znalazł się w Krakowie, gdzie za sprawą Konopczyńskiego związał się z PAU jako bibliotekarz i kustosz zbiorów Pracowni Historycznej (1947–51), a po jej likwidacji do 1964 z Polską Akademią Nauk, gdzie kierował Pracownią Bibliografii Historii Polski. Od 1950 pracownik Wyższej Szkoły Pedagogicznej (WSP) w Krakowie, początkowo jako lektor, następnie wykładowca, od 1954 docent, od 1961 profesor nadzwyczajny, od 1971 profesor zwyczajny. W latach 1962–72 sprawował funkcję prorektora WSP ds. nauczania, jednocześnie kierując Katedrą Historii Powszechnej (1963–71), a następnie Zakładem Historii Starożytnej i Średniowiecznej (1971–77) i Instytutem Historii (1974–77). W 1977 przeszedł na emeryturę.
Zajmował się historią polityczną XVII wieku oraz edycją źródeł. Współpracownik "Polskiego Słownika Biograficznego" (biogramy o Fryderyku Wilhelmie, Fryderyku Kazimierzu Kettlerze, Michale Kazimierzu Pacu, Aleksandrze Koniecpolskim, Krzysztofie Grodzickim i innych).
Za wzór metody naukowej Przyboś uznawał swych przedwojennych wykładowców, Władysława Konopczyńskiego i Stanisława Kutrzebę. Kładł nacisk na wymiar literacki źródeł historycznych, wysoko cenił warsztat Wincentego Danka i Antoniego Jopka, historyków literatury w krakowskiej WSP. Wypromował siedmioro doktorów i 510 magistrów. Do jego uczniów należą związani naukowo z Rzeszowem Zdzisław Budzyński i Józef Półćwiartek, pod jego kierunkiem powstała także praca doktorska wykładowczyni krakowskiej WSP Joanny Bąkowej (1930–1974) (opublikowana pośmiertnie jako "Szlachta województwa krakowskiego wobec opozycji Jerzego Lubomirskiego w latach 1661 do 1667", Kraków 1977).
Brat pedagoga Stefana Przybosia, a brat stryjeczny poety Juliana Przybosia, którego listy i twórczość z lat młodzieńczych przygotował do druku wraz z zarysem historii rodziny. Jego córką jest zoolog Ewa Przyboś-Razowska, a synem historyk Kazimierz Przyboś.
Został pochowany na Cmentarzu Rakowickim w Krakowie.

</doc>
<doc id="3185205" url="https://pl.wikipedia.org/wiki?curid=3185205" title="Franciszek Szymiczek">
Franciszek Szymiczek

Franciszek Szymiczek ps. „Braun” (ur. 16 lipca 1911 w Opolu, zm. 28 czerwca 1987 w Katowicach) – polski historyk Śląska, bibliotekarz. 
Życiorys.
Absolwent historii – jego mistrzem był Władysław Konopczyński i germanistyki na UJ. Podczas II wojny światowej czynny w konspiracji. Doktorat w 1949 we Wrocławiu. W latach 1961–1975 dyrektor Biblioteki Śląskiej Akademii Medycznej w Katowicach. Autor publikacji dotyczących historii Śląska. 

</doc>
<doc id="3185207" url="https://pl.wikipedia.org/wiki?curid=3185207" title="Stefan Truchim">
Stefan Truchim

Stefan Truchim (ur. 8 września 1896 w Kopankach, pow. kałuski, zm. 20 sierpnia 1967 w Łodzi) – polski pedagog, historyk wychowania i organizacji szkolnictwa.
Życiorys.
Uczęszczał do szkoły powszechnej w Kałuszu i Przemyślu. W 1914 ukończył Gimnazjum Klasyczne oo. bernardynów we Lwowie. Był absolwentem historii UJ – uczniem Władysława Konopczyńskiego – doktorat w 1920. Był asystentem w Archiwum Akt Dawnych w Krakowie. W 1920 przeniósł się do Poznania. W szkołach poznańskich był nauczycielem historii i geografii. Był też kierownikiem Centralnej Biblioteki Kuratorium Okręgu Szkolnego w Poznaniu. Habilitował się dwukrotnie: w 1929 na Uniwersytecie Lwowskim w zakresie historii i organizacji szkolnictwa na Wolnej Wszechnicy Polskiej oraz w 1933 na Uniwersytecie Jana Kazimierza we Lwowie. Wykładał historię szkolnictwa w Wolnej Wszechnicy Polskiej w Warszawie Oddział w Łodzi. Profesor nadzwyczajny w 1933, profesor zwyczajny Wolnej Wszechnicy Polskiej w 1939. W 1939 był naczelnikiem Wydziału Prezydialnego w Ministerstwie Wyznań Religijnych i Oświecenia Publicznego.
W okresie II wojny światowej czynny w tajnym nauczaniu w Warszawie. Założyciel prywatnej Szkoły Kupieckiej na Żoliborzu (oficjalnie Zasadniczej Szkoły Zawodowej). Uczestnik powstania warszawskiego (ps. Stefan), działał w II Obwodzie „Żywiciel” (Żoliborz) Warszawskiego Okręgu Armii Krajowej – zastępca komendanta OSB (Obywatelskiej Straży Bezpieczeństwa). Ranny podczas walk trafił z rodziną do obozu w Pruszkowie, potem dotarł do Częstochowy, gdzie pracował do kwietnia 1945 na Wydziale Pedagogicznym.
Od 1945 współorganizował Uniwersytet Łódzki (UŁ). W 1957 objął kierownictwo Katedry Historii Wychowania i Oświaty UŁ, którą prowadził do przejścia na emeryturę. W okresie od 23 czerwca 1945 do 12 maja 1946 był wiceprzewodniczącym Sekcji Nauk Humanistycznych Towarzystwa Przyjaciół Nauk w Łodzi, od 20 kwietnia 1963 do 1967 przewodniczącym Wydziału II – Nauk Historycznych i Społecznych Łódzkiego Towarzystwa Naukowego. W 1963 został powołany na profesora zwyczajnego UŁ.

</doc>
<doc id="3185210" url="https://pl.wikipedia.org/wiki?curid=3185210" title="Fatmire Alushi">
Fatmire Alushi

Fatmire Alushi z domu Bajramaj (ur. 1 kwietnia 1988 w Istoku, Kosowo) – niemiecka piłkarka grająca na pozycji pomocnika, mistrzyni świata z 2007, brązowa medalistka z Pekinu. Zdobywczyni trzeciego miejsca w plebiscycie Złotej Piłki w 2010 roku.
Życiorys.
Alushi urodziła się jako drugie dziecko Ismeta i Ganimety. Ma dwójkę rodzeństwa: starszego i młodszego brata. Wraz z rodziną przeniosła się do Niemiec 1993 roku do miejscowości Remscheid. W październiku 2009 roku opublikowała autobiografię pt. "Mein Tor ins Leben – Vom Flüchtling zur Weltmeisterin" (pl. "Moja Brama – Od uchodźcy do Mistrza Świata"). 7 grudnia 2012 została odznaczona Orderem Zasługi Nadrenii Północnej-Westfalii. 10 grudnia 2013 roku wyszła za mąż za piłkarza Enisa Alushi.
Kariera piłkarska.
Kariera klubowa.
Alushi rozpoczęła karierę w klubie DJK/VfL Giesenkirchen. Od 1997 do 2004 roku grała w FSC Mönchengladbach. Pierwszym seniorskim klubem zawodniczki był FCR 2001 Duisburg. We wrześniu 2004 roku zadebiutowała w Bundeslidze, a miesiąc później zdobyła pierwszą bramkę w najwyższej klasie rozgrywkowej Niemiec. W tym klubie cztery razy z rzędu zdobyła wicemistrzostwo Niemiec w latach 2005–2008. W sezonie 2008/2009 zdobyła z klubem podwójną koronę zwyciężając w rozgrywkach o Puchar Niemiec oraz Puchar UEFA. Rok później już w drużynie 1. FFC Turbine Poczdam powtórzyła sukces w europejskich pucharach zwyciężając już w nowych rozgrywkach UEFA – Lidze Mistrzów kobiet. W finałowym meczu zdobyła bramkę w serii rzutów karnych. W czasie gdy była zawodniczką klubu z Poczdamu zdobyła również dwukrotnie w sezonach 2009/2010 oraz 2010/2011 mistrzostwo Niemiec. Przed sezonem 2011/2012 przeszła do 1. FFC Frankfurt. Transfer do tego klubu był najwyższym transferem w historii ligi. W połowie czerwca 2014 roku przeniosła się do francuskiego Paris Saint-Germain.
Kariera reprezentacyjna.
W seniorskiej reprezentacji Niemiec zadebiutowała w październiku 2005 roku w meczu przeciwko Szkocji. Rok później zdobyła tytuł mistrza Europy do lat 19, zdobywając w meczu przeciwko Belgii bramkę z rzutu karnego. W 2006 podczas mistrzostw świata U-20 uczestniczyła we wszystkich czterech spotkaniach, zdobywając trzy bramki i awansując z reprezentacją Niemiec do ćwierćfinału.
W swoim pierwszym turnieju mistrzostw świata zdobyła złoty medal grając jako rezerwowa w czterech spotkaniach w tym w meczu finałowym. Rok później na igrzyskach w Pekinie zdobyła brązowy medal. W 2009 roku w Finlandii zdobyła swój pierwszy tytuł mistrzyni Europy, zdobywając na nich trzy bramki. Cztery lata później w Szwecji powtórzyła ten sukces. 8 maja 2014 roku w meczu przeciwko Słowacji zdobyła swój pierwszy hattrick podczas występów w seniorskiej reprezentacji.

</doc>
<doc id="3185212" url="https://pl.wikipedia.org/wiki?curid=3185212" title="Corvina (Cilus gilberti)">
Corvina (Cilus gilberti)

Corvina (Cilus gilberti) – gatunek ryb morskich z rodziny kulbinowatych (w krajach Ameryki Północnej, gdzie często trafiają na stoły, nazywane są potocznie „croakers” lub „drums”). Zamieszkują głównie ciepłe do umiarkowanych przybrzeżne wody południowo-wschodniego Oceanu Spokojnego wzdłuż Ameryki Środkowej i Południowej, corvina jest wysoko ceniona w obu Amerykach jako smaczna ryba.
Opis.
Corvina jest z wyglądu podobna do pokrewnych gatunków występujących w Atlantyku: "Cynoscion regalis" (od Nowej Fundlandii po Florydę) i "Cynoscion nebulosus" (Zatoka Meksykańska i południowy Atlantyk). Ciało srebrzyste z szaro-niebieskim grzbietem, pokryte drobną łuską, wydłużone lecz krępe. Otwór gębowy duży, charakterystyczna płetwa grzbietowa. Osiąga 75 cm długości.
Występowanie.
Corvina występuje głównie w wodach przybrzeżnych od Chile do Panamy, ale spotykana jest również wśród wysp archipelagu Galapagos. Preferuje miękkie, piaszczyste dno do 50 m głębokości.
Zastosowanie.
Mięso corviny jest biało-różowe z wyraźnym podziałem na płaty. W smaku lekko słodkawe. Może być pieczone, smażone, grillowane, podawane w postaci sushi, a w krajach latynoskich w sałatkach typu ceviche.

</doc>
<doc id="3185216" url="https://pl.wikipedia.org/wiki?curid=3185216" title="Michaił Margolin">
Michaił Margolin

Michaił Margolin (ur. 11 lutego 1906 w Kijowie, zm. 25 stycznia 1975) – radziecki konstruktor broni strzeleckiej, w tym pistoletu sportowego nazwanego jego imieniem.
Przebieg kariery.
Urodził się 11 lutego 1906 roku w Kijowie. Był synem artystki-plastyczki i jako dziecko nauczył się technik malarskich. W 1919 roku, w czasie ewakuacji rozdzielił się z rodziną i pozostał w Kijowie. Pracował jako koniuch, pomocnik szofera, marynarz. Przeszedł powszechne szkolenie wojskowe i wstąpił do OSNAZu. W 1924, w walkach na Kaukazie został ranny w głowę, co poskutkowało nieuleczalną ślepotą. Po rekonwalescencji ukończył kurs masażu, lecz pracy prawdopodobnie nie podjął. Pracował w instytucjach polityczno-wychowawczych, prowadził wykłady i prelekcje, pomagał pionierom robić gazetki ścienne. Mimo ślepoty wciąż zajmował się strzelectwem. Zainteresował się inżynierią i budową maszyn. Przy pomocy przyjaciół rozkładał i składał mechanizmy maszyn, ucząc się ich oraz sporządzając ich modele z plasteliny, drewna, plastiku i metalu. Po różnych próbach znalezienia dla siebie specjalności w mechanice stwierdził, że nikt nie pracuje nad rozwojem broni do strzelectwa sportowego. We współpracy z personelem przyfabrycznej szkoły Margolin rozpoczął prace nad małokalibrowym karabinkiem sportowym. W 1934 przedstawili działający model samopowtarzalnego karabinka z magazynkiem na 10 naboi. Pozwoliło to Margolinowi na dalsze prace w instytucie naukowym. W ciągu kilku miesięcy konstrukcję dopracowano do takiej doskonałości, że używano jej do testowania amunicji. Do produkcji jednak nie weszła, gdyż w opinii specjalistów, w strzelectwie sportowym nie było potrzeby używania broni samopowtarzalnej. Rozpoznano jednak w nim dobrego konstruktora i został szefem warsztatu, zatrudniającego jeszcze dwóch rusznikarzy. W warsztacie tym powstały cztery konstrukcje: małokalibrowy pistolet samopowtarzalny, pistolet treningowy kalibru 4,5 mm, małokalibrowy karabin i małokalibrowa makieta karabinu maszynowego Diegtariewa do nauki strzelania.
W 1938 został odkomenderowany do biura konstrukcyjnego w Tule, gdzie do 1941 pracował nad pistoletem samopowtarzalnym. Pistolet okazał się dobrą konstrukcją, lecz produkcji nie wdrożono z powodu wojny.
Margolin powrócił do Moskwy, gdzie był komendantem obrony przeciwlotniczej bloku. Później ewakuowany na Syberię, pracował równolegle nad dopracowywaniem mechanizmów artyleryjskich oraz małokalibrową bronią sportową. W 1946 zademonstrował całą serię pistoletów, bazujących na konstrukcji pistoletu TT. Nie weszły one do produkcji a Margolin rozpoczął prace nad bronią nowego typu, wyłącznie do celów sportowych. Pierwsza próbna partia (5 sztuk) opuściła fabrykę pod koniec 1947. Pistolet nazwano "самозарядный спортивный пистолет калибра 5,6 мм конструкции Марголина" (samopowtarzalny sportowy pistolet kalibru 5,6 mm konstrukcji Margolina). Seryjną produkcję rozpoczęto w 1949. Pierwszą większą imprezą, na której użyto pistoletów Margolina były Mistrzostwa Świata w Strzelectwie w 1954 w Caracas, gdzie wykazano wyższość tej konstrukcji nad tradycyjnymi pistoletami używanymi do tej pory (strzelcy posługujący się pistoletami Margolina zdobyli 20 złotych medali).
W czasie swych prac Margolin opracował 28 typów broni.
Odznaczenia.
W 1983 jego imieniem nazwano planetoidę (2561) Margolin.

</doc>
<doc id="3185217" url="https://pl.wikipedia.org/wiki?curid=3185217" title="Sanktuarium Dobrego Jezusa w Congonhas">
Sanktuarium Dobrego Jezusa w Congonhas

Sanktuarium Dobrego Jezusa (port. "Santuário do Bom Jesus do Congonhas") – rokokowy kościół z drugiej połowy XVIII wieku wraz z Drogą Krzyżową i rzeźbami proroków dłuta Aleijadinho w Congonhas w stanie Minas Gerais w Brazylii.
W roku 1985 sanktuarium zostało wpisane na listę światowego dziedzictwa UNESCO.
Opis.
Według legendy sanktuarium powstało za sprawa Feliciano Mendesa, imigranta portugalskiego, który doznał cudownego uzdrowienia. 
Sanktuarium zostało wzniesione na wzgórzu Maranhão nad miastem Congonhas na przełomie XVIII-XIX wieku. Kompleks obejmuje rokokowy kościół, siedem kaplic Drogi Krzyżowej i ustawione wzdłuż schodów prowadzących do świątyni rzeźby proroków dłuta Aleijadinho.
Fasada kościoła utrzymana jest w stylu baroku brazylijskiego a wnętrza w stylu rokoko. Do kościoła prowadzą schody, wzdłuż których ustawiono dwanaście, większej niż naturalnej wielkości rzeźb proroków starotestamentowych. Postaci ze steatytu wyrzeźbił w latach 1800–1805 Aleijadinho.
Siedem kaplic Drogi Krzyżowej usytuowanych poniżej kościoła zdobią sceny figuralne dłuta Aleijadinho.

</doc>
<doc id="3185222" url="https://pl.wikipedia.org/wiki?curid=3185222" title="Corvina pacyficzna">
Corvina pacyficzna



</doc>
<doc id="3185223" url="https://pl.wikipedia.org/wiki?curid=3185223" title="Corvina (''Cilus gilberti'')">
Corvina (''Cilus gilberti'')



</doc>
<doc id="3185225" url="https://pl.wikipedia.org/wiki?curid=3185225" title="Trzaska">
Trzaska

Osoby o tym nazwisku:

</doc>
<doc id="3185226" url="https://pl.wikipedia.org/wiki?curid=3185226" title="Papieska Komisja ds. Państwa Watykańskiego">
Papieska Komisja ds. Państwa Watykańskiego

Papieska Komisja ds. Państwa Watykańskiego () − dykasteria Kurii Rzymskiej będąca ciałem legislacyjnym Państwa Watykańskiego. Zgodnie z Prawami Fundamentalnymi Watykanu pełni w imieniu papieża, będącego Suwerenem Państwa Watykańskiego władzę ustawodawczą. Wszystkie wydane przez Komisję akty ustawodawcze trafiają do Sekretariatu Stanu, który przekazuje je papieżowi do zatwierdzenia. Następnie akty te publikowane są w Acta Apostolicae Sedis.
Struktura.
Na czele Komisji stoi Przewodniczący Papieskiej Komisji Państwa Watykańskiego, którym jest z urzędu Prezydent Gubernatoratu Państwa Miasta Watykańskiego. Obecnie urząd ten pełni kard. Giuseppe Bertello. Sekretarzem generalnym jest Fernando Vérgez Alzaga. Oprócz przewodniczącego w skład Komisji wchodzi sześciu kardynałów, mianowanych przez papieża na pięcioletnią kadencję. W razie nieobecności lub przeszkody uniemożliwiającej udział Przewodniczącego, Komisji przewodniczy pierwszy w precedencji kardynał. Przewodniczący zwołuje i prowadzi posiedzenia Komisji, a z głosem doradczym uczestniczą w nich Sekretarz Generalny i Zastępca Sekretarza Generalnego. Obecnie Sekretarzem generalnym jest Fernando Vérgez Alzaga.
Organem doradczym Komisji jest Rada Państwa – ciało, w skład którego wchodzi siedmiu członków. Przewodniczy im Radca Generalny.

</doc>
<doc id="3185227" url="https://pl.wikipedia.org/wiki?curid=3185227" title="Amazing (utwór muzyczny Tanji)">
Amazing (utwór muzyczny Tanji)

Amazing – autorki utwór estońskiej piosenkarki Tanji, wydany w grudniu 2013. Piosenkę współtworzył Timo Vendt.
Utwór reprezentował Estonię w 59. Konkursie Piosenki Eurowizji w 2014.
Historia utworu.
Muzykę i słowa do piosenki stworzyła Tatjana Mihhailova we współpracy z Timo Vendtem, który został także producentem singla i był odpowiedzialny za jego miks, wspólnie z Siimem Mäesalu.
W grudniu 2013 utwór został zakwalifikowany jako jedna z 20 piosenek do programu "Eesti Laul", krajowych eliminacji do Konkursu Piosenki Eurowizji. 14 lutego 2014 został zaprezentowany w pierwszym półfinale selekcji i awansował do finału, w którym 1 marca zwyciężył dzięki zdobyciu największego poparcia telewidzów (30 354 głosów), zostając propozycją reprezentująca Estonię podczas 59. Konkursu Piosenki Eurowizji. Po finale piosenka często porównywana była do przeboju Loreen „Euphoria”, m.in. ze względu na podobne brzmienia muzyki dance i podobną choreografię występu scenicznego. Tanja stwierdziła, że cieszą ją porównania do dobrych utworów i artystów, jednak nie zamierza zmieniać swojego stylu tylko ze względu na pojawianie się porównań. Pod koniec kwietnia rozpoczęła próby kamerowe do występu w pierwszym półfinale Eurowizji, który odbył się 6 maja; zajęła w nim 12. miejsce, nie zdobywając awansu do finału.
Lista utworów.
CD single

</doc>
<doc id="3185228" url="https://pl.wikipedia.org/wiki?curid=3185228" title="Podróż do Ciemnogrodu">
Podróż do Ciemnogrodu

Podróż do Ciemnogrodu – powieść-traktat napisana przez Stanisława Kostkę Potockiego, wydana po raz pierwszy w 1820, ukazująca społeczeństwo jako fanatyczne pod względem religijnym i ciemne, szczególnie krytyczna wobec kleru katolickiego. 
Dzieło składa się z czterech tomów, w których autor jako racjonalista krytykuje negatywne cechy Polaków. Przede wszystkim jest to jednak satyra na kler katolicki. W negatywnym świetle przedstawieni są również ortodoksyjni Żydzi. Tytułowy Ciemnogród przedstawiony jest jako państwo zacofane, zabobonne i pełne strachu przed rozwojem. Pomimo że pod względem stylu powieść nużyła, wzbudziła zainteresowanie społeczne i wzburzenie wśród kleru. Aby zaszkodzić Stanisławowi Kostce Potockiemu egzemplarz jego książki podarowano carowi w czasie jego pobytu w Warszawie w 1820 roku. Wyjątkowo ostro zaatakował autora ksiądz Karol Surowiecki. Natomiast po interwencji biskupów polskich u cara Aleksandra I Romanowa, Stanisław Kostka Potocki został zdymisjonowany ze stanowiska ministra Wyznań Religijnych i Oświecenia Publicznego, ksiądz Surowiecki za karę został przeniesiony a ksiądz Adam Królikiewicz został usunięty ze stanowiska cenzora. 
Pokłosiem powieści Kostki Potockiego było trwałe skojarzenie słowa Ciemnogród ze światopoglądem konserwatywnym, klerykalnym i tradycjonalistycznym. Ostatnie wydanie „Podróży do Ciemnogrodu” ukazało się w 2003 r. w serii "Skarby Biblioteki Narodowej". Wydawcą było Ossolineum we współpracy z De Agostini.

</doc>
<doc id="3185229" url="https://pl.wikipedia.org/wiki?curid=3185229" title="Ney Island">
Ney Island

Ney Island – niezamieszkana wyspa w archipelagu Wysp Belchera, w regionie Qikiqtaaluk, na terytorium Nunavut, w Kanadzie. Jest położona pomiędzy wydłużonymi cyplami wyspy Flaherty Island. Inne wyspy w pobliżu to m.in.: Bradbury Island, Nero Island, Dove Island, Karlay Island i Mata Island.

</doc>
<doc id="3185230" url="https://pl.wikipedia.org/wiki?curid=3185230" title="Partners in Crime">
Partners in Crime

Partners in Crime – singel estońskiej wokalistki Gerli Padar, napisany przez Berita Vahera i Hendrika Sal-Sallera, wydany w 2007 roku. Utwór reprezentował Estonię podczas 52. Konkursu Piosenki Eurowizji w 2007 roku.
Historia utworu.
Nagrywanie.
Muzykę do piosenki stworzył Berit Vaher, natomiast słowa napisał Hendrik Sal-Saller. W 2006 roku utwór został zgłoszony do estoński selekcji do 52. Konkursu Piosenki Eurowizji – "Eurolaul".
Występy na żywo: "Eurolaul" i Konkurs Piosenki Eurowizji.
W grudniu 2006 roku krajowy nadawca publiczny Eesti Televisioon (ETV) opublikował listę dziesięciu finalistów estońskich eliminacji do 52. Konkursu Piosenki Eurowizji – "Eurolaul 2007". Jedną z finałowych propozycji była piosenka „Partners in Crime” zgłoszona przez Padar. Utwór zespołu został zaprezentowany jako piąty w kolejności podczas koncertu finałowego, rozegranego 3 lutego w ETV Stuudio. Dzięki 16 759 głosom telewidzów, utwór został zakwalifikowany się do drugiej rundy finału i ostatecznie wygrał eliminacje, zdobywając w sumie 55 416 głosów i zostając reprezentantem kraju podczas 53. Konkursu Piosenki Eurowizji.
10 maja w Hartwall Areena w Helsinkach odbył się koncert półfinałowy konkursu, podczas którego estoński utwór został oceniony przez telewidzów na 33 punkty, zajmując ostatecznie 22. miejsce i nie zdobywając awansu do rundy finałowej.
Lista utworów.
CD Maxi-single

</doc>
<doc id="3185241" url="https://pl.wikipedia.org/wiki?curid=3185241" title="Sobibór (gromada)">
Sobibór (gromada)

Sobibór – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sobibór z siedzibą GRN w Sobiborze utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Sobibór, Wołczyny i Żłobek ze zniesionej gminy Sobibór w tymże powiecie. Dla gromady ustalono 9 członków gromadzkiej rady narodowej.
1 stycznia 1958 gromadę zniesiono, włączając jej obszar do nowo utworzonej gromady Włodawa w tymże powiecie.

</doc>
<doc id="3185242" url="https://pl.wikipedia.org/wiki?curid=3185242" title="Wola Wereszczyńska (gromada)">
Wola Wereszczyńska (gromada)

Wola Wereszczyńska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wola Wereszczyńska z siedzibą GRN w Woli Wereszczyńskiej utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Wola Wereszczyńska, Zawadówka, Załucze Nowe, Załucze Stare, Babsk, Jamniki i Łomnica, ponadto miejscowości Zienki wieś i Zienki kol. z dotychczasowej gromady Komarówka oraz miejscowość Dyszczytno z dotychczasowej gromady Jagodno – ze zniesionej gminy Wola Wereszczyńska w tymże powiecie. Dla gromady ustalono 12 członków gromadzkiej rady narodowej.
31 grudnia 1961 z gromady Wola Wereszczyńska wyłączono wieś i PGR Zienki, włączając je do gromady Sosnowica w powiecie parczewskim w tymże województwie. 1 stycznia 1962 gromadę zniesiono, włączając jej pozostały obszar (wsie Babsk i Jamniki, kolonię Załucze Stare, wieś i kolonię Wola Wereszczyńska, wieś Załucze Nowe, wieś i kolonię Zawadówka oraz kolonie Dębiny-Łukie, Dyszczytno, Olszowo, Wujek i Zarudka) do gromady Urszulin w tymże powiecie.

</doc>
<doc id="3185243" url="https://pl.wikipedia.org/wiki?curid=3185243" title="Wołoskowola (gromada)">
Wołoskowola (gromada)

Wołoskowola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wołoskowola z siedzibą GRN w Wołoskowoli utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Wołoskowola, Pieszowola, Nowiny i Marianka ze zniesionej gminy Wołoskowola w tymże powiecie. Dla gromady ustalono 15 członków gromadzkiej rady narodowej.
1 stycznia 1959 do gromady Wołoskowola włączono obszar zniesionej gromady Hola (bez wsi Kropiwki i Turno oraz PGR-u Turno) w tymże powiecie.
1 stycznia 1969 gromadę zniesiono, włączając jej obszar do gromady Stary Brus (wsie Marianka, Nowiny i Wołoskowola oraz Zamołodycze) &lt;del&gt;i gromady Wyryki (wieś Zamołodycze)&lt;/del&gt; w powiecie włodawskim oraz do gromady Sosnowica (wsie Hola i Pieszowola) w powiecie parczewskim w tymże powiecie.

</doc>
<doc id="3185244" url="https://pl.wikipedia.org/wiki?curid=3185244" title="Gerd Schellenberg">
Gerd Schellenberg

Gerd Schellenberg (ur. 26 listopada 1949 w Zwickau, zm. 20 sierpnia 2018) – wschodnioniemiecki piłkarz.
W 1974 rozegrał 3 mecze w reprezentacji Niemieckiej Republiki Demokratycznej.

</doc>
<doc id="3185247" url="https://pl.wikipedia.org/wiki?curid=3185247" title="Horodyszcze (gromada w powiecie włodawskim)">
Horodyszcze (gromada w powiecie włodawskim)

Horodyszcze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Horodyszcze z siedzibą GRN w Horodyszczu utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki wszedł obszar dotychczasowej gromady Horodyszcze ze zniesionej gminy Wisznice w tymże powiecie. Dla gromady ustalono 11 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Wisznice w tymże powiecie.
Zobacz też: gmina Horodyszcze

</doc>
<doc id="3185248" url="https://pl.wikipedia.org/wiki?curid=3185248" title="Różanka (gromada w powiecie włodawskim)">
Różanka (gromada w powiecie włodawskim)

Różanka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Różanka z siedzibą GRN w Różance utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Różanka, Stawki i Konstantyn ze zniesionej gminy Włodawa w tymże powiecie. Dla gromady ustalono 15 członków gromadzkiej rady narodowej.
1 stycznia 1962 do gromady Różanka włączono wieś Lack ze zniesionej gromady Dołhobrody w tymże powiecie.
1 stycznia 1969 gromadę zniesiono, włączając jej obszar do gromad Włodawa (wsie Konstantyn, Różanka i Stawki) i Hanna (wieś Lack) w tymże powiecie.

</doc>
<doc id="3185249" url="https://pl.wikipedia.org/wiki?curid=3185249" title="Dołhobrody (gromada)">
Dołhobrody (gromada)

Dołhobrody – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dołhobrody z siedzibą GRN w Dołhobrodach utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Dołhobrody, Zaświatycze, Pawluki i Lack ze zniesionej gminy Sławatycze w tymże powiecie. Dla gromady ustalono 16 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad Różanka (wieś Lack) i Hanna (wsie Dołhobrody i Pawluki oraz kolonie Baje, Łydyny, Zahrodocze, Zaświatycze i Lipinki) w tymże powiecie.

</doc>
<doc id="3185250" url="https://pl.wikipedia.org/wiki?curid=3185250" title="Hola (gromada)">
Hola (gromada)

Hola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Hola z siedzibą GRN w Holi utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Hola, Kropiwki, Zamołodycze i Turno ze zniesionej gminy Wołoskowola w tymże powiecie. Dla gromady ustalono 9 członków gromadzkiej rady narodowej.
1 stycznia 1959 z gromady Hola wyłączono wsie Kropiwki i Turno oraz PGR Turno, włączając je do gromady Sosnowica w powiecie parczewskim, po czym gromadę Hola zniesiono, włączając jej (pozostały) obszar do gromady Wołoskowola w tymże (włodawskim) powiecie.

</doc>
<doc id="3185251" url="https://pl.wikipedia.org/wiki?curid=3185251" title="Hołowno (gromada)">
Hołowno (gromada)

Hołowno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Hołowno z siedzibą GRN w Hołownie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Hołowno, Antopol, Mosty, Kaniuki i Zaliszcze ze zniesionej gminy Opole w tymże powiecie. Dla gromady ustalono 11 członków gromadzkiej rady narodowej.
1 stycznia 1958 gromadę zniesiono, włączając jej obszar do gromady Podedwórze w tymże powiecie.

</doc>
<doc id="3185252" url="https://pl.wikipedia.org/wiki?curid=3185252" title="Horostyta (gromada)">
Horostyta (gromada)

Horostyta – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Horostyta z siedzibą GRN w Horostycie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Horostyta wieś, Horostyta kol., Zahajki wieś, Zahajki kol., Krzywowierzba wieś i Ignaców ze zniesionej gminy Krzywowierzba w tymże powiecie. Dla gromady ustalono 9 członków gromadzkiej rady narodowej.
31 grudnia 1961 z gromady Horostyta wyłączono wieś Krzywowierzba, kolonię Łaskarzyzna oraz osadę Sytyta, włączając je do gromady Kodeniec w powiecie parczewskim w tymże województwie. 1 stycznia 1962 gromadę zniesiono, włączając jej pozostały obszar (wieś i kolonię Horostyta, kolonię Ignaców oraz wieś i kolonię Zahajki) do gromady Wyryki powiecie włodawskim.

</doc>
<doc id="3185253" url="https://pl.wikipedia.org/wiki?curid=3185253" title="Kulczyn (gromada)">
Kulczyn (gromada)

Kulczyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kulczyn z siedzibą GRN w Kulczynie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Kulczyn wieś, Kulczyn kol., Wojciechów i Ujazdów oraz miejscowości Stary Majdan wieś i Ostrowy Kulczyńskie kol. z dotychczasowej gromady Stary Majdan ze zniesionej gminy Hańsk w tymże powiecie. Dla gromady ustalono 10 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Hańsk w tymże powiecie.

</doc>
<doc id="3185254" url="https://pl.wikipedia.org/wiki?curid=3185254" title="Lubień (gromada w powiecie włodawskim)">
Lubień (gromada w powiecie włodawskim)

Lubień – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lubień z siedzibą GRN w Lubieniu utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Lubień i Kaplonosy wieś oraz miejscowość Wyryki Wola kol. z dotychczasowej gromady Wyryki Wola ze zniesionej gminy Wyryki, a także obszar dotychczasowej gromady Lipówka ze zniesionej gminy Krzywowierzba, w tymże powiecie. Dla gromady ustalono 10 członków gromadzkiej rady narodowej.
1 stycznia 1958 gromadę zniesiono, włączając jej obszar do gromady Wyryki w tymże powiecie.

</doc>
<doc id="3185255" url="https://pl.wikipedia.org/wiki?curid=3185255" title="Łyniew (gromada)">
Łyniew (gromada)

Łyniew – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łyniew z siedzibą GRN w Łyniewie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Łyniew, Dołholiska i Ratajewicze ze zniesionej gminy Wisznice w tymże powiecie. Dla gromady ustalono 9 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Wisznice w tymże powiecie.

</doc>
<doc id="3185256" url="https://pl.wikipedia.org/wiki?curid=3185256" title="Macoszyn Mały (gromada)">
Macoszyn Mały (gromada)

Macoszyn Mały – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Macoszyn Mały z siedzibą GRN w Macoszynie Małym utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Macoszyn Mały, Macoszyn Duży i Osowa ze zniesionej gminy Sobibór w powiecie włodawskim oraz obszar dotychczasowej gromady Mszanna kol. ze zniesionej gminy Bukowa w powiecie chełmskim w tymże województwie. Dla gromady ustalono 9 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad Hańsk (wieś i osadę leśną Osowa, osadę leśną Hańsk oraz kolonię Zawołocze) i Wola Uhruska (wsie Macoszyn Duży i Macoszyn Mały oraz kolonie Macoszyn Mszanna i Zezulka) w tymże powiecie.

</doc>
<doc id="3185257" url="https://pl.wikipedia.org/wiki?curid=3185257" title="Orchówek (gromada)">
Orchówek (gromada)

Orchówek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Orchówek z siedzibą GRN w Orchówku utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Orchówek i Okuninka ze zniesionej gminy Włodawa w tymże powiecie. Dla gromady ustalono 9 członków gromadzkiej rady narodowej.
1 stycznia 1958 gromadę zniesiono, włączając jej obszar do nowo utworzonej gromady Włodawa w tymże powiecie.

</doc>
<doc id="3185258" url="https://pl.wikipedia.org/wiki?curid=3185258" title="Pogorzelec (gromada w powiecie włodawskim)">
Pogorzelec (gromada w powiecie włodawskim)

Pogorzelec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pogorzelec z siedzibą GRN w Pogorzelcu utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Pogorzelec, Dębów i Motwica ze zniesionej gminy Romanów oraz obszar dotychczasowej gromady Holeszów wieś ze zniesionej gminy Sławatycze w tymże powiecie. Dla gromady ustalono 12 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Hanna (wieś i PGR Holeszów) i Sosnówka (wsie Dębów i Pogorzelec oraz wieś i kolonię Motwica) w tymże powiecie.

</doc>
<doc id="3185259" url="https://pl.wikipedia.org/wiki?curid=3185259" title="Polubicze (gromada)">
Polubicze (gromada)

Polubicze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Polubicze z siedzibą GRN w Polubiczach Dworskich utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Polubicze Dworskie i Polubicze Wiejskie ze zniesionej gminy Wisznice w powiecie włodawskim oraz obszar dotychczasowej gromady Romaszki ze zniesionej gminy Rossosz w powiecie bialskim w tymże województwie. Dla gromady ustalono 21 członków gromadzkiej rady narodowej.
29 lutego 1956 z gromady Polubicze wyłączono wieś Romaszki i kolonię Aleksandrówka, włączając je do gromady Rossosz w powiecie bialskim w tymże województwie.
1 stycznia 1962 gromadę zniesiono, włączając jej obszar do gromady Wisznice w tymże powiecie.

</doc>
<doc id="3185260" url="https://pl.wikipedia.org/wiki?curid=3185260" title="Przechód (gromada w powiecie włodawskim)">
Przechód (gromada w powiecie włodawskim)

Przechód – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Przechód z siedzibą GRN w Przechodzie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Przechód, Lipinki, Sapiehów i Żeszczynka ze zniesionej gminy Romanów w tymże powiecie. Dla gromady ustalono 12 członków gromadzkiej rady narodowej.
1 stycznia 1962 gromadę zniesiono, włączając jej obszar do gromady Sosnówka w tymże powiecie.

</doc>
<doc id="3185261" url="https://pl.wikipedia.org/wiki?curid=3185261" title="Stulno (gromada)">
Stulno (gromada)

Stulno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Stulno z siedzibą GRN w Stulnie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Stulno, Kosyń i Zbereże ze zniesionej gminy Sobibór w tymże powiecie. Dla gromady ustalono 10 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Wola Uhruska w tymże powiecie.

</doc>
<doc id="3185262" url="https://pl.wikipedia.org/wiki?curid=3185262" title="Suszno (gromada)">
Suszno (gromada)

Suszno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Suszno z siedzibą GRN w Susznie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Suszno, Korolówka wieś, Korolówka kol. i Szuminka ze zniesionej gminy Włodawa w tymże powiecie. Dla gromady ustalono 10 członków gromadzkiej rady narodowej.
1 stycznia 1958 gromadę zniesiono, włączając jej obszar do nowo utworzonej gromady Włodawa w tymże powiecie.

</doc>
<doc id="3185263" url="https://pl.wikipedia.org/wiki?curid=3185263" title="Wereszczyn (gromada)">
Wereszczyn (gromada)

Wereszczyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wereszczyn z siedzibą GRN w Wereszczynie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Wereszczyn, Wielkopole, Sęków, Przymiarki i Zastawie ze zniesionej gminy Wola Wereszczyńska w tymże powiecie. Dla gromady ustalono 10 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Urszulin w tymże powiecie.

</doc>
<doc id="3185264" url="https://pl.wikipedia.org/wiki?curid=3185264" title="Wytyczno (gromada)">
Wytyczno (gromada)

Wytyczno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wytyczno z siedzibą GRN w Wytycznie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Wytyczno, Wólka Wytycka i Dominiczyn ze zniesionej gminy Wola Wereszczyńska oraz obszary dotychczasowych gromad Lubowierz wieś i Lubowierz kol. ze zniesionej gminy Hańsk w tymże powiecie. Dla gromady ustalono 13 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad Brus Stary (wieś Dominiczyn, wieś i kolonię Lubowierz oraz kolonie Helenin i Szelebudy) i Urszulin (wieś Wólka Wytycka, wieś i kolonię Wytyczno oraz kolonię Łowiszów) w tymże powiecie.

</doc>
<doc id="3185266" url="https://pl.wikipedia.org/wiki?curid=3185266" title="Żdżarka (gromada)">
Żdżarka (gromada)

Żdżarka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Żdżarka z siedzibą GRN w Żdżarce utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Żdżarka i Szcześniki oraz miejscowość Toki z dotychczasowej gromady Dubeczno – ze zniesionej gminy Hańsk; a także obszar dotychczasowej gromady Luta wraz z miejscowościami Suchawa wieś, Suchawa leśn., Adamki gaj. i Iwanki wieś z dotychczasowej gromady Suchawa oraz obszarem lasu państwowego położonym na południe od drogi Lublin-Włodawa z dotychczasowej gromady Wyryki – ze zniesionej gminy Wyryki; w tymże powiecie. Dla gromady ustalono 9 członków gromadzkiej rady narodowej.
29 lutego 1956 z gromady Żdżarka wyłączono kolonię Kratia, włączając ją do gromady Hańsk w tymże powiecie.
1 stycznia 1958 gromadę zniesiono, włączając jej obszar do gromad: Hańsk (kolonię Leśna, kolonię Świców, kolonię Toki, kolonię Starzyzna, wieś Szczęśniki i wieś Żdżarka) i Wyryki (wsie Iwanki i Suchawa oraz leśnictwo Suchawa) oraz do nowo utworzonej gromady Włodawa (gajówki Adamki i Tarasiuki, kolonię Darczyn i wieś Luta) w tymże powiecie.

</doc>
<doc id="3185267" url="https://pl.wikipedia.org/wiki?curid=3185267" title="Żuków (gromada w powiecie włodawskim)">
Żuków (gromada w powiecie włodawskim)

Żuków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Żuków z siedzibą GRN w Żukowie utworzono – jako jedną z 8759 gromad na obszarze Polski – w powiecie włodawskim w woj. lubelskim na mocy uchwały nr 17 WRN w Lublinie z dnia 5 października 1954. W skład jednostki weszły obszary dotychczasowych gromad Żuków, Krasówka i Kaplonosy kol. ze zniesionej gminy Wyryki w tymże powiecie. Dla gromady ustalono 10 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad Wyryki (kolonię i PGR Kaplonosy oraz osadę leśną Siedliska) i Włodawa (wsie Krasówka i Żuków, kolonię Połód oraz PGR Korolówka) w tymże powiecie.

</doc>
<doc id="3185268" url="https://pl.wikipedia.org/wiki?curid=3185268" title="Danuta Gielarowska-Sznajder">
Danuta Gielarowska-Sznajder

Danuta Gielarowska-Sznajder (ur. 1936) – polski pedagog, profesor doktor habilitowany nauk humanistycznych, specjalistka w zakresie pedagogiki ogólnej, pedagogiki szkolnictwa wyższego oraz etnopedagogiki, profesor zwyczajny Instytutu Pedagogiki Wydziału Nauk Pedagogicznych Akademii Pedagogiki Specjalnej im. Marii Grzegorzewskiej w Warszawie (APS).
Absolwentka z 1957 Uniwersytetu Jagiellońskiego. Była kierownikiem Katedry Podstawowych Problemów Wychowania na Wydziale Teologicznym Chrześcijańskiej Akademii Teologicznej w Warszawie (ChAT). Obecnie profesor zwyczajny Instytutu Pedagogiki Wydziału Nauk Pedagogicznych Akademii Pedagogiki Specjalnej im. Marii Grzegorzewskiej w Warszawie oraz pracownik naukowy Akademii Humanistycznej im. Aleksandra Gieysztora w Pułtusku. 25 maja 2012 za wybitne zasługi w pracy naukowo-badawczej, za osiągnięcia w działalności dydaktycznej została odznaczona Krzyżem Oficerskim Orderu Odrodzenia Polski

</doc>
<doc id="3185271" url="https://pl.wikipedia.org/wiki?curid=3185271" title="Jaimie Thibeault">
Jaimie Thibeault

Jaimie Thibeault (ur. 23 września 1989 w Red Deer) − kanadyjska siatkarka grająca na pozycji środkowej, reprezentantka kraju. Od sezonu 2016/2017 występuje w drużynie Jakarta BNI Taplus.

</doc>
<doc id="3185272" url="https://pl.wikipedia.org/wiki?curid=3185272" title="Hiburi (1944)">
Hiburi (1944)

Hiburi – japoński eskortowiec typu "Hiburi" z czasów II wojny światowej. Stępkę pod okręt położono 3 stycznia 1944 roku w stoczni Sakurajima, gdzie jednostkę zwodowano 10 kwietnia tego samego roku. 27 czerwca 1944 roku okręt wszedł do służby w cesarskiej marynarce wojennej, po czym wziął udział w wojnie na Pacyfiku. 22 sierpnia 1944 roku okręt został zatopiony w pobliżu Filipin przez amerykański okręt podwodny USS „Harder” (SS-257)

</doc>
<doc id="3185274" url="https://pl.wikipedia.org/wiki?curid=3185274" title="Ben Barker">
Ben Barker



</doc>
<doc id="3185275" url="https://pl.wikipedia.org/wiki?curid=3185275" title="Gigi d'Agostino">
Gigi d'Agostino



</doc>
<doc id="3185276" url="https://pl.wikipedia.org/wiki?curid=3185276" title="Ben Barker (żużlowiec)">
Ben Barker (żużlowiec)

Ben Barker, właśc. Benjamin John Barker (ur. 10 marca 1988 w Truro) – brytyjski żużlowiec.
Brązowy medalista młodzieżowych indywidualnych mistrzostw Wielkiej Brytanii (Thurrock 2008). Dwukrotny brązowy medalista indywidualnych mistrzostw Wielkiej Brytanii (Wolverhampton 2010, Wolverhampton 2014). Dwukrotny medalista drużynowych mistrzostw Wielkiej Brytanii: złoty (2010) oraz brązowy (2009).
Reprezentant Wielkiej Brytanii na arenie międzynarodowej, m.in. dwukrotnie w półfinałach drużynowych mistrzostw świata juniorów (Abensberg 2006, Debreczyn 2007), eliminacjach indywidualnych mistrzostw świata juniorów (2007, 2008, 2009) oraz eliminacjach Drużynowego Pucharu Świata (2011, 2013). Trzykrotnie był rezerwowym w brytyjskich rundach cyklu Grand Prix (Cardiff 2010, Cardiff 2011, Cardiff 2012).
W lidze brytyjskiej reprezentant klubów z Isle Of Wight (2004), Edynburga (2004), Exeter (2005), Somerset (2005–2006), Reading (2005–2007), 
Belle Vue (2007), Stoke (2007–2008), Coventry (2008–2010), Birmingham (2011–2014), Plymouth (2011–2012, 2014) oraz Ipswich (2013). W lidze polskiej reprezentował barwy klubów: WTS Wrocław (2008–2009), Kolejarz Opole (2010–2011) oraz Victoria Piła (2014).

</doc>
<doc id="3185277" url="https://pl.wikipedia.org/wiki?curid=3185277" title="E.E. Clive">
E.E. Clive

Edward E. Clive (ur. 28 sierpnia 1879, zm. 6 czerwca 1940) – walijski aktor sceniczny i filmowy.
Życiorys.
Urodził się w Monmouthshire w Walii. Początkowo myślał o karierze w medycynie. Po czterech latach, zdecydował się jednak porzucić studia medyczne na Uniwersytet Walijski i rozpocząć karierę aktorską. Przez następne dziesięć lat, pojawiał się na deskach teatrów w całej Wielkiej Brytanii w różnych spektaklach scenicznych, zdobywając znaczną renomę. W 1912 roku przybył do USA. W Bostonie założył Copley Theatre Stock Company z samym sob a jako wiodącym wykonawcom. Był znanym na Broadwayu producentem i reżyserem teatralnym.
Na dużym ekranie debiutował dość późno. W 1933 roku pojawił się w filmie "Niewidzialny człowiek". Później jeszcze kilkakrotnie pojawiał się w wielu filmach grając przeważnie małe, ale charakterystyczne role surowych i pozbawionych humoru brytyjskich lokajów czy arystokratów.
6 czerwca 1940 zmarł w swoim domu na atak serca..

</doc>
<doc id="3185282" url="https://pl.wikipedia.org/wiki?curid=3185282" title="Kanał żeglugowy dojazdowy">
Kanał żeglugowy dojazdowy

Kanał żeglugowy dojazdowy – rodzaj kanału żeglugowego, zaliczany do kategorii kanałów łączących, którego zadaniem jest zapewnienie połączenia drogi wodnej z ośrodkiem przemysłowym, miejskim, jeziorem lub innym obiektem, poprzez przedłużenie istniejącej drogi wodnej lub wykreowanie bocznej odnogi dla takiej drogi wodnej. W ramach takiego rodzaju drogi wodnej oprócz samego kanału wodnego buduje się port lub przeładownię, która obsługuje załadunek i rozładunek towarów przy obiekcie dla połączenia którego kanał został wybudowany. Kanał taki przedłuża drogę wodną, z którą jest połączony, zapewniając dojazd do wybranego ośrodka lub obiektu. Nazwa tego typu kanałów odpowiada potocznemu rozumieniu pojęcia dojazd.
Przykładem żeglugowego kanału dojazdowego w Polsce jest Kanał Gliwicki. Stanowi on boczną odnogę dla Odry przedłużając Odrzańską Drogę Wodną i łącząc ten szlak żeglugowy z dużym ośrodkiem miejskim i przemysłowym, tj. z Gliwicami i szerzej Górnośląskim Okręgiem Przemysłowym.
Kanały dojazdowe mogą być zaprojektowane i wykonane jako:
Istnieją rozwiązania, w których łączy się zalety dwu wyżej wymienionych rodzajów kanałów dojazdowych, poprzez budowę kanału o prostym przebiegu jego trasy jak dla przypadku pierwszego, ale ze względu na ukształtowanie terenu i przy równoczesnym założeniu zachowania zalet kanału otwartego, buduje się tunel wodny, np. kanał tunelowy na Canal du Nord (Francja).

</doc>
<doc id="3185283" url="https://pl.wikipedia.org/wiki?curid=3185283" title="Waleri Kazaiszwili">
Waleri Kazaiszwili

Waleri Kazaiszwili (, ur. 29 stycznia 1993 w Ozurgeti) – gruziński piłkarz występujący na pozycji pomocnika w Ulsan Hyundai FC oraz w reprezentacji Gruzji.
Kariera klubowa.
Karierę piłkarską Kazaiszwili rozpoczął w wieku 10 lat w klubie Saburtalo Tbilisi. Następnie w 2009 został zawodnikiem Olimpi Rustawi. 9 maja 2010 zadebiutował w gruzińskiej ekstraklasie w przegranym 0:2 wyjazdowym meczu z WIT Georgia Tbilisi. W sezonie 2009/10 wywalczył z Olimpi mistrzostwo Gruzji, a latem 2010 sięgnął z nim po Superpuchar Gruzji. W sierpniu 2011 Kazaiszwili podpisał kontrakt z SBV Vitesse. W Eredivisie swój debiut zanotował 27 listopada 2011 w zremisowanym 0:0 wyjazdowym spotkaniu z FC Twente. W sezonie 2013/14 stał się podstawowym graczem Vitesse. W sierpniu 2016 został wypożyczony do Legii Warszawa.
14 maja 2017 w wygranym 6:0 meczu z Bruk-Bet Termalicą Nieciecza strzelił swoją pierwszą bramkę dla Legii Warszawa w Ekstraklasie. Mecz rozpoczął na ławce rezerwowych a na boisko wszedł w 64. minucie spotkania zastępując Guilherme.
Kariera reprezentacyjna.
W reprezentacji Gruzji Kazaiszwili zadebiutował 5 marca 2014 w wygranym 2:0 towarzyskim meczu z Liechtensteinem, rozegranym w Tbilisi. W 53. minucie tego meczu zmienił Awtandila Ebralidze.

</doc>
<doc id="3185286" url="https://pl.wikipedia.org/wiki?curid=3185286" title="Izba Pamięci Ziemi Mszczonowskiej w Mszczonowie">
Izba Pamięci Ziemi Mszczonowskiej w Mszczonowie

Izba Pamięci Ziemi Mszczonowskiej w Mszczonowie – muzeum z siedzibą w Mszczonowie. Placówka jest miejską jednostką organizacyjną i działa w ramach Gminnego Centrum Informacji.
Placówka powstała w 2010 roku jako wspólne przedsięwzięcia władz miasta oraz Mszczonowskiego 
Stowarzyszenia Historycznego. Muzealna ekspozycja prezentowana jest w czterech salach tematycznych:
W ramach placówki działa również Izba Pamięci Rodziny Maklakiewiczów, otwarta w 2013 roku i mieszcząca się w domu rodzinnym Jana Adama Maklakiewicza u zbiegu ulic: Kościuszki i Żyrardowskiej. W Izbie, w dwóch salach, zgromadzono pamiątki po członkach rodziny: Janie i Rozalii Maklakiewiczach, ich synach - Janie Adamie i Franciszku, Antonim Szalińskim, Jadwidze Konc Stępkowskiej oraz Zdzisławie Maklakiewiczu. 
Muzeum jest obiektem całorocznym, czynnym we wtorki, czwartki, piątki oraz drugą sobotę miesiąca. Wstęp jest wolny.

</doc>
<doc id="3185287" url="https://pl.wikipedia.org/wiki?curid=3185287" title="Katedra świętego Chada w Birmingham">
Katedra świętego Chada w Birmingham



</doc>
<doc id="3185288" url="https://pl.wikipedia.org/wiki?curid=3185288" title="Giorgi Czanturia (piłkarz)">
Giorgi Czanturia (piłkarz)

Giorgi Czanturia (gruz. გიორგი ჭანტურია, ur. 11 kwietnia 1993 w Tbilisi) – gruziński piłkarz grający na pozycji prawego pomocnika.
Kariera klubowa.
Swoją karierę piłkarską Czanturia rozpoczął w klubie Saburtalo Tbilisi. W latach 2009-2010 był zawodnikiem juniorów FC Barcelona. Z kolei latem 2010 został piłkarzem Vitesse Arnhem. W Eredivisie swój debiut zanotował 7 sierpnia 2011 w zremisowanym 0:0 wyjazdowym spotkaniu z ADO Den Haag.
Zimą 2013 roku Czanturia został wypożyczony do Ałaniji Władykaukaz. Zadebiutował w niej 9 marca 2013 w zremisowanym 0:0 domowym meczu z FK Rostów. W Ałaniji grał przez pół roku.
Na początku 2014 roku Czanturia odszedł z Vitesse do CFR 1907 Cluj. W Cluj swój debiut zaliczył 28 lutego 2014 w zremisowanym 1:1 wyjazdowym meczu z Viitorulem Constanţa.
Latem 2014 Czanturia został piłkarzem Hellas Werona. Niedługo potem został wypożyczony do CFR Cluj. W 2015 roku został zawodnikiem MSV Duisburg. W 2016 trafił do rosyjskiego klubu Urał Jekaterynburg. Grał w nim przez dwa sezony, a w 2018 został wolnym zawodnikiem. W styczniu 2020 został piłkarzem Saburtalo Tbilisi, jednak w lutym bez rozegranego w nim meczu zakończył karierę.
Kariera reprezentacyjna.
W reprezentacji Gruzji Czanturia zadebiutował 5 marca 2014 w wygranym 2:0 towarzyskim meczu z Liechtensteinem, rozegranym w Tbilisi. W 25. minucie tego meczu strzelił swojego pierwszego gola w kadrze narodowej.

</doc>
<doc id="3185289" url="https://pl.wikipedia.org/wiki?curid=3185289" title="Indywidualne Mistrzostwa Anglii na Żużlu 1975">
Indywidualne Mistrzostwa Anglii na Żużlu 1975



</doc>
<doc id="3185292" url="https://pl.wikipedia.org/wiki?curid=3185292" title="Katedra Metropolitarna w Liverpoolu">
Katedra Metropolitarna w Liverpoolu



</doc>
<doc id="3185294" url="https://pl.wikipedia.org/wiki?curid=3185294" title="Indywidualne Mistrzostwa Anglii na Żużlu 1976">
Indywidualne Mistrzostwa Anglii na Żużlu 1976



</doc>
<doc id="3185295" url="https://pl.wikipedia.org/wiki?curid=3185295" title="Cheez Whiz">
Cheez Whiz

Cheez Whiz – sos lub dip sporządzany z sera topionego wyprodukowanego z sera cheddar, który jest produkowany i dystrybuowany przez firmę Kraft Foods. 
Jego receptura została opracowana przez zespół specjalistów żywieniowych kierowanych przez naukowca Edwina Traismana. Kampanię wprowadzającą cheez whiz na rynek rozpoczęto pod koniec 1952, ale faktycznie stał się powszechnie dostępny w kolejnym roku.
Wygląd.
Posiada pomarańczową barwę i jest sprzedawany w szklanych słoikach, których kształt zależy od kraju dystrybucji. Najczęściej spotykane są niskie i cylindryczne, ale bywają również stożkowe, które zwężają się ku podstawie. 
Chezz whiz jest zaliczany do produktów głęboko przetworzonych, w kategorii wyrobów z sera. Faktycznie zawiera on ser, który podczas procesu produkcyjnego jest wzbogacany środkami emulującymi i stabilizatorami, do których należą m.in. guma ksantanowa i karagen. Jego aromat jest wzmacniany poprzez zastosowanie kwasu cytrynowego i sztucznych aromatów, a pomarańczową barwę uzyskuje się stosując annato.
Dystrybucja.
Kraje sprzedające cheez whiz to przede wszystkim Stany Zjednoczone, Kanada, Meksyk, Wenezuela i Filipiny. 
Zastosowanie.
Jest używany jako polewa do popcornu, cheesesteaks, hot dogów i innych produktów spożywczych.
Odmiany cheez whiz to:
W Kanadzie spotyka się również Ritz Cheez Whiz’n’Crackers, zaliczane do tzw. Handi-Snacks.

</doc>
<doc id="3185296" url="https://pl.wikipedia.org/wiki?curid=3185296" title="Indywidualne Mistrzostwa Anglii na Żużlu 1977">
Indywidualne Mistrzostwa Anglii na Żużlu 1977



</doc>
<doc id="3185298" url="https://pl.wikipedia.org/wiki?curid=3185298" title="Katedra św. Jerzego w Londynie">
Katedra św. Jerzego w Londynie

Katedra św. Jerzego (ang. St George's Cathedral) – cerkiew w jurysdykcji Prawosławnego Patriarchatu Antiocheńskiego, znajdująca się przy Albany Street, w części Londynu St. Pancras, w gminie London Borough of Camden. Zaprojektowana przez Jamesa Pennethorne'a i poświęcona jako anglikański obiekt sakralny nazywany Kościołem Chrystusa (ang. Christ Church) w 1837. Od 1989 pełni funkcję katedry prawosławnej. Od 2013 jest to katedra nowo powstałej metropolii Wysp Brytyjskich i Irlandii.
Kościół zbudowany i zaprojektowany przez Jamesa Pennethorne'a w 1836. Przebudowany według projektu R.C. Carpentera w latach 1836–1843; zmiany i dekoracje według projektu Williama Butterfielda w latach 1849–1885. Katedra wybudowana z szarej cegły z dekoracjami stiukowi i kamiennymi. Wzniesiona w nowogreckim stylu, na planie prostokąta. Główne środkowe wejście znajduje się przy fasadzie południowej; niski portyk z pilastrami, podtrzymującymi belkowanie, które jest kontynuowane wokół budowli. Niski przyczółek; kule we fryzie przedstawiające gołębia, litery "IHS" i trójkąt. Architrawowe, trapezoidalne otworzy drzwiowe z dużymi pokrytymi boazeria drzwiami i okienkami. Portyk flankowany przez okrągłołukowe okna. W narożnikach, małe kwadratowe pawilony. Nad głównym wejściem, ceglana wieża o 3 przęsłach, środkowe przęsło z kolumnami i łamanym belkowaniem i szczytowe przęsło z cienką iglicą. Zachodnia fasada z 5 wysokimi okrągłołukowymi oknami flankowanymi przez ceglane pilastry podtrzymujące belkowanie. W narożnych pawilonach, w kątach architrawowe, trapezoidalne otwory drzwiowe z przyczółkami z konsolowymi wspornikami oraz drzwiami, pokrytymi boazerią. Fasada wschodnia z dobudowaną pojedynczą kondygnacją, biegnącą na długości kościoła. Fasada północna, wykonana ze spoiwa z prezbiterium na planie prostokąta z krzyżem z XX wieku.

</doc>
<doc id="3185299" url="https://pl.wikipedia.org/wiki?curid=3185299" title="Indywidualne Mistrzostwa Anglii na Żużlu 1978">
Indywidualne Mistrzostwa Anglii na Żużlu 1978



</doc>
<doc id="3185300" url="https://pl.wikipedia.org/wiki?curid=3185300" title="Indywidualne Mistrzostwa Anglii na Żużlu 1979">
Indywidualne Mistrzostwa Anglii na Żużlu 1979



</doc>
<doc id="3185301" url="https://pl.wikipedia.org/wiki?curid=3185301" title="Age of Consent">
Age of Consent

„Age of Consent” (ang. "Wiek przyzwolenia") – utwór angielskiego zespołu rockowego New Order. Kompozycja pochodzi z albumu "Power, Corruption &amp; Lies", który wydany został w roku 1983. W 1995 roku powstał remiks w wykonaniu producenta i muzyka Howie B. Aranżacja znalazła się na kompilacji zespołu "(the rest of) New Order".
Covery.
Swoje aranżacje utworu nagrali m.in.:
Age of Consent na koncertach.
Zespół wykonywał utwór 224 razy podczas swoich koncertów, gdzie po raz pierwszy fani mogli go na żywo usłyszeć w roku 1982. Do setlisty występów grupy piosenka powróciła dopiero w 2011 roku, 22 lata po ostatnim pojawieniu się w programie New Order, co miało miejsce w roku 1989.

</doc>
<doc id="3185302" url="https://pl.wikipedia.org/wiki?curid=3185302" title="Indywidualne Mistrzostwa Anglii na Żużlu 1980">
Indywidualne Mistrzostwa Anglii na Żużlu 1980



</doc>
<doc id="3185304" url="https://pl.wikipedia.org/wiki?curid=3185304" title="Indywidualne Mistrzostwa Anglii na Żużlu 1981">
Indywidualne Mistrzostwa Anglii na Żużlu 1981



</doc>
<doc id="3185305" url="https://pl.wikipedia.org/wiki?curid=3185305" title="Klasyfikacja medalowa indywidualnych mistrzostw Anglii na żużlu">
Klasyfikacja medalowa indywidualnych mistrzostw Anglii na żużlu



</doc>
<doc id="3185306" url="https://pl.wikipedia.org/wiki?curid=3185306" title="Indywidualne Mistrzostwa Anglii na Żużlu 1982">
Indywidualne Mistrzostwa Anglii na Żużlu 1982



</doc>
<doc id="3185308" url="https://pl.wikipedia.org/wiki?curid=3185308" title="Indywidualne Mistrzostwa Anglii na Żużlu 1983">
Indywidualne Mistrzostwa Anglii na Żużlu 1983



</doc>
<doc id="3185310" url="https://pl.wikipedia.org/wiki?curid=3185310" title="Indywidualne mistrzostwa Anglii na Żużlu 1984">
Indywidualne mistrzostwa Anglii na Żużlu 1984



</doc>
<doc id="3185312" url="https://pl.wikipedia.org/wiki?curid=3185312" title="Indywidualne Mistrzostwa Anglii na Żużlu 1985">
Indywidualne Mistrzostwa Anglii na Żużlu 1985



</doc>
<doc id="3185314" url="https://pl.wikipedia.org/wiki?curid=3185314" title="Indywidualne Mistrzostwa Anglii na Żużlu 1986">
Indywidualne Mistrzostwa Anglii na Żużlu 1986



</doc>
<doc id="3185315" url="https://pl.wikipedia.org/wiki?curid=3185315" title="Norwegian Long Haul">
Norwegian Long Haul

Norwegian Long Haul – założona w 2012 roku norweska linia lotnicza oferująca przeloty długodystansowe, z bazą w Oslo-Gardermoen.
W 2017 roku firma planuje otwarcie regularnych połączeń z Irlandii (Cork) do USA (Boston i Nowy Jork).
Flota.
Na dzień 20 września 2015 roku flota przewoźnika jest w średnim wieku 1,6 lat i składa się z następujących maszyn:

</doc>
<doc id="3185316" url="https://pl.wikipedia.org/wiki?curid=3185316" title="Indywidualne Mistrzostwa Anglii na Żużlu 1987">
Indywidualne Mistrzostwa Anglii na Żużlu 1987



</doc>
<doc id="3185317" url="https://pl.wikipedia.org/wiki?curid=3185317" title="Indywidualne Mistrzostwa Anglii na Żużlu 1988">
Indywidualne Mistrzostwa Anglii na Żużlu 1988



</doc>
<doc id="3185319" url="https://pl.wikipedia.org/wiki?curid=3185319" title="Indywidualne Mistrzostwa Anglii na Żużlu 1989">
Indywidualne Mistrzostwa Anglii na Żużlu 1989



</doc>
<doc id="3185322" url="https://pl.wikipedia.org/wiki?curid=3185322" title="Indywidualne Mistrzostwa Anglii na Żużlu 1990">
Indywidualne Mistrzostwa Anglii na Żużlu 1990



</doc>
<doc id="3185324" url="https://pl.wikipedia.org/wiki?curid=3185324" title="Indywidualne Mistrzostwa Anglii na Żużlu 1991">
Indywidualne Mistrzostwa Anglii na Żużlu 1991



</doc>
<doc id="3185325" url="https://pl.wikipedia.org/wiki?curid=3185325" title="Indywidualne Mistrzostwa Anglii na Żużlu 1992">
Indywidualne Mistrzostwa Anglii na Żużlu 1992



</doc>
<doc id="3185327" url="https://pl.wikipedia.org/wiki?curid=3185327" title="Indywidualne Mistrzostwa Anglii na Żużlu 1993">
Indywidualne Mistrzostwa Anglii na Żużlu 1993



</doc>
<doc id="3185328" url="https://pl.wikipedia.org/wiki?curid=3185328" title="Indywidualne Mistrzostwa Anglii na Żużlu 1994">
Indywidualne Mistrzostwa Anglii na Żużlu 1994



</doc>
<doc id="3185329" url="https://pl.wikipedia.org/wiki?curid=3185329" title="Indywidualne Mistrzostwa Anglii na Żużlu 1995">
Indywidualne Mistrzostwa Anglii na Żużlu 1995



</doc>
<doc id="3185330" url="https://pl.wikipedia.org/wiki?curid=3185330" title="Far Cry 4">
Far Cry 4

Far Cry 4 – gra komputerowa z gatunku first-person shooter, stworzona i wydana przez firmę Ubisoft. Została wydana 20 listopada 2014 na konsole PlayStation 3, PlayStation 4, Xbox 360, Xbox One oraz komputery osobiste.
Producenci zapowiedzieli również DLC pt. "Hurk’s Redemption", które otrzymają osoby zamawiające pre-order gry. Znajdują się w nim trzy misje dla pojedynczego gracza, można też spotkać bohatera z Far Cry 3.
Fabuła.
Akcja rozgrywa się w fikcyjnym regionie Kyrat, w Himalajach. Podobnie jak w części drugiej, po wojnie domowej powstały tu dwa ugrupowania: Armia Królewska, której przewodzi główny antagonista gry Pagan Min i podlegli mu wojownicy oraz grupa rebeliantów zwana „Złotym Szlakiem”. Bohaterem gry jest młody Ajay Ghale. Pojechał on do Kyratu, by złożyć prochy swojej zmarłej matki. Tam dowiaduje się od Sabala, przywódcy Złotego Szlaku, że to jego ojciec Mohan był założycielem i pierwszym przywódcą rebelii. Miał zostać jednak zamordowany we własnym domu. Przed śmiercią powierzył Sabalowi, swojemu najlepszemu przyjacielowi, dowództwo. Celem gracza jest pokonanie Pagana Mina, który ogłosił się samozwańczym królem.
Odbiór gry.
Gra zdobyła uznanie wśród recenzentów uzyskując w wersji na konsolę PlayStation 4 średnią z ocen 85/100 według serwisu Metacritic oraz 83,76% według agregatora GameRankings.

</doc>
<doc id="3185331" url="https://pl.wikipedia.org/wiki?curid=3185331" title="Indywidualne Mistrzostwa Anglii na Żużlu 1996">
Indywidualne Mistrzostwa Anglii na Żużlu 1996



</doc>
<doc id="3185332" url="https://pl.wikipedia.org/wiki?curid=3185332" title="Indywidualne Mistrzostwa Anglii na Żużlu 1997">
Indywidualne Mistrzostwa Anglii na Żużlu 1997



</doc>
<doc id="3185333" url="https://pl.wikipedia.org/wiki?curid=3185333" title="Indywidualne Mistrzostwa Anglii na Żużlu 2003">
Indywidualne Mistrzostwa Anglii na Żużlu 2003



</doc>
<doc id="3185335" url="https://pl.wikipedia.org/wiki?curid=3185335" title="O2 Academy Birmingham">
O2 Academy Birmingham

O2 Academy Birmingham – klub muzyczny o pojemności 3,859 miejsc, znajdujący się w Birmingham w hrabstwie West Midlands.
Historia.
W latach 80. oraz latach 90. klub występował pod nazwą Hummingbird, i znajdował się w centrum Birmingham. W drugiej połowie lat 90., klub przeszedł gruntowny remont i został otwarty ponownie w roku 2000 jako Birmingham Academy. W roku 2002 przeszedł rebranding i funkcjonował pod nazwą Carling Academy Birmingham.
6 listopada 2008 roku, ogłoszono, że O2 nabyło prawa do wszystkich lokali Academy Music Group na zasadzie umowy sponsorskiej na kwotę 22,5 mln funtów. Wówczas nazwę klubu zmieniono na O2 Academy Birmingham.
We wrześniu 2009 klub został przeniesiony do dawnego Dome Nightclub, znajdującego się przy Bristol Street. Wpływ na decyzję przeniesienia klubu, miał fakt chęci organizacji koncertów, dla których potrzebna była nowoczesna sala koncertowa.
W klubie koncertowało wielu artystów z różnych kręgów muzycznych takich jak Queens of the Stone Age, System of a Down, Muse, Kings of Leon, Duran Duran, Diamond Head, Megadeth, Nightwish, Bullet for My Valentine, Amy Winehouse, Eagles of Death Metal, Steve Vai, Rise Against, Alice in Chains, Nick Cave, Serj Tankian, All That Remains, Black Stone Cherry, Maylene and the Sons of Disaster, In Flames, Lamb of God, Marilyn Manson, Machine Head, Halestorm.

</doc>
<doc id="3185336" url="https://pl.wikipedia.org/wiki?curid=3185336" title="Bergenost">
Bergenost

Bergenost – ser żółty typu triple-cream (potrójnie kremowy) w typie norweskim o półmiękkiej konsystencji, produkowany przez firmę "Yancey’s Fancy" z siedzibą w Corfu, w hrabstwie Genesee w stanie Nowy Jork w USA. Do jego produkcji stosowane są kultury bakterii importowane z Norwegii, podczas konkursu "New York State Fair Cheese" w 1999 zdobył złoty medal. 
Charakteryzuje się łagodnym, lekko kwaśnawym smakiem, może być łączony z borówką brusznicą lub innymi produktami z kuchni skandynawskiej. Jest sprzedawany w postaci klinów o charakterystycznej zielonej polewie woskowej.

</doc>
<doc id="3185338" url="https://pl.wikipedia.org/wiki?curid=3185338" title="We All Stand">
We All Stand

We All Stand – utwór napisany i nagrany przez angielski zespół rockowy New Order. Pojawił się na ich drugim albumie studyjnym "Power, Corruption &amp; Lies" wydanym w roku 1983.
Występy na żywo.
Po raz pierwszy publiczność mogła usłyszeć utwór zagrany na żywo na brukselskiej scenie Ancienne Belgique 15 kwietnia 1982 roku. Pierwsza nagrana w studio wersja wyemitowana została w radiu 1 czerwca 1982 r., podczas radiowej audycji, prowadzonej przez brytyjskiego prezentera i dziennikarza muzycznego Johna Peela. W 1990 to nagranie pojawiło się na krążku "The Peel Sessions".

</doc>
<doc id="3185339" url="https://pl.wikipedia.org/wiki?curid=3185339" title="Indywidualne Mistrzostwa Anglii na Żużlu 2009">
Indywidualne Mistrzostwa Anglii na Żużlu 2009



</doc>
<doc id="3185340" url="https://pl.wikipedia.org/wiki?curid=3185340" title="Indywidualne Mistrzostwa Anglii na Żużlu 2010">
Indywidualne Mistrzostwa Anglii na Żużlu 2010



</doc>
<doc id="3185346" url="https://pl.wikipedia.org/wiki?curid=3185346" title="Indywidualne Mistrzostwa Wielkiej Brytanii na Żużlu 2014">
Indywidualne Mistrzostwa Wielkiej Brytanii na Żużlu 2014

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w sezonie 2014. W finale zwyciężył Tai Woffinden.

</doc>
<doc id="3185349" url="https://pl.wikipedia.org/wiki?curid=3185349" title="Metody wykrywania kłamstw">
Metody wykrywania kłamstw

Wykrywanie kłamstw ("wykrywanie oszustw") – zespół metod określania prawdomówności, system wykorzystujący techniki zadawania pytań w połączeniu z technologią, która rejestruje funkcje fizjologiczne badanego w celu wykrycia prawdomówności lub jej braku. Techniki te są powszechnie używane przez organy ścigania. 
Istnieje wiele różnych metod wykrywania kłamstw. Najpopularniejsza i najdłużej używana metoda wykorzystuje wariograf. Poziom prawdopodobieństwa prawidłowości wyników badań przeprowadzonych wariografem jest wysoki – ok. 95–98%, o ile badanie zostało przeprowadzone prawidłowo. 
Obserwacja mowy ciała.
Do metod wykrywania kłamstwa zalicza się obserwację pozawerbalnych zachowań, współtowarzyszących kłamaniu. Czasami kłamiący nieświadomie wykonują np. gesty lub mimiki, które można zinterpretować jako wskazówki fałszu w kontekście tego, co kłamiący mówi. Tego typu metody pozwalają osiągnąć skuteczność porównywalną ze skutecznością określania prawdomówności za pomocą wariografu. 
fMRI jako metoda wykrywania kłamstw.
Funkcjonalne obrazowanie metodą rezonansu magnetycznego (ang. "Functional Magnetic Resonance Imaging", fMRI) pokazuje zużycie tlenu przez mózg, pozwalając na identyfikację tych części mózgu, w których znajduje się go więcej, co oznacza, że są one aktywne podczas wykonywania określonego zadania. Zależność intensywności sygnału MRI od poziomu natlenienia krwi (zawartości oksyhemoglobiny) w literaturze przedmiotu jest nazywana "BOLD hemodynamic response "(hemodynamiczną odpowiedzią BOLD) lub "Blood Oxygen Level Dependent". Pierwszy model obrazowania metodą rezonansu magnetycznego został stworzony w 1976 roku przez Raymonda Damadiana i współpracowników. Metoda ta odstarczając trójwymiarowych modeli ludzkiego ciała w czasie rzeczywistym zrewolucjonizowała badania anatomiczne. Technika jest dziś także wykorzystywana w tworzeniu nowych leków, w szerokim zakresie badań naukowych, a także w diagnostyce. 
Badania wykorzystujące funkcjonalne obrazowanie Raymonda Damadiana metodą rezonansu magnetycznego (fMRI) wskazują, że metoda ta potencjalnie może znaleźć zastosowanie w wykrywaniu kłamstw. Podczas kiedy tradycyjny wariograf wykrywa zmiany w obwodowym układzie nerwowym, fMRI ma potencjał do wykrywania kłamsta 'u źródła' czyli w mózgu. Jakkolwiek należy zaznaczyć, że neurobiologiczne systemy odpowiedzialne za kłamstwo są na chwilę obecną słabo poznane. Obecnie uważa się, że podczas badania podmiot zmuszony jest do wyboru pomiędzy wyznaniem prawdy a spontanicznym wygenerowaniem kłamstwa. Kłamstwo może zostać zidentyfikowane poprzez zwiększoną aktywność kory przedczołowej oraz płata ciemieniowego.

</doc>
<doc id="3185350" url="https://pl.wikipedia.org/wiki?curid=3185350" title="Melanohalea">
Melanohalea

Melanohalea O. Blanco, A. Crespo, Divakar, Essl., D. Hawksw. &amp; Lumbsch (przylepniczka) – rodzaj grzybów z rodziny tarczownicowatych ("Parmeliaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Jest to niedawno utworzony nowy rodzaj. Zaliczane do niego gatunki wcześniej należały głównie do rodzaju "Melanelia" i miały polską nazwę przylepka. Nowa nazwa polska na podstawie listy grzybów chronionych w Polsce.

</doc>
<doc id="3185351" url="https://pl.wikipedia.org/wiki?curid=3185351" title="Indywidualne Mistrzostwa Wielkiej Brytanii na Żużlu 2013">
Indywidualne Mistrzostwa Wielkiej Brytanii na Żużlu 2013

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w sezonie 2013. W finale zwyciężył Tai Woffinden. 

</doc>
<doc id="3185352" url="https://pl.wikipedia.org/wiki?curid=3185352" title="Indywidualne Mistrzostwa Wielkiej Brytanii na Żużlu 2012">
Indywidualne Mistrzostwa Wielkiej Brytanii na Żużlu 2012

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w sezonie 2012. W finale zwyciężył Scott Nicholls. 

</doc>
<doc id="3185355" url="https://pl.wikipedia.org/wiki?curid=3185355" title="Teoria przecięć">
Teoria przecięć



</doc>
<doc id="3185356" url="https://pl.wikipedia.org/wiki?curid=3185356" title="Indywidualne Mistrzostwa Wielkiej Brytanii na Żużlu 2011">
Indywidualne Mistrzostwa Wielkiej Brytanii na Żużlu 2011

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w sezonie 2011. W finale zwyciężył Scott Nicholls. 

</doc>
<doc id="3185358" url="https://pl.wikipedia.org/wiki?curid=3185358" title="Młodzieżowe indywidualne mistrzostwa Anglii na żużlu 2010">
Młodzieżowe indywidualne mistrzostwa Anglii na żużlu 2010



</doc>
<doc id="3185359" url="https://pl.wikipedia.org/wiki?curid=3185359" title="Antoni Skudło">
Antoni Skudło

Antoni Skudło (ur. 15 lipca 1952 w Katowicach) – polski kierowca rajdowy i wyścigowy, zawodnik Automobilklubu Śląskiego, zawodnik klubu hokejowego GKS Katowice, przedsiębiorca.
Życiorys.
Startuje od 1979 roku, porzuciwszy rajdy dla wyścigów zaczął brać udział w Wyścigowych Samochodowych Mistrzostwach Polski Fiatem 126p. Potem przesiadł się do wyścigowego Cinquecento. Brał udział w Międzynarodowym Pucharze Ford Fiesta Cup (1993) oraz w wyścigu 24 Hours Nurburging Nordschleife Internationales ADAC – Rennen (1998). Startował w Mistrzostwach Polski rallycross w klasie pierwszej, później w połączonych klasach pierwszej i drugiej zdobywając mistrzowskie tytuły oraz wygrywając również wyścig handicapowy – Puchar Brus – Auto.

</doc>
<doc id="3185363" url="https://pl.wikipedia.org/wiki?curid=3185363" title="Regionalne Muzeum Etnograficzne w Górze Kalwarii">
Regionalne Muzeum Etnograficzne w Górze Kalwarii

Regionalne Muzeum Etnograficzne w Górze Kalwarii – prywatne muzeum z siedzibą w Górze Kalwarii. Placówka jest prywatną inicjatywą Bożeny i Wojciecha Prus-Wiśniowskich – członków Towarzystwa Miłośników Góry Kalwarii i Czerska.
Charakterystyka.
Placówka powstała w 1989 roku. Jej siedzibą jest prywatny budynek, mieszczący się na tzw. „Syjonie” – wzniesieniu, na którym niegdyś stały dominikańskie zabudowania klasztorne. W skład ekspozycji wchodzą m.in. liczne kopie dokumentów, dotyczących historii miasta, militaria pochodzące z okresu II Rzeczypospolitej oraz powojennego, wytwory lokalnego rzemiosła, stroje: ludowe oraz zakonne (dominikańskie i franciszkańskie) oraz wystawa przyrodnicza (muszle, owady, gady oraz ssaki).
W ramach wystawy plenerowej eksponowane są wyroby rzemiosła z XIX i XX wieku oraz głazy narzutowe, przywiezione z różnych stron Polski oraz z zagranicy.
Zwiedzanie muzeum odbywa się po uzgodnieniu z właścicielami.

</doc>
<doc id="3185369" url="https://pl.wikipedia.org/wiki?curid=3185369" title="Solomon Kwirkwelia">
Solomon Kwirkwelia

Solomon Kwirkwelia (gruz. სოლომონ კვირკველია, ur. 6 lutego 1992 w Samtredii) – gruziński piłkarz grający na pozycji prawego obrońcy. Od 2021 jest zawodnikiem klubu Metalist 1925 Charków.
Kariera klubowa.
Swoją karierę piłkarską Kwirkwelia rozpoczął w klubie Zenit Petersburg. W 2010 roku zaczął grać w rezerwach tego klubu. W 2011 roku przeszedł do Rubinu Kazań. 22 lipca 2011 zadebiutował w Priemjer-Lidze w wygranym 1:0 wyjazdowym meczu z Terekiem Grozny. W sezonie 2011/2012, w którym grał również w rezerwach Rubinu, zdobył Puchar Rosji.
Latem 2012 roku Kwirkwelia został wypożyczony do grającego w Pierwszej Dywizji Nieftiechimika Niżniekamsk. Zadebiutował w nim 16 lipca 2012 w zremisowanym 1:1 domowym meczu z SKA-Eniergija Chabarowsk. W Niefiechimiku spędził pół roku, po czym wrócił do Rubinu. W Rubinie grał do 2017 roku.
W 2017 roku Kwirkwelia został wypożyczony,a następnie sprzedany za 2,5 miliona euro do Lokomotiwu Moskwa. W Lokomotiwie zadebiutował 5 marca 2017 w wygranym 3:0 wyjazdowym meczu z Krylją Sowietow Samara. Wraz z Lokomotiwem wywalczył mistrzostwo Rosji w sezonie 2017/2018 i zdobył dwa Puchary Rosji w sezonach 2016/2017 i 2018/2019.
W 2020 roku Kwirkwelię wypożyczono do Rotoru Wołogograd, w którym swój debiut zaliczył 26 sierpnia 2020 w przegranym 0:1 domowym meczu ze Spartakiem Moskwa. W Rotorze spędził rok.
W październiku 2021 Kwirkwelia przeszedł na zasadzie wolnego transferu do ukraińskiego klubu Metalist 1925 Charków, w którym swój debiut zanotował 22 października 2021 w zwycięskim 4:0 domowym spotkaniu z Inhułeciem Petrowe.
Kariera reprezentacyjna.
W reprezentacji Gruzji Kwirkwelia zadebiutował 5 marca 2014 w wygranym 2:0 towarzyskim meczu z Liechtensteinem, rozegranym w Tbilisi. W 77. minucie tego meczu zmienił Akakiego Chubitę.

</doc>
<doc id="3185372" url="https://pl.wikipedia.org/wiki?curid=3185372" title="Lukas Spalvis">
Lukas Spalvis

Lukas Spalvis (ur. 27 lipca 1994 w Wilnie) – piłkarz litewski grający na pozycji napastnika w niemieckim klubie Kaiserslautern.
Kariera klubowa.
Swoją karierę piłkarską Spalvis rozpoczął w klubie SV Weil 1910, w Niemczech. Następnie podjął treningi w SC Freiburg. W 2012 przeszedł do Aalborga BK. W 2013 awansował do kadry pierwszej drużyny. 16 października 2013 zadebiutował w Superligaen w wygranym 3:1 domowym meczu z Viborgiem FF. 23 marca 2013 w wyjazdowym meczu z SønderjyskE Fodbold (2:3) strzelił swoje pierwsze dwa gole w duńskiej lidze. W debiutanckim sezonie zdobył 8 bramek i przyczynił się do wywalczenia mistrzostwa Danii, a także zdobycia Pucharu Danii przez Aalborg. 8 marca 2016 klub Sporting CP ogłosił, że Spalvis od 1 lipca zostanie zawodnikiem portugalskiego klubu. Kwota transferu wynosiła około 1 miliona euro.
Kariera reprezentacyjna.
W reprezentacji Litwy Spalvis zadebiutował 5 marca 2014 w wygranym 2:0 towarzyskim meczu z Kazachstanem, rozegranym w Antalyi. W 2014 był uczestnikiem turnieju towarzyskiego Baltic Cup, gdzie z reprezentacją Litwy wywalczył drugie miejsce.

</doc>
<doc id="3185373" url="https://pl.wikipedia.org/wiki?curid=3185373" title="Indywidualne Mistrzostwa Anglii na Żużlu 2006">
Indywidualne Mistrzostwa Anglii na Żużlu 2006



</doc>
<doc id="3185374" url="https://pl.wikipedia.org/wiki?curid=3185374" title="Indywidualne Mistrzostwa Anglii na Żużlu 2008">
Indywidualne Mistrzostwa Anglii na Żużlu 2008



</doc>
<doc id="3185375" url="https://pl.wikipedia.org/wiki?curid=3185375" title="Hervé Bazin">
Hervé Bazin

Hervé Bazin, właściwie Jean-Pierre Hervé-Bazin (ur. 17 kwietnia 1911 w Angers, zm. 17 lutego 1996 tamże) – francuski poeta i prozaik; od 1958 członek, a w latach 1973-1996 prezes Akademii Goncourtów. 
Sławę przyniosła mu wydana w 1948 powieść "Żmija w garści", oparta na wątkach autobiograficznych. Do trylogii zalicza się jeszcze "Świat się kończy..." (1950) i "Wołanie puszczyka" (1972). Bazin jest twórcą sześciu obecnie praktycznie nie używanych znaków interpunkcyjnych: znaku ironii, miłości, aklamacji, pewności, powątpiewania i autorytetu. 

</doc>
<doc id="3185376" url="https://pl.wikipedia.org/wiki?curid=3185376" title="Indywidualne Mistrzostwa Anglii na Żużlu 2007">
Indywidualne Mistrzostwa Anglii na Żużlu 2007



</doc>
<doc id="3185377" url="https://pl.wikipedia.org/wiki?curid=3185377" title="Młodzieżowe Indywidualne Mistrzostwa Anglii na Żużlu 2009">
Młodzieżowe Indywidualne Mistrzostwa Anglii na Żużlu 2009



</doc>
<doc id="3185378" url="https://pl.wikipedia.org/wiki?curid=3185378" title="Sandra Izbaşa">
Sandra Izbaşa



</doc>
<doc id="3185380" url="https://pl.wikipedia.org/wiki?curid=3185380" title="Zespół Doose">
Zespół Doose

Zespół Doose – miokloniczno-astatyczna padaczka oraz (krótka MAE) lub padaczka z napadami mioklonicznymi-atonicznymi. Zespół Doose jest niezależnym zespołem, który należy do grupy idiopatycznych uogólnionych padaczek w dzieciństwie. Po raz pierwszy została opisana przez niemieckich epileptologów Rolfa Kruse w 1968 i Hermanna Doose w 1970 roku. Na zespół ten cierpi dwukrotnie więcej chłopców niż dziewczynek.

</doc>
<doc id="3185384" url="https://pl.wikipedia.org/wiki?curid=3185384" title="Batsugun">
Batsugun

Batsugun - gra komputerowa, należąca do shoot'em upów, stworzona przez Toaplan na automaty w roku 1993. Jest to jedna z pierwszych gier w podgatunku Bullet hell/manic shooter/danmaku. To ostatnia gra wydana przez Toaplan przed upadkiem tej firmy.
Rozgrywka.
Na początku rozgrywki gracz wybiera statek, którym będzie leciał - do wyboru są 3 statki, wyposażone w inną broń, i ma po 2 pilotów (dla pierwszego i drugiego gracza), co daje 6 postaci w grze. Statki mogą być ulepszane dzięki punktom doświadczenia. Sama gra jest oparta na klasycznych zasadach strzelanek - gracz leci statkiem przed siebie, po drodze strzelając do wrogów, i ulepszając swoją broń za pomocą ikon "P". Do tego gracz może użyć alternatywnego trybu strzelania, przez przytrzymywanie przycisku strzału. Do dyspozycji gracza poza główną bronią dostępne są również bomby w limitowanej ilości (ich poziom zwiększa się przez zbieranie ikon "B".

</doc>
<doc id="3185387" url="https://pl.wikipedia.org/wiki?curid=3185387" title="Awtandil Ebralidze">
Awtandil Ebralidze

Awtandil Ebralidze (ur. 3 października 1991 w Tbilisi) – piłkarz gruziński grający na pozycji lewego pomocnika. Od 2013 jest zawodnikiem klubu Gil Vicente FC.
Kariera klubowa.
Swoją karierę piłkarską Ebralidze rozpoczął w 2001 roku w klubie Dinamo Tbilisi. Następnie w 2008 roku podjął treningi w portugalskim Esperança de Lagos. W latach 2009-2010 grał w młodzieżowej drużynie Getafe CF. W 2010 roku wrócił do Esperança de Lagos, gdzie przez rok grał w czwartej lidze. W sezonie 2011/2012 występował w trzecioligowym Juventude Évora. Z kolei w sezonie 2012/2013 grał w drugoligowym UD Oliveirense.
Latem 2013 Ebralidze przeszedł do pierwszoligowego Gil Vicente FC. 14 września 2013 zadebiutował w nim w przegranym 0:2 wyjazdowym meczu z FC Porto.
Kariera reprezentacyjna.
W reprezentacji Gruzji Ebralidze zadebiutował 15 października 2013 w przegranym 0:2 meczu eliminacji do MŚ 2014 z Hiszpanią, rozegranym w Albacete. W 70. minucie tego meczu zmienił Szotę Grigalaszwilego.

</doc>
<doc id="3185388" url="https://pl.wikipedia.org/wiki?curid=3185388" title="Symphonicum">
Symphonicum

Symphonicum – dziewiąta autorska płyta Krzysztofa Herdzina, wydana w 2010 roku przez Universal Music Polska. Zawiera współczesne orkiestrowe kompozycje lidera, inspirowane twórczością Maurice’a Ravela, Grażyny Bacewicz, Sergiusza Prokofiewa, czy też Dmitrija Szostakowicza. Płyta była nominowana do nagrody "Fryderyk 2011" w kategorii Album Roku Muzyka Współczesna. 

</doc>
<doc id="3185389" url="https://pl.wikipedia.org/wiki?curid=3185389" title="Humboldt Fog">
Humboldt Fog

Humboldt Fog – ser wytwarzany z pasteryzowanego mleka koziego przez firmę "Cypress Grove Chevre" w Arcata w hrabstwie Humboldt w stanie Kalifornia w USA. Jego nazwa pochodzi od lokalnej mgły unoszącej się nad Zatoką Humboldta.
Jest to twardy ser dojrzewający, posiada w środkowej części przekroju ciemny pas. Podobnie jak w przypadku sera Morbier dawniej powstawał z sadzy, którą zabezpieczano dojrzewającą bryłę przed owadami. Dziś jest ona wynikiem użycia komponentu pochodzenia roślinnego i służy jedynie dekoracji. Ser dojrzewa ok. 60 dni począwszy od zewnętrznej warstwy, w wyniku tego rdzeń serca jest powoli otaczany przez warstwę dojrzewającą. Środkowa część jest krucha, a otaczające ją warstwy posiadają kremową konsystencję. Cała bryła sera jest jadalna, ale zarówno powłoka jak i pas udający sadzę nie są uznawane za smaczne. Smak wnętrza jest kremowy i lekko kwaśny, ma lekki posmak cytryny, im bliżej powłoki tym kwaśniejszy.
Ser Humboldt Fog dotychczas trzy razy zdobywał pierwszą nagrodę Amerykańskiego Stowarzyszenia Serów, miało to miejsce w 1998, 2002 i 2005.

</doc>
<doc id="3185390" url="https://pl.wikipedia.org/wiki?curid=3185390" title="Awtandil Czkuaseli">
Awtandil Czkuaseli

Awtandil Czkuaseli, gruz. ავთანდილ ჭკუასელი, ros. Автандил Ноевич Чкуасели, "Awtandił Nojewicz Czkuasieli" (ur. 31 grudnia 1931 w Tbilisi, Gruzińska SRR, ZSRR, zm. 12 września 1994 w Tbilisi, Gruzja) – gruziński piłkarz, grający na pozycji napastnika, reprezentant ZSRR, olimpijczyk.
Kariera piłkarska.
Kariera klubowa.
Wychowanek Szkoły Piłkarskiej nr 35 Ministerstwa Oświaty w Tbilisi. W 1949 roku rozpoczął karierę piłkarską w klubie Dinamo Tbilisi, w którym występował do zakończenia kariery piłkarskiej w 1959. Jedynie w sezonie 1955 występował w Lokomotiwi Tbilisi.
Kariera reprezentacyjna.
20 lipca 1952 zadebiutował w reprezentacji Związku Radzieckiego w zremisowanym 5:5 meczu z Jugosławią. W jej składzie zdobył złoty medal na Olimpiadzie w Helsinkach 1952.
Kariera zawodowa.
Po zakończeniu kariery piłkarskiej rozpoczął pracę w dziedzinie administracyjnej i naukowej. Od października 1974 do marca 1976 pracował najpierw jako wicedyrektor, a potem do lutego 1987 roku jako wicedyrektor Zarządu Piłki Nożnej Komitetu Sportowego Gruzińskiej SRR. Również od sierpnia do listopada 1988 pracował na tym stanowisku. Od 1984 do 1994 z przerwami kierował wydziałem piłki nożnej w Państwowym Instytucie Wychowania Fizycznego w Tbilisi.
Zmarł 12 września 1994 w Tbilisi.

</doc>
<doc id="3185392" url="https://pl.wikipedia.org/wiki?curid=3185392" title="Dancing Flowers">
Dancing Flowers

Dancing Flowers – piąta autorska płyta Krzysztofa Herdzina, wydana w 2005 roku przez wytwórnię Fusion Records (nagrania zostały zrealizowane w 2001 roku). Na albumie znajdują się oryginalne kompozycje lidera, wywodzące się z nurtu fusion oraz jazz-rock. Utwory charakteryzują bardzo rozbudowanymi składami instrumentalnymi, a niemalże big-bandowe aranżacje instrumentów dętych przywodzą na myśl brzmienie amerykańskiego zespołu „Tower of Power”. Sam lider, oprócz fortepianu, gra na organach Hammonda, syntezatorach i Rhodes Piano. Na płycie znajdują się również piosenki do tekstów Piotra Bukartyka.

</doc>
<doc id="3185397" url="https://pl.wikipedia.org/wiki?curid=3185397" title="Seriale, seriale">
Seriale, seriale

Seriale, seriale – trzecia autorska płyta Krzysztofa Herdzina, nagrana w trio z Mariuszem Bogdanowiczem i Piotrem Biskupskim, wydana w 1998 roku przez wydawnictwo Confiteor. Na płycie znajdują się opracowane przez Herdzina wybrane tematy z polskich seriali telewizyjnych. W nagraniu albumu udział wzięli również muzycy z orkiestry "Sinfonia Varsovia". 

</doc>
<doc id="3185398" url="https://pl.wikipedia.org/wiki?curid=3185398" title="E-hulhul">
E-hulhul

E-hulhul (sum. é.ḫúl.ḫúl, tłum. „Dom, który daje radość”) – ceremonialna nazwa świątyni boga Sina w mieście Harran.
Ze źródeł pisanych wiadomo, że prace budowlane przy tej świątyni prowadzili asyryjscy władcy Salmanasar III 858-824 p.n.e.) i Aszurbanipal (669-627? p.n.e.), a także babiloński król Nabonid (556-539 p.n.e.).

</doc>
<doc id="3185399" url="https://pl.wikipedia.org/wiki?curid=3185399" title="Chopin (album Krzysztofa Herdzina)">
Chopin (album Krzysztofa Herdzina)

Chopin – pierwsza autorska płyta w dorobku Krzysztofa Herdzina, wydana przez Stanisława Sobólę i firmę Polonia Records w 1995 roku. na albumie znajdują się utwory Fryderyka Chopina, opracowane przez Herdzina na hard bopowy kwintet, w stylu zespołu „Jazz Messengers”. 

</doc>
<doc id="3185401" url="https://pl.wikipedia.org/wiki?curid=3185401" title="Grzegorz Krzyżanowski">
Grzegorz Krzyżanowski

Grzegorz Krzyżanowski (ur. 6 marca 1977, zm. 16 czerwca 2014 w Piastowie koło Radomia) – polski przedsiębiorca i motoparalotniarz, mistrz Polski, dwukrotny mistrz świata w klasie PF1.
Życiorys.
Był prezesem rodzinnej firmy wędliniarskiej. Jako paralotniarz był wielokrotnym Mistrzem Polski, a od 2006, członkiem polskiej Kadry Narodowej Powered Paragliding. W 2013 zdobył trzy złote medale podczas I Slalomowych Mistrzostw Świata na lotnisku Aspres-sur-Buëch we Francji. Udzielał się również jako oblatywacz nowych konstrukcji skrzydeł produkcji firmy Dudek Paragliders. Zginął 16 czerwca 2014 w wyniku awarii sprzętu i upadku z wysokości ok. 100 m podczas testów dwuosobowej motoparalotni.
Został pochowany na cmentarzu rzymskokatolickim w Radomiu.

</doc>
<doc id="3185403" url="https://pl.wikipedia.org/wiki?curid=3185403" title="Giorgi Czanturia">
Giorgi Czanturia



</doc>
<doc id="3185404" url="https://pl.wikipedia.org/wiki?curid=3185404" title="Giorgi Chanturia">
Giorgi Chanturia



</doc>
<doc id="3185405" url="https://pl.wikipedia.org/wiki?curid=3185405" title="E-igikalama">
E-igikalama

E-igikalama (sum. é.igi.kalam.ma, tłum. „Dom - oko kraju”) – ceremonialna nazwa świątyni boga Ninurty jako Lugal-Marada („Króla miasta Marad”) w mieście Marad.
Wzniesiona przez Lipit-ili dla jego ojca Naram-Sina (ok. 2254-2218 p.n.e.). Prace budowlane prowadzili przy niej później kasyccy władcy Kadaszman-Enlil (I lub II) i Kadaszman-Turgu, a także nowobabilońscy władcy Nabuchodonozor II i Nabonid.

</doc>
<doc id="3185413" url="https://pl.wikipedia.org/wiki?curid=3185413" title="Władimir Marganija">
Władimir Marganija

Władimir Cziczinowicz Marganija, ros. Владимир Чичинович Маргания, gruz. ვლადიმერ მარღანია, "Wladimer Marghania" (ur. 8 lutego 1928 w Oczamczyrze, zm. 6 września 1958 we wsi Adziubża, w rejonie oczamczyrskim) – abchaski piłkarz, grający na pozycji bramkarza, reprezentant ZSRR, olimpijczyk.
Kariera piłkarska.
Kariera klubowa.
Wychowanek Szkoły Dziecięco-Sportowej w Suchumi. W 1945 roku rozpoczął karierę piłkarską w miejscowej drużynie Dinama Suchumi. W 1946 został piłkarzem Szachtara Stalino, a w 1947 roku przeniósł się do Dinama Tbilisi, w którym występował do przedwczesnej śmierci w 1958.
Kariera reprezentacyjna.
W 1952 został powołany do reprezentacji Związku Radzieckiego, ale nie rozegrał żadnego meczu. W jej składzie zdobył złoty medal na Olimpiadzie w Helsinkach 1952.
Zginął 6 września 1958 w wypadku samochodowym we wsi Adziubża w rejonie oczamczyrskim.

</doc>
<doc id="3185416" url="https://pl.wikipedia.org/wiki?curid=3185416" title="E-sar">
E-sar

E-sar, E-sara (sum. é.sar(.ra), tłum. „Dom roślinności(?)”) – ceremonialna nazwa świątyni bogini Inany w mieście Adab.
Wymieniana po raz pierwszy w inskrypcjach wczesnosumeryjskich władców Adab (m.in. Merdurby, Lugaldalu i Lummy) oraz inskrypcjach Mesalima z Kisz. Przebudowana przez akadyjskiego króla Naram-Sina. Wzmiankowana w sumeryjskim micie "Zejście Inany do świata podziemnego".

</doc>
<doc id="3185417" url="https://pl.wikipedia.org/wiki?curid=3185417" title="Społeczne Muzeum Ziemi Gąbińskiej">
Społeczne Muzeum Ziemi Gąbińskiej

Społeczne Muzeum Ziemi Gąbińskiej im. Sławoja Felicjana Składkowskiego w Gąbinie – muzeum z siedzibą w Gąbinie. Placówka jest prowadzona przez Towarzystwo Miłośników Ziemi Gąbińskiej.
Placówka powstała w 1999 roku z inicjatywy Towarzystwa oraz gąbińskiego oddziału Związku Piłsudczyków. Jej siedzibą jest kamienica, będąca miejscem urodzenia gen. Felicjana Sławoja Składkowskiego – ostatniego premiera II Rzeczypospolitej. W muzeum prezentowana jest stała wystawa, poświęcona generałowi. Wystawiane pamiątki są darem wdowy po nim, Jadwigi Składkowskiej z d. Dołęga-Mostowicz. Wśród zbiorów znajdują się m.in. liczne dokumenty, fotografie oraz rękopis pamiętnika byłego premiera. Ponadto w placówce organizowane są wystawy czasowe i okolicznościowe.

</doc>
<doc id="3185419" url="https://pl.wikipedia.org/wiki?curid=3185419" title="Manuella Lyrio">
Manuella Lyrio

Manuella Duarte Lyrio (ur. 27 lipca 1989 w Brasílii) – brazylijska pływaczka specjalizująca się głównie w stylu dowolnym.
Życiorys.
Manuella Lyrio urodziła się 27 lipca 1989 roku w Brasílii w wydzielonej dla stolicy kraju jednostce administracyjnej w Dystrykcie Federalnym w Brazylii. Swoją karierę sportową jako pływaczka rozpoczęła w wieku 16 lat. W dniu 9 września 2005 roku pobiła rekord Ameryki Południowej w sztafecie na 4x200 metrów stylem dowolnym na krótkim kursie z czasem 8:01.78 sek. razem z Paulą Baracho, Tatianą Lemos i Joanną Maranhão.
W lipcu 2007 roku Lyrio wzięła udział na 15. Igrzyskach Panamerykańskich w Rio de Janeiro w Brazylii, startując w sztafecie na 4x200 metrów stylem dowolnym razem z Monique Ferreirą, Tatianą Lemos i Paulą Baracho, tym samym zdobywając brązowy medal.
W sierpniu 2010 roku Lyrio wystąpiła na mistrzostwach Pan Pacific Swimming Championships w Irvine w Kalifornii, zajmując szóste miejsce w sztafecie na 4x200 metrów, dwudzieste trzecie na 400 metrów, dwudzieste ósme na 200 metrów oraz czterdzieste dziewiąte na 100 metrów stylem dowolnym.
W październiku 2011 roku Lyrio pojawiła się na 16. Igrzyskach Panamerykańskich w Guadalajarze w Meksyku, zdobywając srebrny medal w sztafecie na 4x200 metrów stylem dowolnym. Oprócz zdobycia srebrnego medalu wystartowała również w dyscyplinie na 400 metrów stylem dowolnym i tym samym zajęła dziesiąte miejsce.
Dnia 14 marca 2012 roku pobiła brazylijski rekord w dyscyplinie na 400 metrów stylem dowolnym z czasem 4:12.14 sek.
Siedem miesięcy później 14 października 2012 roku Lyrio pobiła brazylijski rekord w dyscyplinie na 400 metrów stylem dowolnym na krótkim kursie z czasem 4:06.57 sek.
W 2013 roku Lyrio wystąpiła na 15. Mistrzostwach Świata w pływaniu w Barcelonie w Hiszpanii, zajmując dwudzieste miejsce w dyscyplinie na 200 metrów stylem dowolnym, tym samym pobijając rekord Ameryki Południowej z czasem 1:59.52 sek. Oprócz dwudziestego miejsca wystartowała również w sztafecie na 4x200 metrów stylem dowolnym razem z Jéssicą Cavalheiro, Caroliną Queiroz i Larissą Oliveirą, tym samym zajmując dziesiąte miejsce.
Rok później po występie na Mistrzostwach Świata w pływaniu w Barcelonie Lyrio pojawiła się na Igrzyskach Ameryki Południowej w Santiago w Chile, zdobywając złoty medal w sztafecie na 4x200 metrów oraz brązowy na 400 metrów stylem dowolnym.
W 2015 wystąpiła na igrzyskach panamerykańskich, gdzie wywalczyła trzy medale – srebrny w konkurencji 4 × 200 m st. dowolnym oraz dwa brązowe w konkurencjach 4 × 100 m st. dowolnym i 200 m tym samym stylem. Reprezentowała Brazylię na rozgrywanych w Rio de Janeiro igrzyskach olimpijskich. Podczas zmagań olimpijskich rywalizowała przed własną publicznością w trzech konkurencjach – w konkurencji 200 m st. dowolnym zajęła 12. pozycję, a w konkurencjach zarówno 4 × 100 jak i 4 × 200 m st. dowolnym brazylijska sztafeta z jej udziałem zajęła 11. pozycję. Trzy lata później otrzymała cztery medale igrzysk panamerykańskich, wszystkie w konkurencjach sztafet: złoty w konkurencji 4 × 100 m st. zmiennym (szt. mieszana), srebrny w konkurencji 4 × 100 m st. dowolnym oraz brązowe w konkurencjach 4 × 200 m st. dowolnym i 4 × 100 m st. zmiennym.

</doc>
<doc id="3185421" url="https://pl.wikipedia.org/wiki?curid=3185421" title="Anna M. Nowakowska">
Anna M. Nowakowska

Anna Maria Nowakowska (ur. 1 maja 1960 w Warszawie) – polska pisarka, publicystka, felietonistka „Tygodnika Ciechanowskiego”. Jej powieść, "Dziunia" (ukazała się nakładem wydawnictwa W.A.B), w 2014 została nominowana do Nagrody Literackiej dla Autorki GRYFIA .
W latach 1995-2000 pracowała w Ogólnopolskim Pogotowiu dla Ofiar Przemocy w Rodzinie działającym przy Instytucie Psychologii Zdrowia Polskiego Towarzystwa
Psychologicznego. Współtworzyła program Poradni dla osób doznających przemocy domowej, prowadziła terapię indywidualną oraz grupy pomocy psychologicznej dla ofiar a także spotkania ze sprawcami domowej przemocy. Autorka programów i realizatorka szkoleń dla: policji, służb socjalnych, radnych, pedagogów, psychologów, nauczycieli, kuratorów. Była stałą współpracownicą czasopism przeznaczonych dla środowiska terapeutów: „Remedium”, „Terapia Uzależnienia i Współuzależnienia”, „Niebieska Linia” , „Caritas”. Autorka kilkudziesięciu publikacji poświęconych problematyce przemocy, uzależnień i wypalenia zawodowego.
W roku 1997 napisała poradnik dla kobiet uzależnionych, pragnących podjąć terapię "Kobieta na szlaku".
W latach 1999-2005 współpracowała z miesięcznikiem „Zwierciadło” publikując felietony, reportaże i miniporadniki. Autorka książki „Przeklęte” wydanej w 2002 roku przez wydawnictwo Zwierciadło. W latach 1999-2004 współtworzyła Pracownię Psychospołeczną Zwierciadło
W latach 2004–2010 mieszkała i pracowała na terenie Wielkiej Brytanii. W marcu 2009 ukończyła powieść „Dziunia”. W latach 2011–2013 pracowała jako konsultant do spraw przemocy w rodzinie w dwóch gminach na Płn. Mazowszu.

</doc>
<doc id="3185428" url="https://pl.wikipedia.org/wiki?curid=3185428" title="Dyskryminacja wielokrotna">
Dyskryminacja wielokrotna

Dyskryminacja wielokrotna – dyskryminacja, której jednostki doświadczają ze względu na swoją przynależność do wielu różnych dyskryminowanych grup jednocześnie.
Dyskryminacja taka nie jest prostym wynikiem „sumowania się” różnych wykluczeń, lecz jest innym jakościowo, opierającym się na synergii raczej niż na dodawaniu, rodzajem dyskryminacji. Każda z tożsamości mniejszościowych, które stają się przesłanką dyskryminacji, może nałożyć się na inną i skutkować specyficznym doświadczeniem dyskryminacji. Pojęcia to jest ściśle związane z pojęciem intersekcjonalności.
Terminologia.
Timo Makkonen w swoim raporcie dotyczącym tego aspektu dyskryminacji, przygotowanym na zlecenie Ministerstwa Spraw Zagranicznych Finlandii, przytacza wiele różnych nazw pojawiających się w opracowaniach na etapie kształtowania się tego pojęcia. Przykładowe określenia to: zwielokrotnione niekorzyści ("multiple disadvantages"), dyskryminacja wielokrotna ("multiple discrimination"), podwójna i potrójna marginalizacja/dyskryminacja ("double, triple marginalistation/discrimination"), dyskryminacja intersekcjonalna ("intersectional discrimination"), intersekcjonalne podporządkowanie ("intersectional subordination"), intersekcjonalna nieodporność, podatność ("intersectional vulnerability"), dyskryminacja złożona ("compound discrimination"), kumulatywna ("cumulative discrimination"), wielowymiarowa ("multidimensional discrimination") i interaktywna ("interactive discrimination"). Współcześnie stosuje się najczęściej dwie nazwy: w kręgach akademickich, badawczych używa się zwykle pojęcia dyskryminacji intersekcjonalnej, w organizacjach działających w obszarze praw człowieka stosowany dotychczas najpopularniejszy termin to dyskryminacja wielokrotna.
Dyskryminacja wielokrotna a intersekcjonalność.
Dyskryminacja wielokrotna oraz intersekcjonalności są nierozerwalnie związane i definiują się wzajemnie, przy czy dyskryminacja wielokrotna jest pojęciem szerszym niż intersekcjonalność. Oba pojęcia pojawiły się równolegle w dyskursie feministycznym. Korzeni pojęcia "dyskryminacja wielokrotna" można upatrywać w manifeście bostońskiej grupy Combahee River Collective "A Black Feminist Statement", sam termin został natomiast po raz pierwszy zdefiniowany przez Kimberlé Williams Crenshaw.
Rodzaje dyskryminacji wielokrotnej.
Sytuacja, w której jedna osoba jest dyskryminowana ze względu na przynależność do różnych grup, ale doświadcza tej dyskryminacji oddzielnie, w różnym czasie. Np. pracowniczka z niepełnosprawnością ruchową jako kobieta nie jest preferowana przez swojego pracodawcę jako kandydatka do awansu (dyskryminacja ze względu na płeć), a w innym momencie pracodawca nie dba o to, by zawodowe spotkanie zespołu, do którego osoba ta należy, odbyło się w miejscu, do którego ta pracowniczka może się dostać (dyskryminacja ze względu na niepełnosprawność). W kontekście prawnym taki rodzaj dyskryminacji na podstawie więcej niż jednej przesłanki postrzegany jest jako „zwykła” dyskryminacja, ponieważ oba jej rodzaje dzieją się w różnym czasie. Sytuacje te traktowane są osobno, w oparciu o istniejące przepisy, rozdzielnie traktujące każdy przypadek dyskryminacji i przesłankę, która leżała u jego podstaw.
Różne przesłanki dyskryminacji „dodają się” do siebie w jednej sytuacji. W konkretnym przypadku, np. gdy pracodawca poszukuje na dane stanowisko osoby do 30. roku życia, bez statusu imigranckiego, pełnosprawnej, białej, mieszkającej w odległości 5 kilometrów od miejsca pracy. Niespełnienie przez osobę każdego kolejnego z kryteriów odnoszących się do tych tożsamości nie oznacza braku szans na zatrudnienie, ale te szanse osłabia. Im większej liczby z tego katalogu cech nie spełnia, tym mniejsze prawdopodobieństwo uzyskania pracy na tym stanowisku. Np. w sytuacji, gdy na rynku pracy pewne prace uznawane są za odpowiednie dla mężczyzn, a inne dla imigrantów, prawdopodobieństwo znalezienia pracy przez kobietę-imigrantkę jest ograniczone, właśnie ze względu na dyskryminację sumowaną.
To taki rodzaj współgrania z sobą różnych charakterystyk grupowych danej osoby, które wchodzą z sobą w interakcje jednocześnie. Nie daje się ona zredukować do po prostu „sumy” doświadczeń wynikających z przynależności do różnych grup, lecz tworzy nowy, charakterystyczny system wykluczeń. Z racji tego, że doświadczenie bycia osobą z niepełnosprawnością w danym społeczeństwie i doświadczenie bycia w nim kobietą nie „sumuje się” do doświadczenia bycia kobietą z niepełnosprawnością – dyskryminacja intersekcjonalna posiada swoją własną, odrębną specyfikę. Na przykład kobiety z mniejszości etnicznych mogą spotykać się ze stosowaniem wobec nich specyficznych stereotypów, których skutków nie doświadczają mężczyźni z tych samych mniejszości i które nie dotyczą kobiet z innych grup. Niepełnosprawni geje doświadczają takiego rodzaju specyficznych wykluczeń, z którym nie spotykają się heteroseksualni mężczyźni ani mężczyźni pełnosprawni. Lesbijki mieszkające na wsi doświadczają innego rodzaju dyskryminacji, niż heteroseksualne kobiety mieszkające na wsi czy lesbijki mieszkające w mieście.
Analizowanie zjawiska dyskryminacji z uwzględnieniem perspektywy więcej niż jednej przesłanki to stosunkowo nowe podejście, w ramach którego dopiero w ostatnich latach rozwijają się coraz bardziej intensywne badania i realizowane są projekty społeczne. Perspektywa ta pozwala w bardziej wnikliwy, niż jednoprzesłankowy, sposób diagnozować naturę i przyczyny dyskryminacji, a także proponować bardziej skuteczne rozwiązania przeciwdziałające wykluczeniom ze względu na różne przesłanki – także wykluczeniom, które mogą mieć miejsce w ramach grup dyskryminowanych.
Dyskryminacja wielokrotna (intersekcjonalna) w świetle prawa.
Organizacje międzynarodowe.
"Konwencja w sprawie eliminacji wszelkich form dyskryminacji kobiet" (CEDAW), przyjęta na forum ONZ w 1979 r., zwraca uwagę na możliwy splot dyskryminacji, związanej z rasą, płcią oraz miejscem zamieszkania. Konwencja ta co prawda nie zawiera wyrażonego wprost odwołania do dyskryminacji wielokrotnej czy intersekcjonalnej (ze względu na płeć, rasę i miejsce zamieszkania jednocześnie), jednak stwierdza, że eliminacja apartheidu, rasizmu, kolonializmu jest jednym z warunków korzystania przez kobiety i mężczyzn z ich praw. Inne dokumenty ONZ, czyli przyjęte w Pekinie w 1995 r. "Deklaracja Pekińska" i "Platforma Działania", wprost uznają istnienie dyskryminacji wielokrotnej i jej różnych, współistniejących form, wynikających z przecinania się różnych przesłanek, zobowiązując państwa członkowskie ONZ do uważności w tym zakresie i zapewniania warunków dla coraz skuteczniejszego przeciwdziałania temu rodzajowi dyskryminacji. Istotne również były ustalenia "Światowej konferencji przeciwko rasizmowi, dyskryminacji rasowej, ksenofobii i pochodnym formom nietolerancji" w Durbanie w 2001 r., gdzie zagadnienie dyskryminacji wielokrotnej pojawiło się jako jeden z ważniejszych tematów dyskusji.
Prawo Unii Europejskiej.
Prawo wspólnotowe dotychczas nie używało pojęcia "dyskryminacja wielokrotna" wiążąco i bezpośrednio. Zarówno Dyrektywa 2000/43/WE ("Dyrektywa o równym traktowaniu osób bez względu na pochodzenie etniczne lub rasowe" z 2000 r., tzw. „dyrektywa rasowa”), jak i Dyrektywa 2000/78/WE ("Dyrektywa w sprawie ustanowienia ogólnych ram równego traktowania przy zatrudnieniu i wykonywaniu zawodu") uznają jednak, że różne cechy, będące przyczynami dyskryminacji, mogą się przecinać. Mimo że dyrektywy nie podejmują otwarcie problemu dyskryminacji wielokrotnej, to zakładają pośrednio jej istnienie.
Agencja Praw Podstawowych ("Fundamental Rights Agency", FRA), w ramach programu działania na lata 2007–2012, uczyniła po raz pierwszy dyskryminację wielokrotną jednym z dziewięciu obszarów tematycznych. W 2010 r. FRA opublikowała pierwszy raport na ten temat – "EU-MIDIS Data in Focus Report 5: Multiple discrimination". W raporcie Agencja formułuje rekomendacje dla Komisji Europejskiej jako głównego inicjatora procesów ustawodawczych w UE, a także dla państw członkowskich Unii, dotyczące m.in. wprowadzenia definicji dyskryminacji wielokrotnej do prawodawstwa oraz przeprowadzenia badań przekrojowych, mających za zadanie zdiagnozowanie skali problemu w każdym z krajów członkowskich.
Obecnie w Komisji Europejskiej trwają prace przygotowawcze do wdrożenia tzw. "Dyrektywy horyzontalnej", która zdefiniuje dyskryminację wielokrotną i zobowiąże państwa do wprowadzenia efektywnych środków zaradczych w tym zakresie. Zawarte w niej treści będą obowiązkowo musiały być włączone do prawodawstwa wszystkich państw członkowskich.
Prawo polskie.
Polskie prawo, podobnie jak prawo większości krajów UE, traktuje różne przesłanki dyskryminacji rozłącznie, jako działające niezależnie od siebie, a nie wzajemnie się wzmacniające i nakładające się na siebie. W Kodeksie Pracy (artykuł 183a) brak definicji dyskryminacji wielokrotnej, założono jednak, że dyskryminacja bezpośrednia lub pośrednia może pojawić się na bazie jednej lub kilku przesłanek.
Ustawa o wdrożeniu niektórych przepisów Unii Europejskiej w zakresie równego traktowania z 3.12.2010, czyli tzw. ustawa antydyskryminacyjna (), mimo zaleceń, także nie wprowadziła definicji dyskryminacji wielokrotnej. Jeżeli chodzi o działalność krajowych instytucji odpowiedzialnych za równość/niedyskryminację – Pełnomocnika Rządu do spraw Równego Traktowania – to nie przyjął on żadnego stanowiska w kwestii dyskryminacji wielokrotnej, odniesienie do zjawiska nie istnieje również w założeniach tej instytucji oraz opisanych obowiązkach.

</doc>
<doc id="3185432" url="https://pl.wikipedia.org/wiki?curid=3185432" title="Flaxman (krater)">
Flaxman (krater)

Flaxman – krater uderzeniowy w Australii Południowej. Skały krateru są widoczne na powierzchni ziemi, choć misa krateru nie jest rozpoznawalna.
Krater ma średnicę 10 km, powstał dawniej niż 35 milionów lat temu (eocen), w podłożu zbudowanym z metasedymentów o wieku neoproterozoicznym i dolnopaleozoicznym, poprzecinanych intruzjami skał kwaśnych.

</doc>
<doc id="3185433" url="https://pl.wikipedia.org/wiki?curid=3185433" title="Paweł Biłko">
Paweł Biłko

Paweł Biłko (ur. 6 czerwca 1988 w Chrzanowie) – polski piłkarz ręczny.
Przebieg kariery.
Paweł Biłko jest wychowankiem MTS Chrzanów/MOS Chrzanów, w którym spędził 2 sezony występując w 20 meczach ligowych, zdobywając w nich 9 bramek. W ekstraklasie zadebiutował 16 lutego 2008 w barwach PMKS Focus Park-Kiper Piotrków Trybunalski. Wraz z tą drużyną zdobył w sezonie 2007/2008 i 2008/2009 - 5 miejsce, w sezonie 2009/2010 - 8 miejsce. W Piotrkowie spędził 3 sezony, występując w 19 meczach ligowych, zdobywając w nich 8 bramek. W sezonie 2010/2011 powrócił na 1-ligowe parkiety, tym razem występował w drużynie NMC POWEN Zabrze, z którym wywalczył mistrzostwo 1 ligi i awansował do Superligi, w zespole ze śląska spędził tylko 1 sezon występując w 13 meczach ligowych, zdobywając w nich 13 bramek. Po owym sezonie przeszedł do zespołu Czuwaj Przemyśl, który wówczas zajął 2 miejsce w rozgrywkach 1 ligowych, awansując poprzez baraże do Superligi, w zespole z Podkarpacia spędził 1 sezon występując w 11 meczach ligowych, zdobywając w nich 4 bramki.

</doc>
<doc id="3185434" url="https://pl.wikipedia.org/wiki?curid=3185434" title="Barbara Nash">
Barbara Nash

Barbara Nash (ur. 30 lipca 1902 r., zm. 19 czerwca 1964) – południowoafrykańska pływaczka z pierwszej połowy XX wieku, uczestniczka igrzysk olimpijskich.
Podczas VII Letnich Igrzysk Olimpijskich w Antwerpii w 1920 roku, siedemnastoletnia wystartowała w dwóch konkurencjach pływackich. W wyścigu na 100 metrów stylem dowolnym z nieznanym czasem zajęła piąte miejsce w trzecim wyścigu eliminacyjnym. W wyścigu na 300 metrów stylem dowolnym z nieznanym czasem zajęła szóste miejsce w trzecim wyścigu eliminacyjnym. W obu przypadkach nie zakwalifikowała się do wyścigów finałowych.
Była pierwszą kobietą reprezentującą Związek Południowej Afryki na igrzyskach olimpijskich, a także jedynym południowoafrykańskim zawodnikiem startującym w konkurencjach pływackich podczas Igrzysk w Antwerpii.

</doc>
<doc id="3185435" url="https://pl.wikipedia.org/wiki?curid=3185435" title="Alfredo Machado">
Alfredo Machado

Alfredo Carlos Botelho Machado (ur. 3 czerwca 1953 w Rio de Janeiro, zm. 25 września 2012 tamże) – brazylijski pływak specjalizujący się głównie w stylu wolnym, reprezentant Brazylii podczas 20. Letnich Igrzysk Olimpijskich w Monachium w Republice Federalnej Niemiec w 1972 roku.
Życiorys.
Alfredo Machado urodził się 3 czerwca 1953 roku w Rio de Janeiro w Brazylii. Swoją karierę sportową jako pływak rozpoczął w klubie Fluminense, a później przeprowadził się do innego klubu Flamengo. Po raz pierwszy wystąpił na 6. Igrzyskach Panamerykańskich w Cali w Kolumbii w wieku 18 lat, zdobywając brązowy medal w sztafecie na 4x200 metrów stylem wolnym i tym samym pobijając rekord Ameryki Południowej. Oprócz zdobycia brązowego medalu wystartował również w innych dyscyplinach, zajmując piąte miejsce na 400 metrów stylem wolnym, piąte na 400 metrów stylem zmiennym (pobijając brazylijski rekord z czasem 4:54.7 sek.), siódme na 200 metrów oraz ósme na 1500 metrów stylem wolnym.
Rok później po występie na Igrzyskach Panamerykańskich w Cali, Machado pojawił się na 20. Letnich Igrzysk Olimpijskich w Monachium w RFN, startując w dyscyplinach na 200 metrów, 400 metrów, 1500 metrów oraz w sztafecie na 4x200 metrów stylem wolnym, ale nie dostał się do finałów.
Rok później w sierpniu 1973 roku Machado wystąpił na Letniej Uniwersjadzie w Moskwie w Związek Socjalistycznych Republik Radzieckich, zdobywając brązowy medal w sztafecie na 4x200 metrów stylem wolnym razem z Josém Namorado, Jamesem Huxleyem Adamsem i Josém Aranhą.
Machado zmarł 25 września 2002 roku w swojej rodzinnej miejscowości w wieku 59 lat.

</doc>
<doc id="3185438" url="https://pl.wikipedia.org/wiki?curid=3185438" title="Katedra w Bangor">
Katedra w Bangor

Katedra w Bangor (wal. "Eglwys Gadeiriol Bangor", ang. "Bangor Cathedral" lub "Cathedral Church of St Deiniol, Bangor") – anglikańska katedra, należąca do Kościoła w Walii. Założona około 525 roku przez św. Deiniola jest najstarszą katedrą w Wielkiej Brytanii; status katedry posiada od około 546 roku. 
27 maja 1949 roku katedra w Bangor została wpisana na listę Zabytków Walii pod nr 4027.
Historia.
Katedra w Bangor jest najstarszą katedrą w Wielkiej Brytanii. Została założona około 525 roku przez św. Deiniola, a status katedry zyskała około 546 roku, kiedy św. Deiniol został mianowany biskupem. W 1073 roku wikingowie obrabowali katedrę i spalili ją. Około 1130 roku król Gwynedd, Gruffudd ap Cynan i biskup David odbudowali katedrę. W 1211 roku została ona ponownie zniszczona przez żołnierzy króla Jana.
Obecny budynek datowany jest na początek XII wieku; katedra miała już wówczas wschodnią apsydę i prawdopodobnie nawę boczną. Biskup Anian (1267-1305) rozpoczął przebudowę skrzyżowania naw, centralnej wieży i Lady Chapel. W 1309 roku spłonęła wieża. W kolejnych stuleciach kontynuowano przebudowy katedry; główną z nich przeprowadził biskup Skevington (1509–1534), który zbudował obecnie istniejącą nawę i dzwonnicę zachodnią. Przed 1721 rokiem zbudowano kapitularz i zakrystię. W 1824 roku rozpoczęto pełną restaurację katedry pod kierunkiem Johna Halla of Bangor; przebudowę wnętrza nadzorował John Foster. W 1857 roku prezbiterium ponownie zadaszył Henry Kennedy. W latach 1868–1880 prace restauracyjne kontynuował George Gilbert Scott; objęły one zwłaszcza wschodnią część katedry, w tym przebudowę skrzyżowania naw. Architekt zaprojektował wówczas wysoką wieżę na skrzyżowaniu naw, ale ze względu na słabość fundamentów i braku funduszy na ich wzmocnienie projektu nie udało się zrealizować. Aktualnie istniejąca wieża pochodzi z lat 1966–1967 i jest dziełem Albana Caroe. W 1987 roku rozpoczęto obszerną restaurację ścian zewnętrznych katedry oraz jej dachu.
Muzyka w katedrze.
Chór katedralny.
Chór katedralny składa się z chóru chłopięcego, dziewczęcego i tzw. Lay Clerks, w skład którego wchodzą studenci z miejscowego uniwersytetu.
Organy.
Pierwsze organy zbudował w 1779 roku Samuel Green. W 1973 roku nowe organy zbudował William Hill. Kilkakrotnie przebudowywane (1929, 1935, 1954) i restaurowane (2008) stanowią obecnie największe organy piszczałkowe w Walii. Mają 75 głosów podzielonych na 4 manuały i pedał.

</doc>
<doc id="3185442" url="https://pl.wikipedia.org/wiki?curid=3185442" title="Kelly West (krater)">
Kelly West (krater)

Kelly West – krater uderzeniowy na Terytorium Północnym w Australii. Skały tego krateru nie są widoczne na powierzchni ziemi.
Krater ma średnicę 10 km, powstał dawniej niż 550 milionów lat temu (ediakar), w podłożu zbudowanym z metasedymentów. Jest silnie zerodowany, o jego pochodzeniu świadczy występowanie stożków zderzeniowych.

</doc>
<doc id="3185443" url="https://pl.wikipedia.org/wiki?curid=3185443" title="Parafia św. Antoniego Padewskiego w Jastarni">
Parafia św. Antoniego Padewskiego w Jastarni



</doc>
<doc id="3185444" url="https://pl.wikipedia.org/wiki?curid=3185444" title="Ratusz w Lubomierzu">
Ratusz w Lubomierzu

Ratusz w Lubomierzu – barokowy budynek wzniesiony w 1803 roku, przebudowywany w roku 1837 i w drugiej połowie XIX wieku. Obecnie jest siedzibą władz miejskich Lubomierza.
Historia.
Pierwszy ratusz w Lubomierzu był wzmiankowany już w roku 1349. W roku 1426 został spalony przez husytów, a następnie odbudowany w 1449 roku. W roku 1640 budynek znowu został zniszczony w wielkim pożarze miasta, a kolejna odbudowa trwała prawie 100 lat - nowy ratusz ukończono dopiero w 1738 roku. Po kolejnym pożarze w 1803 roku, wzniesiono obecną bryłę ratusza, którą następnie przebudowywano w roku 1837 i w drugiej połowie XIX wieku. Budynek był remontowany na początku XX wieku, oraz a latach 1976-1978.
Decyzją wojewódzkiego konserwatora zabytków z dnia 15 stycznia 1964 roku ratusz został wpisany do rejestru zabytków.
Architektura.
Ratusz jest dwukondygnacyjną budowlą wzniesioną na planie czworoboku, ma dwa trakty pomieszczeń i jest nakryty dachem naczółkowym. Od strony ulicy, na dachu jest niewielka barokowa sygnaturka zwieńczona cebulastym hełmem z latarnią. Główne wejście do budynku znajduje się na wysokości pierwszego piętra i prowadzą do niego dwubiegowe schody. Na parterze są dwie sale z zachowanymi dekoracjami sztukatorskimi na sklepieniach. Obecnie ratusz jest siedzibą władz miejskich Lubomierza.

</doc>
<doc id="3185445" url="https://pl.wikipedia.org/wiki?curid=3185445" title="Silvi Vrait">
Silvi Vrait

Silvi Vrait (ur. 28 kwietnia 1951 w Kehrze, zm. 28 czerwca 2013 w Tallinnie) – estońska piosenkarka i nauczycielka muzyki, reprezentantka Estonii podczas 39. Konkursu Piosenki Eurowizji w 1994 roku.
Życiorys.
Edukacja.
W 1968 roku Silvi Vrait zdobyła dyplom ukończenia Szkoły Muzycznej na wydziale fortepianu w swoim rodzinnym mieście, Kehrze. Sześć lat później ukończyła naukę na Uniwersytecie w Tartu na kierunku filologia angielska. Od 1994 roku uczyła języka angielskiego w tallińskim liceum oraz szkoliła wokalistów w stołecznej Szkole Muzycznej im. Georga Otsa.
Początki kariery.
W 1972 roku Vrait po raz pierwszy zaprezentowała się publicznie, pojawiając się w programie "Kaks takti ette", a później w "Käokava". Od 1976 do 1983 roku występowała w teatrze Vanemuine w Tartu. W tym samym czasie koncertowała i nagrywała gościnnie z takimi artystami, jak Suuk czy Fix. Pod koniec lat 80. była czynną działaczką tzw. Śpiewającej Rewolucji, która walczyła o przywrócenie kraju niepodległości. Na tę okazję nagrała wówczas dwa single: „Väikene rahvas, väikene maa” i „Ei ole üksi ükski maa”.
Od 1980 roku Vrait występowała gościnnie w kilku musicalach i operach, pojawiając się w estońskich wersjach takich sztuk, jak np. "Põhjaneitsi" (1980), "Porgy and Bess" (1985), "Król i ja" (1998), "Gypsy" (1999), "Zorba" (2000), "Chicago" (2004), "Dźwięki muzyki" (2003, 2010) i "Kabaret" (2012). W 1986 roku wydała swój debiutancki album pt. "Silvi Vrait", a trzy lata później – "Embrace". W 1994 roku reprezentowała Estonię podczas 39. Konkursu Piosenki Eurowizji, zajmując przedostatnie, 24. miejsce w finale z utworem „Nagu merelaine”.
Śmierć.
W kwietniu 2013 roku zdiagnozowano u Vrait guza mózgu, przez który zmarła 28 czerwca w wieku 62 lat. Przed śmiercią opiekował się nią jej syn, Silver.

</doc>
<doc id="3185446" url="https://pl.wikipedia.org/wiki?curid=3185446" title="Ołeksandr Karawajew">
Ołeksandr Karawajew

Ołeksandr Ołeksandrowycz Karawajew, ukr. Олександр Олександрович Караваєв (ur. 2 czerwca 1992 w Chersoniu) – ukraiński piłkarz, grający na pozycji prawego obrońcy lub pomocnika, a wcześniej napastnika.
Kariera piłkarska.
Kariera klubowa.
Wychowanek klubów Oswita Chersoń i Szachtar Donieck, barwy których bronił w juniorskich mistrzostwach Ukrainy (DJuFL). W 2009 rozpoczął karierę piłkarską w trzeciej drużynie Szachtara Donieck. 29 lutego 2012 został wypożyczony do FK Sewastopol. W czerwcu 2014 został wypożyczony tym razem do Zorii Ługańsk. 31 grudnia 2016 został wypożyczony do tureckiego Fenerbahçe SK. Po zakończeniu sezonu 2016/17 wrócił do Szachtara. 24 sierpnia 2017 Zoria Ługańsk wykupiła transfer piłkarza. 27 czerwca 2019 podpisał kontrakt z Dynamem Kijów.
Kariera reprezentacyjna.
Od 2007 występował w juniorskich reprezentacjach Ukrainy różnych kategorii wiekowych. Od 2011 bronił barw młodzieżowej reprezentacji Ukrainy. 9 października 2015 roku debiutował w narodowej reprezentacji Ukrainy.

</doc>
<doc id="3185447" url="https://pl.wikipedia.org/wiki?curid=3185447" title="Ernestine Lebrun">
Ernestine Lebrun

Ernestine Lebrun (ur. 25 lutego 1906, zm. 6 maja 2005) – francuska pływaczka z pierwszej połowy XX wieku, uczestniczka igrzysk olimpijskich.
Lebrun wystartowała na igrzyskach olimpijskich dwukrotnie. Podczas VII Letnich Igrzysk Olimpijskich w Antwerpii w 1920 roku wystartowała w dwóch konkurencjach kobiecych. Na dystansach 100 w trzecim wyścigu eliminacyjnym z nieznanym czasem zajęła czwarte miejsce i odpadła z dalszej rywalizacji. Na dystansie 300 metrów stylem dowolnym zajęła piąte miejsce w drugim wyścigu eliminacyjnym (czas nieznany) i odpadła z rywalizacji.
Cztery lata później podczas VIII Letnich Igrzysk Olimpijskich w Paryżu Lebrun wystartowała w trzech konkurencjach. Na dystansie 100 metrów stylem dowolnym Francuzka ponownie zajęła trzecie miejsce w wyścigu eliminacyjnym. Uzyskała czas 1:23,4 i do awansu do finału zabrakło jej niecałe 1,5 sekundy. Na 400 metrów stylem dowolnym odpadła w fazie eliminacyjne zajmując ostatnie, piąte miejsce z czasem 7:06,4. W kobiecej sztafecie 4 × 100 m stylem dowolnym Francuzki z Lebrun na pierwszej zmianie zajęły piąte miejsce.
Lebun reprezentowała barwy klubu EN Tourcoing.

</doc>
<doc id="3185448" url="https://pl.wikipedia.org/wiki?curid=3185448" title="Stefan Spirowski">
Stefan Spirowski

Stefan Spirowski (mac. Стефан Спировски, ur. 23 sierpnia 1990 w Bitoli) – macedoński piłkarz grający na pozycji środkowego pomocnika. Od 2014 jest zawodnikiem klubu Beroe Stara Zagora.
Kariera klubowa.
Swoją karierę piłkarską Spirowski rozpoczął w klubie FK Pelister. W 2007 roku awansował do kadry pierwszego zespołu. W sezonie 2007/2008 zadebiutował w jego barwach w pierwszej lidze macedońskiej. W zespole Pelisteru występował do końca sezonu 2008/2009.
Latem 2009 Spirowski przeszedł do serbskiego klubu Borac Čačak. Swój debiut w nim zaliczył 20 marca 2010 w wygranym 1:0 wyjazdowym meczu z FK Jagodina i w debiucie zdobył gola. W sezonie 2011/2012 wystąpił z Boracem w przegranym 0:2 finale Pucharu Serbii z Crveną Zvezdą. W tym samym sezonie spadł z Boracem z Super Ligi do Prvej Ligi.
Latem 2012 Spirowski został wypożyczony do Rabotničkiego Skopje. Swój debiut w nim zanotował 2 września 2012 w przegranym 1:5 wyjazdowym meczu ze Shkëndiją Tetowo. W Rabotničkim spędził pół roku, po czym wrócił do Boraca.
W 2014 roku Spirowski przeszedł do Beroe Stara Zagora. Zadebiutował w nim 23 lutego 2014 w przegranym 0:3 wyjazdowym meczu z Liteksem Łowecz.
Kariera reprezentacyjna.
W reprezentacji Macedonii Spirowski zadebiutował 10 sierpnia 2011 w wygranym 1:0 towarzyskim meczu z Azerbejdżanem, rozegranym w Baku. W 68. minucie tego meczu zmienił Welicze Szumulikoskiego.

</doc>
<doc id="3185449" url="https://pl.wikipedia.org/wiki?curid=3185449" title="Goat Paddock (krater)">
Goat Paddock (krater)

Goat Paddock – krater uderzeniowy w Australii Zachodniej. Skały tego krateru są widoczne na powierzchni ziemi.
Krater ma średnicę 5,1 km, powstał nie dawniej niż 50 milionów lat temu (eocen), w skałach osadowych. Jest zerodowany, w terenie widoczny jako płaski, kolisty obszar w bezleśnym krajobrazie wyżyny Kimberley; jest pozbawiony wzniesienia centralnego. Obrzeże krateru jest strome, rozcinają je głębokie doliny potoków, ujawniające strukturę geologiczną tego obszaru. Występują stożki zderzeniowe, z obszaru krateru wydobyto brekcję i skały stopione wskutek impaktu.

</doc>
<doc id="3185450" url="https://pl.wikipedia.org/wiki?curid=3185450" title="Stefan Spirovski">
Stefan Spirovski



</doc>
<doc id="3185453" url="https://pl.wikipedia.org/wiki?curid=3185453" title="Busra asz-Szam">
Busra asz-Szam



</doc>
<doc id="3185454" url="https://pl.wikipedia.org/wiki?curid=3185454" title="Alex und der Löwe">
Alex und der Löwe

Alex und der Löwe (tytuł międzynar. "Alex and Leo") − niezależny niemiecki film fabularny z 2010 roku, wyreżyserowany przez Yuriego Gárate'a, z Marcelem Schluttem i André Schneiderem obsadzonymi w rolach głównych. Jest to komedia romantyczna o tematyce gejowskiej, traktująca o rodzącym się związku emocjonalnym dwóch mężczyzn. Światowa premiera obrazu odbyła się w lutym 2010 podczas Philadelphia Q Fest w Stanach Zjednoczonych. 8 listopada tego roku film trafił do dystrybucji kinowej w Niemczech. W 2012 roku powstał spin-off/sequel filmu, "Männer zum Knutschen".
Opis fabuły.
Leo jest skrytym homoseksualistą, od czterech lat tkwiącym w nieudanym związku z Carlą. Podczas przyjęcia bohater wyznaje, że w przeszłości utrzymywał intymne kontakty z mężczyznami. Na wieść o tym narzeczona porzuca go i odchodzi. Przypadek sprawia, że Leo poznaje Aleksa, który właśnie zerwał z niewiernym ukochanym. Obaj zaczynają się spotykać, a ich rodzącemu się uczuciu kibicują przyjaciele Aleksa.
Festiwale filmowe.
Film prezentowany był podczas następujących festiwali filmowych:

</doc>
<doc id="3185461" url="https://pl.wikipedia.org/wiki?curid=3185461" title="Nagu merelaine">
Nagu merelaine

Nagu merelaine – utwór estońskiej wokalistki Silvi Vrait, napisany przez Ivara Musta i Leelo Tungal, nagrany i wydany w 1994 roku.
W 1994 roku utwór reprezentował Estonię podczas finału 39. Konkursu Piosenki Eurowizji. Podczas koncertu finałowego, który odbył się 30 kwietnia w Point Theatre w Dublinie, utwór został zaprezentowany jako dziesiąty w kolejności i ostatecznie zdobył 2 punkty, plasując się na przedostatnim, 24. miejscu finałowej klasyfikacji. Dyrygentem orkiestry podczas występu wokalistki był Urmas Lattikas. 
Oprócz estońskojęzycznej wersji singla, wokalistka nagrała także utwór w języku angielskim („Like the Sea”).

</doc>
<doc id="3185464" url="https://pl.wikipedia.org/wiki?curid=3185464" title="Atrakcyjne alternatywy">
Atrakcyjne alternatywy

Atrakcyjne alternatywy (ang. "Attractive alternatives") – w rozumieniu psychologii bliskich związków są to osoby pozostające poza diadą związkową, a będące zagrożeniem dla niej.
Ze względu na rolę, jaką w życiu człowieka pełnią bliskie związki, osoby posiadające partnerów wykazują spontaniczną skłonność do ochrony relacji przed jej rozpadem . Już na poziomie nieświadomym, aktywizacja pojęcia „związek” powoduje wśród osób zaangażowanych w bliską relację odwrócenie uwagi od zagrażających atrakcyjnych alternatyw, czyli innych potencjalnych partnerów , a także znaczne ograniczenie czasu przyglądania się im . Motywacja do ochrony związku wpływa nie tylko na procesy uwagi, ale również na świadomie dokonywane oceny zarówno fizycznej atrakcyjności jak i cech osobowości atrakcyjnych osób – oceny te są zaniżane w celu subiektywnego obniżania atrakcyjności atrakcyjnych alternatyw.

</doc>
<doc id="3185466" url="https://pl.wikipedia.org/wiki?curid=3185466" title="Serhij Bołbat">
Serhij Bołbat

Serhij Serhijowycz Bołbat, ukr. Сергій Сергійович Болбат (ur. 13 czerwca 1993 roku w Wołnowasze, w obwodzie donieckim) – ukraiński piłkarz, grający na pozycji pomocnika lub napastnika, reprezentant Ukrainy.
Kariera piłkarska.
Kariera klubowa.
Wychowanek klubów Szachtar Donieck i UOR Donieck, barwy których bronił w juniorskich mistrzostwach Ukrainy (DJuFL). W 2011 rozpoczął karierę piłkarską w trzeciej drużynie Szachtara Donieck. 2 września 2013 został wypożyczony do Metałurha Donieck. 27 sierpnia 2014 został wypożyczony do Metalista Charków. 20 lipca 2015 został wypożyczony do belgijskiego KSC Lokeren. Od 7 lipca 2017 gra na zasadach wypożyczenia w FK Mariupol. W końcu maja 2018 opuścił mariupolski klub.
Kariera reprezentacyjna.
Od 2013 bronił barw młodzieżowej reprezentacji Ukrainy. 22 maja 2014 debiutował w narodowej reprezentacji Ukrainy w wygranym 2:1 meczu z Nigrem.

</doc>
<doc id="3185469" url="https://pl.wikipedia.org/wiki?curid=3185469" title="Zakazany owoc (psychologia)">
Zakazany owoc (psychologia)

Efekt zakazanego owocu (ang. "the forbidden fruit effect") – pojęcie pochodzące z psychologii społecznej, związane z funkcjonowaniem poznawczym w bliskiej relacji interpersonalnej. Zjawisko to zachodzi w sytuacji, gdy uwaga podmiotu jest ograniczona i odwrócona zewnętrznie od atrakcyjnych osób przeciwnej płci. W takiej sytuacji osoby atrakcyjne stają się bodźcami bardziej przyciągającymi uwagę i lepiej zapamiętywanymi. Jest to związane z tendencją do chęci posiadania czegoś, co jest trudno dostępne lub niedostępne. 
Nazwa efektu to frazeologizm biblijny zaczerpnięty z Księgi Rodzaju. Wyrażenie jest związane z historią wygnania pierwszych ludzi z ogrodu Eden, którzy zrywając owoc z drzewa poznania dobra i zła (Rdz, 2.9) przeciwstawili się woli bożej.
W psychologii bliskich związków hipoteza zakazanego owocu opisuje efekt zwiększonego wpływu atrakcyjnych alternatywnych partnerów na postawę wobec obecnego związku, spowodowany zewnętrznym przymusem ignorowania tych alternatyw. Efekt ten można porównać do twierdzenia teorii reaktancji , według której zablokowanie osobie możliwych aktywności powoduje bunt i chęć odzyskania swobody, co owocuje wzrostem atrakcyjności zewnętrznie zakazanych opcji. W przypadku relacji romantycznej inne, atrakcyjne osoby stają się możliwością zablokowaną przez motywację ochrony związku, przez co ich postrzegana atrakcyjność wzrasta, powodując szereg efektów niekorzystnych dla związku . W badaniach DeWalla i współpracowników wykazano, że skłonienie ludzi do odwracania uwagi od atrakcyjnych osób powoduje spadek deklarowanej satysfakcji i zaangażowania w obecny związek. Ponadto, osoby atrakcyjne, mimo prób odwrócenia od nich uwagi, są zapamiętywane lepiej niż osoby średnio atrakcyjne. Z kolei kiedy konieczność ignorowania atrakcyjnych osób znika, ludzie wykazują tendencję do poszukiwania ich w najbliższym otoczeniu.
Efekt nie zachodzi w przypadku wewnętrznej motywacji do pomijania atrakcyjnych alternatyw. Według badań, doświadczenie miłości skłania ludzi do większego zaangażowania w relację oraz do hamowania myśli dotyczących atrakcyjnych osób spoza związku . Efekt zakazanego owocu zaobserwowano również w badaniach dotyczących użytkowania mediów: ograniczenia wiekowe i inne ostrzeżenia mające na celu zapobiegnięcie nabywaniu materiałów medialnych przez osoby, dla których są one nieodpowiednie, zwiększa atrakcyjność tych treści dla grupy, dla której są one zakazane .

</doc>
<doc id="3185470" url="https://pl.wikipedia.org/wiki?curid=3185470" title="Iluzje w bliskim związku">
Iluzje w bliskim związku

Iluzje w bliskim związku – efekt poznawczy występujący u osób w bliskich relacjach polegający na spostrzeganiu swojego związku i partnera w tendencyjny, nadmiernie pozytywny sposób. 
Wyniki badań.
Badania wykazały, że 95% osób uważa swojego partnera za inteligentniejszego, atrakcyjniejszego i obdarzonego większym poczuciem humoru niż przeciętny partner, a także posiadającego więcej zalet niż inni ludzie. 
Pozytywne iluzje dotyczą zarówno zalet partnera, jak i postrzeganego przez nas podobieństwa pomiędzy naszym partnerem a nami samymi. Okazuje się, że osoby pozostające w związkach małżeńskich postrzegają swoich partnerów jako bardziej podobnych do siebie, niż to jest w rzeczywistości. Dzięki temu oceniają swoje związki jako bardziej satysfakcjonujące, ponieważ mają wrażenie, że są lepiej rozumiane przez partnera.
Zależność między satysfakcją a poziomem idealizowania.
Postrzeganie partnera w znacznej mierze zależy od poziomu satysfakcji ze związku. Osoby, które są w swoim związku szczęśliwe, uważają, że wady ich partnerów są drobne i powszechne, natomiast zalety – wielkie i wyjątkowe. W jednym z badań eksperymentatorzy porównywali samoocenę badanych osób z tym jak oceniane są przez przyjaciela i partnera. Okazało się, że bliscy widzą znacznie więcej zalet u swoich partnerów niż ich przyjaciele czy nawet oni sami, ale tylko wtedy, gdy satysfakcja ze związku jest wysoka. Jeśli związek jest niesatysfakcjonujący - partnerzy widzą mniej zalet niż przyjaciele i sami badani. 
Korzyści.
Pozytywne iluzje są bardzo korzystne dla związku. Badacze dowiedli, że jeśli na początku relacji partnerzy mają więcej pozytywnych iluzji, to w przyszłości będą mieli mniej wątpliwości i większą satysfakcję ze związku niż pary, które od początku postrzegały partnerów bardziej realistycznie. Oznacza to, że zjawisko idealizowania partnera i pozytywnych iluzji służy podtrzymaniu bliskości i zaangażowania oraz trwałości związku. Ponadto wykazano, że po pewnym czasie, partner zaczyna dostrzegać u siebie więcej tych zalet, na które zwraca uwagę jego ukochany/ukochana. Można przypuszczać, że pewna doza idealizacji i iluzji jest niezbędna dla przetrwania związku.
Zagrożenia.
Idealizacja partnera jest korzystna na poziomie globalnej oceny („Jest wspaniały!”), ale na poziomie specyficznych zachowań lepiej jest mieć obraz bliski rzeczywistości - być świadomym/ą mocnych i słabych stron swojego partnera („Marcin jest fatalnym kucharzem”). Idealizacja na poziomie specyficznych zachowań może prowadzić do nierealistycznych oczekiwań, a w konsekwencji do większego rozczarowania partnerem.
Pozytywne postrzeganie partnera ma swoją ciemną stronę: jeśli partner postrzega nas bardziej pozytywnie, niż my sami siebie, to doświadczamy w tym związku mniej intymności.
Związek z zaangażowaniem.
Iluzoryczne przekonania dotyczą nie tylko partnera, ale również samego związku: ludzie potrafią wskazać znacznie więcej zalet własnego związku niż cudzego i znacznie mniej wad swojego związku niż cudzego. Innymi słowy: myślimy, że nasz związek jest lepszy niż cudzy. Jest to związane z zaangażowaniem – im bardziej jesteśmy zaangażowani w swój związek, tym silniej wierzymy, że jest lepszy niż związki innych ludzi.
Zależność między występowaniem zjawiska a czasem.
Ciekawe zjawisko zaobserwowali badacze, pytając długoletnie małżeństwa, o to jak są szczęśliwi w związku. Jeśli, co pewien czas, pytali o aktualny poziom szczęścia, to porównując wyniki dochodzili do związku, że poziom satysfakcji ze związku systematycznie spada. Jeśli jednak prosili osoby badane, aby oceniły swój poziom szczęścia z perspektywy czasu, badani twierdzili, że przez pewien czas nie działo się zbyt dobrze, ale teraz jest już znacznie lepiej. Badani oceniając na bieżąco swój poziom szczęścia mówili, jak rzeczywiście jest. Zaangażowanie w związek sprawia jednak, że ludzie mają silną potrzebę wierzyć, że ich związek jest szczęśliwy. Dlatego kiedy mieli ocenić swój poziom szczęścia z perspektywy czasu, twierdzili, że co prawda nie za dobrze się działo, ale ostatnio jest lepiej.

</doc>
<doc id="3185471" url="https://pl.wikipedia.org/wiki?curid=3185471" title="Wybaczanie w bliskich związkach">
Wybaczanie w bliskich związkach

Wybaczanie w bliskich związkach – zaprzestanie odczuwania złości lub niechęci spowodowanej negatywnym zachowaniem drugiej osoby lub zredukowanie negatywnych myśli, emocji opartych na doświadczonym urazie ze strony drugiej osoby. W licznych badaniach udowodniono, że umiejętność wybaczania pozytywnie wpływa na zdrowie fizyczne (poprawa skurczowego i rozkurczowego ciśnienia krwi oraz średniego ciśnienia tętniczego) oraz psychiczne (redukcja cierpienia psychicznego, poprawa satysfakcji z życia).
Rola i skutki wybaczania w bliskich związkach.
Wybaczanie odgrywa istotną rolę w bliskich relacjach interpersonalnych. Jest to kluczowy czynnik wpływający na stabilność funkcjonowania związku, ma również duży wpływ na utrzymanie wysokiej satysfakcji ze związku przez obojga partnerów.
Według modelu określanego w literaturze jako „negative-state relief” ludzie dążą do zmiany swoich negatywnych emocji na pozytywne i zasada ta bezpośrednio dotyczy wybaczania. Oznacza to, że odczuwanie negatywnych emocji związanych z niewłaściwym zachowaniem partnera może sprzyjać wybaczaniu, ponieważ aby poprawić swój aktualny stan emocjonalny osoba chętniej rozważy wybaczenie przewinienia. Co więcej, wybaczanie powoduje zmniejszenie się negatywnych emocji oraz pojawienie się pozytywnych emocji u partnerów. Oznacza to, że przebaczanie ma wpływ na regulację nastroju. 
Ludzie są skłonni do wybaczania, kiedy odczuwają wysoki poziom bliskości i zaangażowania w związku, charakteryzuje ich duże zadowolenie ze związku, w którym pozostają oraz mają wysoki poziom funkcjonowania poznawczego. Przebaczanie związane jest z motywacją i zachowaniami prozwiązkowymi, zmniejsza również występowanie agresji w związkach.
Na proces wybaczania wobec partnera w bliskim związku ma również wpływ kontrola poznawcza. Osoby o niskim poziomie kontroli poznawczej mają trudności w wybaczaniu poważnych przewinień partnerów (np. zdrada), a relatywnie łatwo przychodzi im przebaczenie niewielkich występków. Ponadto, ich zdolność do wybaczania nie wzrasta wraz z upływem czasu, co ma miejsce u osób z wysokim poziomem kontroli poznawczej. Istotną rolę w wybaczaniu poważnych przewinień odgrywa zjawisko ruminacji, czyli doświadczania uporczywych i nawracających myśli dotyczących negatywnego zdarzenia. Myśli te są natrętne i automatyczne. Ruminacje stanowią przeszkodę w procesie wybaczania, ponieważ osoby ich doświadczające, nie są w stanie zapomnieć o negatywnych zdarzeniach i wciąż przywołują pamięć o nich. Osoby, które mają niski poziom kontroli poznawczej lub osoby, które na skutek wyczerpania zasobów i zmęczenia są szczególnie narażone na pojawienie się ruminacji.
Umiejętność wybaczania najczęściej określana jest jako pozytywna właściwość, bywa jednak, że ma ona negatywne skutki. Istotnym aspektem wybaczania w bliskich związkach jest kontekst sytuacyjny. W przypadku związków patologicznych, opartych na przemocy, przebaczanie powoduje spadek satysfakcji ze związku. Ponadto, wybaczanie partnerowi, który stosuje agresję psychiczną, powoduje wzrost tego typu maltretowania wraz z upływem czasu. Kobiety, które wybaczają partnerowi częste lub stałe stosowanie przemocy, mają tendencję do wracania do swojego oprawcy.

</doc>
<doc id="3185473" url="https://pl.wikipedia.org/wiki?curid=3185473" title="Cristiano Michelena">
Cristiano Michelena

Cristiano Rositoano Michelena (ur. 9 marca 1971 w Rio Grande do Sul) – brazylijski pływak specjalizujący się głównie w stylu dowolnym, reprezentant Brazylii podczas letnich Igrzysk Olimpijskich w Seulu (1988) oraz w Barcelonie (1992).
Życiorys.
Cristiano Michelena urodził się 9 marca 1971 roku w Rio Grande do Sul w Brazylii. Swoją karierę sportową jako pływak rozpoczął w wieku 16 lat w 1987 roku podczas 10. Igrzysk Panamerykańskich w Indianapolis w Stanach Zjednoczonych, zdobywając srebrny medal w dyscyplinie na 400 metrów oraz dwa brązowe w sztafecie na 4x100 metrów i 4x200 metrów stylem dowolnym. Oprócz zdobycia trzech medali wystartował również w innych dyscyplinach, zajmując czwarte miejsce na 1500 metrów oraz szóste na 200 metrów stylem dowolnym.
Rok później we wrześniu 1988 roku Michelena pojawił się na 24. Letnich Igrzyskach Olimpijskich w Seulu w Korei Południowej, zajmując dziesiąte miejsce w sztafecie na 4x200 metrów, dwunaste na 4x100 metrów, dwudzieste trzecie na 200 i 400 metrów oraz dwudzieste szóste na 1500 metrów stylem dowolnym.
Dnia 17 kwietnia 1989 roku Michelena pobił rekord Ameryki Południowej w dyscyplinie na 400 metrów stylem dowolnym na krótkim basenie z czasem 3:46.39 sek. Pod koniec 2005 roku rekord został pobity przez Armando Negreirosa.
W 1992 roku Michelena pojawił się na 25. Letnich Igrzyskach Olimpijskich w Barcelonie w Hiszpanii, zajmując szóste miejsce w sztafecie na 4x100 metrów, siódme na 4x200 metrów oraz dwudzieste pierwsze na 200 metrów stylem dowolnym.

</doc>
<doc id="3185478" url="https://pl.wikipedia.org/wiki?curid=3185478" title="Jurij Jurczyk">
Jurij Jurczyk

Jurij Jurczyk (ur. 19 stycznia 1970 w Kamieńcu Podolskim) – ukraiński duchowny greckokatolicki, przełożony generalny Bractwa Kapłańskiego św. Klemensa Rzymskiego, były arcybiskup doniecki i mariupolski Ukraińskiego Kościoła Prawosławnego Patriarchatu Kijowskiego
Życiorys.
Duchowny prawosławny.
Urodził się w rodzinie urzędniczej. Ukończył liceum w Doniecku, a następnie rozpoczął naukę w prawosławnym seminarium duchownym. W latach 1988-1990 był kościelnym i subdiakonem w soborze św. Mikołaja w Doniecku, a od 1990 roku zakrystianem w cerkwi Świętego Krzyża. W 1991 roku otrzymał w Ługańsku święcenia diakonatu i prezbiteriatu z rąk biskupa donieckiego i ługańskiego Joannicjusza. W latach 1991-1993 jako kapłan Ukraińskiego Kościoła Prawosławnego niósł posługę duchowną w parafiach eparchii donieckiej.
W 1993 roku Jurij Jurczyk opuścił szeregi duchowieństwa Rosyjskiego Kościoła Prawosławnego i przeszedł w jurysdykcję Ukraińskiego Kościoła Prawosławnego Patriarchatu Kijowskiego. Metropolita Filaret mianował go dziekanem donieckim i rektorem soboru Przemienienia Pańskiego w Doniecku. W latach 1994-1996 Jurij Jurczyk pełnił funkcję sekretarza w strukturach administracyjnych UKP PK w eparchii doniecko-ługańskiej. 
W 1996 roku przyjął stan mniszy i imię zakonne Jerzy. 4 grudnia 1996 roku został mianowany archimandrytą, a 13 maja 1998 roku synod UKP PK nominował go na biskupa donieckiego i mariupolskiego. Sakrę przyjął 14 maja 1999 roku w Kijowie. Jego głównym konsekratorem był patriarcha kijowski UKP PK, Filaret.
Konwersja na katolicyzm.
W 2002 roku biskup Jerzy zgłosił akces do sedewakatystycznej Kongregacji Niepokalanej Dziewicy Maryi Królowej, a następnie podczas pobytu w Stanach Zjednoczonych Ameryki, 24 października 2002 roku złożył wyznanie wiary przed tradycjonalistycznym biskupem Markiem Pivarunasem.
Decyzja o przystąpieniu biskupa Jerzego do grupy tradycjonalistów katolickich nie przeszkodziła mu dalej pozostawać w strukturach UKP PK, chociaż jego status był problematyczny. Synod UKP PK uznał początkowo nawet informacje o zmianie jego wyznania za prowokację ze strony Rosyjskiego Kościoła Prawosławnego. 
W 2005 roku biskup Jerzy został podniesiony do godności arcybiskupa donieckiego i mariupolskiego. W tym okresie zaczęły psuć się jego relacje z patriarchą kijowskim Filaretem i soborem biskupów UKP PK. Arcybiskup Jerzy jawnie podejmował bowiem próby oderwania diecezji ze struktur UKP PK i samowolnie prowadził politykę międzywyznaniową.
W 2008 roku Ukraiński Kościół Prawosławny Patriarchatu Kijowskiego ostatecznie zdecydował o usunięciu arcybiskupa z szeregów swojego duchowieństwa. Jego miejsce jako eparcha doniecki i mariupolski zajął dotychczasowy wikariusz, biskup słowiański Sergiusz.
Duchowny greckokatolicki.
W 2009 roku Jurij Jurczyk został przyjęty wraz z doniecką parafią Przemienienia Pańskiego do Ukraińskiego Kościoła Greckokatolickiego. Od tego czasu nie pełni funkcji biskupich. Poza posługą proboszcza w parafii Przemienienia Pańskiego był także przełożonym generalnym diecezjalnego Bractwa Kapłańskiego św. Klemensa Rzymskiego w Doniecku. W 2014 roku opuścił ogarnięty walkami Donieck i przeniósł się do Zaporoża. Został rezydentem przy konkatedralnej parafii rzymskokatolickiej Boga Ojca Miłosiernego.
W latach 2014-2017 przebywał na misji greckokatolickiej w Zjednoczonych Emiratach Arabskich, Jemenie i Omanie. Rezydował w Dubaju, gdzie jako birytualista sprawował opiekę duszpasterską nad diasporą ukraińską, a także polską i słowacką. Po powrocie na Ukrainę został administratorem parafii greckokatolickiej i dyrektorem Caritas w Siewierodoniecku.

</doc>
<doc id="3185496" url="https://pl.wikipedia.org/wiki?curid=3185496" title="Stypendium Kulturalne Miasta Gdańska">
Stypendium Kulturalne Miasta Gdańska

Stypendium Kulturalne Miasta Gdańska – stypendium kulturalne Gdańska, przyznawane beneficjentom zajmującym się twórczością artystyczną oraz upowszechnianiem kultury na realizację przedsięwzięć artystycznych. 

</doc>
<doc id="3185507" url="https://pl.wikipedia.org/wiki?curid=3185507" title="Juryj Andrejeu">
Juryj Andrejeu

Juryj Iwanawicz Andrejeu (, , "Jurij Iwanowicz Andriejew"; ur. 27 czerwca 1954 w Bogorodicku) – radziecki i białoruski wojskowy i polityk, w latach 2000–2008 deputowany do Izby Reprezentantów Zgromadzenia Narodowego Republiki Białorusi II i III kadencji; pułkownik.
Życiorys.
Urodził się 27 czerwca 1954 w Bogorodicku, w rejonie bogorodickim obwodu tulskiego Rosyjskiej FSRR, ZSRR. Ukończył Kołomieńską Wyższą Artyleryjską Szkołę Dowódczą, uzyskując wykształcenie oficera wojsk rakietowych i artylerii, inżyniera eksploatacji broni artyleryjskiej (według innego źródła – techniki autotraktorowej) oraz Wojskową Akademię Artyleryjską im. M. Kalinina, uzyskując wykształcenie oficera zarządzania działaniami bojowymi. Posiada stopień pułkownika. Służył w szeregach Armii Radzieckiej jako dowódca plutonu szkoleniowego, baterii Kołomieńskiej Wyższej Artyleryjskiej Szkoły Dowódczej, dowódca dywizjonu samochodowo-artyleryjskiego pułku artyleryjskiego 76. dywizji powietrznodesantowej, zastępca dowódcy pułku artyleryjskiego 103 dywizji powietrznodesantowej w Afganistanie, dowódca pułku artyleryjskiego, dowódca jednostki artylerii 105 dywizji powietrznodesantowej. Od 1992 roku służył w szeregach wojsk pogranicznych Republiki Białorusi jako dowódca jednostki przygotowania wojsk głównego zarządu wojsk pogranicznych, dowódca jednostki przygotowania i wychowania składu osobowego Brzeskiego Oddziału Pogranicznego, dowódca Pińskiego Oddziału Pogranicznego.
21 listopada 2000 roku został deputowanym do Izby Reprezentantów Zgromadzenia Narodowego Republiki Białorusi II kadencji z Pińskiego Miejskiego Okręgu Wyborczego Nr 14. Pełnił w niej funkcję członka Stałej Komisji ds. Bezpieczeństwa Narodowego. Wchodził w skład zjednoczenia deputackiego „Za Związek Ukrainy, Białorusi i Rosji” oraz grup deputackich: „Jedność” i „Deputowany Ludowy”. 16 listopada 2004 roku został deputowanym do Izby Reprezentantów III kadencji z tego samego okręgu wyborczego. Pełnił w niej funkcję zastępcy przewodniczącego tej samej komisji. Jego kadencja w Izbie Reprezentantów zakończyła się 27 października 2008 roku.
Życie prywatne.
Juryj Andrejeu jest żonaty, ma dwie córki i syna.

</doc>
<doc id="3185508" url="https://pl.wikipedia.org/wiki?curid=3185508" title="Liverpool (krater)">
Liverpool (krater)

Liverpool – krater uderzeniowy na Terytorium Północnym w Australii. Skały tego krateru są widoczne na powierzchni ziemi.
Krater ma średnicę 1,6 km, powstał 150 ± 70 milionów lat temu w późnej jurze lub wczesnej kredzie, w skałach osadowych. Leży w bagnistej części Ziemi Arnhema, na obszarze zalewowym rzeki Liverpool. Ziemie te należą do Aborygenów i wymagane jest zezwolenie na wstęp. Badania dodatkowo utrudnia występowanie na tym terenie krokodyli. Odsłoniętą część krateru tworzy pierścień brekcji piaskowcowej o wysokości sięgającej 50 m i szerokości od 100 do 300 m. Wnętrze wypełniają młodsze piaskowce.

</doc>
<doc id="3185510" url="https://pl.wikipedia.org/wiki?curid=3185510" title="Maarja-Liis Ilus">
Maarja-Liis Ilus

Maarja-Liis Ilus (ur. 24 grudnia 1980 w Tallinnie) – estońska piosenkarka, dwukrotna reprezentantka Estonii w Konkursie Piosenki Eurowizji (w 1996 i 1997).
Życiorys.
W 1996 z piosenką „Kaelakee hääl”, nagraną w duecie z Ivo Linną, wzięła udział w estońskich eliminacjach eurowizyjnych "Eurolaul 1996". Dzięki głosom jurorów zajęli pierwsze miejsce, zostając reprezentantami Estonii w finale 41. Konkursu Piosenki Eurowizji w Dublinie. 13 maja zajęli piąte miejsce w koncercie finałowym, zdobywszy 94 punkty. W tym samym roku Ilus wydała swój debiutancki album studyjny, zatytułowany po prostu "Maarja-Liis". W 1997 ponownie wystartowała w krajowych eliminacjach do Konkursu Piosenki Eurowizji, tym razem z piosenką „Keelatud maa”, z którą wygrała finał selekcji. 18 maja zajęła ósme miejsce w finale konkursu organizowanego w Oslo. W międzyczasie wydała swój pierwszy międzynarodowy album, zatytułowany "First in Line", który został wydany pod szyldem wytwórni Universal, sprzedał się w ponad 250-tysięcznym nakładzie i osiągnął sukces komercyjny m.in. w Japonii, a także w Azji, Australii i Ameryce Południowej. W tym samym roku piosenkarka otrzymała tytuł „Wokalistki roku” i wydała album, zatytułowany "Kaua veel".
W 1998 wydała swój kolejny album, zatytułowany "Heart", który ukazał się również w Japonii. W sierpniu 2000 wystąpiła podczas Festiwalu Piosenki w Tallinnie jako support Tiny Turner. W tym samym roku wydała płytę pt. "City Life", którego reedycja ukazała się w 2003. Podczas sesji nagraniowej pracowała z wykonawcami, takimi jak m.in.: Lisa Lindeberg, Chris Hughes, Malcolm, Fredrik czy Bernard Lãļhr. W marcu z piosenką „He Is Always on My Mind” zakwalifikowała się do stawki półfinałowej "Melodifestivalen 2003", szwedzkich eliminacji do 48. Konkursu Piosenki Eurowizji. Zajęła szóste miejsce w czwartej rundzie półfinałowej, nie zdobywając awansu do finału. W tym samym czasie zagrała także główne role w kilku musicalach, takich jak np.: "Koty", "Miss Saigon", "Dźwięki muzyki" i "Rent", a także została solistką podczas gali ku czci Andrew Lloyd Webbera. W lipcu 2004 wystąpiła podczas Międzynarodowego Konkursu dla Młodych Wykonawców Muzyki Popularnej „Nowa Fala” z utworem „Mis värvi on armastus?” zaśpiewanym w języku rosyjskim. Pod koniec października w okolicach Weizenberg Street 6 w Tallinnie spowodowała wypadek samochodowy, po którym trafiła do szpitala z niewielkimi obrażeniami. Piosenkarka otrzymała karę finansową w wysokości 600 koron.. 
Od 2005 wydała w kraju kolejne albumy studyjne: "Look Around", "Läbi jäätund klaasi" (2006), "Homme" (2008), "Jõuluingel" (2009) i "Kuldne põld" (2012). Przy pracy nad płytą "Läbi jäätund klaasi" współpracowała razem z pianistą i kompozytorem Reinem Rannapem oraz Estońską Orkiestrą Symfoniczną. W tym samym roku otrzymała kolejny tytuł „Wokalistki roku” oraz obroniła tytuł licencjata na wydziale prawa na Uniwersytecie w Tartu. W 2007, razem z Marko Reikopem prowadziła finał estońskich selekcji eurowizyjnych "Eurolaul 2007".

</doc>
<doc id="3185511" url="https://pl.wikipedia.org/wiki?curid=3185511" title="Sobór Zaśnięcia Matki Bożej w Tartu">
Sobór Zaśnięcia Matki Bożej w Tartu

Sobór Zaśnięcia Matki Bożej – prawosławny sobór w Tartu, katedra eparchii Tartu Estońskiego Apostolskiego Kościoła Prawosławnego.
Historia.
Na miejscu dzisiejszego soboru pierwotnie znajdował się klasztor dominikanów z kościołem św. Marii Magdaleny. Obiekt ten przestał istnieć przed XVIII w. W 1753 na miejscu jego ruin wzniesiono pierwszą cerkiew prawosławną na potrzeby istniejącej już od kilku lat wspólnoty wiernych. Świątynia ta uległa zniszczeniu w czasie pożaru miasta w 1775.
Już rok po pożarze przystąpiono do budowy nowej cerkwi, zaprojektowanej na zamówienie carycy Katarzyny II przez nowogrodzkiego architekta Pawła Szpeklego. Podczas prac budowlanych parafia w Tartu korzystała z kaplicy domowej. Wznoszenie soboru trwało siedem lat. Gotowy obiekt został poświęcony i oddany do użytku liturgicznego w 1783.
Sobór pierwotnie reprezentował styl wczesnoklasycystyczny, z zachowaniem struktury krzyżowo-kopułowej. W latach 1840–1842 został gruntownie przebudowany według projektu Adamsona. Do obiektu dobudowano wówczas dwa skrzydła. Wzniesiono również nową, większą kopułę i cztery kopuły boczne, zwieńczone pozłacanymi krzyżami. Nad przedsionkiem zbudowano na planie prostokąta zwieńczoną iglicą dzwonnicę. W 1860 w soborze urządzono drugi ołtarz, św. Mikołaja, zaś w 1901 trzeci, św. Izydora Jurjewskiego.
Związani z cerkwią.
Z parafią soborową związani byli – w okresie, gdy mieszkali na stałe w Tartu – rosyjscy poeci Wasilij Żukowski i Nikołaj Jazykow. W 1921 w świątyni miał miejsce ślub rosyjskiego poety, porewolucyjnego emigranta, Igora Siewierianina, i poetki estońskiej Felissy Krut.
W latach 1957–1961 proboszczem miejscowej parafii był ks. (następnie hieromnich) Aleksy (Ridigier), późniejszy patriarcha moskiewski i całej Rusi Aleksy II.
W 1919 w świątyni pochowano zamordowanych przez estońskich bolszewików biskupa rewelskiego Platona (jego szczątki przeniesiono następnie do soboru Przemienienia Pańskiego w Tallinnie) oraz kapłanów Mihaila Bleivego i Nikołaja Bieżanickiego. Wszyscy oni zostali następnie kanonizowani jako święci nowomęczennicy.

</doc>
<doc id="3185512" url="https://pl.wikipedia.org/wiki?curid=3185512" title="Quemar las naves">
Quemar las naves

Quemar las naves (nieoficjalny tytuł pol. "Spalone okręty") − meksykański dramat filmowy z 2007 roku, napisany i wyreżyserowany przez Francisco Franco Albę.
Opis fabuły.
Nastoletnie rodzeństwo opiekuje się chorą na raka matką, Eugenią, w ostatnich dniach jej życia. Helena jest egoistką i marzycielką, swojego brata kocha w dwuznaczny sposób. Sebastián kończy katolickie liceum; jest artystą i outsiderem. Gdy Eugenia umiera, Helena postanawia przejąć jej rolę i opiekować się niewiele młodszym bratem. Sebastián czuje się zagubiony. Poszukując własnej tożsamości, zaprzyjaźnia się z Juanem, szkolnym chuliganem. Obaj odkrywają własną homoseksualność.

</doc>
<doc id="3185517" url="https://pl.wikipedia.org/wiki?curid=3185517" title="Marco Zullo">
Marco Zullo

Marco Zullo (ur. 29 października 1978 w Weronie) – włoski polityk i inżynier, poseł do Parlamentu Europejskiego VIII i IX kadencji.
Życiorys.
Ukończył szkołę średnią w Villafranca di Verona, a w 2005 studia z zakresu automatyki na Uniwersytet w Padwie. Pracował jako m.in. nauczyciel informatyki, webmaster, programista i menedżer produktu.
Zaangażował się w działalność polityczną w ramach Ruchu Pięciu Gwiazd. W wyborach w 2014 z listy tego ugrupowania, po ponownym przeliczeniu głosów preferencyjnych, uzyskał mandat eurodeputowanego. W 2019 z powodzeniem ubiegał się o reelekcję. W marcu 2021 zrezygnował z członkostwa w Ruchu Pięciu Gwiazd

</doc>
<doc id="3185518" url="https://pl.wikipedia.org/wiki?curid=3185518" title="Estońska Marynarka Wojenna">
Estońska Marynarka Wojenna



</doc>
<doc id="3185519" url="https://pl.wikipedia.org/wiki?curid=3185519" title="Tu Europa">
Tu Europa

Tu Europa – program telewizyjny poświęcony tematyce Unii Europejskiej. Gospodarzami programu byli Anna Kalczyńska oraz Jacek Pałasiński. Emisja programu miała związek z przypadającą w 2014 roku, 10. rocznicą wejścia Polski do Unii Europejskiej. Każdy odcinek programu był poświęcony innemu tematowi związanemu z Unią Europejską. Program ze studia w Warszawie prowadziła Anna Kalczyńska, zaś z krajów wspólnoty europejskiej Jacek Pałasiński. Nadawany był na żywo w każdą sobotę o godz. 17:00 na antenie TVN24. Powtórki w TVN24 BIS.

</doc>
<doc id="3185521" url="https://pl.wikipedia.org/wiki?curid=3185521" title="Prezydenci Albanii">
Prezydenci Albanii



</doc>
<doc id="3185523" url="https://pl.wikipedia.org/wiki?curid=3185523" title="Beata Kozak">
Beata Kozak



</doc>
<doc id="3185524" url="https://pl.wikipedia.org/wiki?curid=3185524" title="Ivo Linna">
Ivo Linna

Ivo Linna (ur. 12 czerwca 1949 w Kuressaare) – estoński piosenkarz, reprezentant Estonii podczas 41. Konkursu Piosenki Eurowizji w 1996 roku.
Życiorys.
W 1986 roku Linna wydał swój debiutancki album pt. "Ivo Linna". W 1993 roku ukazał się jego druga płyta pt. "Ivo Linna '93", a w 1998 – "Iff1". W 1996 roku reprezentował Estonię podczas 41. Konkursu Piosenki Eurowizji z utworem „Kaelakee hääl”, który wykonał w duecie z Maarją-Liis Ilus, kończąc udział na 5. miejscu. Podczas Eurolaul 1996, estońskich eliminacji do konkursu, Linna nie był obecny na scenie, a nagranie jego fragmentu występu zostało zaprezentowane na telebimie.
W 2000 roku artysta został odznaczony przez Prezydenta Estonii Orderem Białej Gwiazdy czwartej klasy. Rok później ukazała się jego debiutancka płyta kompilacyjna pt. "MC1". W 2009 roku premierę miała jego ostatnia płyta pt. "IFF Originaal", nagrana we współpracy z producentem Dave'em „Supernovą” Huntem.

</doc>
<doc id="3185525" url="https://pl.wikipedia.org/wiki?curid=3185525" title="Tsūgen Jakurei">
Tsūgen Jakurei

Tsūgen Jakurei (ur. 1322, zm. 1391; jap. 通幻寂靈) – japoński mistrz zen szkoły sōtō, uczeń Gasana Jōsekiego.
Życiorys.
Pochodził z Bungo na wyspie Kiusiu. Był bardzo utalentowanym dzieckiem i już w dzieciństwie czytał buddyjskie sutry. W wieku 17 lat postanowił zostać mnichem. Pierwsze kroki w karierze mnisiej uczynił jeszcze na swojej rodzinnej wyspie. Po jakimś czasie udał się jednak na północ i zamieszkał w klasztorze Daijō w miejscowości Kaga, który był prowadzony przez Meihō Sotetsu. Tsūgen był bardzo zdeterminowanym mnichem, praktykował nieustannie dniem i nocą i doczekał się szacunku i podziwu ze strony nie tylko mnichów, ale i ludzi świeckich.
Po ponad dziesięciu latach spędzonych w Daijō-ji, przeniósł się w 1352 roku do Sōji-ji prowadzonego przez Gasana Jōsekiego. W 1356 roku przeżył doświadczenie wielkiego oświecenia.
Tsūgen w wielkim stopniu przyczynił się do rozpropagowania szkoły sōtō. Założył wiele głównych klasztorów, które umożliwiły następnie powstanie wielu mniejszych klasztorów filialnych.
Na życzenie lokalnego pana Hosokawy Yoriyuki (1329-1392) poprowadził klasztor Yōtaku w Tambie. Jego nauczanie przyciągnęło wielu nowych uczniów. Był to okres, gdy jednym z elementów praktyki było szerokie wykorzystywanie kōanów. Najwyraźniej dochodziło do pewnych nadużyć, gdyż w jednym z podręczników kōanowych (jap. "monsan") zapisano, iż Tsūgen zabronił swoim uczniom nauczania kōnganów bez autoryzacji.
Ustanowienie systemu rejestracji mnichów przez siogunat Ashikagów w celu administracyjnej kontroli klasztorów gozan nadało Tsūgenowi impet do wzmocnienia linii Gasana w Sōji-ji i jego własnej linii w Yōtaku-ji. W 1378 roku Tsūgen proklamował Sōji-ji głównym klasztorem (jap. "honji") linii Gasana, a w 1391 roku ogłosił Yōtaku-ji głównym klasztorem jego linii przekazu.
Był również czterokrotnie (np. w 1382 roku) wybierany opatem klasztoru Sōji. Razem z innymi mistrzami zen z linii przekazu Gasana, zorganizował konferencję w tym klasztorze poświęconą sprawom organizacyjnym.
Z mistrzem tym związane są m.in. takie klasztory jak Ryūsen-ji (龍泉寺) i Yōtaku-ji. Tsūgen wybudował Ryūsen-ji w 1367 roku. Klasztor ten był ulubioną świątynią rodu Honda, który dokonywał wiele dotacji na jej rzecz. Klasztor opiekował się grobami rodu i ich konserwacją.
W 1390 roku Tsūgen i Baisan Monpon zapoczątkowali w Sōji-ji system rotacji opatów, ustanowiony przez Keizana Jōkina dla Yōkō-ji. Ich polityka również stworzyła sekciarskie frakcje w szkole sōtō dzięki połączeniu linearnego systemu sukcesji i urzędów klasztornych w jeden administracyjny i finansowy system. Wszystkie następne pokolenia wykorzystywały ten system do stopniowego rozwoju poszczególnych frakcji. System ten był używany również do tworzenia związków małych świątyń i klasztorów w głównymi klasztorami.
Mistrz zen Tsūgen Jakurei zmarł 5 dnia 5 miesiąca w 1391 roku.
Największą frakcję w szkole sōtō stanowią linie przekazu wywodzące się od Tsūgena.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3185533" url="https://pl.wikipedia.org/wiki?curid=3185533" title="Connolly Basin">
Connolly Basin

Connolly Basin – krater uderzeniowy w Australii Zachodniej. Skały tego krateru są widoczne na powierzchni ziemi.
Krater ma średnicę 9 km, powstał nie dawniej niż 60 milionów lat temu (paleocen), w skałach osadowych. Leży na Pustyni Gibsona, jest wypełniony młodszymi osadami. Dno basenu Connolly jest generalnie płaskie, koryta strumieni układają się radialnie w kierunku centrum, co wskazuje na obniżanie się terenu ku środkowi basenu. Wzniesienie centralne tworzy pierścień piaskowców o średnicy 1 km. Obrzeże krateru wznosi się ok. 30 m ponad otoczenie.

</doc>
<doc id="3185540" url="https://pl.wikipedia.org/wiki?curid=3185540" title="Piccaninny (krater)">
Piccaninny (krater)

Piccaninny – krater uderzeniowy w Australii Zachodniej. Skały tego krateru są widoczne na powierzchni ziemi.
Krater ma średnicę 7 km, powstał nie dawniej niż 360 milionów lat temu (dewon późny), w skałach osadowych. Leży na terenie Parku Narodowego Purnululu, na płaskowyżu pociętym przez głębokie jary. Jest silnie zerodowany: zagłębienie krateru nie jest widoczne, nie posiada też podniesionego obrzeża; struktura uwidacznia się czytelnie dopiero na mapach geologicznych.

</doc>
<doc id="3185542" url="https://pl.wikipedia.org/wiki?curid=3185542" title="Józef Kałużny">
Józef Kałużny

Józef Kałużny (ur. 17 marca 1940, zm. 14 stycznia 2018) – polski okulista, profesor medycyny w zakresie chorób oczu.
Życiorys.
Dyplom lekarski uzyskał w 1964 roku na Akademii Medycznej w Poznaniu. W latach 1966–76 pełnił funkcje asystenta, a następnie adiunkta w poznańskiej Klinice Okulistycznej, gdzie obronił doktorat i uzyskał specjalizację II stopnia w zakresie okulistyki. W latach 1976-79 pełnił funkcję ordynatora oddziału okulistycznego Szpitala Wojewódzkiego w Zielonej Górze. Od 1979 do czasu przejścia na emeryturę w 2010 roku był profesorem i kierownikiem Katedry i Kliniki Chorób Oczu bydgoskiej Akademii Medycznej (od 2004 Wydziału Lekarskiego Collegium Medium UMK). W latach 1990–1995 pełnił funkcję rektora Akademii Medycznej w Bydgoszczy.
W latach 1998–2004 był przewodniczącym Polskiego Towarzystwa Okulistycznego. W latach 1980-1992 redaktor naczelny, a następnie członek komitetu honorowego kwartalnika naukowego „Klinika Oczna” (oficjalne pismo Polskiego Towarzystwa Okulistycznego).
Był przedstawicielem Polski w Europejskiej Radzie Okulistyki i w Sekcji Okulistycznej Europejskiej Rady Towarzystw Medycznych w Brukseli. 
Jako pierwszy w Polsce wykonał wszczepienie sztucznych soczewek tylnokomorowych po usunięciu zaćmy (1985).
Kierował zespołem okulistów, którzy w 2000 roku jako pierwszy na świecie zastosowali w diagnostyce okulistycznej wynalazek fizyków z UMK – spektralną koherencyjną tomografię optyczną (SOCT "Copernicus"). Od 2008 pracował – wraz z synami – we własnej prywatnej klinice okulistycznej Oftalmika w Bydgoszczy, w której pełnił funkcję dyrektora ds. medycznych. Wykonał w sumie 20 tys. operacji okulistycznych.
Jego dwaj synowie – Jakub (ur. 1969) oraz Bartłomiej (ur. 1974) – także są okulistami, trzeci syn - Marcin (ur. 1977) jest farmaceutą.
Patron skweru na bydgoskim Okolu.

</doc>
<doc id="3185549" url="https://pl.wikipedia.org/wiki?curid=3185549" title="Pływanie na Letnich Igrzyskach Olimpijskich 1928 – 400 m stylem dowolnym kobiet">
Pływanie na Letnich Igrzyskach Olimpijskich 1928 – 400 m stylem dowolnym kobiet

Wyścig na 400 metrów stylem dowolnym kobiet był jedną z konkurencji pływackich rozgrywanych podczas IX Letnich Igrzysk Olimpijskich w Amsterdamie. Wystartowało 20 zawodniczek z dziesięciu reprezentacji.
Aktualna mistrzyni olimpijska, Amerykanka Martha Norelius, od czasu zwycięstwa w Paryżu stale podnosiła formę i do Amsterdamu przyjechała jako główna faworytka. Swoją reputację podniosła ustanawiając nowy rekord świata już w eliminacjach. Jej główną rywalkę upatrywano w młodej, szesnastoletniej, reprezentantce gospodarzy, Marie Braun, która jako jedyna oprócz Amerykanki zeszła w eliminacjach poniżej granicy sześciu minut. W półfinale to właśnie Holenderka okazała się lepsza, lesz w finale wygrało doświadczenie. Norelius zdobyła złoto ustanawiając nowy rekord olimpijski, zaś Braun została wicemistrzynią olimpijską.
Wyniki.
Eliminacje.
Dwie najszybsze zawodniczki z każdego wyścigu i najszybsza z trzeciego miejsca awansowały do półfinału.
Półfinały.
Trzy najszybsze zawodniczki z każdego półfinału awansowały do finału.
Półfinał 2

</doc>
<doc id="3185552" url="https://pl.wikipedia.org/wiki?curid=3185552" title="Jean-Luc Schaffhauser">
Jean-Luc Schaffhauser

Jean-Luc Schaffhauser (ur. 17 grudnia 1955 w Cambrai) – francuski polityk i konsultant, poseł do Parlamentu Europejskiego VIII kadencji.
Życiorys.
Z wykształcenia teolog i filozof. Był zatrudniony w administracji rady regionalnej Alzacji. Pracował jako konsultant ds. międzynarodowych m.in. dla Dassault Aviation. Mieszkał w Polsce i w Rosji, wszedł w skład komitetu sterującego francuskiej Unii Paneuropejskiej, zakładał stowarzyszenie Ren-Wołga.
W wyborach lokalnych w 2014 był głównym kandydatem Frontu Narodowego w Strasburgu, uzyskując mandat radnego miejskiego. W wyborach europejskich w tym samym roku z listy FN został wybrany na eurodeputowanego VIII kadencji.

</doc>
<doc id="3185556" url="https://pl.wikipedia.org/wiki?curid=3185556" title="Michelin (firma)">
Michelin (firma)



</doc>
<doc id="3185559" url="https://pl.wikipedia.org/wiki?curid=3185559" title="Azuara (krater)">
Azuara (krater)

Azuara – prawdopodobny krater uderzeniowy położony w Aragonii w Hiszpanii, ok. 50 km na południe od Saragossy.
Pochodzenie.
W 1983 roku geologowie rozpoznali anomalną, kolistą strukturę rozciągającą się wokół miejscowości Azuara. Stwierdzono, że może mieć ona pochodzenie egzogeniczne (na skutek uderzenia ciała niebieskiego) lub endogeniczne (tektoniczne).
Argumenty za uderzeniem.
Za hipotezą pozaziemskiego pochodzenia struktury Azuary silnie przemawiało odnalezienie brekcji zawierającej prawdopodobny kwarc szokowy. Stwierdzono występowanie szkliwa w brekcjach, a także rzadkich stożków zderzeniowych na obrzeżach krateru.
Struktura ta posiada częściowo zachowany pierścień utworzony ze sfałdowanych skał mezozoicznych i zawiera młodsze osady, głównie w północno-wschodniej części. W obrzeżu występuje odwrócona sekwencja stratygraficzna, osady charakteryzuje upad w kierunku środka krateru. Z obszarem tej struktury wiąże się ujemna anomalia siły ciężkości, z której kształtu wywnioskowano o istnieniu wewnętrznego pierścienia w kraterze, pogrzebanego pod osadami.
Na podstawie wieku osadów oceniono, że impakt miał miejsce pomiędzy wczesną kredą a miocenem. Bardziej szczegółowe badania pozwoliły wskazać, że czas powstania struktury przypada na eocen lub oligocen.
Zasugerowano, że pobliski basen Rubielos de la Cérida stanowi bliźniaczy krater uderzeniowy, który powstał równocześnie z kraterem Azuara na skutek upadku planetoidy podwójnej.
Kontrowersje.
Struktura Azuary, podobnie jak niedaleki basen Rubielos de la Cérida, jest interpretowana przez część naukowców jako nasunięcie alpejskie. Twierdzą oni, że osady otaczające basen Azuary powstawały sukcesywnie w paleogenie, a nie utworzyły jednocześnie wskutek nagłego zdarzenia. Formacja Pelarda, która była wskazywana jako materia wyrzucona z krateru, pokrywa osady mioceńskie, zatem nie mogła powstać równocześnie z domniemanym kraterem.
Krytycy twierdzą także, że wciąż brakuje dowodów na pozaziemskie pochodzenie tej struktury. Wskazano m.in., że domniemany kwarc szokowy posiada liczne dyslokacje, a deformacje nie są zorientowane wzdłuż określonych płaszczyzn. Nie wykazuje on zatem charakterystycznych cech metamorfizmu szokowego. Sugestie te zostały jednak odrzucone przez głównych postulatorów uderzeniowego pochodzenia basenu Azuary, którzy przeprowadzili dodatkowe badania, dowodząc że dominujące płaszczyzny deformacji (ω {formula_1} i π {formula_2}) kryształów kwarcu są świadectwem wystąpienia ciśnień przekraczających 10 GPa.
Krater Azuara nie jest uwzględniony w bazie "Earth Impact Database", którą prowadzi Uniwersytet Nowego Brunszwiku.

</doc>
<doc id="3185560" url="https://pl.wikipedia.org/wiki?curid=3185560" title="Jacques-Ange Gabriel">
Jacques-Ange Gabriel



</doc>
<doc id="3185562" url="https://pl.wikipedia.org/wiki?curid=3185562" title="O Angliku, który wszedł na wzgórze, a zszedł z góry">
O Angliku, który wszedł na wzgórze, a zszedł z góry

O Angliku, który wszedł na wzgórze, a zszedł z góry – brytyjsko-amerykański film fabularny (komediowo-obyczajowy) z 1995 r. w reżyserii Christophera Mongera.
Scenariusz filmu oparty został na historii, którą Christopher Monger usłyszał od swojego dziadka o wydarzeniach ze wsi Taff's Well (w dawnym hrabstwie Glamorgan, w południowej Walii), zlokalizowanej nieopodal góry Garth Hill (307 m n.p.m.). Na podstawie filmu powstała powieść o tym samym tytule, autorstwa Christophera Mongera (wydana w 1995 r.).
Ze względu na XX-wieczną urbanizację okolic Taff's Well, na plan zdjęciowy wybrano bardziej ruralistycznie wyglądające miejscowości w hrabstwie Powys, w północnej Walii: Llanrhaeadr-ym-Mochnant oraz Llansilin. Okres zdjęciowy zakończono 27 czerwca 1994.
Fabuła.
Rok 1917, trwa I wojna światowa. Dwóch angielskich kartografów George Garrad i Reginald Anson przybywa do fikcyjnej walijskiej wsi, by zmierzyć wysokość pobliskiego wzniesienia "Ffynnon Garw" (najwyższego w okolicy). Po zakończeniu pomiarów oznajmiają, że jest to wyłącznie wzgórze, ponieważ jest nieco niższe od wymaganej w Wielkiej Brytanii wysokości dla góry – 1000 stóp (305 metrów n.p.m.). Wywołują tym duże zamieszanie wśród lokalnej społeczności. Z uwagi na fakt, że Ffynnon Garw do statusu góry brakuje zaledwie 16 stóp, mieszkańcy wsi chcą uczynić wszystko, aby kartografowie zmienili decyzję. Postanawiają powiększyć wzniesienie o 20 stóp, a następnie doprowadzić do powtórzenia pomiarów. By zrealizować cel muszą zatrzymać kartografów na miejscu.
Obsada.
oraz
Nagrody i nominacje.
Camerimage (1995):
Nominacja do nagrody Złotej Żaby dla Vernona Laytona

</doc>
<doc id="3185563" url="https://pl.wikipedia.org/wiki?curid=3185563" title="Wimbledon 2014 (kwalifikacje gry podwójnej kobiet)">
Wimbledon 2014 (kwalifikacje gry podwójnej kobiet)

Wimbledon 2014 – kwalifikacje gry podwójnej kobiet – kwalifikacje do zawodów deblowych kobiet, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbyły się pomiędzy 18 a 19 czerwca na trawiastych kortach The Bank of England Sports Centre w Roehampton.

</doc>
<doc id="3185576" url="https://pl.wikipedia.org/wiki?curid=3185576" title="Vojtech Budinský-Krička">
Vojtech Budinský-Krička

Vojtech Budinský-Krička (właśc. Vojtech Budavári; ur. 24 lipca 1903 w Rużomberku, zm. 5 stycznia 1993 w Koszycach) – słowacki archeolog, doktor nauk filozoficznych, profesor uniwersytecki. Pierwszy dyrektor powołanego w 1942 r. słowackiego Państwowego Instytutu Archeologicznego (słow. "Štátny Archeologický Ústav").
Studiował u prof. Štefana Janšáka na Uniwersytecie Komeńskiego w Bratysławie oraz na Uniwersytecie Jagiellońskim w Krakowie. Początkowo był pracownikiem Słowackiego Muzeum Narodowego w Martinie, następnie Czechosłowackiego Państwowego Instytutu Archeologicznego (słow. "Československý Štátny Archeologický Ústav"). Był inicjatorem powołania z dniem 1 marca 1939 r. Zakładu Archeologii i Konserwacji przy Słowackim Muzeum Narodowym w Martinie i jego pierwszym kierownikiem, a od powstania w roku 1942 samodzielnego Państwowego Instytutu Archeologicznego i Konserwatorskiego (słow. "Štátny archeologický a konzervátorský ústav") – jego dyrektorem. W latach 1940–1950 był profesorem bratysławskiego Uniwersytetu Komeńskiego, gdzie zastąpił na stanowisku docenta archeologii ogólnej wybitnego czeskiego archeologa Jana Eisnera. Uwięziony przez komunistyczne władze w 1951 r. został zwolniony dopiero 8 stycznia 1954 r. dzięki staraniom J. Eisnera.
Po wyjściu z więzienia podjął pracę w nowym Instytucie Archeologicznym (słow. "Archeologický Ústav") kierowanym wówczas przez Antona Točíka, zaś w 1958 r. został kierownikiem wschodniosłowackiego oddziału tegoż Instytutu w Koszycach. Tam też zrealizował znaczną część swej pracy naukowej. Zajmował się głównie prehistorią wschodniej i środkowej Słowacji oraz osadnictwem słowiańskim na tym terenie. Prowadził wiele poszukiwań i badań terenowych. Jego dorobek naukowy obejmuje ponad 300 publikacji prawie ze wszystkich dziedzin słowackiej archeologii.

</doc>
<doc id="3185577" url="https://pl.wikipedia.org/wiki?curid=3185577" title="NBA IBM Award">
NBA IBM Award

NBA IBM Award – nagroda przyznawana zawodnikowi przez ligę NBA w latach 1984-2002 za wszechstronny wkład w zwycięstwa drużyny. Nagroda była sponsorowana przez firmę IBM. Laureata nagrody wybierał komputer na podstawie określonego wzoru, bazującego na statystykach indywidualnych zawodnika, oraz statystykach zespołu. 
Bardzo często porównywano wyniki wyborów komputera z wyborami dziennikarzy, głosujących na MVP sezonu zasadniczego.

</doc>
<doc id="3185578" url="https://pl.wikipedia.org/wiki?curid=3185578" title="Wybory parlamentarne w Belgii w 2014 roku">
Wybory parlamentarne w Belgii w 2014 roku

Wybory parlamentarne w Belgii w 2014 roku zostały przeprowadzone 25 maja 2014. Wyborcy wybierali 150 posłów do Izby Reprezentantów. Frekwencja wyniosła 89,45% (głosowanie obowiązkowe). Wybory odbyły się w terminie po zakończeniu czteroletniej kadencji niższej izby belgijskiego parlamentu.
Razem z wyborami parlamentarnymi przeprowadzono również wybory europejskie oraz wybory regionalne do czterech parlamentów regionalnych i wspólnotowych (flamandzkiego, walońskiego, stołecznego i wspólnoty niemieckojęzycznej). W przeciwieństwie do poprzedniego głosowania nie wybierano członków Senatu – reforma ustrojowa zniosła bowiem bezpośredni wybór senatorów.

</doc>
<doc id="3185581" url="https://pl.wikipedia.org/wiki?curid=3185581" title="Miecugow">
Miecugow



</doc>
<doc id="3185582" url="https://pl.wikipedia.org/wiki?curid=3185582" title="The Whole of the Moon">
The Whole of the Moon

The Whole of the Moon – piosenka brytyjskiego zespołu The Waterboys, napisana przez Mike’a Scotta, pochodząca z albumu "This Is the Sea". Pierwotnie utwór został wydany na singlu w 1985 roku, jednak dopiero reedycja z 1991 roku przyniosła grupie sukces komercyjny. Piosenka z czasem stała się klasykiem w repertuarze formacji, która systematycznie była grana przez nią na żywo, od momentu jej publikacji. Zawartość merytoryczna utworu, wyprodukowanego przez Mike’a Scotta, zrodziła pewne spekulacje. Po latach pozycja okazała się najlepiej sprzedającym krążkiem w dorobku The Waterboys. Kompozycja jest sztandarową piosenką zespołu; w 1991 roku zdobyła nagrodę Ivor Novello w kategorii „najlepsza piosenka muzycznie i lirycznie”.
Tekst.
Według twórcy „The Whole of the Moon” słowa do utworu powstały dzięki lekturze powieści "Zimowa opowieść" (ang. "Winter’s Tale", 1983), autorstwa amerykańskiego pisarza Marka Helprina. Temat słów piosenki rozbudził spekulacje, z których niektóre zostały obalone przez twórcę. W rzeczywistości początek piosenki to „bazgranie na odwrocie koperty w zimowej scenerii ulicy Nowego Jorku”, po tym jak dziewczyna Scotta zapytała go, czy trudno było napisać piosenkę. Tak jak w przypadku pierwszego singla zespołu „A Girl Called Johnny”, piosenka jest hołdem dla inspirujących postaci. W poszczególnych linijkach tekstu, wokalista opisuje jego własną perspektywę, natychmiast kontrastując to z poruszanym tematem i podsumowując te różnice w wierszu "I saw the crescent / You saw the whole of the moon" („Ja zobaczyłem półksiężyc / Ty zobaczyłeś jego pełnię”).
Muzyka.
W czasie nagrywania utworu zespół tworzyli: Mike Scott, Anthony Thistlethwaite, Karl Wallinger i Roddy Lorimer. Bębniarz Kevin Wilkinson opuścił zespół zanim „The Whole of the Moon” został zarejestrowany, dlatego na perkusji zagrał muzyk sesyjny, Chris Whitten. Podczas tych nagrań nie zdołano dokończyć sesji, jednak ostatecznie została ona domknięta w maju 1985 roku.
Charakterystyczna dla utworu jest użyta w nagraniu trąbka, zagrana przez szkolonego pod kątem muzyki klasycznej Lorimera. Spędził on trzy dni ze Scottem procując nad aranżacją piosenki. Później Lorimer powiedział:
Lorimer dołożył także śpiew falsetowy w tle, Thistlethwaite natomiast, drugi w sekcji instrumentów dętych blaszanych, gra solo na saksofonie pod koniec utworu. Wallinger wprowadził syntezator, jego odpowiednik basowy oraz śpiew w tle.
Wydawnictwa.
Oficjalnie piosenka pojawiła się trzykrotnie na albumach zespołu Waterboys:
Covery.
„The Whole of the Moon” doczekał się aranżacji w wykonaniu m.in.:
W lutym 2014 roku Prince zagrał swoją wersję utworu podczas londyńskiego, kameralnego koncertu, będącego częścią tournée „Hit &amp; Run”. Występ miał miejsce w słynnym klubie jazzowym Ronnie Scott’s.

</doc>
<doc id="3185585" url="https://pl.wikipedia.org/wiki?curid=3185585" title="Nijazi Dziapszypa">
Nijazi Dziapszypa

Nijazbiej (Nijazi) Aleksandrowicz Dziapszypa, ros. Ниязбей (Ниязи) Александрович Дзяпшипа, gruz. ნიაზი ძიაფშიფა, "Niazi Dziapszipa" (ur. 14 listopada 1927 w Oczamczyrze, zm. 5 stycznia 1993 w Tbilisi) – abchaski piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Był potomkiem abchaskiej rodziny książęcej Dziapsz-Ipa. W 1943 roku rozpoczął karierę piłkarską w miejscowej drużynie Dinamo Oczamczyra. W 1945 został piłkarzem Dinama Suchumi, a w 1946 roku przeniósł się do Dinama Tbilisi, w którym występował do zakończenia kariery piłkarskiej w 1958.
Kariera trenerska.
Po zakończeniu kariery piłkarskiej rozpoczął pracę szkoleniową. Od 1959 do 1960 szkolił juniorskie drużyny Gruzińskiej SRR. Potem pomagał trenować drugoligowe kluby Dinamo Suchumi, Rica Suchumi i Kolchida Poti. W latach 1969-1970 pracował jako drugi trener w Dinamo Tbilisi.
Zmarł 5 stycznia 1993 w Tbilisi i został pochowany na tamtejszym cmentarzu.

</doc>
<doc id="3185587" url="https://pl.wikipedia.org/wiki?curid=3185587" title="Lista odcinków serialu Bates Motel">
Lista odcinków serialu Bates Motel

Poniżej znajduje się lista odcinków serialu telewizyjnego Bates Motel – emitowanego przez amerykańską kablową stację telewizyjną A&amp;E od 18 marca 2013 roku. W Polsce pierwszy sezon został wyemitowany od 14 kwietnia do 16 czerwca 2013 roku przez 13th Street Universal, natomiast drugi w okresie od 16 kwietnia do 14 maja 2016 roku wyświetliła stacja TVP2, która to od 5 marca 2016 roku pokazywała również pierwszy sezon. Dnia 6 stycznia 2016 roku platforma Netflix rozpoczęła dystrybucję w Polsce, a wraz z nią pojawiły się pierwsze 3 sezony serialu, jednakże początkowo tylko w oryginalnej wersji (bez polskich napisów czy lektora - te były dodawane z czasem). W lutym 2018 roku Netflix Polska zapowiedział premierę 4 sezonu przewidzianą na dzień 7 marca.
Przegląd sezonów.
&lt;onlyinclude&gt;&lt;/onlyinclude&gt;
Sezon 2 (2014).
8 kwietnia stacja A&amp;E przedłużyła serial o drugi sezon, który składał się z 10 odcinków.
Sezon 4 (2016).
15 czerwca 2015 roku ,stacja A&amp;E zamówiła 4 i 5 sezon, który każdy z nich będzie się składał z 10 odcinków

</doc>
<doc id="3185588" url="https://pl.wikipedia.org/wiki?curid=3185588" title="Bates Motel (sezon 1)">
Bates Motel (sezon 1)

Sezon pierwszy Bates Motel rozpoczął się 18 marca 2013 roku w Stanach Zjednoczonych, na antenie stacji A&amp;E. Liczy 10 odcinków. W Polsce sezon wyemitowany był przez stację 13th Street Universal.

</doc>
<doc id="3185589" url="https://pl.wikipedia.org/wiki?curid=3185589" title="Bates Motel (sezon 2)">
Bates Motel (sezon 2)

Poniżej znajduje się lista odcinków drugiego sezonu serialu telewizyjnego Bates Motel – emitowanego przez amerykańską kablową stację telewizyjną A&amp;E od 3 marca do 5 maja 2014 roku.

</doc>
<doc id="3185592" url="https://pl.wikipedia.org/wiki?curid=3185592" title="Néstor Pitana">
Néstor Pitana

Néstor Pitana (ur. 17 czerwca 1975) – argentyński sędzia piłkarski. Jeden z międzynarodowych sędziów FIFA, który został wyznaczony do prowadzenia meczów Mistrzostw Świata w 2014. Sędziował również mecze na Mistrzostwach Świata w 2018 roku, podczas których prowadził 5 meczów, m.in. mecz otwarcia oraz finał turnieju.

</doc>
<doc id="3185594" url="https://pl.wikipedia.org/wiki?curid=3185594" title="NBA Comeback Player of the Year Award">
NBA Comeback Player of the Year Award

NBA Comeback Player of the Year Award – nagroda przyznawana zawodnikowi przez ligę NBA w latach 1981-1986 za najbardziej udany powrót do gry, po wcześniejszej kontuzji. Ostatni rok jej przyznawania był jednocześnie pierwszym, w którym pojawiła się - NBA Most Improved Player Award, przyznawana zawodnikowi za największy postęp w grze, w stosunku do poprzedniego sezonu, tym razem już bez względu na to, czy powraca on do ligi po kontuzji, czy też nie. To właśnie nagroda MIP stała się następczynią trofeum - NBA Comeback Player of the Year Award. 

</doc>
<doc id="3185596" url="https://pl.wikipedia.org/wiki?curid=3185596" title="Wypadki komunikacyjne">
Wypadki komunikacyjne



</doc>
<doc id="3185599" url="https://pl.wikipedia.org/wiki?curid=3185599" title="EN98">
EN98



</doc>
<doc id="3185605" url="https://pl.wikipedia.org/wiki?curid=3185605" title="Jerzy Jurczyk">
Jerzy Jurczyk



</doc>
<doc id="3185606" url="https://pl.wikipedia.org/wiki?curid=3185606" title="Weronika Mars (film)">
Weronika Mars (film)

Weronika Mars – amerykański film w reżyserii Roba Thomasa, sequel serialu o tym samym tytule, w którym w tytułową rolę wcieliła się ponownie Kristen Bell.
Fabuła.
Akcja rozpoczyna się dziewięć lat po wydarzeniach, które miały miejsce w trzecim sezonie. Na nowo poznajemy byłą nastoletnią detektyw Weronikę Mars (Kristen Bell), która opuściła już rodzinne miasteczko Neptune w Kalifornii i przeniosła się do Nowego Jorku, gdzie jest w stałym związku z Pizem Piznarskim. Bohaterka stara się o pracę w prestiżowej kancelarii Truman-Mann. Pewnego dnia kontaktuje się z nią jej były chłopak Logan Echolls (Jason Dohring), teraz porucznik w Marynarce Wojennej Stanów Zjednoczonych. Zostaje on oskarżony o zamordowanie swojej dziewczyny Carrie Bishop, gwiazdy pop pod pseudonimem „Bonnie DeVille”. Weronika zgadza się powrócić do Neptun i pomóc Loganowi wybrać prawnika. Podczas wizyty spotyka się z ojcem (Enrico Colantoni), były szeryf Neptune pokazuje jej jak korupcja się szerzy pod rządami szeryfa Dana Lamba. Weronika zaczyna badać okoliczności śmierci Carrie.
Podczas swojego dochodzenia Veronika jest uczestniczką zjazdu absolwentów na którym spotyka dawnych przyjaciół z liceum: Wallace Fennell (Percy Daggs) i Cindy „Mac” MacKenzie (Tina Majorino). Tam dowiaduje się, że były członek gangu motocyklistów Eli „Weevil” Navarro (Francis Capra) przeszedł diametralną zmianę osobowości oraz założył rodzinę. Podczas zjazdu Weronika stwierdza, że zabójstwo Carrie jest połączone ze śmiercią najlepszej przyjaciółki Susan Knight. W trakcie spotkania absolwentów wrogo nastawiona koleżanka Madison Sinclair (Amanda Noret) odtwarza kopię sex taśmy, na nagraniu jest Weronika i Piz. Nagle wybucha wielka walka, którą opanowuje główna bohaterka włączając zraszacze. Weronika podczas imprezy przeprowadza śledztwo rozmawiając z obecnymi, którzy byli z Susan i Carrie na łodzi podczas feralnego dnia. Tymczasem podczas powrotu do domu ze zjazdu, Weevil zatrzymuje się aby pomóc kierowcy nękanemu przez gang motocyklowy, podczas akcji Weevil zostaje ranny.
Weronika stwierdza, że ktoś na łodzi dziewięć lat temu zatuszował okoliczności śmierci Susan oraz zabił Carrie bo groziła wyznaniem prawdy. Weronika spotyka się z Vinniem Van Lowe, który może dysponować materiałami pomocnymi w śledztwie. Weronika znajduje winnych morderstwa i informuje szeryfa, który ignoruje jej dowody. Bohaterka przebywa w Neptune dłużej niż planowała, Piz jednak jej nie towarzyszy tylko pracuje w Nowym Jorku. Podczas rozmowy telefonicznej bohaterowie zrywają ze sobą. Natomiast Truman-Mann uchyla swoją ofertę pracy, która prowadzi do kłótni między Keithem i Weroniką o to, co bohaterka robi ze swoim życiem.
Keith ma tajne spotkanie z jednym z zastępców szeryfa, podczas spotkania dochodzi do ataku przez nieznanego kierowcę, który uderza w samochód Keitha. Podczas tego zdarzenia ginie jeden z zastępców szeryfa. Życie ojcu bohaterki ratuje Logan, który akurat jest świadkiem. Pod kilku godzinach spędzonych w szpitalu Logan odprowadza zmęczoną Weronikę do domu wtedy główna bohaterka uświadamia sobie że nadal jest bardzo zakochana w Loganie. Para wraca do siebie z powrotem. Następnego dnia Weronika podsłuchuje rozmowę w mieszkaniu Gii, następnie odwiedza ją w celu poznania prawdy, przestraszona bohaterka wyznaje całą prawdę. Dziewczyna ujawnia, że Cobb jest mózgiem całej sytuacji, opowiada jak Susan przedawkowała i bohaterowie aby zatrzeć ślady pozbyli się jej ciała. Cała sytuacja jednak zostaje uwieńczona na zdjęciach, którymi szantażuje Cobb. Cobb słyszy ich całą rozmowę przez radio w swoim mieszkaniu naprzeciwko, następnie udaje się do mieszkania aby prawda nie ujrzała światła dziennego. Zabija Gię przez okno, Weronika jako świadek całego zdarzenia dzwoni na policję i wabi Cobba do piwnicy gdzie cudem unika śmierci pokonując przeciwnika ciosem z kija golfowego.
Logan wraca do czynnej służby w marynarce wojennej. Zdjęcia Cobba i tajne nagranie Lamba odmawiającego zbadania dowodów przedstawionych przez Weronikę zostają przekazane policji. Zarówno Keith i Weevil powracają powoli do zdrowia. Weronika postanawia zostać w Neptune, wraz z ojcem i Mac postanawia walczyć z korupcją w Neptune.

</doc>
<doc id="3185607" url="https://pl.wikipedia.org/wiki?curid=3185607" title="Myrosław Lubacziwśkyj">
Myrosław Lubacziwśkyj



</doc>
<doc id="3185610" url="https://pl.wikipedia.org/wiki?curid=3185610" title="Ultraviolence">
Ultraviolence

Ultraviolence – trzeci studyjny album amerykańskiej piosenkarki Lany Del Rey. Wydany 13 czerwca 2014. W Polsce album uzyskał status platynowej płyty. Płytę promował teledysk do utworu "West Coast". Oprócz tego przed premierą albumu udostępnione był trzy inne utwory: "Shades of Cool", "Brooklyn Baby", "Ultraviolence".
„The Other Woman” to piosenka autorstwa Jessiego Mae Robinsona, po raz pierwszy nagrana w 1955 roku przez Sarę Vaughan i wydana w maju 1956 jako strona B singla „Fabulous Character”. Później utwór ten wykonywany był m.in. przez Ninę Simone.
Lista utworów.
W kolejności alfabetycznej:

</doc>
<doc id="3185615" url="https://pl.wikipedia.org/wiki?curid=3185615" title="Reprezentacja Osetii Południowej w piłce nożnej mężczyzn">
Reprezentacja Osetii Południowej w piłce nożnej mężczyzn

Reprezentacja Osetii Południowej w piłce nożnej nie jest członkiem Międzynarodowej Federacji Piłki Nożnej (FIFA) ani Azjatyckiej Konfederacji Piłkarskiej (AFC).
Zobacz też.
Reprezentacje w piłkę nożną mężczyzn niezrzeszone w FIFA

</doc>
<doc id="3185616" url="https://pl.wikipedia.org/wiki?curid=3185616" title="Międzynarodowy Port Lotniczy im. Jana Pawła II Kraków-Balice">
Międzynarodowy Port Lotniczy im. Jana Pawła II Kraków-Balice



</doc>
<doc id="3185618" url="https://pl.wikipedia.org/wiki?curid=3185618" title="Tadeusz Kamiński (socjolog)">
Tadeusz Kamiński (socjolog)

Tadeusz Bogdan Kamiński (ur. 24 października 1967 w Warszawie) – politolog i socjolog, doktor habilitowany nauk społecznych w zakresie nauk o polityce, dziekan Wydziału Nauk Historycznych i Społecznych Uniwersytetu Kardynała Stefana Wyszyńskiego w Warszawie (WNHiS UKSW) w latach 2013–2016.
Życiorys.
W 1988 ukończył Technikum Mechaniczne im. M. Konarskiego w Warszawie (technik mechanik obróbki skrawaniem), matura tamże (1989). W latach 1989–1994 studiował na kierunku politologii i nauk społecznych w Akademii Teologii Katolickiej w Warszawie. W latach 1994–1996 studia podyplomowe w Albert-Ludwigs Univeristät Freiburg i. Br. (Institut für Caritaswissenschaft). Obecnie profesor uczelni, kierownik Katedry Polityk Publicznych w Instytucie Nauk o Polityce i Administracji Uniwersytetu Kardynała Stefana Wyszyńskiego w Warszawie.

</doc>
<doc id="3185619" url="https://pl.wikipedia.org/wiki?curid=3185619" title="The Prismatic World Tour">
The Prismatic World Tour

The Prismatic World Tour – trzecia trasa koncertowa amerykańskiej piosenkarki Katy Perry. Podczas trasy gwiazda odwiedzi Europę, Amerykę Północną i Południową, Australię i Oceanię oraz Azję. Promuje ona trzeci album artystki - "Prism". W Polsce wystąpiła 24 lutego 2015 r. w Kraków Arenie.
Pierwsza część Prismatic World Tour (maj 2014) obejmowała występy w Wielkiej Brytanii. Podczas drugiej części (od czerwca do października 2014) wokalistka zagrała w Ameryce Północnej: w USA, Kanadzie i Meksyku. Część pieniędzy uzyskanych ze sprzedaży biletów z tej części świata została przekazana na rzecz UNICEFu. Trzecia część trasy (listopad i grudzień 2014) miała miejsce w Australii i Oceanii. Podczas czwartej i piątej (luty, marzec i kwiecień 2015) wokalistka zagrała w Europie oraz Azji. 
Setlista.
AKT I: PRISMATIC
AKT II: EGYPTIAN
AKT III: CAT-OURE
AKT IV: ACOUSTIC
AKT V: THROW BACK
AKT VI: HYPER NEON
ENCORE

</doc>
<doc id="3185621" url="https://pl.wikipedia.org/wiki?curid=3185621" title="Wybory do Parlamentu Europejskiego na Malcie w 2014 roku">
Wybory do Parlamentu Europejskiego na Malcie w 2014 roku

Wybory do Parlamentu Europejskiego VIII kadencji na Malcie zostały przeprowadzone 24 maja 2014. Maltańczycy wybrali 6 eurodeputowanych. Wybory przeprowadzono w jednym okręgu wielomandatowym, stosując system wyborczy pojedynczego głosu przechodniego.
W wyborach (pierwsza preferencja) kandydaci Partii Pracy (PL) uzyskali około 134 tys. głosów (53,39%), a kandydaci Partii Narodowej (PN) około 101 tys. głosów (40,02%). Przedstawiciele pięciu pozostałych ugrupowań otrzymali poniżej
3% głosów (najwięcej, ok. 7 tys., dostali reprezentanci Alternatywy Demokratycznej).
W wyniku wyborów Partia Pracy i Partia Narodowa wprowadziły po trzech eurodeputowanych VIII kadencji.

</doc>
<doc id="3185626" url="https://pl.wikipedia.org/wiki?curid=3185626" title="Ştefan Preda">
Ştefan Preda



</doc>
<doc id="3185628" url="https://pl.wikipedia.org/wiki?curid=3185628" title="Jaszczurka mosorska">
Jaszczurka mosorska

Jaszczurka mosorska ("Dinarolacerta mosorensis") – gatunek jaszczurki z rodziny jaszczurek właściwych. Występuje na terenie Bośni i Hercegowiny, Chorwacji, oraz Serbii i Czarnogóry.
Ich naturalnym środowiskiem są umiarkowanie nasłonecznione lasy, tereny krzaczaste oraz skaliste. Jest bardzo narażona na utratę siedlisk.

</doc>
<doc id="3185630" url="https://pl.wikipedia.org/wiki?curid=3185630" title="Lacerta mosorensis">
Lacerta mosorensis



</doc>
<doc id="3185633" url="https://pl.wikipedia.org/wiki?curid=3185633" title="Kościół św. Stanisława w Ożarowie">
Kościół św. Stanisława w Ożarowie

Kościół pw. Świętego Stanisława w Ożarowie – rzymskokatolicki kościół parafialny znajdujący się w Ożarowie, w województwie świętokrzyskim. Należy do dekanatu Ożarów, diecezji sandomierskiej, metropolii lubelskiej.
Historia.
Obecna świątynia została zbudowana w latach 1887-1896. Jest to budowla murowana, jednonawowa, wzniesiona z kamienia janikowskiego. Wybudowana została na planie krzyża z dwiema wieżami. kościół został konsekrowany w czerwcu 1929 roku przez biskupa Pawła Kubickiego. W 1967 roku świątynia była częściowo restaurowana. We wrześniu 1989 roku budowla ze względu na zły stan techniczny miała zostać rozebrana decyzją burmistrza Ożarowa za zgodą biskupa Edwarda Materskiego. Jednakże, w latach 1989-1991 kościół przeszedł remont generalny, dzięki staraniom ówczesnego proboszcza, księdza Stanisława Szczerka. W dniu 3 marca 2007 roku biskup Andrzej Dzięga podniósł świątynię do rangi Sanktuarium Matki Bożej Różańcowej Królowej Rodzin.

</doc>
<doc id="3185634" url="https://pl.wikipedia.org/wiki?curid=3185634" title="Powstanie sambjskie">
Powstanie sambjskie



</doc>
<doc id="3185635" url="https://pl.wikipedia.org/wiki?curid=3185635" title="Helô Pinheiro">
Helô Pinheiro

Helô Pinheiro (właśc. Heloísa Eneida Menezes Paes Pinto, ur. 7 lipca 1945 roku w Rio de Janeiro) – brazylijska modelka i przedsiębiorczyni. Pinheiro jest znana jako dziewczyna, która została uwieczniona w standardzie bossa novy, "The Girl from Ipanema" (oryginalna wersja portugalska: "Garota de Ipanema").
Życiorys.
Heloísa Eneida Menezes Paes Pinto była córką generała armii brazylijskiej. Rodzice rozeszli się, gdy miała 4 lata. Dorastała na Rua Montenegro w Rio de Janeiro, później przemianowanej na Rua Vinicius de Moraes.
Helô Pinheiro regularnie pojawiała się na plaży w dzielnicy Ipanema, gdzie w barze Veloso regularnie przesiadywał Antônio Carlos Jobim i który zwrócił na nią uwagę w roku 1962. Krótka wymiana zdań przy stoliku z Viniciusem de Moraesem doprowadziła do powstania piosenki "Garota de Ipanema", po raz pierwszy wykonanej w 1962, a w wersji angielskiej jako "The Girl from Ipanema" wydanej w 1964 roku. Nieśmiały Jobim zwierzył się młodej dziewczynie w 1964 roku, a rok później de Moraes ogłosił publicznie na konferencji prasowej w obecności Heloísy, że to ona była źródłem inspiracji. Żonaty Jobim, ojciec dwójki dzieci dwukrotnie oświadczał się Heloísie Paes Pinto, jednak był odrzucany. Mimo nagłej popularności, ze względu na sprzeciw ojca i narzeczonego, Fernando Pinheiro pochodzącego ze znanej miejscowej rodziny, Heloísa Paes Pinto odrzucała oferty związane z pracą jako modelka i aktorka. Ślub z Fernando Pinheiro doszedł do skutku w roku 1966, a w roli świadka wystąpił Antônio Carlos Jobim. Do 1978 urodziła czwórkę dzieci: Kiki, Georgiani, Ticiane i Fernando Jr. Przez ten czas zajmowała się domem i wychowaniem, jednak ze względu na upadek przedsiębiorstwa rodziny męża w 1978 podjęła się pracy zarobkowej jako modelka, felietonistka i gospodarz programu radiowego. Później otworzyła własną agencję modelek, organizowała konkursy piękności oraz otworzyła własne butiki ze strojami plażowymi pod szyldem "Garota de Ipanema", oferujące również produkty związane z piosenką. 
W 1996 opublikowała autobiografię "Por Causa do Amor".
Helô Pinheiro dwukrotnie była prezentowana w miesięczniku "Playboy": w 1987 i ponownie w 2003, wraz z córką, Ticiane Pinheiro.
W 2016 była jedną z osób, które niosły ogień olimpijski na Letnie Igrzyska Olimpijskie w Brazylii w 2016.

</doc>
<doc id="3185637" url="https://pl.wikipedia.org/wiki?curid=3185637" title="Heloísa Eneida Menezes Paes Pinto">
Heloísa Eneida Menezes Paes Pinto



</doc>
<doc id="3185638" url="https://pl.wikipedia.org/wiki?curid=3185638" title="Heloísa Pinheiro">
Heloísa Pinheiro



</doc>
<doc id="3185641" url="https://pl.wikipedia.org/wiki?curid=3185641" title="Dinarolacerta">
Dinarolacerta

Dinarolacerta – rodzaj jaszczurki z rodziny jaszczurkowatych (Lacertidae).
Zasięg występowania.
Rodzaj obejmuje gatunki występujące w Chorwacji, Bośni i Hercegowinie, Czarnogórze i Albanii. 
Systematyka.
Etymologia.
"Dinarolacerta" (rodz. żeński): Góry Dynarskie, łańcuch górski na Półwyspie Bałkańskim; „jaszczurka”.
Podział systematyczny.
Do rodzaju należą następujące gatunki: 

</doc>
<doc id="3185642" url="https://pl.wikipedia.org/wiki?curid=3185642" title="Dinarolacerta mosorensis">
Dinarolacerta mosorensis



</doc>
<doc id="3185643" url="https://pl.wikipedia.org/wiki?curid=3185643" title="Bernhard Häring">
Bernhard Häring

Bernhard Häring (ur. 10 listopada 1912 w Böttingen, zm. 3 lipca 1998 w Gars am Inn) – niemiecki ksiądz katolicki, redemptorysta, teolog moralista. 
Był uczestnikiem soboru watykańskiego II i długoletnim profesorem Akademii Alfonsjańskiej w Rzymie. Jest uważany za jednego z odnowicieli katolickiej teologii moralnej w XX wieku. Odznaczony Krzyżem Komandorskim Orderu Zasługi Republiki Federalnej Niemiec.
Ks. Paweł Łukaszka opublikował w 2012 r. biografię Häringa pt. "Prawo łaski i łaska wolności. Ojciec Bernard Häring CSsR jako człowiek i teolog".

</doc>
<doc id="3185645" url="https://pl.wikipedia.org/wiki?curid=3185645" title="Wincenty (Krdžić)">
Wincenty (Krdžić)

Wincenty, imię świeckie Vasilije Krdžić (ur. 30 stycznia 1853 w Ušću, zm. 1915) – serbski biskup prawosławny.
Życiorys.
Wykształcenie podstawowe uzyskał w monasterze Studenica, następnie podjął naukę w seminarium duchownym w Belgradzie. 16 września 1873 złożył wieczyste śluby mnisze w klasztorze Studenica. 16 grudnia tego samego roku biskup žicki Wincenty wyświęcił go na hierodiakona i wyznaczył go na diakona towarzyszącego mu stale w czasie Świętych Liturgii biskupich. 8 września 1875 hierodiakon Wincenty przyjął święcenia kapłańskie i kolejne dziesięć lat przeżył w monasterze Studenica. W 1890 mianowano go przełożonym monasteru Trójcy Świętej i Spotkania Pańskiego w Ovčarze. Od 1887 posiadał godność igumena, zaś po czterech latach kierowania klasztorem w Ovčarze otrzymał godność archimandryty.
W 1900 został skierowany do monasteru Chilandar, gdzie przez piętnaście lat pełnił funkcję spowiednika wspólnoty. W 1905 otrzymał nominację biskupią, po czym został wyświęcony na ordynariusza eparchii skopskiej. W 1915, po wkroczeniu wojsk bułgarskich do Macedonii, został porwany i zamordowany razem z towarzyszącym mu diakonem.

</doc>
<doc id="3185649" url="https://pl.wikipedia.org/wiki?curid=3185649" title="Piotr Nguyen">
Piotr Nguyen

Piotr An Nguyen (ur. 18 lipca 1991 w Tomaszowie Lubelskim) – polski szachista, mistrz międzynarodowy.
Kariera szachowa.
Zdobył tytuł Mistrza Polski do lat 14 w szachach aktywnych (Koszalin 2005). W 2005 roku został wicemistrzem Polski do lat 14 (XI Ogólnopolskiej Olimpiadzie Młodzieży) w Janowie Lubelskim.
Reprezentował Polskę na Mistrzostwach Europy juniorów w Hercegu Novim (Serbia i Czarnogóra 2005) zajmując 22. miejsce. Na LXI Mistrzostwach Warszawy (open A) w 2008 roku zdobył mistrzostwo, a rok później na LXII Mistrzostwach Warszawy (open A) w 2009 roku – wicemistrzostwo.
Najwyższy ranking w dotychczasowej karierze osiągnął 1 maja 2017 r., z wynikiem 2453 zajmując 45. miejsce wśród polskich szachistów.
Laureat nagrody Hetman 2017 przyznanej przez Polski Związek Szachowy w kategorii dziennikarz roku za prowadzenie szachowej strony infoszach.pl.

</doc>
<doc id="3185654" url="https://pl.wikipedia.org/wiki?curid=3185654" title="Izajasz (Kowalow)">
Izajasz (Kowalow)

Izajasz, imię świeckie Władimir Dmitrijewicz Kowalow (ur. 1882 w Ugliczu, zm. 21 października 1960 w Jarosławiu) – rosyjski biskup prawosławny.
Życiorys.
Ukończył Szkołę Rzeczną w Rybińsku i od 1903 do 1946 pracował w transporcie rzecznym. 9 czerwca 1946 przyjął święcenia diakońskie i rozpoczął pracę duszpasterską w Cerkwi Wniebowstąpienia Pańskiego w Spassku (obwód riazański). Następnego dnia złożył wieczyste śluby mnisze, przyjmując imię zakonne Izajasz. Święcenia kapłańskie otrzymał w roku następnym, w 1949 został ihumenem, zaś w 1951 - archimandrytą. Od wymienionego roku przebywał na stałe w domu biskupim ordynariusza eparchii jarosławskiej i rostowskiej, wykonywał obowiązki ekonoma. Od 1952 był proboszczem parafii soboru Fiodorowskiej Ikony Matki Bożej w Jarosławiu.
28 listopada 1954 został wyświęcony na biskupa uglickiego, wikariusza eparchii jarosławskiej i rostowskiej. Ceremonia miała miejsce w soborze Objawienia Pańskiego w Moskwie, głównym konsekratorem był patriarcha moskiewski i całej Rusi Aleksy. "De facto" zarządzał całą eparchią, chociaż formalnie nie został jej ordynariuszem. Zmarł w 1960.

</doc>
<doc id="3185655" url="https://pl.wikipedia.org/wiki?curid=3185655" title="Gieorgij Grammatikopuło">
Gieorgij Grammatikopuło

Gieorgij Sawwicz Grammatikopuło, ros. Георгий Саввич Грамматикопуло, gr. Γιώργος Γραμματικόπουλος (ur. 7 marca 1930 w abchaskim mieście Suchumi, Zakaukaska FSRR, ZSRR, zm. w kwietniu 1992, Gruzja) – radziecki piłkarz pochodzenia greckiego, grający na pozycji napastnika, trener piłkarski.
Kariera piłkarska.
Kariera klubowa.
W 1949 roku rozpoczął karierę piłkarską w klubie Dinamo Tbilisi, a w 1951 roku przeniósł się do Spartaki Tbilisi. W 1952 został piłkarzem Dinama Leningrad. W 1954 roku przeszedł do Dynama Kijów, w którym występował przez 5 lat. W 1960 powrócił na rok Dinama Tbilisi, a potem bronił barw klubu Rica/Dinamo Suchumi, w którym występował do zakończenia kariery piłkarskiej w 1962.
Kariera trenerska.
Po zakończeniu kariery piłkarskiej rozpoczął pracę szkoleniową. W 1970 pomagał trenować Torpedo Kutaisi. Od 1972 do 1973 prowadził Dinamo Suchumi. Potem w 1977 i 1988-1989 pracował na stanowisku dyrektora w Dinamo Suchumi.
Zmarł w kwietniu 1992.

</doc>
<doc id="3185659" url="https://pl.wikipedia.org/wiki?curid=3185659" title="Kazimierz Miłkowski (inżynier)">
Kazimierz Miłkowski (inżynier)

Kazimierz Miłkowski (ur. 13 lutego 1857 w Krakowie, zm. 3 października 1923 we Lwowie) – polski inżynier technolog górnictwa.
Życiorys.
W Krakowie ukończył szkołę realną, w 1877 wyjechał do Leoben, gdzie w szkole górniczej ukończył kurs hutniczy i górniczy. W czasie studiów ze względów finansowych przerywał naukę, aby pracować w kopalni francuskiej w Dąbrowie Górniczej. Po ukończeniu nauki w 1883 wyjechał do Bielberg w Karyntii, gdzie pracował jako zawiadowca w kopalni cynku i ołowiu. Następnie został pracownikiem francuskiego przedsiębiorstwa prowadzącego poszukiwania ropy naftowej na Kaukazie, gdy firma ta upadła wyjechał do Zagłębia Dąbrowskiego. Pracował jako inżynier w biurze konstrukcyjnym w firmie "Fitzner i Gamper" w Sosnowcu, w 1889 podjął pracę kierownika kopalni "Pamara" w Sieleźniówce w Zagłębiu Donieckim. 
Następnie został inżynierem odpowiedzialnym w kopalni węgla należącej do spółki "Proskurow i Drzewicki", a od 1892 był dyrektorem zespołu kopalń Aleksiejewskiego Towarzystwa Węglowego. Po upaństwowieniu przedsiębiorstwa został dyrektorem technicznym fabryki "Nowa Bawaria" w Charkowie, która produkowała liny stosowane w wiertnictwie naftowym. W 1904 otrzymał stanowisko dyrektora kopalni węgla w Konopiance, rok później wyjechał do Kijowa, założył tam fabrykę haków i podków maszynowych. W 1911 sprzedał dobrze prosperującą firmę i pracował prywatnie, odwiedził również ośrodki przemysłowe Austrii, Belgii i Rosji. 
W 1913 zaproponowano mu pracę w Instytucie Technologicznym w Charkowie, ale ponieważ w uznaniu wielkoletniej praktyki uzyskał tytuł profesora nadzwyczajnego Szkoły Politechnicznej, równocześnie otrzymał stanowisko kierownika Katedry Budowy Maszyn Górniczych. Poza wykładami na Wydziale Mechanicznym Budowy Maszyn Górniczych i Mechaniki Ogólnej prowadził pracę naukową. Podczas I wojny światowej należał do Straży Obywatelskiej, a po 1918 uczestniczył w obronie Lwowa.

</doc>
<doc id="3185662" url="https://pl.wikipedia.org/wiki?curid=3185662" title="Sebastian (Debeljković)">
Sebastian (Debeljković)

Sebastian, nazwisko świeckie Debeljković (ur. 1869 w Lipljanie, zm. 23 stycznia 1905 w Konstantynopolu) – serbski biskup prawosławny.
Życiorys.
Ukończył seminarium duchowne Świętych Cyryla i Metodego w Prizrenie, a następnie szkołę nauczycielską w Belgradzie. 30 listopada 1894 złożył wieczyste śluby mnisze, pięć dni później został wyświęcony na hierodiakona, po czym wyjechał na wyższe studia teologiczne w szkole Patriarchatu Konstantynopolitańskiego na Chalki; ukończył je w 1901.
Chociaż nie przyjął dotąd święceń kapłańskich, w 1904 został nominowany na metropolitę skopskiego w jurysdykcji Patriarchatu Konstantynopolitańskiego. Na hieromnicha wyświęcono go 17 stycznia tego samego roku, następnego dnia w Konstantynopolu odbyła się chirotonia biskupia. Hierarcha pozostał w Konstantynopolu, oczekując na wydanie przez sułtana firmanu potwierdzającego jego prawa do zarządzania eparchią, nigdy jednak go nie otrzymał. Zmarł rok po chirotonii na gruźlicę. Pochowano go w cerkwi Chrystusa Zbawiciela w Skopje.

</doc>
<doc id="3185663" url="https://pl.wikipedia.org/wiki?curid=3185663" title="MLK (piosenka)">
MLK (piosenka)



</doc>
<doc id="3185664" url="https://pl.wikipedia.org/wiki?curid=3185664" title="Heartland (piosenka)">
Heartland (piosenka)



</doc>
<doc id="3185671" url="https://pl.wikipedia.org/wiki?curid=3185671" title="Twilight (utwór U2)">
Twilight (utwór U2)

"Twilight" to piosenka rockowej grupy U2, pochodząca z jej debiutanckiego albumu, "Boy". Zajmuje ona drugie miejsce na tej właśnie płycie.
Utwór w oryginale znalazł się na wydaniu singla "Another Day", jednak później został umieszczony na pierwszym albumie zespołu. "Twilight" nigdy nie znalazł się na stałe na liście utworów koncertowych grupy. Był wykonywany podczas poszczególnych występów w trakcie tras: Boy, October oraz WarTour, a także kilku pierwszych koncertów zespołu w Australii i Nowej Zelandii w 1984 roku, jednak od tamtego czasu U2 nigdy nie zagrało piosenki na żywo. Jej ostatnie wykonanie miało miejsce 24 września 1984 roku w Perth, Australii.

</doc>
<doc id="3185678" url="https://pl.wikipedia.org/wiki?curid=3185678" title="Love Hurts">
Love Hurts

Love Hurts – utwór muzyczny napisany przez kompozytora Boudleaux Bryanta, który pierwotnie nagrany został w 1960 roku przez duet The Everly Brothers.
W 1975 roku szkocki zespół Nazareth wydał własną wersję ballady rockowej, która znalazła się na albumie "Hair of the Dog".
Singiel Brytyjczyków stał się światowym przebojem, osiągając pozycję 8. amerykańskiego zestawienia „Billboard” Hot 100 w 1976 roku. W notowaniu brytyjskiej listy przebojów, jako część EPki "Hot Tracks", zajął pozycję 15.
Utwór wykorzystano w dwóch popularnych filmach: w komedii "Uczniowska balanga" (reż. Richard Linklater, 1993) oraz w horrorze "Halloween" (reż. Rob Zombie, 2007). A także jako tło muzyczne do napisów końcowych każdego z czterech odcinków miniserialu "Scarlett" (reż. John Erman, 1994).

</doc>
<doc id="3185682" url="https://pl.wikipedia.org/wiki?curid=3185682" title="Zbigniew Papierowski">
Zbigniew Papierowski

Zbigniew Papierowski (ur. ok. 1928, zm. 10 czerwca 2014 w Warszawie) – polski lekarz, prof. dr hab. nauk medycznych, wykładowca akademicki, prekursor badań laparoskopowych w polskiej ginekologii.
Był adiunktem i dyrektorem Kliniki Rozrodczości Instytutu Położnictwa i Chorób Kobiecych Akademii Medycznej w Gdańsku (obecnie Gdański Uniwersytet Medyczny). W latach 1982-2002 piastował funkcję ordynatora Oddziału Położnictwa i Ginekologii Centralnego Szpitala Kolejowego w Warszawie-Międzylesiu. Był członkiem Polskiego Towarzystwa Lekarskiego i Polskiego Towarzystwa Ginekologicznego.

</doc>
<doc id="3185684" url="https://pl.wikipedia.org/wiki?curid=3185684" title="Piłka nożna w Brazylii">
Piłka nożna w Brazylii

Piłka nożna jest najpopularniejszym sportem w Brazylii, jest też ważną częścią tożsamości narodowej tego kraju, jak również jednym z jego najbardziej rozpoznawalnych symboli. Reprezentacja Brazylii w piłce nożnej mężczyzn pięć razy zdobyła tytuł mistrza świata w piłce nożnej: w 1958, 1962, 1970, 1994 i 2002; jest ona również jednym z dwóch zespołów (obok Niemiec) który nigdy nie przepadł w kwalifikacjach do mistrzostw świata i jedynym który wziął udział we wszystkich turniejach, począwszy od pierwszych mistrzostw świata w piłce nożnej rozgrywanych w lipcu 1930 roku w Urugwaju (wobec dwukrotnego nieprzystąpienia do eliminacji niemieckiej drużyny), z czego dwukrotnie (w 1950 i 2014) Brazylia była gospodarzem mistrzostw świata w piłce nożnej. Od tego czasu reprezentacja Brazylii utrzymuje wyrównany, bardzo wysoki poziom gry, w związku z czym zawsze była (i jest w dalszym ciągu) zaliczana przez ekspertów do grona faworytów do zdobycia tytułu mistrzowskiego. Po tym jak w 1970 roku Brazylijczycy po raz trzeci wywalczyli tytuł mistrza świata, zgodnie z regulaminem Złota Nike przeszła na własność Brazylijskiej Federacji Piłki Nożnej. Warto jednak zauważyć, że 365 dni przed rozpoczęciem Mistrzostw Świata w Piłce Nożnej 2014 Reprezentacja Brazylii w piłce nożnej mężczyzn zajmowała w Rankingu FIFA 22. miejsce – najniższe w historii. Rok później, tuż przed rozpoczęciem mistrzostw świata w piłce nożnej w 2014 roku, awansowała jednak na trzecie miejsce w tym rankingu.
Pelé.
Najbardziej znany brazylijski piłkarz – Pelé (właśc. Edson Arantes do Nascimento) – przez wielu ekspertów piłkarskich jest uznawany za najwybitniejszego piłkarza w historii. Pelé jest również najlepszym strzelcem w historii brazylijskiej piłki nożnej. Zdobył dla reprezentacji narodowej tego państwa 77 goli w 92 oficjalnych występach, co czyni go najlepszym strzelcem reprezentacji Brazylii w piłce nożnej. Ponadto zdobył on 18 goli w 21 nieoficjalnych spotkaniach rozegranych przez reprezentację Brazylii, w związku z czym można uznać, iż wystąpił w 113 meczach reprezentacyjnych, strzelając w nich 95 bramek. Ma na swoim koncie również 12 goli oraz 10 asyst w 14 występach podczas mistrzostw świata, w tym 4 gole i 7 asyst w 1970 roku. Pelé oraz Uwe Seeler są jedynymi graczami w historii piłki nożnej, którzy wystąpili na czterech mundialach. Co najważniejsze Pelé aż trzykrotnie zdobył z reprezentacją Brazylii w piłce nożnej tytuł mistrza świata (w 1958, 1962 i 1970), będąc jedynym piłkarzem w historii, który to osiągnął. W 1999 roku w głosowaniu dziennikarzy i byłych piłkarzy, zorganizowanym przez Międzynarodową Federację Historyków i Statystyków Futbolu, okrzyknięto go najlepszym piłkarzem XX wieku ("FIFA Player of the Century"). Pelé otrzymał 1705 głosów, wyprzedzając m.in. Johana Cruijffa (1303 głosy), Franza Beckenbauera (1228), Alfredo Di Stéfano (1215) i Diego Armando Maradonę (1214).
Reprezentacja Brazylii w piłce nożnej.
Reprezentacja Brazylii w piłce nożnej (mężczyźni).
Wszyscy gracze występujący w reprezentacji Brazylii w piłce nożnej od lat zaliczani są do światowej czołówki. W tym miejscu można wymienić takich piłkarzy jak: Garrincha, Cafu, Roberto Carlos, Romário, Rivaldo, Ronaldo, Ronaldinho, Kaká. 
Reprezentacja Brazylii w piłce nożnej na mistrzostwach świata.
O bardzo wysokiej randze reprezentacji Brazylii w piłce nożnej świadczy jej dorobek na mistrzostwach świata: 9 medali, w tym pięć tytułów mistrzowskich, które zdobyła. Jest rekordzistką pod względem liczby złotych medali na mistrzostwach świata, a jeśli chodzi o medale ogółem ustępuje tylko Niemcom.
Wyniki reprezentacji Brazylii w piłce nożnej na mistrzostwach świata:
Reprezentacja Brazylii w piłce nożnej (kobiety).
Legendarną, występującą jeszcze żeńską gwiazdą piłki nożnej jest Marta Vieira da Silva (ur. 1986), znana jako Marta – jedna z najlepszych piłkarek w historii, nazywana "„Pelé w spódnicy”" (z porównaniem tym zgodził się sam Pelé). Marta jest, obok Niemki Birgit Prinz, zdobywczynią największej liczby goli na mistrzostwach świata kobiet (obie zawodniczki podczas swoich występów na mistrzostwach świata zdobyły łącznie 14 goli). Zdobyła 3 gole podczas Mistrzostw Świata w Piłce Nożnej Kobiet 2003 w Stanach Zjednoczonych, 7 goli na Mistrzostwach Świata w Piłce Nożnej Kobiet 2007 w Chinach oraz 4 gole na Mistrzostwach Świata w Piłce Nożnej Kobiet 2011 w Niemczech.

</doc>
<doc id="3185685" url="https://pl.wikipedia.org/wiki?curid=3185685" title="Peter I. Karlsson">
Peter I. Karlsson



</doc>
<doc id="3185686" url="https://pl.wikipedia.org/wiki?curid=3185686" title="Teresa Kruszewska">
Teresa Kruszewska

Teresa Kruszewska (ur. 10 kwietnia 1927 w Warszawie, zm. 6 czerwca 2014 tamże) – polska architektka wnętrz, projektantka mebli, wykładowca akademicki, profesor Akademii Sztuk Pięknych w Warszawie (ASP), jedna z czołowych przedstawicielek polskiego wzornictwa użytkowego po II wojnie światowej.
Życie i działalność.
Była uczennicą Prywatnej Żeńskiej Szkoły im. Cecylii Plater-Zyberkówny w Warszawie. W czasie II wojny światowej brała udział w powstaniu warszawskim jako sanitariuszka w ramach AK ps. "Janicka". W 1952 ukończyła studia na Wydziale Architektury Wnętrz warszawskiej Akademii Sztuk Plastycznych (poprzednia nazwa obecnej Akademii Sztuk Pięknych). Od 1955 współpracowała ze Spółdzielnią Artystów ŁAD, od 1956 była pracownikiem Akademii Sztuk Pięknych w Warszawie, kolejno jako asystent, a od 1978 docent na Wydziale Architektury Wnętrz ASP. W 1979 została kierownikiem Pracowni Projektowania Mebli na macierzystym Wydziale.
Projektowała meble dziecięce i dla dorosłych, m.in. krzesło „Muszelka” (1956), wykonane w Spółdzielni „Ład”, meble dla Robotniczej Spółdzielni „Osiedle Młodych” w Warszawie (1955–1956 i 1959), fotel bujany dla dzieci „Pajacyk” (1959), fotel ogrodowy „Tubus” (1965), wyposażenie Szpitala Dziecięcego Akademii Medycznej w Krakowie-Prokocimiu (1959–1963 – wraz z projektem wnętrz), fotel „Czerwony” (1969 – produkowany przez Fabrykę Mebli Giętkich w Radomsku), fotele „Stokrotka” (1971), „Tulipan” (1973) i „Czarny” (1974 – produkowany przez FMG w Radomsku), zestaw mebli „Tulipan” (1973 – produkowany przez FMG w Radomsku), zestaw wypoczynkowy nagrodzony II nagrodą w konkursie na polskie meble eksportowe (1973), system mebli do jadalni i meblo-zabawek dla dzieci w Centrum Zdrowia Dziecka w Warszawie (1975), zestaw mebli „rosnących” dla dzieci na zlecenie Krajowego Związku Spółdzielni Meblarskich (1977–1978), meble dla dzieci produkowane przez Jarocińskie Fabryki Mebli (1980), meble dla dzieci w wieku 6–18 lat, na zlecenie „Cepelii” (1986–1987).
Zajęła, między innymi, 3. miejsce na I Targach Wzornictwa w Warszawie, 2. miejsce w Konkursie „Meble ‘73” w Poznaniu oraz zdobyła medal na I Międzynarodowym Triennale Mebla w Poznaniu w 1980 r. Jej prace znajdą się w zbiorach Muzeum Narodowego w Warszawie, Muzeum Narodowego w Poznaniu oraz Muzeum Architektury we Wrocławiu.
Zmarła w czerwcu 2014 r., i została pochowana na cmentarzu Powązkowskim w Warszawie.

</doc>
<doc id="3185695" url="https://pl.wikipedia.org/wiki?curid=3185695" title="Społeczne Muzeum Ziemi Tłuszczańskiej w Tłuszczu">
Społeczne Muzeum Ziemi Tłuszczańskiej w Tłuszczu

Społeczne Muzeum Ziemi Tłuszczańskiej w Tłuszczu – muzeum z siedzibą w Tłuszczu. Placówka jest prowadzona przez Towarzystwo Przyjaciół Ziemi Tłuszczańskiej.
Placówka istnieje od chwili powstania Towarzystwa w 1983 roku. W jej zbiorach znajdują się eksponaty, związane z historią miasta (ikonografia, militaria, numizmaty, zabytki techniki), kulturą ludową (stroje ludowe, wytwory rzemiosła, pracy twórców ludowych, pszczelarstwo) oraz sztuką. Muzeum organizuje również liczne wystawy czasowe.
Muzeum jest obiektem całorocznym, czynnym od poniedziałku do piątku. 

</doc>
<doc id="3185698" url="https://pl.wikipedia.org/wiki?curid=3185698" title="Stosina">
Stosina



</doc>
<doc id="3185701" url="https://pl.wikipedia.org/wiki?curid=3185701" title="Kłodnica Kościelna">
Kłodnica Kościelna

Kłodnica Kościelna – dziś Chodel, dawne miasto w powiecie opolskim
W roku 1325 występuje źreb znany jako Kłodnica Kościelna Maciejowskiego, od XIX w. nazywana Kłodnicą Kościelną na jej gruntach w roku 1541 powstaje nowo lokowane miasto Chodel dziś wieś. Ostatecznie wchłonięta przez Chodel – 11 km na SE od Opola Lubelskiego, nad rzeką Chodelką, około 80 km na NE od klasztoru świętokrzyskiego, 23 km na SE od Braciejowic.
Wieś podległa administracyjnie:
Otoczenie Kłodnicy w wieku XV:
Wydarzenia historyczne i osoby z nimi związane.
Wieś stanowiła własność szlachecką, od 1582 r. kolegium Jezuitów w Lublinie.
Powinności wobec kościoła.
Dziesięcina należy do klasztoru świętokrzyskiego, biskupa krakowskiego oraz do plebana, najpierw miejscowego, potem Chodla.
Badania archeologiczne.
Badania archeologiczne prowadzone na terenie Kłodnicy doprowadziły do znaleziska monet rzymskich. Ślady materialne osadnictwa z okresu XI-XIII w. stwierdzono w trakcie programu badań AZP.

</doc>
<doc id="3185703" url="https://pl.wikipedia.org/wiki?curid=3185703" title="Utah Valley Youth Symphony Orchestra">
Utah Valley Youth Symphony Orchestra

Utah Valley Youth Symphony Orchestra – amerykańska orkiestra symfoniczna, działająca w mieście Provo w stanie Utah, w USA.
Orkiestra powstała w 1959. Dyrektorem jest Cheung Chau. Jest zespołem przygotowującym młodych artystów do zawodowej kariery muzycznej. Zespół występował m.in. w Nowym Jorku (Carnegie Hall), Los Angeles, Lizbonie, Londynie, Wiedniu, Rio de Janeiro, Meksyku oraz Poznaniu (20 czerwca 2014). Uatrakcyjnia też amerykański program telewizyjny "Hour of Power".

</doc>
<doc id="3185704" url="https://pl.wikipedia.org/wiki?curid=3185704" title="Kunik (ser)">
Kunik (ser)

Kunik – miękki, dojrzewający ser sporządzany z mieszanego mleka koziego i krowiego w proporcji: 75% mleka koziego i 25% mleka od krów rasy Jersey. Produkowany jest w firmie "Nettle Meadow Goat Farm" w Thurman w hrabstwie Warren w stanie Nowy Jork w USA.
Jest sporządzany w cylindrycznych formach, ma jasną i grubą gładką skórkę. Poprzez dodanie śmietany uzyskanej z mleka krów Jersey, zawierającego dużą zawartość tłuszczu, ser ma naprawdę kremową konsystencję. Jednocześnie jest pikantny, a jego aromat jest intensywniejszy niż w serach typu brie, ale łagodniejszy niż w serach sporządzanych z czystego koziego mleka.
Istnieje także Amber Kunik.

</doc>
<doc id="3185706" url="https://pl.wikipedia.org/wiki?curid=3185706" title="The Forum (Londyn)">
The Forum (Londyn)

The Forum (bądź też Kentish Town Forum) – sala koncertowa mieszcząca się w Kentish Town, dzielnicy na północy Londynu. Jest własnością MAMA &amp; Company.
Historia.
Obiekt został zbudowany w 1934 roku jako kino. Ponownie został otwarty jako Irish Dance Hall, choć popularnie w latach 80. nazywany był The Forum. W połowie lat 80. obiekt zmienił przeznaczenie: dysponując 2100 miejscami, stał się miejscem koncertów o nazwie The Town &amp; Country Club. W 1993 został zakupiony przez Mean Fiddler i przemianowany na The Forum. W roku 2007 spółka MAMA &amp; Company nabyła obiekt od Mean Fiddler, i za kwotę 1,5 miliona funtów poddała go renowacji, zwiększając między innymi pojemność do 2300 miejsc.
W klubie występowali, między innymi: Deftones, Cathedral, Fugazi, The Lemonheads, Mudhoney, Alice in Chains, Parov Stelar, The Quireboys, Rihanna, Robert Plant, Thunder, Halestorm, Behemoth, Airbourne, Meat Puppets, Kreator, Killing Joke, Justin Timberlake, Marillion.

</doc>
<doc id="3185708" url="https://pl.wikipedia.org/wiki?curid=3185708" title="Pływanie na Letnich Igrzyskach Olimpijskich 1928 – 100 m stylem grzbietowym kobiet">
Pływanie na Letnich Igrzyskach Olimpijskich 1928 – 100 m stylem grzbietowym kobiet

Wyścig na 100 metrów stylem grzbietowym kobiet był jedną z konkurencji pływackich rozgrywanych podczas IX Letnich Igrzysk Olimpijskich w Amsterdamie. Wystartowało 12 zawodniczek z siedmiu reprezentacji.
Zwyczajowa dominacja zawodniczek amerykańskich, tym razem została przełamana przez parę zawodniczek brytyjskich oraz siedemnastoletnią reprezentantkę gospodarzy Marie Braun, która była nadzieją Holendrów na zdobycie złota na olimpijskim basenie. Braun była wicemistrzynią Europy z Mistrzostw w Bolonii, gdzie przegrała jedynie ze swoją rodaczką, Wilhelminą den Turk. Mistrzyni z powodu urazu stopy nie wzięła udziału w igrzyskach olimpijskich. Jedyną, która mogła przeszkodzić Braun w zwycięstwie, była Szkotka Ellen King, która wyrównała rekord świata już w eliminacjach. Odpowiedzią Holenderki było poprawienie go o 0,4 sekundy w kolejnym wyścigu. Ostatecznie, w finale, Braun przy wielkim wsparciu publiczności zdobyła złoto, plasując się przed Ellen King i drugą z Brytyjek, Joyce Cooper.
Wyniki.
Eliminacje.
Dwie najszybsze zawodniczki z każdego wyścigu i najszybsza z trzeciego miejsca awansowały do finału.
Wyścig 1
Wyścig 2
Wyścig 3

</doc>
<doc id="3185711" url="https://pl.wikipedia.org/wiki?curid=3185711" title="This Is the Sea">
This Is the Sea

This Is the Sea – trzeci album studyjny w dorobku szkockiego zespołu rockowego The Waterboys, którego publikacja miała miejsce we wrześniu 1985 roku, i który okazał się być ostatnim w rozdziale „Big Music” (wczesny dźwięk formacji) zespołu.
Według krytyków muzycznych, krążek był najlepszym dziełem w ich wczesnym rockowym brzmieniu, opisując go jako „epicki” i „decydujący”. Był to pierwszy longplay, który w historii grupy odniósł sukces na listach w Wielkiej Brytanii, gdzie dotarł do 37. miejsca. Na płycie zadebiutował w zespole Steve Wickham grając na skrzypcach w utworze „The Pan Within”, później oficjalnie dołączył do formacji i pojawił się w wideoklipie do piosenki „The Whole of the Moon”. "This Is the Sea" stał się także ostatnim albumem, w którego nagraniach udział wziął Karl Wallinger, który opuścił zespół, by stworzyć własną formację World Party.
Mike Scott, główny twórca oraz lider The Waterboys, opisał "This Is the Sea" jako "nagranie, w którym osiągnąłem wszystkie moje młodzieńcze ambicje muzyczne", "finalna, w pełni świadoma ekspresja wczesnych dokonań zespołu". Płyta była zainspirowana amerykańskim zespołem rockowym The Velvet Underground, drugim albumem Vana Morrisona "Astral Weeks" (1968), a także dokonaniami Steve’a Reicha. LP zawiera największy komercyjny sukces zespołu, czyli najlepiej sprzedający się singel w historii grupy – „The Whole of the Moon”. Okładkę albumu ozdabia zdjęcie, wykonane przez amerykańską reżyserkę i fotograf, Lynn Goldsmith.
Lista utworów.
Wszystkie kompozycje autorstwa Mike’a Scotta, poza zaznaczonymi.
Muzycy.
Źródło.

</doc>
<doc id="3185715" url="https://pl.wikipedia.org/wiki?curid=3185715" title="013">
013

013 (znany także jako Poppodium 013) – klub muzyczny funkcjonujący od 1998 roku, mieszczący się w Tilburgu w Holandii.
Historia.
Klub powstał w 1998 roku zastępując Noorderligt, Bat Cave oraz MuziekKantenWinkel. 013 jest największym i najbardziej popularnym klubem muzycznym mieszczącym się w południowej części Holandii. Obiekt posiada trzy sale koncertowe (Jupiler Zaal, Kleine Zaal i Stage01), z których Jupiler Zaal (dawniej Dommelsch Zaal) jest największą, bo mogącą pomieścić 2,200 osób. Nazwa klubu wzięła się od numeru kierunkowego miasta Tilburg.
W sierpniu 2011 dyrektor 013 Guus van Hove, zmarł z powodu emisji ciepła w Parku Narodowym Joshua Tree wraz ze swoją dziewczyną. Van Hove powiedział swoim znajomym że planuje odwiedzić słynną Jukkę krótkolistną, która w roku 1987 posłużyła jako okładka do albumu grupy U2 "The Joshua Tree". 
Klub jest także gospodarzem festiwali muzycznych Roadburn, Incubate oraz deathmetalowego Neurotic Deathfest. Ponadto w klubie swoje koncerty dawało wielu znanych artystów, takich jak Richie Sambora, Soundgarden, Black Stone Cherry, Yes, Dark Angel, Behemoth, Bullet for My Valentine, Suicidal Tendencies, Alice in Chains, Lamb of God, Airbourne, Children of Bodom, Deftones, King Diamond, The Smashing Pumpkins, Papa Roach, 3 Doors Down, Korn, Limp Bizkit, Vader, Seether, Steve Vai, As I Lay Dying.

</doc>
<doc id="3185717" url="https://pl.wikipedia.org/wiki?curid=3185717" title="Colby-Jack">
Colby-Jack

Colby-Jack lub Cojack – ser półtwardy produkowany z mleka krowiego z połączonych receptur serów Colby i Monterey Jack. 
Jest sprzedawany w kształcie półksiężyca, ma łagodny smak. Posiada błyszczący, marmurkowy pomarańczowo-biały kolor, jego stopień miękkości można porównać do mozzarelli. Ze względu na uniwersalny smak jest bardzo popularny w Stanach Zjednoczonych, gdzie stosuje się go do zapiekanek, sosów, zup, burrito i kanapek. Do sprzedaży trafia po krótkim leżakowaniu, jego smak i wygląd zależą od proporcji użytych serów Colby i Monterey Jack, posiada łagodny lub lekko pikantny, ale nie ostry smak.

</doc>
<doc id="3185718" url="https://pl.wikipedia.org/wiki?curid=3185718" title="Witold Kołbuk">
Witold Kołbuk

Witold Stanisław Kołbuk (ur. 20 czerwca 1952) – historyk zajmujący się Kościołami Wschodnimi w Rzeczypospolitej. 
Życiorys.
Absolwent Katolickiego Uniwersytetu Lubelskiego (1978), doktorat w 1984, habilitacja w 1992. W latach 1981-1982 pracownik Instytutu Geografii Historycznej Kościoła w Polsce KUL, 1982-1987 pracował w Międzywydziałowym Zakładzie Badań nad Kulturą Bizantyjsko-Słowiańską KUL. 1987-1990 zatrudniony w Katedrze Historii Europy Wschodniej Wydziału Nauk Humanistycznych KUL. W okresie 1990-1995 pracownik Katedry Polityki Gospodarczej Wydział Nauk Społecznych KUL. Od 1995 zatrudniony w Katedrze Kultury Bizantyjsko-Słowiańskiej (1998-2014 kierownik Katedry) W latach 2007-2012 dyrektor Instytutu Filologii Słowiańskiej KUL.

</doc>
<doc id="3185723" url="https://pl.wikipedia.org/wiki?curid=3185723" title="Muzeum Parafialne w Łaskarzewie">
Muzeum Parafialne w Łaskarzewie

Muzeum Parafialne w Łaskarzewie – muzeum z siedzibą w Łaskarzewie. Placówka jest prowadzona przez Stowarzyszenie Historyczne Ziemi Łaskarzewskiej, a jej siedzibą są podziemia kościoła Podwyższenia Krzyża Świętego.
Muzeum powstało w 2001 roku. W jego zbiorach znajdują się eksponaty, związane z historią i kulturą miasta i okolic (zdjęcia, przedmioty codziennego użytku, stroje, pamiątki związane z tutejszym rzemiosłem). 
Zwiedzanie muzeum odbywa się w uzgodnieniu z członkami Stowarzyszenia.

</doc>
<doc id="3185724" url="https://pl.wikipedia.org/wiki?curid=3185724" title="Eclipse de luna">
Eclipse de luna

Eclipse de Luna – pierwszy solowy album meksykańskiej piosenkarki i aktorki Maite Perroni. "Eclipse de luna" została wydana 23 sierpnia 2013 roku w Meksyku.
Lista utworów.
Wersja standardowa
Wersja iTunes
Wersja brazylijska

</doc>
<doc id="3185725" url="https://pl.wikipedia.org/wiki?curid=3185725" title="Afera podsłuchowa">
Afera podsłuchowa

Afera podsłuchowa może dotyczyć:

</doc>
<doc id="3185726" url="https://pl.wikipedia.org/wiki?curid=3185726" title="Cuba (ser)">
Cuba (ser)

Cuba cheese "/pol: ser Cuba/" – nazwa handlowa grupy serów produkowanych w miejscowości Cuba, w hrabstwie Allegany w stanie Nowy Jork w USA.
W odróżnieniu od klasycznych serów typu cheddar, sery z Cuba charakteryzują się ostrzejszym smakiem, który zależy od paszy, jaką żywione są krowy, z których mleka powstają. Do grupy tej należą sery żółte typu provolone, białe w postaci twarogu, mozzarella.
Tradycja serowarstwa w Cuba sięga początku XIX wieku. W 1871 roku Ozeasz Ackerly, Andrew Ackerly i Daniel Sill założyli pierwszą firmę "Ackerly, Sill &amp; Co." produkującą ser na większą skalę. Od 1975 istnieje potężny sklep wysyłkowy, który prowadzi sprzedaż swoich produktów na całe Stany Zjednoczone.

</doc>
<doc id="3185728" url="https://pl.wikipedia.org/wiki?curid=3185728" title="Contracted">
Contracted

Contracted to amerykański film fabularny z 2013 roku, napisany i wyreżyserowany przez Erica Englanda, z Najarrą Townsend i Caroline Williams obsadzonymi w rolach głównych. Obraz, gatunkowo stanowiący połączenie horroru, thrillera i dramatu, opowiada historię młodej kobiety, która w wyniku gwałtu zostaje zarażona niebezpieczną i tajemniczą chorobą przenoszoną drogą płciową. Światowa premiera filmu odbyła się w lipcu 2013 podczas Neuchâtel International Fantastic Film Festival w Szwajcarii. W październiku tego roku "Contracted" został zaprezentowany widzom Katalońskiego Międzynarodowego Festiwalu Filmowego w Sitges, a miesiąc później, w listopadzie, trafił do dystrybucji kinowej na terenie Stanów Zjednoczonych.
Fabuła.
Młoda lesbijka Samantha pada ofiarą gwałtu podczas przyjęcia. Jej gwałcicielem jest nieznany nikomu mężczyzna, kryjący się pod niewiele mówiącym pseudonimem BJ. Wkrótce po zajściu bohaterka zaczyna cierpieć z powodu objawów tajemniczej choroby wenerycznej. Jej kondycja drastycznie pogarsza się z dnia na dzień.
Odbiór.
Albert Nowicki (witryna His Name Is Death) chwalił "dopracowaną" charakteryzację oraz "niedopowiedziany" scenariusz projektu. Ponadto napisał: "Ważniejsze zdają się jednak być kwestie socjo- i psychologiczne, przedstawione w filmie w sposób wyważony i nienachalny, a przy tym absorbujący. Głodną miłości Samanthę cechują wyobcowanie i samonienawiść, to postać, która nawet przed zakażeniem sprawia wrażenie chcącej zwymiotować siebie samą na drugą stronę. Infekcja wzmaga w niej rozpacz i agresję oraz pobudza stopniowy rozpad osobowości. Bohaterka, coraz bardziej wyalienowana, gnije nie tylko cieleśnie, gnije przede wszystkim od wewnątrz. Także największa tragedia filmu Erica Englanda okazuje się być wymierzona w Samanthę. Aż do napisów końcowych jej problemy nie zostają zauważone przez żadnego z bohaterów." Sean Hanson, dziennikarz współpracujący z serwisem somethingawful.com, krytykował zawarte w filmie sceny gwałtu.

</doc>
<doc id="3185730" url="https://pl.wikipedia.org/wiki?curid=3185730" title="Muzeum Pożarnictwa w Szczuczynie">
Muzeum Pożarnictwa w Szczuczynie

Muzeum Pożarnictwa w Szczuczynie – muzeum z siedzibą w Szczuczynie. Placówka jest prowadzona przez tutejszą Ochotniczą Straż Pożarną.
Muzeum powstało w 1982 roku, a jego siedzibą są pomieszczenia dawnej remizy strażackiej, powstałej w 1892 roku. W placówce prezentowane są eksponaty związane z historią straży pożarnej w Szczuczynie, powołanej do życia pod koniec 1882 roku. Wśród zbiorów znajdują się m.in. dawne dokumenty, zdjęcia, wyposażenie i ubiory strażackie. 
Muzeum jest obiektem całorocznym, czynnym od wtorku do soboty. 

</doc>
<doc id="3185731" url="https://pl.wikipedia.org/wiki?curid=3185731" title="Jorgos Grammatikopulos">
Jorgos Grammatikopulos



</doc>
<doc id="3185732" url="https://pl.wikipedia.org/wiki?curid=3185732" title="Kaelakee hääl">
Kaelakee hääl

Kaelakee hääl – utwór estońskich wokalistów Maarji-Liis Ilus i Ivo Linnego, napisany przez Kaari Sillamaę i Priita Pajusaara, nagrany i wydany w 1996 roku. Singel reprezentował Estonię podczas 41. Konkursu Piosenki Eurowizji w 1996 roku.
Historia utworu.
Nagranie.
Tekst do piosenki napisała Kaari Sillamaa, a muzykę skomponował Priit Pajusaar. Utwór został nagrany na potrzeby 41. Konkursu Piosenki Eurowizji, który odbył się w 1996 roku. Oprócz estońskojęzycznej wersji singla, para nagrała także dwie wersje utworu w języku angielskim („Away from Home” i „Just a Dream Away”), a także wersję w języku grecko-angielskim („Just a Dream Away - Pali esena tha onirefto”).
Nagrywanie.
Poszczególne instrumenty w utworze nagrali:
Konkurs Piosenki Eurowizji.
W 1996 roku utwór reprezentował Estonię podczas rundy kwalifikacyjnej do 41. Konkursu Piosenki Eurowizji, w której zajął 5. miejsce i awansował do finału. Podczas koncertu finałowego, który odbył się 18 maja w Oslo Spektrum w Oslo, utwór został zaprezentowany jako jedenasty w kolejności i ostatecznie zdobył 94 punkty, plasując się na 5. miejscu finałowej klasyfikacji. Dyrygentem orkiestry podczas występu duetu był Tarmo Leinatamm, a na scenie towarzyszyli parze także klawiszowiec Glen Pilvre, perkusista Roland Puusepp, gitarzysta Taavo Remmel i chórzystka Anne Värvimann.
Lista utworów.
CD single.

</doc>
<doc id="3185733" url="https://pl.wikipedia.org/wiki?curid=3185733" title="Biesłan Adżyndżał">
Biesłan Adżyndżał

Biesłan Aleksiejewicz Adżyndżał, ros. Беслан Алексеевич Аджинджал (ur. 22 czerwca 1974 w Gagra) – rosyjski piłkarz pochodzenia abchaskiego grający na pozycji pomocnika. Jest bratem bliźniakiem Rusłana Adżyndżała. Ma abchaskie obywatelstwo, dzięki czemu może grać w reprezentacji tego kraju.
Kariera piłkarska.
Kariera klubowa.
W 1991 roku rozpoczął karierę piłkarską w miejscowym klubie Dinamo Gagra, skąd wkrótce przeniósł się do Dinama Suchumi. W 1992 został piłkarzem Drużby Majkop. W 1994 roku został zaproszony do Bałtiki Kaliningrad, w której występował przez 6 lat. W 2000 przeszedł do Torpedo-ZIL Moskwa. Od 2001 bronił barw klubów Torpedo Moskwa, Sokoł Saratów, Łucz-Eniergija Władywostok, Tom Tomsk, Kubań Krasnodar i Szynnik Jarosławl. W 2012 zakończył karierę piłkarską w klubie Łucz-Eniergija Władywostok.

</doc>
<doc id="3185736" url="https://pl.wikipedia.org/wiki?curid=3185736" title="Keelatud maa">
Keelatud maa

Keelatud maa – utwór estońskiej wokalistki Maarji-Liis Ilus, napisany przez Harmo Kallaste'a i Kaari Sillamaę, nagrany i wydany w 1997 roku na płycie "First in Line".
W 1997 roku utwór reprezentował Estonię podczas finału 42. Konkursu Piosenki Eurowizji. Podczas koncertu finałowego, który odbył się 3 maja w Point Theatre w Dublinie, utwór został zaprezentowany jako trzynasty w kolejności i ostatecznie zdobył 82 punkty, plasując się na 8. miejscu finałowej klasyfikacji. Dyrygentem orkiestry podczas występu wokalistki był Tarmo Leinatamm. 
Oprócz estońskojęzycznej wersji singla, wokalistka nagrała także utwór w języku angielskim („Hold Onto Love”).

</doc>
<doc id="3185741" url="https://pl.wikipedia.org/wiki?curid=3185741" title="Georgi Antadze">
Georgi Antadze



</doc>
<doc id="3185742" url="https://pl.wikipedia.org/wiki?curid=3185742" title="Braathens">
Braathens

Braathens – nieistniejąca norweska linia lotnicza. Założona w 1946 roku jako Braathens S.A.F.E. ("Braathens South American &amp; Far East Air Transport A/S") z bazą w Oslo-Fornebu, przejęta przez linie Norwegian w roku 1993. W roku 1998 zmieniła nazwę na Braathens ("Braathens ASA") i główną bazę na Oslo-Gardermoen. 31 marca 2004 roku firma zakończyła działalność.

</doc>
<doc id="3185743" url="https://pl.wikipedia.org/wiki?curid=3185743" title="Kolchida Poti">
Kolchida Poti



</doc>
<doc id="3185744" url="https://pl.wikipedia.org/wiki?curid=3185744" title="Pływanie na Letnich Igrzyskach Olimpijskich 1928 – 200 m stylem klasycznym kobiet">
Pływanie na Letnich Igrzyskach Olimpijskich 1928 – 200 m stylem klasycznym kobiet

Wyścig na 200 metrów stylem klasycznym kobiet był jedną z konkurencji pływackich rozgrywanych podczas IX Letnich Igrzysk Olimpijskich w Amsterdamie. Wystartowało 21 zawodniczek z dwunastu reprezentacji.
Mietje Baron podczas Igrzysk w Paryżu w 1924 roku uzyskała najlepszy czas eliminacji, lecz została zdyskwalifikowana. Na amsterdamskie igrzyska miała przyjechać jako rekordzistka świata z szansą na zdobycie złotego medalu. Jednakże Niemka Charlotte Mühe zaledwie trzy tygodnie przed zawodami popłynęła szybciej ustanawiając nowy rekord. Jej koleżanka z drużyny Hildegard Schrader również była w bardzo dobrej formie. Schrader w eliminacjach ustanowiła nowy rekord olimpijski, w półfinale wyrównała rekord świata. W wyścigu finałowym z łatwością sięgnęła po złoto wyprzedzając Baron i Mühe. Co więcej rezultat z finału był jej najgorszym z rezultatów na igrzyskach, gdyż jedno z ramiączek jej kostiumu pękło. "Byłabym szybsza, gdym nie była tak zawstydzona" - mówiła po zawodach. Ogółem standard zawodów w porównaniu z Paryżem znacznie się podniósł. Srebrna medalistka z poprzednich igrzysk, Amerykana Agnes Geraghty popłynęła aż o szesnaście sekund szybciej i nie zakwalifikowała się do finału.
Wyniki.
Eliminacje.
Trzy najszybsze zawodniczki z każdego wyścigu awansowały do półfinału.
Wyścig 1
Wyścig 2
Wyścig 3
Wyścig 4
Półfinały.
Trzy najszybsze zawodniczki z każdego półfinału awansowały do \finału.
Półfinał 1
Półfinał 2

</doc>
<doc id="3185748" url="https://pl.wikipedia.org/wiki?curid=3185748" title="Alex Henrique da Silva">
Alex Henrique da Silva

Alex, właśc. Alex Henrique da Silva (ur. 6 stycznia 1982 w Ribeirão Preto) – piłkarz ormiański pochodzenia brazylijskiego grający na pozycji środkowego obrońcy. Od 2006 jest zawodnikiem klubu Mika Erywań.
Kariera klubowa.
Swoją karierę piłkarską Alex rozpoczął w klubie Botafogo Ribeirão Preto. W 2001 roku awansował do kadry pierwszego zespołu. W sezonie 2001 zadebiutował w jego barwach w brazylijskiej Série A. W 2002 roku grał w barwach Botafogo w Série B, a w 2003 roku - w Série C. Z kolei w latach 2004-2005 występował na poziomie Campeonato Paulista. W 2006 roku przez pół sezonu był zawodnikiem klubu São Carlos FC.
Latem 2006 Alex przeszedł do ormiańskiego klubu Mika Asztarak. W 2006 roku osiągnął z Miką swój pierwszy sukces, gdy zdobył Puchar Armenii. W 2008 roku został wypożyczony do rosyjskiej Wołgi Uljanowsk. W 2009 roku wywalczył z Miką wicemistrzostwo Armenii. W 2011 roku zdobył swój drugi puchar kraju, a w sezonie 2012/2013 wywalczył swoje drugie wicemistrzostwo kraju.
Kariera reprezentacyjna.
W 2012 roku Alex otrzymał ormiański paszport. W reprezentacji Armenii zadebiutował 27 maja 2014 w wygranym 4:3 towarzyskim meczu ze Zjednoczonymi Emiratami Arabskimi, rozegranym w Carouge. W 88. minucie tego meczu zmienił Rumiana Howsepiana.

</doc>
<doc id="3185763" url="https://pl.wikipedia.org/wiki?curid=3185763" title="Imre Zachár">
Imre Zachár

Imre Emil János Zachár (ur. 11 maja 1890 w Budapeszcie, zm. 7 kwietnia 1954 tamże) – węgierski pływak i piłkarz wodny z początków XX wieku, medalista igrzysk olimpijskich.
Kariera sportowa.
Jako siedemnastolatek wystartował na IV Letnich Igrzyskach Olimpijskich w 1908 w Londynie. Wziął udział w dwóch konkurencjach. W wyścigu na 400 metrów stylem dowolnym dotarł do fazy półfinałowej, zaś w sztafecie 4 × 200 metrów stylem dowolnym, gdzie płynął na drugiej zmianie, zdobył srebrny medal.
Cztery lata później podczas V Letnich Igrzysk Olimpijskich w Sztokholmie Zachár wziął udział w jednej konkurencji pływackiej. W rywalizacji sztafet 4 × 200 metrów stylem dowolnym, gdzie płynął na drugiej zmianie, ekipa węgierska zakwalifikowała się do finału lecz nie pojawiła się na jego starcie. Wziął także udział w turnieju piłki wodnej, gdzie zajął z drużyną piąte miejsce.
Zachár reprezentował barwy budapeszteńskich klubów MAFC i MTK.

</doc>
<doc id="3185766" url="https://pl.wikipedia.org/wiki?curid=3185766" title="David Grigoryan">
David Grigoryan



</doc>
<doc id="3185767" url="https://pl.wikipedia.org/wiki?curid=3185767" title="Rosarium w Wojewódzkim Parku Kultury i Wypoczynku">
Rosarium w Wojewódzkim Parku Kultury i Wypoczynku



</doc>
<doc id="3185768" url="https://pl.wikipedia.org/wiki?curid=3185768" title="Wojewódzki Park Kultury i Wypoczynku">
Wojewódzki Park Kultury i Wypoczynku



</doc>
<doc id="3185774" url="https://pl.wikipedia.org/wiki?curid=3185774" title="Koit Toome">
Koit Toome

Koit Toome (ur. 3 stycznia 1979 w Kehrze) – estoński piosenkarz i aktor musicalowy, dwukrotny reprezentant Estonii podczas Konkursu Piosenki Eurowizji w 1998 (solowo) i 2017 roku (w duecie z Laurą).
Życiorys.
Kariera.
Jako trzyletnie dziecko Koit Toome zaczął naukę gry na fortepianie.
W 1994 roku, razem z Sirli Hiius, założył zespół Code One, którego producentem został Mikk Targo. Duet wydał dwa albumy studyjne ("Code One" i "2") i jeden kompilacyjny ("Best of Code One"), który miał swoją reedycję w 2005 roku. W 1998 roku para postanowiła zakończyć współpracę i rozpocząć kariery solowe. W tym samym roku Toome został wybrany na reprezentanta Estonii podczas 43. Konkursu Piosenki Eurowizji z utworem „Mere lapsed”, z którym zajął ostatecznie 12. miejsce z 36 punktami na koncie. Po udziale w konkursie zaczął pracę nad materiałem na swoją debiutancką płytę pt. "Koit Toome", która ukazała się w 1999 roku. Rok później Toome zadebiutował na deskach teatru, wcielając się w postać Alfreda w musicalu "Taniec wampirów" ("Vampiiride tants"). Od tamtego czasu zagrał także Mariusa w musicalu "Nędznicy", Chrisa w "Miss Saigon" i Tony’ego w "West Side Story", wystąpił także w "Chess", "Rent", "Hair", "Jesus Christ Superstar" i "Pocałunek kobiety pająka".
W 2007 roku Toome wydał swój drugi album studyjny pt. "Allikas" oraz wystąpił w drugiej edycji estońskiej wersji formatu "Strictly Come Dancing" ("Tantsud tähtedega"), który ostatecznie wygrał w parze z Kertu Tänav. Dwa lata później premierę miała kolejna płyta wokalisty pt. "Sügav kummardus őpetajale", a kilka miesięcy później – "Kaugele siit".
W 2006 i 2011 roku Toome użyczył głosu postaci Zygzaka McQueen w estońskiej wersji językowej filmu "Auta" i "Auta 2". W maju 2014 roku nagrał swoją wersję utworu „Rise Like a Phoenix” Conchity Wurst, która wygrała 59. Konkurs Piosenki Eurowizji. Jesienią tego samego roku zagra rolę Raoula w musicalu "Upiór w operze", wystawianym w teatrze Vanemuine.
W lutym 2017 roku z utworem „Verona”, nagranym w duecie z Laurą Põldvere, wygrał finał krajowych eliminacji eurowizyjnych "Eesti Laul 2017", dzięki czemu zdobył możliwość reprezentowania Estonii w 62. Konkursie Piosenki Eurowizji organizowanym w Kijowie. 11 maja duet wystąpił w pierwszym półfinale konkursu i zajął czternaste miejsce, przez co nie awansował do finału.
Życie prywatne.
Wokalista związany był w przeszłości z wokalistką Maarją-Liis Ilus. W 2009 roku wraz ze swoją partnerką, Kaią Triisą, doczekał się pierwszej córki, Rebekki.

</doc>
<doc id="3185776" url="https://pl.wikipedia.org/wiki?curid=3185776" title="Żemczużyna-2 Soczi">
Żemczużyna-2 Soczi

Żemczużyna-2 Soczi (ros. Футбольный клуб «Жемчужина-2» Сочи, "Futbolnyj Kłub "Żemczużyna-2" Soczi") – rosyjski klub piłkarski z siedzibą w mieście Soczi.
Historia.
Chronologia nazw:
Klub Torpiedo Adler został założony w 1992 i debiutował w Drugiej Lidze, grupie 1. W 1993 zrezygnował z dalszych występów.
W 1995 jako drużyna rezerw Żemczużyny Soczi o nazwie Żemczużyna-d Soczi startowała w Trzeciej Lidze, grupie 1, jednak ponownie nie dokończyła rozgrywek. W 1996 i 1997 startowała w Trzeciej Lidze, grupie 2. W 1998 i 1999 zespół Żemczużyna-2 Soczi występował w reorganizowanej Drugiej Lidze, grupie Południowej, a potem przez 9 lat nie istniał.
Dopiero w 2009 klub został odrodzony i został zgłoszony rozgrywek amatorskich Kraju Krasnodarskiego. W 2010 zmienił nazwę na Żemczużyna-Soczi-D.

</doc>
<doc id="3185781" url="https://pl.wikipedia.org/wiki?curid=3185781" title="Mere lapsed">
Mere lapsed

Mere lapsed – utwór estońskiego wokalisty Koita Toome'a, napisany przez Peetera Pruuliego, Marię i Tomiego Rahulę, nagrany i wydany w 1998 roku.
W 1998 roku utwór reprezentował Estonię podczas finału 43. Konkursu Piosenki Eurowizji. Podczas koncertu finałowego, który odbył się 9 maja w National Indoor Arena w Birmingham, utwór został zaprezentowany jako dwudziesty trzeci w kolejności i ostatecznie zdobył 36 punktów, plasując się na 12. miejscu finałowej klasyfikacji. Dyrygentem orkiestry podczas występu wokalisty był Heiki Vahar. Na scenie towarzyszyli artyście gitarzyści: Mikko Maltis i Ain Varts oraz perkusista Jüri Mazurtšak.
Oprócz estońskojęzycznej wersji singla, wokalista nagrał także utwór w języku angielskim („Children of the Sea”).

</doc>
<doc id="3185782" url="https://pl.wikipedia.org/wiki?curid=3185782" title="Brixton Academy">
Brixton Academy

Brixton Academy (oficjalna nazwa O2 Brixton Academy) – jeden z najpopularniejszych klubów koncertowych, nocnych a także teatrów, znajdujący się południowej dzielnicy Londynu Brixton. Maksymalna pojemność wynosi 4,921 (z czego 3,760 miejsca stojące na dole, 1083 siedzące, i 78 stojące w kręgu)
Historia.
Budynek powstał w 1929 roku i pełnił rolę kina oraz teatru na terenie prywatnego ogrodu przy Stockwell Road. Zaprojektowany został przez architekta Thomasa Somerforda i E A Stone. Koszt budowy wyniósł 250,000 funtów jako Teatr Astoria. Uroczyste otwarcie miało miejsce podczas pokazu filmu "Śpiewający błazen" z Alem Jolsonem w roli głównej. Do dnia dzisiejszego zachowało się wiele oryginalnych elementów, jak na przykład proscenium i wnętrza w stylu art déco. 
29 lipca 1972 roku kino zostało oficjalnie zamknięte. Astoria została przekształcona w Sundown Centre we wrześniu 1972. Przedsięwzięcie okazało się mało popularne, i po czterech miesiącach zostało zamknięte. W maju 1974 uzyskano pozwolenie na zburzenie zabytkowego budynku i wybudowanie salonu samochodowego i stacji benzynowej. Ostatecznie program zburzenia został anulowany.
W 1981 roku Astoria została przebudowana przez Seana Treacy'ego. Obiekt został ponownie otwarty pod nazwą Fair Deal, a pierwszym koncertem był występ grupy UB40. Grupa The Clash zagrała koncert w 1982 roku podczas trasy Casbah Club tour. Obiekt został zamknięty rok później z powodu zadłużenia. W 1983 został kupiony przez Simona Parkesa i ponownie otwarty już jako Brixton Academy. W latach 80. klub zyskał popularność dzięki licznym produkcjom. Zaczęły odbywać się tu koncerty licznych wykonawców rockowych oraz popowych takich jak Eric Clapton, Dire Straits i The Police. Były tu kręcone także zapisy koncertów takich wykonawców jak Wham! oraz Culture Club. 12 grudnia 1986 popularny zespół The Smiths zagrał tu swój ostatni koncert przed zakończeniem działalności muzycznej. 
W roku 1995 Parkes sprzedał Brixton Academy. Nowy właściciel (McKenzie Group) rozpoczął reinwestycję na kwotę 500,000 funtów. Przeprowadzono gruntowny remont budynku, przywracając między innymi styl art déco do dawnej świetności, a także zwiększając pojemność do 5,000 miejsc. Obecnym właścicielem Brixton Academy jest Academy Music Group po rebrandingu w sierpniu 2004 roku. Obiekt pełni funkcję klubu nocnego oraz sali koncertowej. 
W marcu 2002 roku grupa Iron Maiden wyprzedała salę na trzy wieczory z rzędu, bijąc rekord sprzedaży merchandisu oraz biletów. Zespół wystąpił w Brixton sześć razy w karierze. 
Obecnie Brixton Academy należy do najpopularniejszych klubów w Londynie. Często prócz koncertów i występów, odbywają się tu różne wydarzenia kulturalne. Od 1994 przez 12 lat odbywała się tu gala NME Awards. Ponadto obiekt został uhonorowany w roku 2009 statuetką Music Week Award for Venue of the Year.

</doc>
<doc id="3185785" url="https://pl.wikipedia.org/wiki?curid=3185785" title="FK Soczi-04">
FK Soczi-04

FK Soczi-04 (ros. Футбольный клуб «Сочи-04», "Futbolnyj Kłub "FK Soczi-04"") – rosyjski klub piłkarski z siedzibą w mieście Soczi.
Historia.
Chronologia nazw:
Klub piłkarski Soczi-04 został założony w 2004 i startował w rozgrywkach amatorskich Kraju Krasnodarskiego. W 2005 debiutował w Drugiej dywizji, grupie Południowej, w której występował przez 4 lata.
W 2009 klub w związku z ciężką sytuacją finansową klubu został rozwiązany.

</doc>
<doc id="3185790" url="https://pl.wikipedia.org/wiki?curid=3185790" title="Roman Chagba">
Roman Chagba

Roman Oczanowicz Chagba, ros. Роман Очанович Хагба (ur. 23 lipca 1964 w Gudauta, Gruzińska SRR, ZSRR) – rosyjski piłkarz pochodzenia abchaskiego grający na pozycji napastnika.
Kariera piłkarska.
Kariera klubowa.
W 1983 roku rozpoczął karierę piłkarską w miejscowym klubie Dinamo Suchumi, skąd w 1985 przeniósł się do Torpeda Kutaisi. W 1987 występował w barwach trzech gruzińskich klubów Guria Lanczchuti, Dinamo Suchumi i Dinamo Tbilisi. W 1988 roku został zaproszony do Metalista Charków, w którym zdobył Puchar ZSRR, ale latem powrócił do Dinama Suchumi. W 1992 został piłkarzem Żemczużyny Soczi. W latach 1994-1995 bronił barw malezyjskiego klubu Malacca FA. W 1996 najpierw grał w amatorskim zespole Tiekstilszczik Barysz, a w następnym sezonie przeszedł do klubu Dinamo-Żemczużyna-2 Soczi. W 1998 zakończył karierę piłkarską w drugoligowym klubie Łokomotiw-Tajm Mineralne Wody.

</doc>
<doc id="3185796" url="https://pl.wikipedia.org/wiki?curid=3185796" title="Superliga rosyjska w piłce siatkowej mężczyzn (2012/2013)">
Superliga rosyjska w piłce siatkowej mężczyzn (2012/2013)

Rosyjska Superliga Siatkarzy 2012/2013 − 22. sezon mistrzostw Rosji organizowany przez Wszechrosyjską Federację Piłki Siatkowej (ros. Всероссийская Федерация Волейбола, "Wsierossijskaja Fiedieracyja Woliejboła"). Zainaugurowany został 29 września 2012.
W sezonie 2011/2012 liga uzyskała status otwartej, co oznacza, że mogą brać w niej udział także kluby z państw ościennych. W sezonie 2012/2013 wystąpiły w niej białoruski i ukraiński .
System rozgrywek.
16 drużyn zostało podzielonych na dwie grupy: Czerwoną i Niebieską (każda po 8 zespołów). W fazie zasadniczej sezonu rozegrały one wewnątrz grup po dwa spotkania systemem kołowym oraz po jednym spotkaniu z zespołami z drugiej grupy. Uzyskane wyniki pozwoliły sklasyfikować drużyny oddzielnie według przynależności grupowej.
Dwie najlepsze drużyny z każdej grupy uzyskały automatycznie awans do ćwierćfinałów. Po cztery kolejne z każdej grupy przystąpiły do fazy play-off od 1/8 finału. Dwie ostatnie drużyny z obu grup oraz przegrani z 1/8 finału fazy play-off zagrały w fazie play-out o pozostanie w lidze. Z fazy play-out zostały zwolnione zagraniczne kluby.
Faza zasadnicza.
Terminarz i wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Faza play-out.
Terminarz i wyniki spotkań.
 
 
 
 
 
 
 
 
 
 
 
 
 
 
Klasyfikacja końcowa.
Klub zrezygnował z udziałów w europejskich pucharach. otrzymał dziką kartę na grę w Lidze Mistrzów.

</doc>
<doc id="3185797" url="https://pl.wikipedia.org/wiki?curid=3185797" title="Monterey Jack">
Monterey Jack

Monterey Jack lub Jack cheese – półtwardy ser przygotowywany z mleka krowiego produkowany w Monterey w stanie Kalifornia w USA. Ma bardzo niską zawartość tyraminy, związku organicznego, któremu przypisuje się wywoływanie migreny.
Wygląd.
Ser Monterey Jack ma blado żółty kolor, ale istnieje odmiana marmurkowa pomarańczowo-biała, która powstaje ze zmieszania go z serem Colby i nosząca nazwę Colby-Jack. Okres dojrzewania wynosi ok. miesiąca, ale powstała na początku XX wieku odmiana twarda leżakuje sześć miesięcy. 
Historia.
Początkowo był produkowany przez przybyłych w XIX wieku z Meksyku Franciszkanów, ale w II połowie tego stulecia kupiec i inwestor finansowy David Jack rozpoczął jego masową produkcję. Wersja handlowa ma postać łagodnego sera, początkowo nazywanego "Jack cheese", a w późniejszym czasie"Monterey Jack". Nazwa powstała z połączenia nazwy miejsca produkcji i imienia kupca, mylnie jest przypisywana meksykańskiemu miastu Monterey.
Warianty.
W 1915 powstała odmiana "Dry Jack", jest to ser twardy, który posiada cechy bardzo podobne do parmezanu. O jej istnieniu zadecydował przypadek, hurtownik z San Francisco otrzymał świeży ser Monterey Jack, który miał zostać wysłany do Europy. Po wybuchu I wojny światowej regularny transport został zaburzony i ser przeleżał w magazynie pół roku, w tym czasie stwardniał. Po rozkrojeniu cylindrycznych brył okazało się, że zmienił swoje właściwości i mógł zastąpić sery typu parmezan.
Istnieje również wersja "Pepper Jack", która jest serem Monterey Jack połączonym z papryczkami chilli. Jest stosowana do przygotowywania quesadilla, ale można ją traktować jako dodatek do pieczywa lub samodzielną przekąskę. 
Inne rodzaje to ser Monterey Jack z pesto lub z czosnkiem, ale ich produkcja jest na tyle niewielka, że są sprzedawane na rynku lokalnym.

</doc>
<doc id="3185803" url="https://pl.wikipedia.org/wiki?curid=3185803" title="Zully Goldfarb">
Zully Goldfarb

Zulema „Zully” Goldfarb (ur. 27 kwietnia 1948 w Buenos Aires) – argentyńska artystka estradowa, piosenkarka tanga i pieśni jidysz, konserwatorka dzieł sztuki.
Życiorys.
Urodziła się w Buenos Aires, w rodzinie żydowskiej. W dzieciństwie uczyła się gry na fortepianie, w późniejszych latach studiowała sztukę rysunku, malarstwa oraz batiku na jedwabiu. Naukę śpiewu rozpoczęła w 1995.
Zadebiutowała w 1999 albumem "„Mano a mano con el Tango”", rok później wydała płytę "„Aromatango”". W latach 2004–2005 odbyła trasę koncertową "„Tango y Luz”" w Ameryce Południowej. W tym samym okresie wydała płytę "„Zully canta en Idish”", na której znalazły się tradycyjne pieśni aszkenazyjskie, w aranżacjach nawiązujących do tanga. Materiał z tego albumu posłużył na potrzeby rewii "„Raíces”", w której Goldfarb zagrała główną rolę.
Była gwiazdą dwóch festiwali muzycznych poświęconych kulturze żydowskiej, "Ashkenazi Festival" w Kanadzie (2008) i "Klezmer Festival Fürth" w Niemczech (2010).
Jako konserwatorka dzieł sztuki, brała udział w odrestaurowywaniu dwóch kaplic w Katedrze w Buenos Aires.

</doc>
<doc id="3185804" url="https://pl.wikipedia.org/wiki?curid=3185804" title="Switched at Birth (sezon 1)">
Switched at Birth (sezon 1)

Ten artykuł przedstawia streszczenia i inne informacje o odcinkach amerykańskiego serialu telewizyjnego pierwszego sezonu "Switched at Birth" emitowanego przez stację ABC Family od 6 czerwca 2011 roku do 22 października 2012 roku. W Polsce serial ten nie był emitowany. Sezon pierwszy "Switched at Birth" składa się z 30 odcinków.
Spis odcinków.
&lt;onlyinclude&gt;
&lt;/onlyinclude&gt;

</doc>
<doc id="3185805" url="https://pl.wikipedia.org/wiki?curid=3185805" title="Galbulidae">
Galbulidae



</doc>
<doc id="3185806" url="https://pl.wikipedia.org/wiki?curid=3185806" title="Dawid Grigorian">
Dawid Grigorian



</doc>
<doc id="3185808" url="https://pl.wikipedia.org/wiki?curid=3185808" title="Groznyj (piłka siatkowa)">
Groznyj (piłka siatkowa)

Groznyj (ros. "ВК «Грозный»") — rosyjski męski klub siatkarski pochodzący z miasta Grozny.
Początkowo drużyna swoje mecze rozgrywała w hali "Start" w Kisłowodzku (około 300 km od Groznego). W 2013, ze względu na wymogi stawiane klubom grającym w Superlidze, przeniosła się na przedmieścia Moskwy i swoje mecze domowe rozgrywała w hali "Nadzieja" we wsi Bolszewik. 24 października 2015 r. odbył się pierwszy w historii klubu mecz w Groznym w kompleksie sportowym "Olimpijskij". 24 września 2017 r. klub rozegrał pierwszy mecz w nowo wybudowanym "Pałacu Siatkówki" (ros. "Дворец волейбола"), który stał się nową halą domową drużyny.
Obecnie zespół występuje w rozgrywkach Wysszej ligi "A".
Bilans sezon po sezonie.
Poziom rozgrywek:

</doc>
<doc id="3185810" url="https://pl.wikipedia.org/wiki?curid=3185810" title="Mary MacLaren">
Mary MacLaren

Mary MacLaren (ur. 19 stycznia 1896, zm. 9 listopada 1985) – amerykańska aktorka epoki filmu niemego.
Urodziła się jako Mary MacDonald w Pittsburghu. Jako aktorka debiutowała na deskach teatrów w Nowym Jorku. W 1916 roku zadebiutowała jako aktorka filmowa w filmie "Shoes". W latach 1916-1949 wystąpiła łącznie w 136 filmach. Prywatnie interesowała się sportem - uprawiała surfing i grała w tenisa. Była siostrą aktorki Katherine MacDonald. 
Zmarła w Hollywood w wieku 89 lat.

</doc>
<doc id="3185812" url="https://pl.wikipedia.org/wiki?curid=3185812" title="Kraje ABC">
Kraje ABC

Kraje ABC – termin używany niegdyś w celu opisania trzech najbogatszych państw Ameryki Południowej: Argentyny, Brazylii i Chile. Stosowany głównie w pierwszej połowie XX wieku, gdy państwa te współpracowały gospodarczo.
Konferencja Krajów ABC – 1914.
Podczas tej konferencji po raz pierwszy użyto sformułowania „Kraje ABC”. W Niagara Falls, w Kanadzie, spotkali się przedstawiciele USA, Brazylii, Argentyny oraz Chile i rozmawiali o rozwiązaniu sporu między Meksykiem a Stanami Zjednoczonymi.
Pakt krajów ABC – 1915.
15 maja 1915 przedstawiciele Brazylii, Argentyny oraz Chile spotkali się ponownie, aby podpisać traktat, mający na celu rozwijanie współpracy gospodarczej oraz nieagresji. Został opracowany, by zmniejszyć wpływy Stanów Zjednoczonych w Ameryce Południowej. Jego oficjalna nazwa to „Consultation, Non-Aggression and Arbitration Pact”.
Już w latach 1915–1930, gdy pakt nie był jeszcze podpisany przez Brazylię, Kraje ABC dotrzymywały jego postanowień.

</doc>
<doc id="3185813" url="https://pl.wikipedia.org/wiki?curid=3185813" title="Gdzie jest Dory?">
Gdzie jest Dory?

Gdzie jest Dory? (ang. "Finding Dory") – amerykański film animowany z 2016 roku produkcji Pixar Animation Studios oraz Walt Disney Pictures w reżyserii Andrew Stantona.
Film w Polsce trafia do kin 17 czerwca 2016 roku z dystrybucją The Walt Disney Company Polska.
Fabuła.
Odkąd Dory była maleńką rybką, cierpiała na utratę pamięci krótkotrwałej. Pewnego dnia, silny prąd wody oddzielił ją od rodziców. Napotkane ryby nie mogły jej pomóc ze względu na jej amnezję. W czasie tej wędrówki przypadkiem spotkała Marlina i pomogła odnaleźć jego syna, Nemo i zamieszkała z nimi.
Jakiś czas później, Dory postanawia zostać asystentką nauczyciela młodych ryb. Cała gromadka rusza, aby zobaczyć wędrówkę płaszczek. Nagle Dory przypomina sobie, że ma swoich rodziców! Razem z Marlinem i Nemo, rozpoczyna wędrówkę do Instytutu Życia Morskiego w Kalifornii. Tam, dzięki pomocy m.in. rekina wielorybiego, o imieniu Nadzieja, i ośmiornicy Hanka, próbuje odnaleźć swoją dawno utraconą rodzinę.
Odbiór.
Box office.
Budżet filmu jest szacowany na 175-200 milionów dolarów. W Stanach Zjednoczonych i Kanadzie film zarobił ponad 486 mln USD. W innych krajach przychody wyniosły ponad 542 mln, a łącznie ponad miliard dolarów.
Krytyka w mediach.
Film spotkał się z dobrą reakcją krytyków. W serwisie Rotten Tomatoes 94% z 329 recenzji jest pozytywne, a średnia ocen wyniosła 7,65/10. Na portalu Metacritic średnia ocen z 48 recenzji wyniosła 77 punktów na 100.

</doc>
<doc id="3185825" url="https://pl.wikipedia.org/wiki?curid=3185825" title="Daur Awchlediani">
Daur Awchlediani

Daur Awchlediani, ros. Даур Ахвледиани (ur. 10 października w Gagrze, Gruzińska SRR, ZSRR, zm. we wrześniu 1993 w Suchumi) – abchaski piłkarz grający na pozycji obrońcy, a wcześniej pomocnika, Bohater Abchazji.
Kariera piłkarska.
Kariera klubowa.
Wychowanek klubu Dinamo Gagra. W 1983 roku rozpoczął karierę piłkarską w Torpedo Kutaisi, skąd latem 1984 przeniósł się do Dinama Suchumi. Od 1990 kapitan suchumskiej drużyny. Po rozpoczęciu wojny w Abchazji w 1992 roku został piłkarzem Urałanu Elista.
Wraz z wybuchem wojny w Abchazji, będąc czołowym graczem Urałanu, Daur okresowo odwiedzał swoją ojczyznę i uczestniczył w operacjach wojskowych gwardii abchaskiej.
We wrześniu 1993, kiedy abchaskie wojsko odrzuciło gruzińskich wojskowych za granicy miasta, zginął na ulicach Suchumi, dołączając do liczby tysięcy ofiar tamtejszej wojny. Po jego śmierci został mianowany na Bohatera Abchazji, a jego imieniem został nazwany miejski stadion w Gagrze.

</doc>
<doc id="3185831" url="https://pl.wikipedia.org/wiki?curid=3185831" title="Strażnica WOP Hallerowo">
Strażnica WOP Hallerowo



</doc>
<doc id="3185837" url="https://pl.wikipedia.org/wiki?curid=3185837" title="Trabrennbahn Krieau">
Trabrennbahn Krieau

Trabrennbahn Krieau – tor wyścigów konnych znajdujący się w Leopoldstadt, drugiej dzielnicy Wiednia. Został otwarty 29 września 1878 roku.
Historia.
To usytuowany jest w Krieau, będącym częścią Wiener Prater, znajdującym się w Leopoldstadt, drugiej dzielnicy Wiednia. Tor ma długość 1000 metrów. Stare trybuny i wieża dla urzędników zostały zakończone w roku 1913.
Jest to drugi najstarszy tor wyścigów konnych w Europie, po Central Moscow Hippodrome, który został zbudowany w 1834 roku. Odbywają się tu od 1886 roku doroczne wyścigi Österreichisches Traber-Derby oraz Graf Kalman Hunyady Memorial, organizowane od 1901 roku. Ponadto Krieau Race Track służy jako miejsce koncertów. Występowali tu tacy artyści jak Robbie Williams czy Bon Jovi,a także w ramach Krieau Rocks 2013 zespoły The Baseballs, Green Day czy All Time Low.
W lipcu 2014 tor będzie gościł koncert w ramach festiwalu muzyki rockowej Krieau Rocks 2014, na którym wystąpią zespoły Metallica, Alice in Chains, Children of Bodom oraz Kvelertak.

</doc>
<doc id="3185843" url="https://pl.wikipedia.org/wiki?curid=3185843" title="Komisja Likwidacyjna Rządu RP">
Komisja Likwidacyjna Rządu RP

Komisja Likwidacyjna Rządu Rzeczypospolitej powołana dekretem prezydenta Ryszarda Kaczorowskiego z dnia 20 grudnia 1990 związku z wypełnieniem misji władz Rzeczypospolitej Polskiej na uchodźstwie. Równolegle powołana została Komisja Likwidacyjna Skarbu Narodowego.
Epilog.
22 grudnia 1990 prezydent Kaczorowski przekazał insygnia władzy prezydenckiej wybranemu w wyborach powszechnych Lechowi Wałęsie. Tego samego dnia zakończył działalność rząd Edwarda Szczepanika. 8 grudnia 1991 działalność zakończyły zaś Rada Narodowa i Najwyższa Izba Kontroli. Komisja zakończyła ostatecznie działalność wszelkich organów emigracyjnych do 31 grudnia 1991.

</doc>
<doc id="3185846" url="https://pl.wikipedia.org/wiki?curid=3185846" title="Zekkai Chūshin">
Zekkai Chūshin

Zekkai Chūshin (ur. 9 grudnia 1336, zm. 3 maja 1405; jap. 絶海中津) – japoński mistrz zen szkoły rinzai, uczeń Musō Sosekiego, poeta, kaligraf i czołowa postać ruchu "gozan".
Życiorys.
Pochodził z rejonu w prefekturze Kōchi na wyspie Sikoku. Jeszcze jako chłopiec udał się do Kioto, gdzie dokonał ceremonii tonsurowej (postrzyżyn) w klasztorze Tenryū w wieku 14 lat. Asystował przy opiece na chorym mistrzem Musō Sosekim przez cały rok aż do jego śmierci. Jako nowicjusz pilnie przykładał się do praktyki "zazen" i osiągnął pewne doświadczenie oświecenia. Po trzech latach, w 1353 roku, został wysłany do Kennin-ji, którego opatem był wówczas Ryūzan Tokken (1284-1368?). Jego codzienną praktyką kierował uczeń mistrza Musō - Gidō Shūshin (1325-1388). Od obu swoich nauczycieli otrzymał podstawy stylu "geju" szkoły Gulina Qingmao (1262-1316). W 1364 Ryūzan został opatem najbardziej prestiżowego klasztoru zen - Nanzen-ji, ale przez dziesięć lat, które Zekkai spędził w Kennin-ji, poznał najwybitniejsze osobowości zenu tych czasów.
Marzeniem Zekkeia była podróż do Chin, co zrealizował w latach 1368-1378. W jakiś czas po przybyciu do tego kraju znalazł przyjaźnie nastawionego nauczyciela, którym został Jitan Zongle, uczeń znanego mnicha-poety Xiaoyina Daxina. Literacki styl praktyki był dla Zekkeia czymś zupełnie nowym. Głównie inspirowany przez Xiaoyina ruch literacki przenosił tradycje okresu Song do okresu Yuan. Był wyzwolony z chanistycznych i buddyjskich sposobów ekspresji i był "de facto" nowym zupełnie zsekularyzowanym stylem. Zekkai był zainteresowany tym nowym sposobem wyrazu i starał się o praktyczne jego zastosowanie. W ciągu dziesięcioletniego pobytu w Chinach odwiedził wiele klasztorów, w których uczniowie Xiaoyina doskonalili formę literacką ich mistrza.
Po powrocie do Japonii spotkał się w Kioto ze swoim przyjacielem Gidō Shūshinem. Przy jego pomocy został wyznaczony na opata klasztoru Erin w Kai w prefekturze Yamanashi. Przebywał tam przez trzy lata, ale w końcu musiał ustąpić przed ponagleniami ze strony sioguna Yoshimitsu i powrócił do Kioto. Siogun zaoferował mu liczne wysokie urzędy, jednak z powodu nieporozumień, Zekkai został wygnany z Kioto w 1384 roku. W dwa lata później siogun zreflektował się i zezwolił na powrót do Kioto. W latach 1386-1391 Zekkai był opatem Tōji-ji. W 1388 roku zmarł Gidō i Zekkai stał się ostatnim żyjącym uczniem Musō i uznanym liderem ruchu "gozan".
W roku 1392 Zekkai został opatem Shōkoku-ji, do którego należał mały klasztor Rokuon-in, będący tradycyjnie już siedzibą urzędu "sōroku". Po śmierci mnicha Shun’oku Myōha (także ucznia Musō), szefa tego urzędu, stanowisko to objął Zekkai. Dwukrotnie rezygnował ze stanowiska opata, ale Yoshimitsu natychmiast kazał mu powrócić na nie. Gdy w 1394 klasztor ten uległ pożarowi, Zekkai po raz trzeci został jego opatem i przyczynił się do jego odbudowy. Zasadniczo cieszył się opieką sioguna, który także umieścił Shōkoku-ji na czele listy "pięciu klasztorów", nad Tenryū-ji.
Mistrz zen Zekkai Chūshin zmarł w 1405 roku.
Rola Zekkaia w ruchu "gozan".
Jego rola w ruchu "gozan" leży głównie w decydującym wpływie jaki miał na rozwój literacki ruchu. Zmienił on styl przewodniczenia ruchowi przez Gidō Shūshina, co musiało go dotknąć, jednak ich przyjaźń zwyciężyła i nigdy nie doszło do zatargu. Do bezkonfliktowo przeprowadzonych zmian przyczyniło się łagodne, pokojowe nastawienie Gidō jak i pełen szacunek dla niego ze strony młodszego Zekkaia.
Podczas gdy Musō pozostał całkowicie japoński, to jego uczniowie, a zwłaszcza Gidō i Zekkai, poddali się w wielkim stopniu wpływom chińskim. Dotyczy do zwłaszcza Zekkaia, który całkowicie poświęcił się jako prawdziwy poeta nowemu poetyckiemu stylowi stworzonemu przez Xiaoyina i którego nauczył się od jego ucznia – Jitana. Jego twórczość była całkowicie chińska i doskonale pasowała do chińskiego charakteru dworu sioguna Yoshimitsu.
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w innym kraju.

</doc>
<doc id="3185850" url="https://pl.wikipedia.org/wiki?curid=3185850" title="Okulistyka (kwartalnik)">
Okulistyka (kwartalnik)

Okulistyka – kwartalnik medyczny z zakresu okulistyki wydawany pod auspicjami Polskiego Towarzystwa Okulistycznego. Pismo ma charakter edukacyjny i szkoleniowy i jest adresowane do lekarzy okulistów oraz innych osób i instytucji zainteresowanych tematyką czasopisma.
Redaktorem naczelnym od początku istnienia periodyku (poza pierwszym numerem) jest prof. Jerzy Szaflik. Oprócz czterech wydań głównych w roku, publikowane są także suplementy i zeszyty edukacyjne „Kompendium Okulistyki”.
Pismo nie ma współczynnika wpływu Impact Factor (IF). W wykazach czasopism punktowanych Ministerstwa Nauki i Szkolnictwa Wyższego czasopismo otrzymywało: 4 punkty (w latach 2013-2014) i 7 punktów (2015-2016). W Index Copernicus pismo otrzymało parametr 4,14 (2012).

</doc>
<doc id="3185852" url="https://pl.wikipedia.org/wiki?curid=3185852" title="Lenka Lichtenberg">
Lenka Lichtenberg

Lenka Lichtenberg − kanadyjska piosenkarka, kompozytorka, autorka tekstów, chazanit, aktywistka na rzecz praw zwierząt, żydowskiego pochodzenia. W swoim repertuarze ma żydowskie pieśni religijne, a także utwory jazzowe i folkowe, które wykonuje w językach angielskim, czeskim, francuskim, hebrajskim, rosyjskim i jidysz.
Życiorys.
Urodziła się w Pradze, w rodzinie żydowskiego pochodzenia, jako córka pisarki Jany Renée Friesovej (1927−2016). Większość rodziny jej matki zginęła w czasie Holocaustu. W wieku 9 lat została aktorką teatru muzycznego w Pradze, ale po kilku latach wyemigrowała do Danii, gdzie pracowała jako piosenkarka klubowa. 
W 1981 przeprowadziła się do Toronto, gdzie zaczęła tworzyć muzykę w stylu jazzowym i folkowym. Po wizycie w Izraelu w 1987 zaczęła uczyć się języka jidysz, pragnąc zostać klezmerką. Od tamtej pory wykonuje zarówno tradycyjne pieśni aszkenazyjskie, jak i komponuje nowe. Jest także popularyzatorką języka jidysz, aktywistką na rzecz odbudowy społeczności żydowskiej w Czechach. W 2001 zaczęła uczyć się żydowskiej muzyki sakralnej, została kantorką rekonstrukcjonistycznej synagogi Darchei Noam w Toronto.
Jaroslav Hovorka nakręcił film dokumentalny na jej temat, "Lenka Lichtenberg: Pisne pro ozivle steny" (2011). Lenka Lichtenberg występuje na licznych festiwalach kultury żydowskiej, w Czechach, Kanadzie, Stanach Zjednoczonych, Polsce, Francji czy w Argentynie. W 2008 i 2012 wygrała nagrodę "Canadian Folk Music Awards", a w 2013 "Independent Music Awards".
Jest kanadyjską ambasadorką fundacji AnimalTrust. Ma troje dzieci, Hannę Daliah, Bena Cohena i Rachelę Cohen. Mieszka w Toronto.

</doc>
<doc id="3185854" url="https://pl.wikipedia.org/wiki?curid=3185854" title="Enrique Osses">
Enrique Osses

Enrique Roberto Osses Zencovich (ur. 26 maja 1974) – chilijski sędzia piłkarski urodzony w Santiago.
Od 2005 jest sędzią FIFA. Osses został mianowany jednym z 25 sędziów na Mistrzostwach Świata w Piłce Nożnej 2014.

</doc>
<doc id="3185855" url="https://pl.wikipedia.org/wiki?curid=3185855" title="Piąta strona świata">
Piąta strona świata



</doc>
<doc id="3185866" url="https://pl.wikipedia.org/wiki?curid=3185866" title="Norwegian Star">
Norwegian Star

Norwegian Star – wycieczkowy statek pasażerski należący do floty Norwegian Cruise Line. Został zbudowany w stoczni Meyer Werft w niemieckim Papenburg. Stępkę położono 23 czerwca 2000, natomiast przekazanie inwestorowi do użytkowania odbyło się 31 października 2001 w holenderskim Eemshaven.
Trasy rejsów (2013/16).
W okresie letnim Norwegian Star najczęściej wypływa z Kopenhagi w rejsy po Morzu Bałtyckim, odwiedzając między innymi Rostock, Tallinn, Petersburg, Helsinki, Sztokholm. Oferowane są również rejsy z Kopenhagi wzdłuż wybrzeża Norwegii w kierunku Przylądka Północnego (port Honningsvag), oraz rejsy dookoła Wysp Brytyjskich.
W okresie zimowym, Norwegian Star najczęściej wypływa z Tampy na Florydzie w rejsy po Morzu Karaibskim i Zatoce Meksykańskiej, odwiedzając między innymi: Cozumel w Meksyku, Roatán, Bay Islands w Hondurasie i Harvest Caye w Belize. Oferowane są też rejsy pomiędzy Florydą a Los Angeles przez Kanał Panamski.

</doc>
<doc id="3185867" url="https://pl.wikipedia.org/wiki?curid=3185867" title="Superpies (serial animowany)">
Superpies (serial animowany)

Superpies (ang. "Underdog", 1964–1973) – amerykański serial animowany.
Premiera serialu miała miejsce 3 października 1964 roku. Po raz ostatni serial wyemitowano w 1973 roku. Na podstawie serialu powstał aktorski film pełnometrażowy "Ultrapies". W Polsce serial nadawany był na kanale RTL 7.

</doc>
<doc id="3185871" url="https://pl.wikipedia.org/wiki?curid=3185871" title="Alan Rudolph">
Alan Rudolph

Alan Steven Rudolph (ur. 18 grudnia 1943 w Los Angeles) – amerykański reżyser, scenarzysta i producent filmowy.

</doc>
<doc id="3185878" url="https://pl.wikipedia.org/wiki?curid=3185878" title="Marie-Christine Boutonnet">
Marie-Christine Boutonnet

Marie-Christine Boutonnet (ur. 10 lutego 1949 w Albi) – francuska polityk i samorządowiec, działaczka Frontu Narodowego, posłanka do Parlamentu Europejskiego VIII kadencji.
Życiorys.
Absolwentka Instytutu Nauk Politycznych w Tuluzie. W 1979 wstąpiła do Frontu Narodowego, awansowała w strukturach partyjnych, m.in. dołączając do komitetu centralnego i biura politycznego. Z ramienia FN w latach 1992–2010 zasiadała w radzie regionu Midi-Pireneje, kandydowała też do Zgromadzenia Narodowego i w wyborach miejskich w Gaillac.
W 2014 Marie-Christine Boutonnet uzyskała mandat deputowanej do PE VIII kadencji.

</doc>
<doc id="3185879" url="https://pl.wikipedia.org/wiki?curid=3185879" title="Said Tarba">
Said Tarba

Said Tarba, ros. Саид Тарба (ur. 15 lub 17 października 1968 w Gudauta, Gruzińska SRR, ZSRR) – rosyjski piłkarz pochodzenia abchaskiego grający na pozycji obrońcy.
Kariera piłkarska.
Kariera klubowa.
W 1985 roku rozpoczął karierę piłkarską w Dinamo Suchumi, skąd w następnym roku został zaproszony do Dinama Tbilisi. Jako 18-latek nie mógł mieć miejsca w gwiazdorskim składzie tbiliskiej drużyny, dlatego na pół roku został zwrócony do Suchumi. Potem też tylko 2 razy zagrał w podstawowym składzie Dinama Tbilisi i latem 1989 piłkarz powrócił do Dinama Suchumi. Po rozpoczęciu wojny w Abchazji w 1992 roku nie grał w żadnym zespole. Dopiero w 1994 został piłkarzem miejscowego klubu Rica Gudauta. W 1995 przeniósł się do Żemczużyny Soczi. W 1996 zakończył karierę piłkarską w SKA Rostów nad Donem.

</doc>
<doc id="3185881" url="https://pl.wikipedia.org/wiki?curid=3185881" title="Izabela Mikołajczyk (aktorka)">
Izabela Mikołajczyk (aktorka)



</doc>
<doc id="3185887" url="https://pl.wikipedia.org/wiki?curid=3185887" title="Konstantynów (Lublin)">
Konstantynów (Lublin)

Konstantynów – dzielnica w zachodniej części Lublina. 
Na Konstantynowie znajduje się Szpital Wojewódzki im. Stefana Kardynała Wyszyńskiego, hala sportowa oraz gmachy Wydziału Biotechnologii i Nauk o Środowisku oraz Wydziału Matematyki, Informatyki i Architektury Krajobrazu KUL.
Administracja.
Granice dzielnic administracyjnych Konstantynowa określa statut dzielnicy uchwalony 19 lutego 2009. Granice Konstantynowa tworzą: od północy ul. Wojciechowska – ul. Wojciechowska w kierunku ul. Nałęczowskiej – ul. Nałęczowska – al. Kraśnicka, od wschodu ul. Głęboka – ul. Głęboka w kierunku ul. Balladyny – ul. Balladyny – ul. Zana – ul. Krasińskiego – ul. Krasińskiego w kierunku ul. Bohaterów Monte Cassino – ul. Armii Krajowej – ul. Ułanów, od południa ul. Ułanów, a od zachodu – ul. Zwycięska – ul. Paśnikowskiego – wschodnia granica ogródków działkowych „Zimne Doły” – ul. Wojciechowska.
Konstantynów ma powierzchnię 2,15 km2. Według stanu na 30 czerwca 2018 na pobyt stały na Konstantynowie było zarejestrowanych 8000 osób.

</doc>
<doc id="3185893" url="https://pl.wikipedia.org/wiki?curid=3185893" title="Joëlle Bergeron">
Joëlle Bergeron

Joëlle Bergeron (ur. 28 czerwca 1949 w Charlieu) – francuska polityk i samorządowiec, posłanka do Parlamentu Europejskiego VIII kadencji.
Życiorys.
Pracowała zawodowo przy licytacjach komorniczych. Zaangażowała się w działalność Frontu Narodowego, z jego ramienia weszła w skład rady miejskiej w Lorient. W 2014 uzyskała mandat deputowanej do PE VIII kadencji. Kandydowała z drugiej pozycji zamkniętej i ułożonej zgodnie z obowiązującym parytetem (naprzemiennie kandydaci obojga płci) listy wyborczej FN w okręgu zachodnim. Bezpośrednio po wyborach zapowiedziała rezygnację z mandatu, co motywowała naciskami ze strony władz partii i samej Marine Le Pen, którym zależało, by do PE został wybrany startujący z numerem trzecim Gilles Pennelle. Po niespełna dwóch tygodniach zmieniła decyzję, deklarując podjęcie działalności w Europarlamencie. Zrezygnowała z członkostwa we Froncie Narodowym, dołączając do frakcji parlamentarnej Europy Wolności i Demokracji. W 2019 przystąpiła do Partii Chrześcijańsko-Demokratycznej.

</doc>
<doc id="3185897" url="https://pl.wikipedia.org/wiki?curid=3185897" title="Johnby, Kumbria">
Johnby, Kumbria



</doc>
<doc id="3185898" url="https://pl.wikipedia.org/wiki?curid=3185898" title="Tamazi Jenik">
Tamazi Jenik

Tamazi Wachtangowicz Jenik, ros. Тамази Вахтангович Еник (ur. 15 stycznia 1967 w Gruzińska SRR, ZSRR) – rosyjski piłkarz pochodzenia abchaskiego grający na pozycji pomocnika, a wcześniej obrońcy, trener piłkarski.
Kariera piłkarska.
Kariera klubowa.
W 1985 roku rozpoczął karierę piłkarską w Dinamo Suchumi, skąd w 1987 roku przeszedł do uzbeckiego klubu Zarafshon Navoiy. W 1990 powrócił do Dinama Suchumi. Po rozpoczęciu wojny w Abchazji w 1992 roku piłkarzem został Drużby Majkop, w której występował przez 7 lat. W 1999 został zaproszony do Łokomotiwu Niżny Nowogród. Potem bronił barw klubów Torpedo-Wiktorija Niżny Nowogród, FK Majkop i Nart Czerkiesk. W 2002 powrócił do Drużby Majkop. W 2003 zakończył karierę piłkarską w Spartaku Anapa.
Kariera trenerska.
Po zakończeniu kariery piłkarskiej rozpoczął pracę szkoleniową. Od 2005 do 2006 pomagał trenować klub Spartak Anapa. Od 2011 pracował w sztabie szkoleniowym FK Gagra.

</doc>
<doc id="3185912" url="https://pl.wikipedia.org/wiki?curid=3185912" title="Kościół św. Stanisława w Osieku">
Kościół św. Stanisława w Osieku

Kościół świętego Stanisława w Osieku – rzymskokatolicki kościół parafialny znajdujący się w mieście Osiek, w województwie świętokrzyskim. Należy do dekanatu Koprzywnica diecezji sandomierskiej. Jedyny rejestrowany zabytek miejscowości.
Obecna świątynia murowana została wzniesiona w 1852 roku dzięki staraniom Wasilija Pogodina – prawosławnego właściciela dawnych dóbr królewskich. W latach 1896-1897 kościół został przebudowany i rozbudowany. W 1897 roku budowla została konsekrowana. W 1965 roku budowla została wymalowana. Świątynia reprezentuje styl neoklasycystyczny.

</doc>
<doc id="3185913" url="https://pl.wikipedia.org/wiki?curid=3185913" title="1/8 finału Mistrzostw Świata w Piłce Nożnej 2014">
1/8 finału Mistrzostw Świata w Piłce Nożnej 2014

Mecze 1/8 finału Mistrzostw Świata w Piłce Nożnej 2014 wyłoniły cztery pary ćwierćfinałowe. Mecze odbyły się w dniach od 28 czerwca do 1 lipca.

</doc>
<doc id="3185916" url="https://pl.wikipedia.org/wiki?curid=3185916" title="Strażnica WOP Tujce">
Strażnica WOP Tujce



</doc>
<doc id="3185926" url="https://pl.wikipedia.org/wiki?curid=3185926" title="Gyrostemonaceae">
Gyrostemonaceae

Gyrostemonaceae – rodzina roślin z rzędu kapustowców ("Brassicales"). Obejmuje 5 rodzajów z co najmniej 18 gatunkami występującymi w Australii (z wyjątkiem jej północnej części) oraz na Tasmanii, a skamieniałości z miocenu stwierdzone zostały także na Nowej Zelandii. Są to krótkowieczne rośliny drzewiaste, których kiełkowanie jest inicjowane zwykle przez pożary.
Systematyka.
Rodzina siostrzana w stosunku do rezedowatych w obrębie rzędu kapustowców.

</doc>
<doc id="3185930" url="https://pl.wikipedia.org/wiki?curid=3185930" title="Wincenty Rusiecki">
Wincenty Rusiecki

Wincenty Rusiecki (ur. 15 lutego 1894, zm. 1 września 1939 w Poznaniu) – podpułkownik piechoty Wojska Polskiego.
Życiorys.
19 sierpnia 1920 roku został zatwierdzony z dniem 1 kwietnia 1920 roku w stopniu kapitana, w piechocie, w grupie oficerów byłej Armii Polskiej we Francji. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1922 roku i 309. lokatą w korpusie oficerów piechoty.
10 lipca 1922 roku został zatwierdzony, jako pełniący obowiązki dowódcy batalionu 45 pułku piechoty Strzelców Kresowych w Równem. 1 grudnia 1924 roku awansował na majora ze starszeństwem z dniem 15 sierpnia 1924 roku i 93. lokatą w korpusie oficerów piechoty. 19 lipca 1926 roku został przesunięty ze stanowiska dowódcy II baonu na stanowisko kwatermistrza 45 pp. Przesunięcie miało miejsce niecały miesiąc od katastrofy pod Powurskiem, której ofiarami byli między innymi żołnierze dowodzonego przez niego batalionu. 24 grudnia 1929 roku awansował na podpułkownika ze starszeństwem z dniem 1 stycznia 1930 roku i 25. lokatą w korpusie oficerów piechoty. W listopadzie 1928 roku został przeniesiony do 32 pułku piechoty w Modlinie na stanowisko dowódcy batalionu. 31 marca 1930 roku został przeniesiony do 19 pułku piechoty Odsieczy Lwowa we Lwowie na stanowisko zastępcy dowódcy pułku.
W listopadzie 1933 roku został scharakteryzowany przez inspektora armii, generała dywizji Juliusza Rómmla, jako „"oficer zamiłowany w służbie liniowej, duży praktyk-dowódca, na wojnie wybitny. Instruktor bardzo dobry, administrator i organizator dobry. Charakter żywy i ustalony, ruchliwy, dbały o podwładnych. Nadaje się na dowódcę pułku. Zdolności przeciętne. Opinia według skali Pana Marszałka: ponad przeciętny"”. Pomimo pozytywnej opinii inspektora armii nie otrzymał dowództwa pułku, lecz latem 1934 roku został wyznaczony na stanowisko komendanta Powiatowej Komendy Uzupełnień Jarocin. Po 1935 roku został przeniesiony na stanowisko komendanta Powiatowej Komendy Uzupełnień Poznań Powiat. 1 września 1938 roku dowodzona przez niego jednostka została przemianowana na Komendę Rejonu Uzupełnień Poznań Powiat, a zajmowane przez niego stanowisko otrzymało nazwę „komendant Rejonu Uzupełnień”. W 1939 roku w dalszym ciągu pełnił służbę na tym stanowisku.
Zginął pierwszego dnia wojny w czasie bombardowania Poznania przez Luftwaffe. Pochowany na cmentarzu Bohaterów Polskich w Poznaniu.

</doc>
<doc id="3185931" url="https://pl.wikipedia.org/wiki?curid=3185931" title="Fulton John Sheen">
Fulton John Sheen



</doc>
<doc id="3185932" url="https://pl.wikipedia.org/wiki?curid=3185932" title="Ana Muniz">
Ana Muniz

Ana Carolina de Castro Muniz (ur. 14 marca 1984 w Campo Grande, Mato Grosso do Sul) – brazylijska pływaczka specjalizująca się głównie w stylu wolnym.
Życiorys.
Ana Muniz urodziła się 14 marca 1984 roku w Campo Grande w stanie Mato Grosso do Sul w Brazylii. Swoją karierę sportową jako pływaczka rozpoczęła w wieku 15 lat w 1999 roku podczas 13. Igrzysk Panamerykańskich w Winnipeg w Kanadzie, zdobywając brązowy medal w sztafecie na 4x200 metrów stylem wolnym. Oprócz zdobycia brązowego medalu wystartowała również w innych dyscyplinach, zajmując piąte miejsce na 400 metrów, szóste na 200 metrów oraz szóste na 800 metrów stylem wolnym.
W listopadzie 1999 roku pobiła rekord Ameryki Południowej w dyscyplinie na 200 metrów stylem wolnym na krótkim kursie z czasem 2:01.09 sek.
W grudniu 1999 roku pobiła rekord Ameryki Południowej w dyscyplinie na 800 metrów stylem wolnym z czasem 8:48.53 sek.
W 1999 roku została posiadaczką rekordu Ameryki Południowej w dyscyplinie na 400 metrów stylem wolnym z czasem 4:16.32 sek.
W marcu 2000 roku Muniz wystąpiła na 5. Mistrzostwach Świata w pływaniu na krótkim basenie w Atenach w Grecji, zajmując dziewiąte miejsce w sztafecie na 4x200 metrów stylem wolnym i tym samym pobijając rekord Ameryki Południowej z czasem 8:18.87 sek. razem z Monique Ferreirą, Tatianą Lemos i Paulą Baracho. Oprócz dziewiątego miejsca wystartowała również w innych dyscyplinach, zajmując dziewiętnaste miejsce na 400 metrów oraz dwudzieste trzecie na 200 metrów stylem wolnym.
Dwa lata później w sierpniu 2002 roku Muniz pojawiła się na 7. Igrzyskach Ameryki Południowej w Belém w Brazylii, zdobywając złoty medal w dyscyplinie na 200 metrów, srebrny na 400 metrów oraz brązowy na 800 metrów stylem wolnym.
Rok później w lipcu 2003 roku Muniz wystąpiła na 10. Mistrzostwach Świata w pływaniu w Barcelonie w Hiszpanii, zajmując dwunaste miejsce w sztafecie na 4x200 metrów stylem wolnym.
Miesiąc później wystąpiła na 14. Igrzyskach Panamerykańskich w Santo Domingo na Dominikanie, zdobywając srebrny medal w sztafecie na 4x200 metrów stylem wolnym i tym samym pobijając rekord Ameryki Południowej z czasem 8:10.54 sek. razem z Monique Ferreirą, Marianą Brochado i Paulą Baracho. Oprócz zdobycia srebrnego medalu wystartowała również w dyscyplinie na 800 metrów stylem wolnym, zajmując szóste miejsce.

</doc>
<doc id="3185934" url="https://pl.wikipedia.org/wiki?curid=3185934" title="Nijazi Dziapszipa">
Nijazi Dziapszipa



</doc>
<doc id="3185935" url="https://pl.wikipedia.org/wiki?curid=3185935" title="Władimir Margania">
Władimir Margania



</doc>
<doc id="3185940" url="https://pl.wikipedia.org/wiki?curid=3185940" title="Jurij Łogua">
Jurij Łogua

Jurij Iradionowicz Łogua, ros. Юрий Ирадионович Логуа (ur. w 1957 w Gruzińska SRR, ZSRR) – rosyjski piłkarz pochodzenia abchaskiego grający na pozycji pomocnika, trener piłkarski. Jest bratem piłkarza Tengiza Łogua. 
Kariera piłkarska.
Kariera klubowa.
W 1977 roku rozpoczął karierę piłkarską w Dinamo Zugdidi. Potem występował w Dinamo Suchumi, w barwach którego w 1987 zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę szkoleniową. Od 1990 do 1991 pomagał trenować klub Dinamo Suchumi. Pracował na stanowisku wiceprezesa Komitetu Państwowego ds młodzieży i sportu Abchazji.

</doc>
<doc id="3185942" url="https://pl.wikipedia.org/wiki?curid=3185942" title="Biali Brazylijczycy">
Biali Brazylijczycy

Biali Brazylijczycy (por. "brasileiros brancos" [bɾɐziˈlejɾuz ˈbɾɐ̃kus]) – ludzie zamieszkujący Brazylię, których przodkowie pochodzili przede wszystkim z Europy oraz krajów Lewantu. Według spisu powszechnego z 2010 roku ich liczba wynosi 91 051 646, co odpowiada 47,73% populacji Brazylii. 
W Brazylii występuje bardzo duży stopień krzyżowania się ras. Państwo to zostało pierwotnie skolonizowane przez bardzo niewielką liczbę rodzin portugalskich osadników oraz przez wielu, zazwyczaj pochodzących również z Portugalii, męskich poszukiwaczy przygód, którzy płodzili potomstwo, wiążąc się z Indiankami oraz kobietami pochodzenia afrykańskiego. Z biegiem lat, w kolejnych pokoleniach osadnicy byli skłonni do zawierania związków z kobietami, które były potomstwem mającym przodków o korzeniach europejsko-indiańskich i europejsko-afrykańskich. 

</doc>
<doc id="3185944" url="https://pl.wikipedia.org/wiki?curid=3185944" title="Maurice Benard">
Maurice Benard

Mauricio Jose Morales, bardziej znany jako Maurice Benard (ur. 1 marca 1963 w Martinez w stanie Kalifornia) – amerykański aktor telewizyjny.
Życiorys.
Wczesne lata.
Urodził się w Martinez w Kalifornii jako młodszy z dwóch synów Humberto, urodzonego w Nikaragui właściciela piekarni, i Marthy, pracownika banku z Salwadoru. Dorastał w San Francisco.
Kariera.
Swój pseudonim przyjął od ulubionej cioci, która interesowała się aktorstwem, pojawiając się w lokalnych sztukach i pracowała z trenerem głosu. Po udziale w reklamie Forda, jako początkujący aktor przyleciał do Nowego Jorku na przesłuchanie do opery mydlanej ABC "Wszystkie moje dzieci" ("All My Children") i dostał swoją pierwszą rolę jako Nico Kelly (1987–1990). Stał się rozpoznawalny dzięki roli romantycznego gangstera Michaela "Sonny'ego" Corinthosa, Jr. w operze mydlanej ABC "Szpital miejski" ("General Hospital"), którą przyjął w 1993. Wystąpił m.in. w niezależnym filmie zatytułowanym "The Ghost and the Whale", którego producentem wykonawczym jego żona Paula.
Życie prywatne.
11 sierpnia 1990 zawarł związek małżeński z Paulą Smith. Mają czworo dzieci: Cailey Sofia (ur. 18 września 1994), Cassidy Rose (ur. 18 kwietnia 1999), Joshua James (ur. 5 grudnia 2004). Od 20 kwietnia 2008 zaadoptowali Heather Ann.
W wieku 22 lat u Maurice’a Benarda zdiagnozowano zaburzenia afektywne dwubiegunowe. Od tego czasu stał się rzecznikiem leczeniu zaburzeń zdrowia psychicznego. Jego bohater Sonny Korynckim cierpi również na zaburzenia.

</doc>
<doc id="3185946" url="https://pl.wikipedia.org/wiki?curid=3185946" title="Ştefan Barbu">
Ştefan Barbu



</doc>
<doc id="3185948" url="https://pl.wikipedia.org/wiki?curid=3185948" title="Ceram">
Ceram



</doc>
<doc id="3185953" url="https://pl.wikipedia.org/wiki?curid=3185953" title="Mylène Troszczynski">
Mylène Troszczynski

Mylène Troszczynski (ur. 16 maja 1972 w Chauny) – francuska polityk i samorządowiec polskiego pochodzenia, działaczka Frontu Narodowego, posłanka do Parlamentu Europejskiego VIII kadencji.
Życiorys.
Kształciła się w zakresie historii na Uniwersytecie w Reims, podjęła pracę w prywatnej firmie, zajmując się kwestiami komunikacji. W 2003 dołączyła do Frontu Narodowego, w 2010 została wybrana na radną regionu w Pikardii.
W 2014 Mylène Troszczynski uzyskała mandat deputowanej do PE VIII kadencji.

</doc>
<doc id="3185956" url="https://pl.wikipedia.org/wiki?curid=3185956" title="Tengiz Łogua">
Tengiz Łogua

Tengiz Iradionowicz Łogua, ros. Тенгиз Ирадионович Логуа (ur. 4 października 1964 w Oczamczyrze, Gruzińska SRR, ZSRR) – rosyjski piłkarz pochodzenia abchaskiego grający na pozycji pomocnika. Jest bratem piłkarza Jurija Łogua.
Kariera piłkarska.
Kariera klubowa.
Wychowanek Szkoły Sportowej w Oczamczyrze. W 1983 roku rozpoczął karierę piłkarską w Dinamo Tbilisi, skąd w następnym roku przeszedł do Torpedo Kutaisi. W 1985 występował w Dinamo Suchumi i Torpedo Kutaisi. W 1989 grał w zespole Kolcheti Chobi, po czym powrócił do Dinama Suchumi. W sezonie 1991/92 zakończył karierę piłkarską w polskim klubie Spomasz Kańczuga.
Po zakończeniu kariery piłkarskiej występował w reprezentacji weteranów Abchazji.

</doc>
<doc id="3185959" url="https://pl.wikipedia.org/wiki?curid=3185959" title="Stanisław Franciszek Kozłowski">
Stanisław Franciszek Kozłowski

Stanisław Franciszek Kozłowski (ur. 24 lutego 1888 we Lwowie, zm. 22 września 1939 tamże) – polski inżynier mechanik.
Życiorys.
Urodził się 24 lutego 1888 we Lwowie, w rodzinie Antoniego i Julii z Merkelów. Po ukończeniu gimnazjum rozpoczął studia na Wydziale Mechanicznym Politechniki Lwowskiej. Ukończył je w 1906 i podjął pracę na kolei. Od 1916 do 1918 walczył w szeregach Polskiej Organizacji Wojskowej, był uczestnikiem obrony Lwowa. Po 1919 kierował działem elektrycznym Okręgowej Dyrekcji Kolei Państwowych we Lwowie, w 1922 został kierownikiem w elektrowni na Persenkówce, a następnie dyrektorem naczelnym w Miejskim Zakładzie Elektrycznym. Należał do Stowarzyszenie Elektryków Polskich, Związku Rezerwistów oraz Towarzystwa Politechnicznego, gdzie w latach 1920–1923 oraz 1925–1934 pełnił funkcję sekretarza i wiceprzewodniczącego, a 25 marca 1936 wybrany wiceprezesem zarządu. Po wkroczeniu Armii Czerwonej do Lwowa 22 września 1939 jeden z oddziałów zajął elektrownię i wydał rozkaz jej uruchomienia w ciągu kilku godzin, zaś Stanisław Kozłowski odpowiedział, że jest to niemożliwe, po czym został zastrzelony na terenie elektrowni.
Był żonaty ze Stefanią, która podczas wojny została deportowana w głąb ZSRR, zmarła w Londynie 24 czerwca 1981 w wieku 88 lat.

</doc>
<doc id="3185962" url="https://pl.wikipedia.org/wiki?curid=3185962" title="Roderi Tarba">
Roderi Tarba

Roderi Tarba, ros. Родери Тарба (ur. w 1964, Gruzińska SRR, ZSRR) – rosyjski piłkarz pochodzenia abchaskiego grający na pozycji obrońcy.
Kariera piłkarska.
Kariera klubowa.
Przez dłuższy czas grał w drużynach amatorskich. Dopiero w 1989 roku rozpoczął zawodową karierę piłkarską w Dinamo Suchumi. Po rozpoczęciu wojny w Abchazji od 1992 roku nie grał w żadnym zespole. W 1996 zakończył karierę piłkarską w klubie Tiekstilszczik Barysz.

</doc>
<doc id="3185963" url="https://pl.wikipedia.org/wiki?curid=3185963" title="Spirit of Eden">
Spirit of Eden

Spirit of Eden – czwarty album brytyjskiego zespołu Talk Talk, wydany 16 września 1988. To pierwsze wydawnictwo, na którym grupa odeszła zupełnie w kierunku kameralnego, uduchowionego post-rocka – poprzednie nagrania grupy bliższe były synthpopowi i nowej fali. Talk Talk uznawani są za pionierów gatunku, a "Spirit of Eden" – za pierwszą jego płytę. Bogaty, improwizacyjny styl płyty łączy w sobie elementy eksperymentalnego rocka, jazzu, ambientu i muzyki klasycznej. Tematyka skupia się wokół miłości, duchowości (Hollis określał je jednak nie jako religijne, ale raczej humanitarne); teksty są tajemnicze, wręcz poetyckie.
Okoliczności powstania i nagrania.
Chociaż od początku istnienia grupy lider Mark Hollis deklarował zainteresowanie klasycznymi i jazzowymi muzykami (Miles Davis, John Coltrane, Béla Bartók czy Claude Debussy), to pierwsze dwa albumy ("The Party’s Over" z 1982 i "It’s My Life" z 1984) brzmiały bardziej komercyjnie. Ich nagranie Hollis wyjaśnił potrzebą sukcesu wśród publiczności, jak i mniejszą ceną syntezatorów. Zarobione pieniądze pozwoliły na nagranie "The Colour of Spring" (1986), utrzymanego głównie w stylistyce baroque pop (choć utwory takie, jak „April 5th” czy „Chameleon Day” zdradzały zainteresowanie minimalizmem; w tym kierunku zespół poszedł na "Spirit of Eden"). Ze względu na sukces grupy wydawnictwo Parlophone (część EMI) pozwoliło nagrywać grupie album bez ograniczeń budżetowych. Proces rejestracji trwał ponad rok, a inżynier Phill Brown wspomina o „nagrywaniu każdej zmiany i godzinach prób nagrywania każdej ścieżki”. Płytę nagrywano często w ciemności albo przy świecach w celu uzyskania specyficznej atmosfery i skoncentrowania na muzyce. W związku ze wstępnym odrzuceniem płyty przez EMI, która stwierdziła, że płyta nie ma szans na komercyjny sukces, zespół zdecydował się na opuszczenie jej stajni i po sądowym uwolnieniu się od kontraktu, przeszedł pod skrzydła Polydor. Kosztowało to jednak grupę dużo czasu, a także podpisanie kontraktu z Polydor na 2 następne płyty ("Laughing Stock" z 1991 i solowego albumu lidera pt. "Mark Hollis" z 1998).
Promocja i wydanie.
Zespół nie planował wydać z płyty żadnych singli, jednak EMI wydało skróconą wersję utworu „I Believe in You” (nie dostał się nawet do Top 75 UK Singles Chart). Do utworu nagrano teledysk, w którym Mark Hollis siedzi na krześle i gra na gitarze, śpiewając – lider nie był z niego zadowolony. Album został uznany za tragedię dla marketingowców, gdyż był zwartą, kameralną całością, z której trudno wyłonić singiel. Dodatkowo zespół odmówił wykonywania dzieła na żywo czy trasy koncertowej. Płyta mimo wszystko znalazła się na 19. miejscu UK Albums Chart i trafiła do notowania na 5 tygodni. Wydanie płyty także było nietypowe – okładka prezentowała drzewo z przyczepionymi doń muszelkami i zwierzątkami morskimi, a wkładka zawierała ręcznie pisane teksty.
Lista utworów.
Wszystkie utwory napisali Mark Hollis i Tim Friese-Greene.
Pierwsze europejskie wydania liczą „The Rainbow”, „Eden” i „Desire” jako jeden utwór; wersja amerykańska nie, choć między utworami nie ma słyszalnej przerwy. Prawdopodobnie z przyczyn technicznych następuje ok. 30-sekundowa przerwa między „Desire” a „Inheritance”.

</doc>
<doc id="3185964" url="https://pl.wikipedia.org/wiki?curid=3185964" title="Kasia Lesing">
Kasia Lesing



</doc>
<doc id="3185965" url="https://pl.wikipedia.org/wiki?curid=3185965" title="Kate Lesing">
Kate Lesing



</doc>
<doc id="3185968" url="https://pl.wikipedia.org/wiki?curid=3185968" title="Religia w Brazylii">
Religia w Brazylii

Religia w Brazylii charakteryzuje się wyższym stopniem praktykowania w stosunku do innych krajów Ameryki Łacińskiej; jest również bardziej zróżnicowana. W dalszym ciągu dominującą religią jest chrześcijaństwo. Brazylia posiada społeczeństwo charakteryzujące się dużym stopniem duchowości – ma on związek z historycznym spotkaniem Kościoła katolickiego (m.in. działalność misyjna) z tradycjami religijnymi afrykańskich niewolników i ludów tubylczych. Łączenie się różnych wierzeń religijnych, które występowało podczas portugalskiej kolonizacji Brazylii, doprowadziło do rozwoju różnych synkretycznych praktyk religijnych, na które największy wpływ miał jednak Kościół katolicki. Przejawem tego charakterystycznego synkretyzmu jest m.in. sposób obchodzenia tradycyjnych portugalskich uroczystości. Do niedawna w Brazylii wyraźnie dominującą była religia rzymskokatolicka. Gwałtowne zmiany, które zaszły na przełomie XX i XXI wieku doprowadziły do wzrostu sekularyzmu (brak przynależności religijnej) i ewangelicznego protestantyzmu (ponad 22% populacji). Spis powszechny z 2010 roku wskazuje, że 65% Brazylijczyków identyfikuje się jako katolicy. Jest to wyraźny spadek w stosunku do 1970 roku, w którym 90% mieszkańców Brazylii uważało się za katolików. Tak wyraźny spadek wyznawców budzi niepokój hierarchów. Mając na uwadze powyższą sytuację kardynał Cláudio Hummes (były arcybiskup São Paulo) zadał retoryczne pytanie: "Zastanawiamy się z lękiem: jak długo Brazylia pozostanie krajem katolickim?". Na terenie Brazylii działa także niezależny od Rzymu Brazylijski Katolicki Kościół Apostolski, powstały w 1945 roku.
Społeczeństwo Brazylii charakteryzuje się dużą różnorodnością wyznawanych religii oraz skłonnością do synkretyzmu religijnego. W ostatnich dziesięcioleciach nastąpił duży wzrost znaczenia kościołów zielonoświątkowych, w tym przede wszystkim kościołów neocharyzmatycznych oraz prężny rozwój religii afro-brazylijskich, co miało związek z jednoczesnym zmniejszeniem się liczy wyznawców religii rzymskokatolickiej. 
Wielkość poszczególnych wspólnot wyznaniowych.
Największy odsetek wyznawców religii katolickiej występuje w Północnowschodniej Brazylii (79,9%) oraz w Południowowschodniej Brazylii (77,4%). Najmniejszy odsetek katolików mieszka w stanie Rio de Janeiro (45,19%).

</doc>
<doc id="3185970" url="https://pl.wikipedia.org/wiki?curid=3185970" title="Order Za służbę Ojczyźnie">
Order Za służbę Ojczyźnie



</doc>
<doc id="3185972" url="https://pl.wikipedia.org/wiki?curid=3185972" title="Filip (książę Asturii)">
Filip (książę Asturii)



</doc>
<doc id="3185976" url="https://pl.wikipedia.org/wiki?curid=3185976" title="Lucas Lóh">
Lucas Lóh

Lucas Eduardo Loh (ur. 18 stycznia 1991 roku w Toledo) – brazylijski siatkarz, reprezentant kraju, grający na pozycji przyjmującego. W sezonie 2014/2015 występował w polskim klubie ZAKSA Kędzierzyn-Koźle a w sezonie 2020/2021 w Cerrad Enea Czarnych Radom.
Sukcesy klubowe.
Mistrzostwo Brazylii:
Klubowe Mistrzostwa Ameryki Południowej:
Puchar Brazylii:
Puchar Turcji:
Mistrzostwo Turcji:
Superpuchar Brazylii:
Klubowe Mistrzostwa Świata:
Sukcesy reprezentacyjne.
Puchar Panamerykański:
Mistrzostwa Świata U-23:
Puchar Wielkich Mistrzów:
Liga Światowa:
Mistrzostwa Ameryki Południowej:
Mistrzostwa Świata:
Igrzyska Panamerykańskie:

</doc>
<doc id="3185978" url="https://pl.wikipedia.org/wiki?curid=3185978" title="Aleksiej Iliadi">
Aleksiej Iliadi

Aleksiej Iliadi, ros. Алексей Илиади, gr. Αλέξης Ηλιάδης (ur. w 1945, Gruzińska SRR, ZSRR) – radziecki piłkarz pochodzenia greckiego, grający na pozycji pomocnika.
Kariera piłkarska.
Kariera klubowa.
Wychowanek Dinama Suchumi. Pierwszy trener Anastas Triandafilidi. W 1963 roku rozpoczął karierę piłkarską w klubie Dinamo Tbilisi, w którym występował do 1971. Jedynie w 1967 pół roku bronił barw klubu Torpedo Kutaisi. W 1972 zakończył karierę piłkarską w Metalurgi Rustawi.

</doc>
<doc id="3185981" url="https://pl.wikipedia.org/wiki?curid=3185981" title="Dig Your Own Hole">
Dig Your Own Hole

Dig Your Own Hole – drugi album brytyjskiej formacji The Chemical Brothers, wydany 7 kwietnia 1997. Dodatkowo w 2004 roku pojawił się box set zawierający tę płytę oraz Exit Planet Dust. Został sklasyfikowany przez magazyn Q jako 49. najlepszy brytyjski album wszech czasów.
Nagranie i wydanie.
Po sukcesie pierwszej płyty (Exit Planet Dust z 1995), która dotarła do 9. miejsca listy przebojów, grupa koncertowała, ale starała się jak najszybciej nagrać nowy materiał. W 1996 roku wydała ona EPkę Loops of Fury. W tym samym roku skontaktowała się z Noelem Gallagherem, który nagrał wokale do instrumentalnej kompozycji – stała się ona później znana jako Setting Sun. Po wypuszczeniu na rynek debiutu zespół przeniósł się do wytwórni Virgin, choć już we wkładce "Exit Planet Dust" omyłkowo podano informację, że ta wytwórnia również ją wydała.
Wydanie i promocja.
Chociaż utwory były wydawane już w 1996 roku, to sam album ujrzał światło dzienne dopiero w kwietniu 1997. Zarówno „Setting Sun”, jak i trzeci singiel, „Block Rockin’ Beats” dotarły do szczytu UK Singles Chart, co pozwoliło także albumowi osiągnąć pierwsze miejsce. Inne single także trafiały do Top 20 notowania (poza ostatnim). Płyta otrzymała także pozytywne recenzje krytyków i w rankingu Acclaimedmusic.net zajmuje 5. miejsce za rok 1997, 53. za lata 90. i 253. pozycję na liście wszech czasów. Korzystając z sukcesu, duet w maju 1997 wydał DJ-ski miks połączony z wywiadem pod tytułem Radio 1 Anti-Nazi Mix. Po sukcesie płyty The Chemical Brothers stali się rozchwytywanymi autorami remiksów, które wydali rok później na albumie Brothers Gonna Work It Out.
Lista utworów.
Wszystkie utwory napisali Tom Rowlands i Ed Simons, wyjątki w nawiasach.

</doc>
<doc id="3185983" url="https://pl.wikipedia.org/wiki?curid=3185983" title="A View from the End of the World">
A View from the End of the World

A View From The End of The World – czwarty studyjny album szwedzkiej grupy SID-metalowej Machinae Supremacy. Został wydany 3 listopada 2010 roku.
Lista utworów.
Opracowano na podstawie materiału źródłowego.

</doc>
<doc id="3185987" url="https://pl.wikipedia.org/wiki?curid=3185987" title="Athanor">
Athanor



</doc>
<doc id="3185988" url="https://pl.wikipedia.org/wiki?curid=3185988" title="Jacob H. Smith">
Jacob H. Smith

Jacob Hurd Smith (zwany Hell Roaring Jake (Piekielny Jake), Howling Jake (Ryczący Jake) i w ostatnich latach życia The Monster (Potwór); ur. 29 stycznia 1840, zm. 1 marca 1918) – amerykański generał brygady, zbrodniarz wojenny, dowódca armii amerykańskiej podczas wojny filipińsko-amerykańskiej w 1899-1902.
Życiorys.
O jego dzieciństwie niewiele wiadomo. Podczas wojny secesyjnej walczył po stronie Unii, zdobywając szeroką sławę i podziw, które jednak nie uchroniły go przed zarzutami o malwersację pieniędzy przeznaczonych na trenowanie rekrutów i przeznaczanie owych funduszy na prywatną działalność w handlu i spekulacjach, za które miał kupować whisky, złoto i diamenty. Wskutek owych oskarżeń stracił sprawowany wcześniej przez siebie urząd prokuratora wojskowego. W następnych latach musiał zmagać się z nieporozumieniami między nim a jego przełożonymi wynikłymi z powodu jego temperamentu. Dopuścił się obrazy jednego z pułkowników, a w 1885 w barze w Teksasie wziął udział w incydencie, po którym sąd wojskowy wymierzył mu karę za „zachowanie niegodne oficera i dżentelmena”. Parał się również hazardem, przez co popadał w niemożliwe do spłacenia przezeń długi, toteż musiał stawać kilkakrotnie przed sądem cywilnym.
W 1898 Jacob Smith zyskał szansę na poprawę swego losu, kiedy znalazł się w szeregach żołnierzy amerykańskich wysłanych na wojnę z Filipińczykami. Został wysłany w randze pułkownika, lecz po masakrze w Balangiga nad wyspą Samar w 1901, kiedy 40 żołnierzy USA zginęło z rąk filipińskich partyzantów, wojskowy gubernator Filipin Adnie Chaffee awansował go na stopień generała brygady i zlecił mu dowództwo tzw. operacji Samar. Wówczas to Smith nakazał swemu podwładnemu, majorowi Littletonowi Wallerowi nie brać żadnych jeńców podczas odzyskiwania kontroli amerykańskiej nad wyspą Samar. Wydał rozkaz eliminowania każdego tubylca zdolnego do noszenia broni i opierania się wojsku Stanów Zjednoczonych. Dotyczyło to wszystkich osób powyżej 10. roku życia. Ponosił w ten sposób odpowiedzialność za śmierć od 2 do nawet 50 tysięcy filipińskiej ludności, zgładzonej podczas akcji pacyfikacyjnej. Smith publicznie przyznawał się do popełnienia tego czynu, opowiadając o nim dziennikarzom, lecz robił to w przeświadczeniu, że jego postępek nie był żadną zbrodnią, usprawiedliwiając się bez skruchy, że drastyczne działania były konieczne do zaprowadzenia porządku w zbuntowanym rejonie. Wywołał tym samym oburzenie opinii publicznej, co spowodowało kolejny proces Smitha przed sądem wojskowym, tym razem za „postępowanie sprzeczne z dobrymi obyczajami i dyscypliną wojskową”. W maju 1902 został uznany za winnego, otrzymał naganę i odebrano mu stopień oficerski. W 1917 (roku przystąpienia Stanów Zjednoczonych do I wojny światowej) podjął próbę wstąpienia do armii USA na ochotnika w celu pełnienia służby jako szeregowy żołnierz, lecz bez skutku.

</doc>
<doc id="3185989" url="https://pl.wikipedia.org/wiki?curid=3185989" title="Latarnia morska Juminda">
Latarnia morska Juminda

Latarnia morska Juminda – (est. "Juminda tuletorn") latarnia morska usytuowana na półwyspie Juminda w Zatoce Fińskiej, który leży na obszarze Parku Narodowego Lahemaa. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 110.
Pierwsza latarnia morską na półwyspie Juminda została zbudowana w 1931 roku. Światło znajdowało się na wysokości 10 m i błyskało z częstotliwością 150 błysków na sekundę. W 1937 roku zbudowano nową latarnię o wysokości 24 metrów i średnicy 2 metrów i zasięgu światła 8 Mm. W początku lat dziewięćdziesiątych XX wieku latarnia została przebudowana i podwyższona o 8 metrów.

</doc>
<doc id="3185990" url="https://pl.wikipedia.org/wiki?curid=3185990" title="The Dust Brothers">
The Dust Brothers

The Dust Brothers – duet producentów muzycznych, założony w 1985 w Los Angeles przez E.Z. Mike’a (właściwie Mike Simpson) i Kinga Gizmo (właściwie John King). Są znani z używania w swej muzyce wielu sampli i zainteresowania muzyką hip hop. Do ich najbardziej znanych produkcji należą: Paul’s Boutique Beastie Boys, Odelay Becka, soundtrack do filmu Fight Club czy hit MMMBop zespołu Hanson.
Historia.
Duet został założony początkowo w celu prowadzenia audycji hip-hopowej „The Big Beat Showcase”, której Simpson był od 1993 roku prowadzącym. Później byli oni Dj-ami na przyjęciach i producentami początkujących artystów. Przelom nastąpił, kiedy poznali Adama Yaucha z Beastie Boys i dostali propozycję wyprodukowania ich płyty Paul’s Boutique, która okazała się sukcesem komercyjnym i artystycznym. W latach 90. często wykorzystywano ich jako producentów ścieżek dźwiękowych do filmów, a także dla muzyków takich jak Carlos Santana czy Korn. W kolejnej dekadzie współpracowali także m.in. z Linkin Park i They Might Be Giants.

</doc>
<doc id="3185991" url="https://pl.wikipedia.org/wiki?curid=3185991" title="Jury Andrejeu">
Jury Andrejeu



</doc>
<doc id="3185994" url="https://pl.wikipedia.org/wiki?curid=3185994" title="Lola Sánchez">
Lola Sánchez

María Dolores Lola Sánchez Caldentey (ur. 17 marca 1978 w Walencji) – hiszpańska polityk, deputowana do Parlamentu Europejskiego VIII kadencji.
Życiorys.
Absolwentka nauk politycznych. Prowadziła własną działalność gospodarczą, później bezrobotna. Zaangażowała się w działalność nowo utworzonej lewicowej partii Podemos w Kartagenie. W 2014 wystartowała w wyborach europejskich z czwartego miejsca na liście tego ugrupowania, uzyskując mandat eurodeputowanej VIII kadencji.

</doc>
<doc id="3185996" url="https://pl.wikipedia.org/wiki?curid=3185996" title="Georges Lafenestre">
Georges Lafenestre

Georges Lafenestre (ur. 5 maja 1837 w Orleanie, zm. 19 maja 1919 w Bourg-la-Reine) – francuski poeta i krytyk.
Zgromadził imponującą kolekcję fotografii ukazujących sztukę włoską. Związany z grupą parnasistów. Do jego kręgu towarzyskiego należeli Sully Prudhomme, Maurice Barrès, Colette i Pierre Louÿs. 

</doc>
<doc id="3185997" url="https://pl.wikipedia.org/wiki?curid=3185997" title="Dust Brothers">
Dust Brothers



</doc>
<doc id="3186005" url="https://pl.wikipedia.org/wiki?curid=3186005" title="Łosowski">
Łosowski



</doc>
<doc id="3186015" url="https://pl.wikipedia.org/wiki?curid=3186015" title="King’s Lynn Stars">
King’s Lynn Stars

King’s Lynn Stars – żużlowy klub z Norfolk (Anglia). Wicemistrz w sezonie 2000 oraz 3-krotny brązowy medalista w latach 1972, 1973 i 1999. 
Barw drużyny bronili m.in. Leigh Adams, Jason Crump, Henrik Gustafsson, Dave Jessup, Michael Lee, Mark Loram, Nicki Pedersen, Tony Rickardsson, Billy Sanders, Bobby Schwartz, Malcolm Simmons, Simon Wigg i Darcy Ward.
Polscy żużlowcy startujący w barwach King’s Lynn: Tomasz Bajerski, Łukasz Jankowski, Artur Pietrzyk, Piotr Protasiewicz i Sebastian Ułamek.

</doc>
<doc id="3186016" url="https://pl.wikipedia.org/wiki?curid=3186016" title="Andrzej Porawski">
Andrzej Porawski

Andrzej Stanisław Porawski (ur. 1 marca 1951 w Poznaniu) – polski działacz samorządowy związany z Poznaniem i technolog, długoletni dyrektor Biura Związku Miast Polskich.
Życiorys.
Z zawodu technolog drewna, ukończył studia na Akademii Rolniczej w Poznaniu. W latach 1974–1983 był zatrudniony jako asystent w Instytucie Technologii Drewna w Poznaniu, od 1984 do 1990 pracował w poznańskim oddziale Instytutu Meteorologii i Gospodarki Wodnej.
W 1980 został członkiem „Solidarności”, był delegatem na I Krajowy Zjazd Delegatów w Gdańsku, wchodził w skład prezydium Ogólnopolskiej Komisji Porozumiewawczej Nauki. W okresie stanu wojennego w grudniu 1982 zatrzymany i oskarżony o działalność w nielegalnym związku o nazwie Tymczasowy Zarząd Regionu Wielkopolska NSZZ „Solidarność”. Ostatecznie postępowanie karne zostało w sierpniu 1983 umorzone na mocy amnestii.
W grudniu 1982 w trakcie stanu wojennego został zatrzymany i oskarżony o działalność w Tymczasowym Zarządzie Regionu Wielkopolska NSZZ „Solidarność”. Postępowanie karne umorzono w sierpniu 1983 na mocy amnestii.
W 1989 był zastępcą szefa sztabu wyborczego miejskiego Komitetu Obywatelskiego, następnie dyrektorem biura posłów i senatorów Obywatelskiego Klubu Parlamentarnego w Poznaniu. Pełnił funkcję przewodniczącego KO w województwie poznańskim. W latach 1990–1998 i 2002–2006 sprawował mandat radnego Poznania I, II i IV kadencji, pomiędzy nimi (1998–2002) zasiadał w sejmiku wielkopolskim I kadencji. Był członkiem zarządu miasta (w okresie I kadencji) i wiceprzewodniczącym rady miejskiej (w okresie II kadencji). Był związany z Partią Chrześcijańskich Demokratów oraz AWS, w 2002 kandydował na radnego Poznania z listy Platformy Obywatelskiej.
W 1991 objął stanowisko dyrektora Biura Związku Miast Polskich, a w 1999 równocześnie sekretarza strony samorządowej w Komisji Wspólnej Rządu i Samorządu Terytorialnego. Powoływany w skład m.in. Rady Statystyki, Głównej Komisji Urbanistyczno-Architektonicznej, rady naukowej Instytutu Rozwoju Miast i Kapituły Orderu Odrodzenia Polski.

</doc>
<doc id="3186023" url="https://pl.wikipedia.org/wiki?curid=3186023" title="Zasoby operatywne">
Zasoby operatywne

Zasoby operatywne – w górnictwie część zasobów przemysłowych, pomniejszonych o straty ponoszone przy wydobyciu.

</doc>
<doc id="3186024" url="https://pl.wikipedia.org/wiki?curid=3186024" title="Birmingham Brummies">
Birmingham Brummies

Birmingham Brummies – żużlowy klub z Birmingham (Anglia). 2-krotny wicemistrz w latach 1952 i 2013 oraz 2-krotny brązowy medalista w latach 1953 i 1956. Przed sezonem 2015 klub przeniósł się do najniższej klasy rozgrywkowej w Wielkiej Brytanii ("National League").
Barw drużyny bronili m.in. Bengt Jansson, Finn Rune Jensen, Kelly Moran, Hans Nielsen, Billy Sanders i Paul Thorp.
Polscy żużlowcy startujący w barwach Birmingham: Krzysztof Kasprzak, Adam Skórnicki i Bartosz Zmarzlik.

</doc>
<doc id="3186035" url="https://pl.wikipedia.org/wiki?curid=3186035" title="Marek Niemiałtowski">
Marek Niemiałtowski

Marek Gabriel Niemiałtowski (ur. 29 marca 1945 w Zielonej, zm. 15 czerwca 2014 w Warszawie) – polski specjalista w zakresie immunologii i mikrobiologii, prof. dr hab. nauk weterynaryjnych, przewodniczący Komitetu Mikrobiologii Polskiej Akademii Nauk (PAN).
Życiorys.
Po ukończeniu w 1966 Liceum im. Jana Zamoyskiego studiował na Wydziale Biologii i Nauk o Ziemi Uniwersytetu Warszawskiego. W 1972 uzyskał tytuł magistra i rozpoczął pracę w Zespole Mikrobiologii Instytutu
Chorób Zakaźnych i Inwazyjnych Wydziału Weterynaryjnego Szkoły Głównej Gospodarstwa Wiejskiego - Akademii Rolniczej. W 1981 obronił napisana pod kierunkiem prof. dr. hab. Konrada Malickiego pracę doktorską pt. "Charakterystyka dzikich szczepów, temperaturowych linii oraz klonów wirusa choroby pęcherzykowej świń (SVD) na podstawie morfologii łysinek i patogenności dla osesków myszy" i uzyskał stopień naukowy doktora nauk przyrodniczych w Wojskowym Instytucie Higieny i Epidemiologii w Warszawie. 30 kwietnia 1988 na podstawie pracy "Wpływ wirusowego zakażenia na receptory Fc i receptory immunologiczne nieswoiste granulocytów obojętnochłonnych krwi – badania modelowe in vitro" otrzymał na Wydziale Weterynaryjnym SGGW-AR stopień doktora habilitowanego nauk weterynaryjnych, rok później został docentem w Katedrze Mikrobiologii Wydziału Weterynaryjnego SGGW-AR w Warszawie. W 1999 uzyskał tytuł profesora nauk weterynaryjnych, a w 2002 powołano go na stanowisko profesora zwyczajnego SGGW w Warszawie.
Dorobek naukowy.
Był twórcą i wieloletnim kierownikiem Katedry Nauk Przedklinicznych Wydziału Medycyny Weterynaryjnej Szkoły Głównej Gospodarstwa Wiejskiego (SGGW) w Warszawie oraz w latach 1996-2002 prodziekanem WMW SGGW. W kadencji 2003-2007 i 2007-2010 piastował obowiązki przewodniczącego Komitetu Mikrobiologii PAN. Zmarł 15 czerwca 2014 r., i został pochowany na cmentarzu w Marysinie Wawerskim.

</doc>
<doc id="3186036" url="https://pl.wikipedia.org/wiki?curid=3186036" title="Lista istniejących monarchii">
Lista istniejących monarchii

Lista istniejących monarchii przedstawia współczesne byty prawne o ustroju monarchicznym, ich typy, a także obecnie panujących władców (monarchów).
Monarchie suwerenne.
Istniejące formy monarchii.
Państwa oznaczone gwiazdką (*) to państwa w unii personalnej ze Zjednoczonym Królestwem Wielkiej Brytanii i Irlandii Północnej: „Commonwealth realms” (15), New Zealand Realm (2) i Dependencje brytyjskiej korony (3) – gdzie króla reprezentuje gubernator.
Tytularna monarchia.
 – Tytuł królewski „Tui Viti” tradycyjnie przysługuje od 1878 monarchom brytyjskim. Mimo że 1987 Fidżi zostało ogłoszone republiką z prezydentem na czele, Wielka Rada Wodzów Plemiennych (80 dziedzicznych fidżyjskich wodzów plemiennych) honorowo uznawała królową Elżbietę II jako „Tui Viti” bez realnej władzy w Fidżi. Sama królowa nie rościła sobie prawa do tego tytułu pozostawiając tę kwestię decyzji obywateli Fidżi.
Monarchie – części składowe federacji.
Monarchie w ZEA.
Władcy poszczególnych emiratów Zjednoczonych Emiratów Arabskich
Monarchie w Malezji.
Władcy stanów w Malezji
Monarchie plemienne.
W kilku państwach Afryki oraz w Indonezji i na Oceanii istnieją tradycyjne monarchie plemienne niemające charakteru państwowego.
Są to m.in.:
"Quasimonarchie".
Współcześnie niektóre państwa rządzone metodami dyktatorskimi lub autorytarnymi mimo iż formalnie są republikami są uważane za quasi-monarchie. Wynika to z faktu sukcesji władzy w obrębie jednej rodziny, która stoi na czele państwa tak jak to dzieje się w dziedzicznych monarchiach. Przykłady "quasi-monarchii":

</doc>
<doc id="3186037" url="https://pl.wikipedia.org/wiki?curid=3186037" title="Lista najbogatszych Polaków tygodnika Wprost">
Lista najbogatszych Polaków tygodnika Wprost



</doc>
<doc id="3186038" url="https://pl.wikipedia.org/wiki?curid=3186038" title="Paszport Polityki">
Paszport Polityki



</doc>
<doc id="3186039" url="https://pl.wikipedia.org/wiki?curid=3186039" title="Fenomeny Przekroju">
Fenomeny Przekroju



</doc>
<doc id="3186041" url="https://pl.wikipedia.org/wiki?curid=3186041" title="Japońska Cesarska Marynarka Wojenna">
Japońska Cesarska Marynarka Wojenna



</doc>
<doc id="3186043" url="https://pl.wikipedia.org/wiki?curid=3186043" title="Latarnia morska Keri">
Latarnia morska Keri

Latarnia morska Keri (est. "Keri tuletorn") – latarnia morska usytuowana na wyspie Keri w Zatoce Fińskiej. 
25 listopada 1997 roku latarnię wpisano na listę narodowych zabytków Estonii pod numerem 9500. Na liście świateł nawigacyjnych Estonii – rejestrze Urzędu Transportu Morskiego (Veeteede Amet) w Tallinie – ma numer 155.
Budowę latarni rozpoczęto w 1800 roku. Składała się ona z dwóch części: kamiennej wieży o przekroju okręgu i o wysokości kilku metrów, na której zbudowano drewnianą kilkumetrową ośmiokątną wieżę z ośmiokątną laterną. W czasie wojny krymskiej latarnia uległa częściowemu zniszczeniu. W 1858 roku latarnię odbudowano, zastępując drewnianą ośmiokątną wieżę, metalową o przekroju kołowym. W 1907 roku zasilanie latarni przerobiono na gazowe. Gaz uzyskiwano z głębokości 115 metrów, ze znajdującego się pod wyspą złoża. Jednak z powodu wstrząsów podziemnych w 1912 roku ten sposób zasilania porzucono. W 1996 roku w wyniku erozji spowodowanej sztormami, część kamiennej podstawy latarni uległa zniszczeniu. Podstawę wieży wzmocniono żelbetonowymi konstrukcjami.

</doc>
<doc id="3186046" url="https://pl.wikipedia.org/wiki?curid=3186046" title="Soreniec popielaty">
Soreniec popielaty

Soreniec popielaty, obrost popielaty ("Physconia grisea" (Lam.) Poelt) – gatunek grzybów z rodziny obrostowatych ("Physciaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Physciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1789 Jean-Baptiste de Lamarck nadając mu nazwę "Lichen griseus". Obecną, uznaną przez Index Fungorum nazwę nadał mu w roku 1965 Josef Poelt, przenosząc go do rodzaju "Physconia". 
Niektóre synonimy naukowe:
Nazwa polska według "Krytycznej listy porostów i grzybów naporostowych Polski".
Morfologia.
Plecha listkowata, tworząca rozetki, lub nieregularna. Jest to plecha heteromeryczna z glonami protokokkoidalnymi. Osiąga średnicę do 8 cm, jest głęboko wcinana, jej odcinki o szerokości 1–3 mm zachodzą na siebie lub stykają się brzegami. Są płaskie lub wklęsłe i pokryte soraliami, ale bez izydiów. Górna powierzchnia plechy ma barwę od białawoszarej przez szarobrunatną do brunatnej i prawie zawsze jest biało lub niebieskawo oprószona. Dolna powierzchnia jest jasna lub brunatna i są na niej jasne, pojedyncze lub widełkowato rozgałęzione chwytniki. Reakcje barwne: plecha K–.
Białawe, żółtawe lub szare soralia mają tasiemkowaty kształt i występują na brzegach odcinków. W środkowej części plechy czasami łączą się z sobą. Lekanorowe apotecja występują bardzo rzadko. Mają średnicę do 2 mm i brunatne lub czarne i zazwyczaj przyprószone tarczki. Ich brzeżek plechowy jest karbowany i są na nim urwistki. W jednym worku powstaje po 8 dwukomórkowych, brunatnych i grubościennych zarodników o rozmiarach 23–25 × 14–17 μm.
Występowanie i siedlisko.
Występuje głównie na półkuli północnej: w Ameryce Północnej, Europie, Afryce Północnej i Azji (Rosja). Na półkuli południowej podano jego występowanie tylko w Republice Południowej Afryki. W Polsce jest pospolity na terenie całego kraju. 
Rośnie na korze drzew, głównie liściastych, na korze drzew iglastych, na drewnie i na skałach wapiennych dużo rzadziej. Preferuje miejsca niezbyt zacienione, stąd też spotykany jest głównie na drzewach przydrożnych lub rosnących pojedynczo.

</doc>
<doc id="3186047" url="https://pl.wikipedia.org/wiki?curid=3186047" title="Physconia grisea">
Physconia grisea



</doc>
<doc id="3186048" url="https://pl.wikipedia.org/wiki?curid=3186048" title="Obrost popielaty">
Obrost popielaty



</doc>
<doc id="3186054" url="https://pl.wikipedia.org/wiki?curid=3186054" title="Letycja Ortiz Rocasolano">
Letycja Ortiz Rocasolano



</doc>
<doc id="3186055" url="https://pl.wikipedia.org/wiki?curid=3186055" title="Sandro Ricci">
Sandro Ricci

Sandro Meira Ricci (ur. 19 listopada 1974 w Poços de Caldas) – brazylijski sędzia piłkarski oraz międzynarodowy sędzia piłkarski FIFA od roku 2011.
W swojej karierze sędziował mecze Kwalifikacyjne strefy CONMEBOL do Mistrzostw Świata w Piłce Nożnej 2014 oraz został wyznaczony do sędziowania meczów Mistrzostw Świata w Piłce Nożnej 2014.

</doc>
<doc id="3186056" url="https://pl.wikipedia.org/wiki?curid=3186056" title="Alphonse Lemerre">
Alphonse Lemerre

Alphonse Lemerre (ur. 9 kwietnia 1838 w Canisy, zm. 15 października 1912 w Paryżu) – francuski wydawca i księgarz.
Życiorys.
Stworzył wiele kolekcji wydawniczych: „la Petite Bibliothèque littéraire”, „la Bibliothèque des curieux”, „la Bibliothèque illustrée”, „la Bibliothèque dramatique” i „la Petite collection pour la jeunesse”. Publikowanie poezji parnasistów rozpoczął w roku 1865. Najsłynniejszy zbiór "Le Parnasse contemporain" ukazał się w roku 1866. Wydawał również dzieła literatury renesansowej i romantycznej.
Jako mer Ville-d’Avray dał wyraz swoim republikańskim i antyklerykalnym przekonaniom. Był bardzo związany z ojczystą Normandią, w której kupił liczne posiadłości. W roku 1895 zamówił u malarza Paula Chabas okazały obraz z wizerunkami parnasistów, których dzieła wydawał. Płótno zatytułowane "U Alphonse’a Lemerre’a, w Ville d’Avray" zostało wystawione w tym samym roku w paryskim Salonie. Na tym zbiorowym portrecie ukazano między innymi Leconte’a de Lisle, Sully’ego Prudhomme’a, Paula Bourgeta i Jules’a Claretie.
Po śmierci Lemerre’a działalność wydawniczą podjął jego syn, Désiré. Wnuki Alphonse’a Lemerre’a, Alphonse i Pierre Lemerre, w roku 1965 zamknęły księgarnię i wydawnictwo. W chwili likwidacji była to najstarsza działająca księgarnia w Paryżu.

</doc>
<doc id="3186059" url="https://pl.wikipedia.org/wiki?curid=3186059" title="Sielsowiet Wołczyn">
Sielsowiet Wołczyn

Sielsowiet Wołczyn ("s. wołczyński", błr. Воўчынскі сельсавет, ros. Волчинский сельсовет) – sielsowiet na Białorusi, w obwodzie brzeskim, w południowo-zachodniej części rejonu kamienieckiego. 
Siedzibą sielsowietu jest Wołczyn. Jednostka podziału administracyjnego sąsiaduje na północy z sielsowietem Ogrodniki, na południu i wschodzie z sielsowietami rejonu brzeskiego: Łyszczyce i Motykały. Ponadto sielsowiet znajduje się przy granicy z Polską, przez co poprzez Bug graniczy na zachodzie z polskimi gminami: Janów Podlaski i Konstantynów, leżącymi w powiecie bialskim województwa lubelskiego, oraz z gminą Mielnik, znajdującą się już po prawej stronie Bugu i wchodzącą w skład powiatu siemiatyckiego województwa podlaskiego. 
W skład sielsowietu wchodzi obecnie 18 miejscowości:
W okresie międzywojennym miejscowości sielsowietu należały do gminy Wołczyn w powiecie brzeskim województwa poleskiego II Rzeczypospolitej.

</doc>
<doc id="3186061" url="https://pl.wikipedia.org/wiki?curid=3186061" title="Ihar Anuszkin">
Ihar Anuszkin

Ihar Siarhiejewicz Anuszkin (, , "Igor Siergiejewicz Anuszkin"; ur. 3 października 1944 w Bobrujsku) – białoruski związkowiec, nauczyciel i polityk, działacz Partii Komunistów Białoruskiej, deputowany do Rady Najwyższej Republiki Białorusi XIII kadencji.
Życiorys.
Młodość i praca.
Urodził się 3 października 1944 roku w mieście Bobrujsk, w obwodzie bobrujskim Białoruskiej SRR, ZSRR. W 1966 roku ukończył Kamyszyńską Szkołę Dowódczo-Techniczną, w 1982 roku – studia na Oddziale Filozofii Wydziału Historii Białoruskiego Uniwersytetu Państwowego. W latach 1958–1960 był pracownikiem sezonowym stacji pożarniczo-chemicznej w Bobrujsku. W latach 1961–1963 pracował jako tynkarz, operator podnośnika w Bobrujsku i Leningradzie. W latach 1974–1981 był robotnikiem, majstrem w Zjednoczeniu Budowlanym Nr 22 w Bobrujsku. W latach 1981–1986 pełnił funkcję przewodniczącego Zjednoczonego Komitetu Związkowego w Bobrujskim Kombinacie Budownictwa Mieszkaniowego. W latach 1986–1988 pracował jako wykładowca, zastępca dyrektora Szkoły Zawodowo-Technicznej Nr 95 w Bobrujsku. W latach 1988–1992 pełnił funkcję lektora w Bobrujskim Komitecie Miejskim Komunistycznej Partii Białorusi. W latach 1992–1997 był dyrektorem Bobrujskiej Zawodowo-Technicznej Szkoły Handlowej Nr 226. Od lutego 1997 roku był bezrobotny. Wchodził w skład Partii Komunistów Białoruskiej (PKB).
Działalność parlamentarna.
W drugiej turze wyborów parlamentarnych 28 maja 1995 roku został wybrany na deputowanego do Rady Najwyższej Republiki Białorusi XIII kadencji z Bobrujskiego-Berezyńskiego Okręgu Wyborczego Nr 156. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka, a potem zastępcy przewodniczącego Stałej Komisji ds. Ustawodawstwa. Należał do frakcji komunistów. Od 3 czerwca był członkiem grupy roboczej Rady Najwyższej ds. współpracy z parlamentem Republiki Łotewskiej. 27 listopada 1996 roku, po dokonanej przez prezydenta kontrowersyjnej i częściowo nieuznanej międzynarodowo zmianie konstytucji, nie wszedł w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Od 1997 roku pełnił funkcję sekretarza Komitetu Centralnego ds. młodzieży PKB. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły.
Życie prywatne.
Ihar Anuszkin jest żonaty, ma dwoje dzieci. Jest ateistą. W 1995 roku mieszkał w Bobrujsku.

</doc>
<doc id="3186063" url="https://pl.wikipedia.org/wiki?curid=3186063" title="Alcides Veira">
Alcides Veira

Alcides Short Veira – brazylijski wioślarz, olimpijczyk.
Brał udział w igrzyskach olimpijskich w 1920 (Antwerpia). Wystąpił w czwórce ze sternikiem, w której wraz z kolegami odpadł w pierwszej rundzie (tu: półfinałach). Brazylijczycy zajęli drugie miejsce w swym wyścigu (z czasem 7:25,4), przegrywając jednak z Amerykanami, którzy awansowali do finału.

</doc>
<doc id="3186065" url="https://pl.wikipedia.org/wiki?curid=3186065" title="Ernesto Flores Filho">
Ernesto Flores Filho

Ernesto Flores Filho – brazylijski wioślarz, olimpijczyk.
Brał udział w igrzyskach olimpijskich w 1920 (Antwerpia). Wystąpił w czwórce ze sternikiem, w której wraz z kolegami odpadł w pierwszej rundzie (tu:półfinałach). Brazylijczycy zajęli drugie miejsce w swym wyścigu (z czasem 7:25,4), przegrywając jednak z Amerykanami, którzy awansowali do finału.

</doc>
<doc id="3186066" url="https://pl.wikipedia.org/wiki?curid=3186066" title="Guilherme Lorena">
Guilherme Lorena

Guilherme Lorena (ur. 1894, zm. 14 czerwca 1949– brazylijski wioślarz, olimpijczyk.
Brał udział w igrzyskach olimpijskich w 1920 (Antwerpia). Wystąpił w czwórce ze sternikiem, w której wraz z kolegami odpadł w pierwszej rundzie (tu:półfinałach). Brazylijczycy zajęli drugie miejsce w swym wyścigu (z czasem 7:25,4), przegrywając jednak z Amerykanami, którzy awansowali do finału.

</doc>
<doc id="3186067" url="https://pl.wikipedia.org/wiki?curid=3186067" title="Physconia">
Physconia

Physconia Poelt (soreniec) – rodzaj grzybów z rodziny obrostowatych ("Physciaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Physciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Polska nazwa według W. Fałtynowicza.

</doc>
<doc id="3186068" url="https://pl.wikipedia.org/wiki?curid=3186068" title="Hotel Wiedeński w Poznaniu">
Hotel Wiedeński w Poznaniu

Hotel Wiedeński – hotel w centrum Poznania znajdujący się przy dawnym placu Wiosny Ludów w miejscu późniejszego skweru (na narożniku ulic Szymańskiego i Święty Marcin). Budynek hotelu nie zachował się.
Hotel powstał w 1830, a jego właścicielem był Niemiec o polskobrzmiącym nazwisku - Michał Nieczkowski (nie posługiwał się on językiem polskim i według Marcelego Mottego "przybył tu razem z dworem księcia Antoniego Radziwiłła, gdzie zajmował miejsce jednego z podrzędnych służących. Używano go, ile razy na zamku był obiad, bal, zebranie lub inna uroczystość do spraszania gości", na czym dorobił się znacznego majątku). Po hotelu Saskim stanowił drugi co do wielkości obiekt noclegowy w mieście. W 1831 zmarł tu podczas epidemii cholery marszałek August von Gneisenau, pełniący misję wojskową zabezpieczenia granicy z Królestwem Polskim objętym powstaniem listopadowym. Z czasem hotel zlikwidowano, a budynek nabył ksiądz Jan Koźmian z przeznaczeniem na szkołę dla młodzieży męskiej, która ostatecznie zbankrutowała. Potem w tym miejscu postawiono kamienicę czynszową Józefa Koszutskiego, w której (od 1878) działała pensja Anastazji Warnka.

</doc>
<doc id="3186069" url="https://pl.wikipedia.org/wiki?curid=3186069" title="Cafe Club">
Cafe Club



</doc>
<doc id="3186070" url="https://pl.wikipedia.org/wiki?curid=3186070" title="Soreniec">
Soreniec



</doc>
<doc id="3186071" url="https://pl.wikipedia.org/wiki?curid=3186071" title="Iván García (lekkoatleta)">
Iván García (lekkoatleta)

Iván García Sánchez (ur. 29 lutego 1972 w Santiago de Cuba) – kubański lekkoatleta (sprinter), medalista olimpijski z 2000.
Zajął 4. miejsce w biegu na 200 metrów na halowych mistrzostwach świata w 1993 w Toronto. Zwyciężył w sztafecie 4 × 100 metrów (w składzie: Andrés Simón, García, Joel Isasi i Jorge Aguilera) oraz zdobył srebrny medal w biegu na 200 metrów na igrzyskach Ameryki Środkowej i Karaibów w 1993 w Ponce. Na mistrzostwach świata w 1993 w Stuttgarcie kubańska sztafeta 4 × 100 metrów w składzie: Simón, García, Isasi i Aguilera zajęła 4. miejsce, a sztafeta 4 × 400 metrów w składzie: García, Héctor Herrera, Norberto Téllez i Roberto Hernández zajęła 6. miejsce. Zdobył srebrne medale na Igrzyskach Dobrej Woli w 1994 w Petersburgu w sztafecie 4 × 100 metrów (w składzie: Simón, García, Joel Lamela i Leonardo Prevost) oraz w sztafecie 4 × 400 metrów (w składzie: Omar Meña, García, Jorge Crusellas i Téllez).
Zdobył trzy złote medale na igrzyskach panamerykańskich w 1995 w Mar del Plata: w biegu na 200 metrów, w sztafecie 4 × 100 metrów (w składzie: Isasi, Aguilera, Lamela i García) oraz w sztafecie 4 × 400 metrów (w składzie: Crusellas, Téllez, Meña i García). Zajął 8. miejsce w biegu na 200 metrów na mistrzostwach świata w 1995 w Göteborgu. Biegł również w eliminacjach sztafety 4 × 400 metrów (w finale sztafeta kubańska bez Garcíi w składzie zajęła 6. miejsce). Zajął 6. miejsce w finale biegu na 200 metrów na igrzyskach olimpijskich w 1996 w Atlancie, a także biegł w eliminacjach sztafety 4 × 100 metrów (w finale sztafeta kubańska zajęła 6. miejsce).
Zdobył srebrny medal w biegu na 200 metrów na halowych mistrzostwach świata w 1997 w Paryżu za Kevinem Little z USA. Zajął 4. miejsce w tej konkurencji, a także w sztafecie 4 × 100 metrów na mistrzostwach świata w 1997 w Atenach (sztafeta kubańska biegła w składzie: Alfredo García, Misael Ortiz, Iván García i Luis Alberto Pérez-Rionda).
García zwyciężył w biegu na 200 metrów i w sztafecie 4 × 100 metrów na mistrzostwach Ameryki Środkowej i Karaibów w 1997 w San Juan. Zdobył złoty medal w sztafecie 4 × 100 metrów i brązowy w biegu na 200 metrów na igrzyskach Ameryki Środkowej i Karaibów w 1998 w Maracaibo. Odpadł w półfinale biegu na 200 metrów na halowych mistrzostwach świata w 1999 w Maebashi. Na mistrzostwach świata w 1999 w Sewilli kubańska sztafeta 4 × 100 metrów w składzie: Alfredo García, Iván García, Pérez-Rionda i Yoel Hernández zajęła w finale 4. miejsce, a on sam odpadł w półfinale biegu na 200 metrów. García zajął 4. miejsce w finale biegu na 200 metrów podczas igrzysk panamerykańskich w 1999 w Winnipeg.
Zdobył srebrny medal w sztafecie 4 × 100 metrów na mistrzostwach ibero-amerykańskich w 2000 w Rio de Janeiro (sztafeta kubańska biegła w składzie: José Ángel César, Pérez-Rionda, Iván García i Freddy Mayola).
Sztafeta kubańska w tym samym składzie zdobyła brązowy medal podczas igrzysk olimpijskich w 2000 w Sydney. Na mistrzostwach świata w 2001 w Edmonton, również biegnąc w tym samym ustawieniu, odpadła w eliminacjach. Zajęła 4. miejsce na Igrzyskach Dobrej Woli w 2001 w Brisbane](w składzie: César, Pérez-Rionda, García i Juan Pita).
García był mistrzem Kuby w biegu na 200 metrów w 1992, 1993, 1995, 1996, 1999 i 2000.
Rekordy życiowe:

</doc>
<doc id="3186072" url="https://pl.wikipedia.org/wiki?curid=3186072" title="Physcia grisea">
Physcia grisea



</doc>
<doc id="3186079" url="https://pl.wikipedia.org/wiki?curid=3186079" title="Ekologiczna Partia Demokratyczna">
Ekologiczna Partia Demokratyczna

Ekologiczna Partia Demokratyczna (niem. "Ökologisch-Demokratische Partei", ÖDP) – niemiecka partia polityczna o profilu konserwatywnym i ekologicznym.
Historia.
Partię w 1982 założyła grupa działaczy Zielonych na czele z Herbertem Gruhlem. Powstała jako ugrupowanie ekologiczne i socjalne, głoszące jednocześnie hasła obyczajowego konserwatyzmu (w tym sprzeciwu wobec aborcji i eutanazji).
ÖDP nie uzyskała szerszego poparcia, najwyższe w okolicy 2% okazjonalnie odnotowała w Bawarii w wyborach do landtagu. Sporadycznie zdobywała pewien rozgłos związany z aktywnością np. przy inicjatywie zniesienia bawarskiego senatu (1998) czy akcji na rzecz ochrony osób niepalących (2009). Przez ponad 30 lat nigdy nie wprowadziła swoich przedstawicieli do parlamentu na poziomie krajowym, europejskim czy regionalnym.
W 2014 Ekologiczna Partia Demokratyczna wystartowała w wyborach europejskich przeprowadzanych po raz pierwszy bez obowiązującego progu wyborczego. Wynik na poziomie 0,64% pozwolił na uzyskanie jednego mandatu w Parlamencie Europejskim VIII kadencji – deputowanym został Klaus Buchner, były przewodniczący partii. Mandat europosła formacja utrzymała także w 2019.

</doc>
<doc id="3186080" url="https://pl.wikipedia.org/wiki?curid=3186080" title="Lista odcinków serialu Graceland">
Lista odcinków serialu Graceland

Poniżej znajduje się lista odcinków serialu telewizyjnego Graceland – który był emitowany przez amerykańską stację telewizyjną USA Network od 6 czerwca 2013 roku do 17 września 2015 roku. Łącznie powstały 3 serie, liczące 38 odcinków. W Polsce serial jest emitowany od 1 grudnia 2014 roku przez TVN7

</doc>
<doc id="3186081" url="https://pl.wikipedia.org/wiki?curid=3186081" title="Igor Anuszkin">
Igor Anuszkin



</doc>
<doc id="3186082" url="https://pl.wikipedia.org/wiki?curid=3186082" title="Oszkár Demján">
Oszkár Demján

Oszkár Demján (ur. 28 grudnia 1891 w Budapeszcie, zm. 4 września 1914 w Siankach) – węgierski pływak z początków XX wieku, uczestnik igrzysk olimpijskich.
Jako dwudziestolatek wystartował na V Letnich Igrzysk Olimpijskich w Sztokholmie w 1912. Wziął udział w dwóch konkurencjach pływackich. Na dystansie 200 metrów stylem klasycznym wystartował w szóstym wyścigu eliminacyjnym, który z czasem 3:07,8 wygrał i awansował do półfinału. Tam, w drugim półfinale, zajął czwarte miejsce z czasem 3:11,2 i odpadł z dalszej rywalizacji. Na dystansie 400 metrów stylem klasycznym odpadł w fazie eliminacyjnej na skutek dyskwalifikacji.
Demján reprezentował barwy budapeszteńskiego klubu MAC.
Zginął walcząc na froncie wschodnim podczas I wojny światowej.

</doc>
<doc id="3186087" url="https://pl.wikipedia.org/wiki?curid=3186087" title="Elvis Andrus">
Elvis Andrus

Elvis Augusto Andrus Torres (ur. 26 sierpnia 1988) – wenezuelski baseballista występujący na pozycji łącznika w Texas Rangers.
Przebieg kariery.
W styczniu 2005 podpisał kontrakt jako wolny agent z Atlanta Braves, ale grał tylko w klubach farmerskich tego zespołu. W lipcu 2007 wystąpił w All-Star Futures Game. W tym samym miesiącu w ramach wymiany zawodników przeszedł do Texas Rangers i po rozegraniu w sezonie 2008 118 meczów w zespole Double-A Frisco RoughRiders i drugim występie w All-Star Future Games, 6 kwietnia 2009 zadebiutował w MLB w meczu przeciwko Cleveland Indians, w którym zaliczył double'a i zdobył runa. Dwa dni później w spotkaniu z Indians zdobył pierwszego home runa w MLB. W sezonie 2009 był zaliczył najwięcej spośród debiutantów uderzeń (128), runów (72), triple'ów (8), wszystkich baz ogółem (179) i skradzionych baz (33), jednak w głosowaniu do nagrody AL Rookie of the Year zajął 2. miejsce za Andrew Baileyem z Oakland Athletics.
W 2010 po raz pierwszy został powołany do Meczu Gwiazd jako rezerwowy łącznik. W kwietniu 2013 podpisał nowy, ośmioletni kontrakt wart 120 milionów dolarów. Jest rekordzistą klubowym pod względem liczby skradzionych baz.

</doc>
<doc id="3186088" url="https://pl.wikipedia.org/wiki?curid=3186088" title="Verjamem">
Verjamem

Verjamem (pol. "Wierzę") – słoweńska partia o profilu centrolewicowym.
Ugrupowanie powstało w 2014, założył je Igor Šoltes, urzędnik państwowy i były prezes słoweńskiego Sądu Obrachunkowego. Formacja wystartowała w wyborach europejskich w tym samym roku, uzyskując ponad 10% głosów, co przełożyło się na 1 mandat eurodeputowanego VIII kadencji. Przypadł on liderowi Verjamem, który dołączył do frakcji zielonych. W przedterminowych wyborach krajowych przeprowadzonych 13 lipca 2014 ugrupowanie nie przekroczyło wyborczego progu.

</doc>
<doc id="3186095" url="https://pl.wikipedia.org/wiki?curid=3186095" title="Pacyfikacja Radwanowic">
Pacyfikacja Radwanowic

Pacyfikacja Radwanowic – masowy mord ludności cywilnej w Radwanowicach, w gminie Zabierzów, w powiecie krakowskim, którego dokonały niemieckie oddziały w nocy z 20 na 21 lipca 1943 roku. Pacyfikacja wsi była odwetem za współpracę mieszkańców z organizacjami konspiracyjnymi. W czasie II wojny światowej na terenie Radwanowic działały organizacje ruchu oporu (komórka Narodowej Organizacji Wojskowej, kierowana przez Władysława Gędłka ps. „Radwan”, a następnie komórka Związku Walki Zbrojnej-Armii Krajowej). 14 marca 1945 roku ciała ofiar pacyfikacji ekshumowano i przeniesiono do wspólnej mogiły na cmentarzu w Rudawie. 21 lipca 1945 roku w miejscu zbrodni mieszkańcy postawili krzyż, a w 1964 roku w jego miejscu odsłonięto pomnik.
Przebieg pacyfikacji.
Pacyfikacja Radwanowic była jedną z akcji zorganizowanych przez dr. Alberta Schaara, niemieckiego starostę Landkreis Krakau, mających na celu zastraszenie polskiej ludności oraz odwiedzenie jej od współpracy z ruchem oporu. Istniały tu dwie organizacje wojskowe: Narodowa Organizacja Wojskowa i Bataliony Chłopskie. Przygotowania do akcji trwały kilka miesięcy. Polegały one na zbieraniu informacji o nieposłuszeństwie wobec okupanta z wykorzystaniem konfidentów, prowokatorów i współpracujących Polaków. Według niektórych źródeł bezpośrednią przyczyną pacyfikacji były zeznania Mieczysława Gędłka, który aresztowany przez Gestapo nie wytrzymał tortur i ujawnił nazwiska mieszkańców wsi powiązanych z konspiracją.
Pacyfikacją kierował komendant żandarmerii w Zabierzowie Otto Zeiss. O godzinie 4 rano wieś otoczyło około 2000 funkcjonariuszy SS, żandarmerii oraz polskiej granatowej policji, wspartych przez żołnierzy Wehrmachtu. Z krakowskiego więzienia Montelupich przywieziono także Mieczysława Gędłka, którego prowadzono przez wieś na grubym powrozie i zmuszono go do wskazywania domów osób znajdujących się na liście Gestapo. Aresztowano w ten sposób 20 osób. Miejscem przesłuchania była parcela sołtysa Józefa Walczowskiego. Brutalne śledztwo połączone było z wymyślnymi torturami, między innymi gospodarza powieszono na łańcuchu i bito do utraty przytomności. W doniesieniach Departamentu Informacji i Prasy Delegatury Rządu na Kraj znalazła się nawet informacja, iż sołtysa ukrzyżowano na drzwiach domu, przybijając gwoździami ręce i nogi, a następnie miano go bić deską nabitą gwoździami. Z kolei Mieczysława Gędłka przywiązano do drzewa i bito, a kiedy tracił przytomność kazano piętnastoletniej córce polewać go wodą.
Pozostałych mieszkańców wsi zapędzono do ogrodu sołtysa. Kazano im ułożyć się w rzędach twarzą do ziemi. Zeiss był nieusatysfakcjonowany wynikami śledztwa, gdyż uważał, że torturowani podali zbyt mało nazwisk. Podjął więc decyzję o dziesiątkowaniu. Komu wypadła liczba podzielna przez 10 – odsuwano go na bok. Procedura została przerwana po przyjeździe zastępcy krakowskiego starosty. Wybrani w dziesiątkowaniu powrócili wówczas do ogrodu. Ostatecznie na śmierć skazano 30 osób – w tym 28 mężczyzn i 2 kobiety (m.in. sołtysa, jego żonę, córkę i syna). Wybrano miejsce na grób. Był to dół, w którym znajdowało się wapno gaszone. Mieszkańcy musieli wybrać je własnoręcznie. Szef Gestapo odczytał następnie wyrok.
Wyrok został wykonany w obecności mieszkańców wsi. Po egzekucji Otto Zeiss dobijał strzałem z pistoletu ofiary, które dawały jeszcze oznaki życia.
O udział w pacyfikacji, oprócz dr Alberta Schaara, zostali oskarżeni:
W gronie ofiar przeważała młodzież wiejska. Wśród zamordowanych znaleźć się miało dwóch mieszkańców Krakowa, jeden mieszkaniec Dubia oraz jeden mieszkaniec Pisar.
Upamiętnienie.
14 marca 1945 roku ciała ofiar pacyfikacji ekshumowano i przeniesiono do wspólnej mogiły na cmentarzu w Rudawie. W pogrzebie wzięło udział 10 tys. ludzi, kondukt ciągnął się na około 3 km.
21 lipca 1945 roku mieszkańcy wsi ogrodzili miejsce kaźni i postawili tam krzyż. W roku 1964 w miejscu krzyża powstał pomnik ufundowany przez fabrykę „Żelbeton” („Wibrobeton”) z Krzeszowic. Był to dar społeczeństwa Krzeszowic. W 1987 roku na żelbetonowym pomniku umocowano drewniany krzyż.
Pomnik (według projektu architekta W. Księżyca z Brzezinki) powstał też na cmentarzu w Rudawie w miejscu grobu. Pomnik z ciosanego kamienia wapiennego wykonał Ludwik Ziemiański z synem Józefem z Dębnika. W 2000 roku postawiono tu także krzyż.
Mieszkańcy Radwanowic nie zapominają wydarzeń z 1943 roku. Co roku 21 lipca odbywają się gminne uroczystości związane z rocznicą kaźni oraz odprawiana jest msza św. w intencji jej ofiar. W 1993 roku szkoła podstawowa w Radwanowicach otrzymała imię Ofiar Pacyfikacji. Imię to w 2002 roku przejęła niepubliczna Integracyjna Szkoła Podstawowa. W 1983 roku w 40. rocznicę wydany został medal pamiątkowy, który wręczono rodzinom osób pomordowanych, a Rada Państwa nadała Radwanowicom Krzyż Walecznych – informacja o tym wydarzeniu widnieje na odnowionym cokole.
W roku 1993 w 50. rocznicę pacyfikacji poświęcono „Dzwon Pojednania pw. św. Rafała Kalinowskiego”, obecnie jest on umieszczony w dzwonnicy na terenie Fundacji im. Brata Alberta. W mszy św. udział wzięli także uczniowie i nauczyciele z Belgii, a także niemieccy dobroczyńcy Fundacji, którzy w ramach pojednania organizowali przez wiele lat dla mieszkańców Radwanowic wyjazdy zarobkowe do Niemiec.
W 2008 roku w 65. rocznicę pacyfikacji odsłonięto odnowiony przebudowany Pomnik Ofiar Pacyfikacji w Radwanowicach. Powstał on według projektu Piotra Sobańskiego z funduszu gminy, ma nowy cokół i metalowy krzyż, został ogrodzony łańcuchami, a na cokole znajduje się tablica z czarnego marmuru z nazwiskami.
W 70. rocznicę zakończono renowację pomnika na cmentarzu oraz przygotowano publikację „Jak słodko i zaszczytnie jest umrzeć za Ojczyznę – 70. rocznica pacyfikacji w Radwanowicach” (autorzy: Leszek Sibila, Dorota Strojanowska, dr Mateusz Wyżga). W 2013 roku w uroczystościach rocznicowych uczestniczyli m.in. Władysław Gędłek, komendant powiatowy Narodowej Organizacji Wojskowej i żołnierz AK, który w czasie pacyfikacji otrzymał wyrok śmierci zaocznie. Zamordowano wtedy jego 20-letnią żonę i brata. Obecny był także Jerzy Walczowski, syn sołtysa, który w 1943 roku miał 13 lat.
Staraniem fundacji Forum Rozwoju Inicjatyw Lokalnych z Krakowa, przy wsparciu powiatu krakowskiego, powstał także film dokumentalny prezentujący wspomnienia świadków pacyfikacji. Autorką zdjęć i scenariusza jest Gabriela Mruszczak.

</doc>
<doc id="3186098" url="https://pl.wikipedia.org/wiki?curid=3186098" title="How to Rock">
How to Rock



</doc>
<doc id="3186103" url="https://pl.wikipedia.org/wiki?curid=3186103" title="Eleonora Burbon">
Eleonora Burbon



</doc>
<doc id="3186104" url="https://pl.wikipedia.org/wiki?curid=3186104" title="Korakl">
Korakl

Korakl (ang. "coracle" z walijskiego "corwg-l"; por. gaelic "curach" – łódź) – rodzaj małej, jednoosobowej łodzi o konstrukcji plecionej z drewnianych listew i pokrytej impregnowanym materiałem, tradycyjnie używanej na rzekach Walii.
Opis.
Korakl ma kształt pudełkowaty, owalny lub niemal okrągły, jak połówka skorupki orzecha. Konstruuje się go splatając cienkie listwy drewniane jak kosz, mocując je do okrężnicy; łódź nie posiada kilu. Tradycyjnym pokryciem były skóry zwierzęce (zazwyczaj bydlęce lub końskie), współczesnym – tkanina, w obydwu przypadkach impregnowane dla wodoszczelności, zazwyczaj smołą. Używa się także korakli z włókna szklanego. 
Lekka konstrukcja łodzi umożliwia przenoszenia jej na plecach. Napędza się ją jednym wiosłem, siedząc przodem do kierunku ruchu i wiosłując „w ósemkę”. Łódź jest łatwa w manewrowaniu, choć niezbyt stabilna. Kształt wiosła, przypominającego łopatkę, kształt samej łodzi, oraz materiały do konstrukcji były tradycyjne i zależały od miejsca budowy. Przykładowo, korakle z Towy budowano z jesionu i leszczyny, a z Taff – z jabłoni i leszczyny. Budowa korakli jest zanikającą sztuką – w 1998 roku było tylko pięciu konstruktorów tych łodzi w Wielkiej Brytanii. 
Korakli używano przede wszystkim do połowu ryb, zapuszczając sieć rybacką między parą łodzi i powoli dryfując z prądem rzeki; typowa sieć miała około sześciu metrów długości i ponad metr głębokości. Po złapaniu ryby, zbliżano łodzie, wyciągano sieć i wybierano zdobycz głusząc ją drewnianym tłuczkiem zwanym „księdzem”. 
Łodzie typu korakl mogą należeć do najstarszych rodzajów łodzi w ogóle konstruowanych przez człowieka, ale ze względu na swą lekką budowę nie miały szans przetrwać na stanowiskach archeologicznych (w odróżnieniu od masywnych dłubanek). Na Wyspach Brytyjskich korakli używano prawdopodobnie od czasów prehistorycznych; opisał je Gajusz Juliusz Cezar, który spotkał je na Wyspach Brytyjskich i później wykorzystał w swojej kampanii na Półwyspie Iberyjskim. W Szkocji zanikły w ciągu ostatnich 200 lat, w Irlandii w latach 40. XX wieku. W Anglii korakle były niegdyś powszechnie używane na Severnie – wzdłuż rzeki wykorzystywano co najmniej cztery różne odmiany tych łodzi. Zakaz łowienia ryb siecią doprowadził do ich zaniku w latach 30. XX wieku. W Walii, na rzece Dee używano dwóch typów prostokątnych korakli, także dwuosobowych; zanikły w latach 60. XX wieku. Na trzech rzekach: Teifi, Towy i Taff wciąż dozwolone jest tradycyjne łowienie siecią (z odpowiednim pozwoleniem). 
Łodzi o podobnej konstrukcji używa się także w Wietnamie, Indiach ("parisal"), Tybecie ("kodru") i Iraku ("guffa"). Były też wykorzystywane przez Indian północnoamerykańskich.
Na koraklu (w polskim tłumaczeniu „czółno”) odpłynął na wschód Ryczypisk, jeden z bohaterów "Podróży „Wędrowca do Świtu”" C.S. Lewisa. W powieści "Wyspa skarbów" R.L. Stevensona Ben Gunn, samotny rozbitek, też miał skonstruować sobie korakl, użyty później przez Jima Hawkinsa.

</doc>
<doc id="3186105" url="https://pl.wikipedia.org/wiki?curid=3186105" title="Lista przewodniczących rządu Hiszpanii">
Lista przewodniczących rządu Hiszpanii



</doc>
<doc id="3186106" url="https://pl.wikipedia.org/wiki?curid=3186106" title="Katedra w Newport">
Katedra w Newport

Katedra w Newport (wal. "Eglwys Gadeiriol Casnewydd", ang. "Newport Cathedral"; pełna nazwa: "Newport Cathedral of St Woolos") – anglikańska katedra, należąca do Kościoła w Walii, sięgająca swymi korzeniami roku 470, kiedy, według tradycji, książę-rycerz walijski Gwynllyw założył na wzgórzu Stone Hill swoją celę. Obecna katedra pochodzi z XI–XV wieku. 
Katedra w Newport od 26 lipca 1951 roku została wpisana na listę Zabytków Walii pod nr 2998.
Historia.
Okres katolicki.
Prawdopodobnie pod koniec lat 70. V wieku książę-rycerz Gwynllyw w odpowiedzi na Boże powołanie do życia w modlitwie zbudował na wzgórzu Stow Hill swoją celę. Zmarł, według dawnej tradycji, pod koniec marca 500 roku, a pobliżu jego grobu zbudowano ku jego czci drewniany kościół, który stał się miejscem pielgrzymek. Kiedy kościół ten został spalony, odbudowano go w czasach anglosaksońskich jako kościół kamienny. Jego fragmenty znajdują się w obecnej Kaplicy Galilejskiej w zachodniej części obecnej katedry. Około 1080 roku zbudowano normandzką pięcioprzęsłową nawę, a około 1200 roku kaplicę Mariacką. W 1405 roku kościół św. Woolosa został zniszczony w wyniku rebelii Owaina Glyndŵra. Podczas naprawy zniszczeń dobudowano nawy boczne, dwukondygnacyjną kruchtę oraz wieżę zachodnią nazwaną wieżą Jaspera, od nazwiska architekta Jaspera Tudora, który nadzorował niektóre prace. 
Okres poreformacyjny.
W latach 1818–1819 kościół św. Woolosa został odrestaurowany. W 1853 roku architekt R. G. Thomas rozebrał kruchtę i zbudował nową; przebudował też prezbiterium. W 1913 roku architekt William Davies zbudował zakrystię. W latach 1960–1962 architekt A. D. R. Caroe rozebrał i przebudował prezbiterium. Mural i charakterystyczne, okrągłe okno w ścianie wschodniej prezbiterium zaprojektował John Piper. Na początku lat 90. od strony północnej katedry dobudowano hol.
Status katedry.
W 1921 roku utworzono diecezję Monmouth, będącej częścią nowo utworzonego kościoła w Walii. Dotychczasowy kościół św. Woolosa został prokatedrą. W 1930 roku ustanowiono przy niej i kapitułę i powołano dziekana. W 1949 roku kościół prokatedralny osiągnął pełny status katedry. W 2000 roku katedra zyskała status katedry metropolitalnej (Metropolitan Cathedral); pełni również funkcję kościoła parafialnego.
W 2009 roku zainicjowano kampanię zbiórki funduszy w wysokości 1,5 miliona funtów na rzecz pilnej renowacji historycznego budynku katedry.
Architektura.
Wygląd zewnętrzny.
Katedra posiada niezwykły rzut, który składa się z wieży zachodniej, połączonej z nawą poprzez kaplicę Mariacką, kruchty od strony południowej, dużego prezbiterium, zakrystii w jego północnym narożniku i holu. Jest zbudowana z czerwono-brązowego kamienia i jasnego muru ciosowego. Dachy na ogół pokryte dachówką. Wieża jest zwieńczona blankami i wzmocniona w narożnikach stopniowanymi skarpami. Szerokie okna nawy pochodzą z XIX wieku i utrzymane są w stylu Perpendicular, natomiast XX-wieczne okna holu są wąskie i ostrołukowe. XX-wieczne prezbiterium utrzymane jest w stylu gotyckim.

</doc>
<doc id="3186111" url="https://pl.wikipedia.org/wiki?curid=3186111" title="Pawło Klimkin">
Pawło Klimkin

Pawło Anatolijowycz Klimkin, ukr. Павло Анатолійович Клімкін (ur. 25 grudnia 1967 w Kursku) – ukraiński dyplomata, wiceminister spraw zagranicznych (2010–2012), ambasador Ukrainy w Niemczech (2012–2014), minister spraw zagranicznych (2014–2019).
Życiorys.
W 1991 ukończył studia na wydziale aerofizyki i badań kosmicznych Moskiewskiego Instytutu Fizyczno-Technicznego (ros. "Московский физико-технический институт"), specjalizując się w fizyce i matematyce stosowanej. W latach 1991–1993 był pracownikiem naukowym Narodowej Akademii Nauk Ukrainy w Instytucie Spawania Elektrycznego im. Borysa Patona. W latach 1993–1997 zatrudniony w departamencie kontroli zbrojeń i rozbrojenia Ministerstwa Spraw Zagranicznych Ukrainy. Od 1997 do 2000 był trzecim i następnie drugim sekretarzem ambasady Ukrainy w Niemczech. Następnie do 2004 pracował w MSZ w Kijowie jako radca departamentu współpracy gospodarczej (odpowiadając za bezpieczeństwo jądrowe i energetyczne) oraz naczelnik wydziału współpracy gospodarczej i sektorowej z Unią Europejską w departamencie integracji europejskiej. W latach 2004–2008 był radcą ambasady Ukrainy w Wielkiej Brytanii. Od marca 2008 do kwietnia 2010 pełnił funkcję dyrektora departamentu UE w MSZ. Od kwietnia 2010 do czerwca 2012 zajmował stanowisko wiceministra spraw zagranicznych (od kwietnia 2011 jako kierownik aparatu ministerstwa). Od 26 czerwca 2012 do 19 czerwca 2014 był ambasadorem w Niemczech.
19 czerwca 2014 na wniosek prezydenta Ukrainy Petra Poroszenki powołany przez Radę Najwyższą Ukrainy na stanowisko ministra spraw zagranicznych Ukrainy w pierwszym rządzie Arsenija Jaceniuka. 2 grudnia 2014 ponownie powierzono mu to stanowisko w drugim gabinecie tegoż premiera. Utrzymał tę funkcję również w powołanym 14 kwietnia 2016 rządzie Wołodymyra Hrojsmana. Zakończył urzędowanie 29 sierpnia 2019.

</doc>
<doc id="3186113" url="https://pl.wikipedia.org/wiki?curid=3186113" title="Hrabstwo Yellow Medicine">
Hrabstwo Yellow Medicine

Hrabstwo Yellow Medicine (ang. "Yellow Medicine County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 763,23 mil2 (1 976,76 km2). Według danych z 2010 r. hrabstwo miało 10 438 mieszkańców. Hrabstwo powstało 6 marca 1871 roku, a jego nazwa pochodzi od rzeki Yellow Medicine.

</doc>
<doc id="3186114" url="https://pl.wikipedia.org/wiki?curid=3186114" title="Ryan Paevey">
Ryan Paevey

Ryan Jacob Paevey-Vlieger, bardziej znany jako Ryan Paevey (ur. 24 września 1984 w Torrance) – amerykański aktor telewizyjny i model. W 2013 dołączył do opery mydlanej ABC "Szpital miejski" ("General Hospital", 2013–2018) w roli detektywa Nathana Westa.
Życiorys.
Urodził się w Torrance, w stanie Kalifornia jako syn Lindy Paevey i Lesa F. Vliegera. Jego ojciec miał pochodzenie holenderskie i indonezyjskie. Dorastał z młodszą siostrą Kaitlyn w Los Angeles. W liceum biegał na bieżni i przełajach.
Jako licealista rozpoczął karierę jako model. Debiutował jako Tom w filmie krótkometrażowym "Dziewczyna z rękawicą" ("The Girl with the Gloves", 2011). Pojawił się w teledysku do przeboju Christiny Aguilery „Your Body” (2012). Od 19 grudnia 2013 do 9 lutego 2018 grał postać detektywa Nathana Westa w operze mydlanej ABC "Szpital miejski" ("General Hospital").

</doc>
<doc id="3186115" url="https://pl.wikipedia.org/wiki?curid=3186115" title="Birger Åsander">
Birger Åsander

Lars Birger Åsander (ur. 13 lipca 1909 w Kramfors, zm. 17 stycznia 1984 w Sztokholmie) – szwedzki aktor. Na przestrzeni lat 1938–1980 wystąpił w około 100 produkcjach filmowych i telewizyjnych.

</doc>
<doc id="3186118" url="https://pl.wikipedia.org/wiki?curid=3186118" title="Olivia Anna Livki">
Olivia Anna Livki

Olivia Anna Livki, wł. "Olivia Anna Schnitzler" (ur. 2 kwietnia 1988 w Opolu), znana także jako LiVKi – niemiecka artystka polskiego pochodzenia, wokalistka, kompozytorka, autorka tekstów, basistka, aranżerka, producentka i reżyserka.
Życiorys.
Olivia Anna Livki urodziła się w Opolu, wychowała w Villingen-Schwenningen w Niemczech. Jej matka (polska piosenkarka) i ojciec (niemiecki inżynier) poznali się w Jordanii. Rodzina zamieszkała w Schwarzwaldzie, gdy Olivia miała 6 lat.
W 2004 roku ukończyła Gymnasium am Hoptbühl i po przerwanych studiach reżyserskich przeprowadziła się do Berlina, gdzie w 2008 roku ukończyła studia na kierunkach filmoznawstwo, literatura ogólna i filologia angielska na Wolnym Uniwersytecie Berlina.
Od tego momentu pracuje jako muzyk.
Jako dziecko uczyła się gry na fortepianie. W wieku 17 lat rozpoczęła naukę gry na gitarze basowej i rozwijanie umiejętności wokalnych. Wśród wczesnych wpływów wymienia afroamerykańskich artystów takich jak Aretha Franklin, John Lee Hooker i Dr. Dre oraz twórców filmowych: Alfreda Hitchcocka, Billy’ego Wildera, Orsona Wellesa czy Stanleya Kubricka.
W wieku 16 lat zrealizowała film krótkometrażowy poświęcony Holokaustowi "Unbetitelt" (“Bez Tytułu“) oparty na pamiętnikach Janusza Korczaka, który był pokazywany i nagradzany m.in. na niemieckich festiwalach filmowych.
W 2009 roku Olivia Anna Livki ukończyła pierwszy materiał demo "The Smiling Face Of Progress" oraz wyreżyserowała i wyprodukowała wideoklipy do piosenek "Hologram" (w technice animacji stop-motion) oraz “Girl vs. City” (zapis występu live). W lipcu tego samego roku wystąpiła z koncertami w Berlinie i Nowym Jorku. W 2010 roku powstały pierwsze nagrania studyjne do debiutanckiego albumu. Aby go w pełni sfinansować, wzięła udział w polskim talent show dla muzyków z autorskimi piosenkami, wzbudzając entuzjazm zarówno u jurorów, mediów, jak i publiczności. Wiele mediów nazwało ją „objawieniem” oraz „objawieniem alternatywnego popu”. Zapis występu artystki w programie stał się internetową sensacją.
W ciągu kilku dni jej wideoklipy "Hologram" i "Tennis Rackets" odtworzono razem około 300 000 razy.
W 2011 roku Livki założyła w Berlinie niezależną wytwórnię płytową LIVV Music. 9 listopada zagrała jako support przed koncertem Lenny’ego Kravitza w Warszawie. Tego samego dnia ukazał się debiutancki concept-album "The Name Of This Girl Is". Materiał został w całości skomponowany, zaaranżowany i wyprodukowany przez artystkę. Miksy wykonali amerykańscy producenci Patrick Dillett i Ron Allaire, a oprawę graficzną według pomysłu Livki stworzył szkocki rysownik Iain Sommerville. Na płycie znalazły się m.in. trzy utwory z pierwszych materiałów demo i dwa wykonane w telewizyjnym talent show. Album zebrał pochlebne recenzje wśród krytyków i publiczności. Dystrybucja była prowadzona przez stronę internetową artystki. Karolina Korwin-Piotrowska opisywała entuzjastycznie Livki i "The Name of This Girl Is" w książce "Bomba. Alfabet polskiego szołbiznesu" (The Facto 2013). Piosenka z albumu "Tennis Rackets" znalazła się na ścieżce filmowej filmu "Big Love" (2012).
W lipcu 2012 roku Olivia Anna Livki podpisała kontrakt licencyjny z wytwórnią EMI, w tym samym roku wydając rozszerzoną wersję debiutu "The Name of This Girl Is – Extended".
Album promował między innymi singiel "Abby Abby! (Choir Girl Remix)", który osiągnął sukces internetowy zbierając ponad 400 tysięcy wyświetleń na Youtube.
Występowała m.in. w Polsce, Berlinie, Nowym Jorku, Londynie, Pradze, Tokio oraz na festiwalach Off Festival 2011 i 2015, Coke Live Music Festival 2011, Soundrive Festival 2012 i Reeperbahn Festival 2014.
W 2014 roku współpracowała z producentem amerykańskim Sterlingiem Foxem nad singlem "Dark Blonde Rises", który został wydany pod jej drugim pseudonimem artystycznym LiVKi w USA przez niezależną wytwórnię Silver Scream Records.
W 2015 roku został wydany drugi w pełni autorski album pt. "Strangelivv". Single "Geek Power" (zainspirowany aktywistką Malala Yousafzai) i "Subways" uzbierały ponad 89 000 oraz ok. 28 500 wyświetleń na Youtube.
W 2016 roku Livki wydała nieoficjalne EP "I Am Carthago Pt.1" elektronicznie w Niemczech. Singiel "Noke" znalazł się na kompilacji "Listen to Berlin" 2016/17.
4 marca 2020 Livki wydała singel "Spectacular", promujący jej nową płytę "Digital Dissidents", która ukazała się 16 kwietnia 2020.
Dyskografia.
Single
Kompilacje

</doc>
<doc id="3186119" url="https://pl.wikipedia.org/wiki?curid=3186119" title="Haviland (krater)">
Haviland (krater)

Haviland – mały krater uderzeniowy w stanie Kansas, w USA. Był widoczny na powierzchni ziemi, jednak na skutek działań farmerów, do których należał teren, został zrównany z ziemią.
W 1882 roku na prerii w Kansas zostały odnalezione żelazno-kamienne meteoryty nazwane Brenham. Największe zagęszczenie materii meteorytowej występowało na farmie rodziny Kimberley. Znajdował się na niej także krater uderzeniowy, który został rozpoznany dopiero w 1925 roku. Krater powstał w skałach osadowych, nie dawniej niż tysiąc lat BP. Było to owalne zagłębienie o wymiarach 16,8 × 11,0 m, w którym długo utrzymywała się woda deszczowa. W 1933 roku rozpoczęto badania na jego terenie, wydobyto przy tym liczne fragmenty pallasytów. Właściciele terenu, na którym znajdował się krater, zasypali go i zrównali z ziemią jego brzeg. Krater wciąż można rozpoznać przy użyciu georadaru.

</doc>
<doc id="3186121" url="https://pl.wikipedia.org/wiki?curid=3186121" title="E-abzu">
E-abzu

E-abzu (sum. é.abzu, tłum. „Dom abzu”), zwana też E-engura (sum. é.engur.ra, tłum. „Dom słodkich wód") – ceremonialna nazwa świątyni boga Enki/Ea w mieście Eridu.
Ze źródeł pisanych wiadomo, że prace budowlane przy tej świątyni prowadzili Elili z Ur, Ur-Nammu, Amar-Suen i Nur-Adad. Wzmiankowana w prologu do "Kodeksu Hammurabiego":

</doc>
<doc id="3186122" url="https://pl.wikipedia.org/wiki?curid=3186122" title="Ev'ry Time We Say Goodbye">
Ev'ry Time We Say Goodbye



</doc>
<doc id="3186125" url="https://pl.wikipedia.org/wiki?curid=3186125" title="E-engura">
E-engura



</doc>
<doc id="3186127" url="https://pl.wikipedia.org/wiki?curid=3186127" title="Regulon">
Regulon

Regulon – zestaw operonów lub genów regulowanych przez wspólny czynnik transkrypcyjny. Termin powstał w roku 1964. Wyróżniane są dwie klasy regulonów: lokalne, obejmujące tylko kilka operonów oraz globalne, obejmujące bardzo liczną grupę operonów. U "Escherichia coli" K12 zostało całkowicie lub częściowo zlokalizowanych 173 regulony. Regulony umożliwiają wspólną kontrole transkrypcji enzymów i innych białek zaangażowanych w syntezę określonych metabolitów. Umożliwia to skoordynowaną reakcję komórki na niezmiatające się czynniki środowiskowe. Wyższą formą organizacji odpowiedzi komórki na poziomie transkrypcji genów jest moduł.

</doc>
<doc id="3186129" url="https://pl.wikipedia.org/wiki?curid=3186129" title="Travel Service Slovakia">
Travel Service Slovakia

Travel Service Slovakia – słowacka linia lotnicza wykonująca połączenia czarterowe z siedzibą w Bratysławie. Powstała w 2010 roku jako siostrzana linia czeskiego przewoźnika Travel Service.
Flota.
Stan floty na dzień 12 listopada 2013:

</doc>
<doc id="3186131" url="https://pl.wikipedia.org/wiki?curid=3186131" title="Doña Letizia">
Doña Letizia



</doc>
<doc id="3186132" url="https://pl.wikipedia.org/wiki?curid=3186132" title="Freddy Mayola">
Freddy Mayola

Freddy Santiago Mayola Fernández (ur. 1 listopada 1977 w Hawanie) – kubański lekkoatleta (sprinter), medalista olimpijski z 2000.
Zdobył srebrny medal w biegu na 100 metrów na igrzyskach panamerykańskich w 1999 w Winnipeg. Na mistrzostwach świata w 1999 w Sewilli zakwalifikował się do półfinału tej konkurencji, w którym nie wystartował.
Zdobył srebrny medal w sztafecie 4 × 100 metrów na mistrzostwach ibero-amerykańskich w 2000 w Rio de Janeiro (sztafeta kubańska biegła w składzie: José Ángel César, Luis Alberto Pérez-Rionda, Iván García i Mayola), a w biegu na 100 metrów zajął 4. miejsce.
Sztafeta kubańska w tym samym składzie zdobyła brązowy medal podczas igrzysk olimpijskich w 2000 w Sydney, a Mayola odpadł w ćwierćfinale biegu na 100 metrów. Na halowych mistrzostwach świata w 2001 w Lizbonie zajął 4. miejsce w biegu na 60 metrów. Na mistrzostwach świata w 2001 w Edmonton został zdyskwalifikowany w biegu eliminacyjnym na 100 metrów, a kubańska sztafeta w składzie: César, Pérez-Rionda, García i Mayola również odpadła w eliminacjach.
Mayola był mistrzem Kuby w biegu na 100 metrów w 1998, 2000 i 2001.
Rekordy życiowe:

</doc>
<doc id="3186135" url="https://pl.wikipedia.org/wiki?curid=3186135" title="Botrys">
Botrys



</doc>
<doc id="3186139" url="https://pl.wikipedia.org/wiki?curid=3186139" title="MLB All-Star Game 1999">
MLB All-Star Game 1999

MLB All-Star Game 1999 – 70. Mecz Gwiazd ligi MLB, który odbył się 13 lipca 1999 roku na stadionie Fenway Park w Bostonie. Spotkanie zakończyło się zwycięstwem American League All-Stars 4–1. Frekwencja wyniosła 34 187 widzów.
Najbardziej wartościowym zawodnikiem został Pedro Martínez z Boston Red Sox, który zanotował zwycięstwo i zaliczył pięć strikeoutów rozgrywając dwa inningi.

</doc>
<doc id="3186141" url="https://pl.wikipedia.org/wiki?curid=3186141" title="Baabdat">
Baabdat



</doc>
<doc id="3186143" url="https://pl.wikipedia.org/wiki?curid=3186143" title="Al-Kahala">
Al-Kahala



</doc>
<doc id="3186147" url="https://pl.wikipedia.org/wiki?curid=3186147" title="Zakazany owoc">
Zakazany owoc



</doc>
<doc id="3186149" url="https://pl.wikipedia.org/wiki?curid=3186149" title="Antilias">
Antilias



</doc>
<doc id="3186150" url="https://pl.wikipedia.org/wiki?curid=3186150" title="E-duba">
E-duba

E-duba (sum. é.dub.ba, tłum. „Dom - magazyn”) – ceremonialna nazwa świątyni boga Zababy w mieście Kisz.
Wzmiankowana w inskrypcjach budowlanych nowobabilońskich królów Nabopolassara i Nabuchodonozora II. Wcześniej, przed okresem nowobabilońskim, znana była pod nazwą E-meteursag, ale w okresie nowobabilońskim nazwą tą zaczęto określać cellę Zababy w E-dubie.

</doc>
<doc id="3186151" url="https://pl.wikipedia.org/wiki?curid=3186151" title="Bajt Mari">
Bajt Mari



</doc>
<doc id="3186152" url="https://pl.wikipedia.org/wiki?curid=3186152" title="Uczelnie w Brazylii">
Uczelnie w Brazylii

Lista uczelni w Brazylii zawiera spis najważniejszych uczelni w Brazylii uszeregowanych według stanów.
W całym kraju jest ponad 2368 szkół (publicznych i prywatnych) uznanych przez Ministerstwo Edukacji Brazylii.
Poszczególne sekcje tego artykułu odzwierciedlają stany Brazylii i zostały uszeregowane alfabetycznie.

</doc>
<doc id="3186154" url="https://pl.wikipedia.org/wiki?curid=3186154" title="Travel Service Spain">
Travel Service Spain

Travel Service Spain – hiszpańska linia lotnicza wykonująca połączenia czarterowe. Powstała jako siostrzana linia czeskiego przewoźnika Travel Service. Na rynku lotniczym działa od 2003 roku.
Flota.
Przewoźnik nie posiada żadnego aktywnego samolotu.

</doc>
<doc id="3186159" url="https://pl.wikipedia.org/wiki?curid=3186159" title="Lekkoatletyka na Letnich Igrzyskach Paraolimpijskich 2012 – 100 metrów T46 kobiet">
Lekkoatletyka na Letnich Igrzyskach Paraolimpijskich 2012 – 100 metrów T46 kobiet

W biegu na 100 metrów kl. T46 kobiet podczas Letnich Igrzysk Paraolimpijskich 2012 rywalizowało ze sobą 13 zawodniczek. W konkursie udział wzięły zawodniczki z jedną ręką amputowaną powyżej łokcia.

</doc>
<doc id="3186160" url="https://pl.wikipedia.org/wiki?curid=3186160" title="Brummana">
Brummana



</doc>
<doc id="3186162" url="https://pl.wikipedia.org/wiki?curid=3186162" title="Zuk Musbah">
Zuk Musbah



</doc>
<doc id="3186165" url="https://pl.wikipedia.org/wiki?curid=3186165" title="Zuk Mikail">
Zuk Mikail



</doc>
<doc id="3186171" url="https://pl.wikipedia.org/wiki?curid=3186171" title="Szakka">
Szakka



</doc>
<doc id="3186172" url="https://pl.wikipedia.org/wiki?curid=3186172" title="Lekkoatletyka na Letnich Igrzyskach Paraolimpijskich 2012 – 100 metrów T52 kobiet">
Lekkoatletyka na Letnich Igrzyskach Paraolimpijskich 2012 – 100 metrów T52 kobiet

W biegu na 100 metrów kl. T52 kobiet podczas Letnich Igrzysk Paraolimpijskich 2012 rywalizowało ze sobą 7 zawodniczek. W konkursie udział wzięły poruszające się na wózkach zawodniczki z uszkodzonym rdzeniem kręgowym, posiadające minimalną kontrolę nad tułowiem i nogami (lub kontroli tej pozbawione).

</doc>
<doc id="3186174" url="https://pl.wikipedia.org/wiki?curid=3186174" title="Battlefield Hardline">
Battlefield Hardline

Battlefield Hardline – strzelanka pierwszoosobowa stworzona przez Visceral Games. Została wydana przez Electronic Arts na komputery osobiste oraz konsole PlayStation 3, Xbox 360, PlayStation 4 i Xbox One 17 marca 2015 roku w Ameryce Północnej i 19 marca 2015 roku w Europie (początkowo tytuł miał ukazać się 21 października 2014 w Stanach Zjednoczonych, a w Europie 23 października 2014 roku). Akcja "Battlefielda" skupia się głównie na ulicznych starciach między oddziałami policji a grupami przestępców, którzy chcąc się wzbogacić dokonują przestępstw oraz uciekają przed wymiarem sprawiedliwości. 9 czerwca 2014 roku rozpoczęły się zamknięte beta testy gry, dostępne tylko dla wybranych graczy, którzy posiadali konto na platformie Origin oraz zgłosili wniosek na stronie oficjalnej. 19 czerwca 2014 pierwsza wersja beta stała się dostępna dla każdego gracza, a druga 3 lutego 2015.
Rozgrywka.
"Battlefield Hardline" to strzelanka pierwszoosobowa. Gra oferuje rozgrywkę jednoosobową i wieloosobową. Rozgrywka wieloosobowa przeznaczona jest dla maksymalnie 64 graczy na jednym serwerze w przypadku wersji na komputery osobiste oraz konsole PlayStation 4, Xbox One. W przypadku konsol PlayStation 3 oraz Xbox 360 liczba została ograniczona do 24. Gracze dzielą się na dwie grupy: oddział policyjny oraz grupę przestępców. Celem jednostki policji jest pojmanie przestępców, natomiast przeciwnicy muszą wykonać wskazane na początku rozgrywki zadanie oraz uciec przed wymiarem sprawiedliwości. Obie strony otrzymują różne akcesoria np.: paralizatory, tarcze balistyczne, kajdanki, maski gazowe itp. Obie grupy otrzymują także inne pojazdy (z wyjątkiem motocykli oraz śmigłowców): przestępcy otrzymują do dyspozycji pojazdy typu van i sedan, a oddział policyjny dwa rodzaje radiowozów i samochód pancerny. Można również spotkać się z zastosowaną technologią "Levolution" (polegającą na możliwości burzenia różnych obiektów na mapie i następstw z tym związanych), podobnie jak w poprzedniej części gry.
Bezprawie.
30 czerwca (na konsole) i 6 lipca (na PC) 2015 ukazał się dodatek pierwszy dodatek do "Battlefield Hardline" – „Bezprawie”. Rozbudowuje on tryb wieloosobowy o cztery mapy, cztery bronie, dwa pojazdy i szereg innych nowości. Dodano też tryb „Łowca nagród”, w którym gracze zabijają się nawzajem, by zbierać specjalne monety.
Ogólny opis fabuły.
W tym battlefieldzie wyjątkowo na początku wcielamy się w przedstawiciela prawa. Zostajemy młodym niedoświadczonym policjantem, który szybko zostaje wrzucony w brutalny świat przekupnej, niezadbanej i brutalnej policji. W grze wcielamy się w postać z Kubańskim pochodzeniem, Nicka Mendoze, który przejawia cechy dużej charakterności i zawziętości. Policjant zaczyna od ulicznej sprawy narkotykowej, ale szybko wspina się dalej w karierze i zostaje członkiem zespołu specjalnego. Gdzie mierzy się z mafią i zdradą jego najbliższych przyjaciół. 
Odbiór gry.
Gra na ogół nie została przyjęta zbyt ciepło. Jej oceny wahały się w przedziale 6/10
Produkt ten różnił się od innych Battlefieldów. Nie stawiał on na duże otwarte pole walki oraz kampania skłaniała się bliżej gier z serii skradankowych niż otwartej strzelaniny z czego słynął wtedy głównie battlefield. 
Gra mulitplayer również nie zachwyciła graczy, była uważana za nie wyjątkową oraz zostały zmniejszone mapy co również zabolało graczy. 

</doc>
<doc id="3186175" url="https://pl.wikipedia.org/wiki?curid=3186175" title="T-Mobile Park">
T-Mobile Park

T-Mobile Park – stadion baseballowy w Seattle w stanie Waszyngton, na którym swoje mecze rozgrywa zespół Seattle Mariners.
Budowę obiektu rozpoczęto w marcu 1997 nieopodal wielofunkcyjnego, zburzonego w 2000 roku stadionu Kingdome. W czerwcu 1998 prawa do nazwy obiektu wykupiła za 40 milionów dolarów firma Safeco. Pierwszy mecz na Safeco Field odbył się 31 marca 2003; przeciwnikiem Mariners był San Diego Padres, a spotkanie obejrzało 47 000 widzów. 10 lipca 2001 na stadionie odbył się 72. MLB All-Star Game, w którym wystąpił ośmiu zawodników Mariners, a jednym z trenerów drużyny American League All-Stars był Lou Piniella menadżer zespołu z Seattle. 
Na stadionie miały miejsce także mecze rozgrywek akademickich futbolu amerykańskiego, mecze piłkarskie, a także koncerty, między innymi Paula McCartneya i The Beach Boys.
Do 19 grudnia 2018 stadion nosił nazwę Safeco Field.

</doc>
<doc id="3186176" url="https://pl.wikipedia.org/wiki?curid=3186176" title="Kada Hasbaja">
Kada Hasbaja



</doc>
<doc id="3186178" url="https://pl.wikipedia.org/wiki?curid=3186178" title="Hasbaja">
Hasbaja



</doc>
<doc id="3186179" url="https://pl.wikipedia.org/wiki?curid=3186179" title="E-meteursag">
E-meteursag

E-meteursag, E-meteursang (sum. é.me.te.ur.saĝ, tłum. „Dom godny bohatera”) – w okresie nowobabilońskim (czasy Nabuchodonozora II) ceremonialna nazwa celli boga Zababy w świątyni E-duba w mieście Kisz.
Przed okresem nowobabilońskim nazwa E-meteursag odnosiła się do całej świątyni boga Zababy w Kisz. O świątyni tej wspominają m.in. "nazwy roczne" Sumu-la-Ela (rok 30), Hammurabiego (rok 36), Ammi-ditany (rok 34) i Ammi-saduqi (rok 15). Wzmiankowana jest też ona w prologu do "Kodeksu Hammurabiego":
 
O naprawie świątyni E-meteursag wspominają też inskrypcje budowlane Adad-apla-iddiny (1069-1048 p.n.e.).

</doc>
<doc id="3186180" url="https://pl.wikipedia.org/wiki?curid=3186180" title="Harissa (Liban)">
Harissa (Liban)



</doc>
<doc id="3186183" url="https://pl.wikipedia.org/wiki?curid=3186183" title="Lekkoatletyka na Letnich Igrzyskach Paraolimpijskich 2012 – 100 metrów T53 kobiet">
Lekkoatletyka na Letnich Igrzyskach Paraolimpijskich 2012 – 100 metrów T53 kobiet

W biegu na 100 metrów kl. T53 kobiet podczas Letnich Igrzysk Paraolimpijskich 2012 rywalizowało ze sobą 8 zawodniczek. W konkursie udział wzięły poruszające się na wózkach zawodniczki z uszkodzonym rdzeniem kręgowym, posiadające pełną kontrolę nad rękami, niewielką nad tułowiem i jej pozbawione nad nogami.

</doc>
<doc id="3186186" url="https://pl.wikipedia.org/wiki?curid=3186186" title="Józef (Cvijović)">
Józef (Cvijović)

Józef, imię świeckie Josif Cvijović (ur. 28 sierpnia 1878 w Drežniku, zm. 3 lipca 1957 w Belgradzie) – serbski biskup prawosławny.
Życiorys.
Młodość i wczesna działalność.
Syn Krsta i Jelisavety Cvijoviciów. Ukończył sześć klas gimnazjum w Užicach, po czym wstąpił do seminarium duchownego w Belgradzie. Po jego ukończeniu w 1903 przyjął święcenia diakońskie jako mężczyzna żonaty, 15 września tego samego roku, 1 października został natomiast wyświęcony na kapłana. Po dziesięciu latach służby kapłańskiej i śmierci małżonki złożył 15 września 1913 wieczyste śluby mnisze w monasterze Rakovica, po czym wyjechał na wyższe studia teologiczne na Kijowską Akademię Duchowną, gdzie uzyskał stopień magistra nauk teologicznych za pracę poświęconą roli prawosławnego duchowieństwa w ruchu narodowowyzwoleńczym Serbów.
Mając możliwość pozostania w Rosji na dwuletnich studiach specjalizacyjnych, duchowny postanowił wrócić do Serbii. W kolejnych latach był kapelanem oddziału Vojina Popovicia („wojewody Vuka”), który walczył w wojnach bałkańskich oraz w walkach z Grekami i Bułgarami o kontrolę nad Macedonią. Po klęsce Serbii w I wojnie światowej wyjechał jako dyplomata najpierw do Bizerty, następnie do Rosji, skąd wrócił w 1917. Objął stanowisko rektora emigracyjnego serbskiego seminarium duchownego w Wielkiej Brytanii. Po zakończeniu wojny udał się do Belgradu, po czym mianowano go rektorem seminarium duchownego w Prizrenie, którym był do otrzymania nominacji na urząd biskupa bitolskiego 19 grudnia 1920.
Działalność w Macedonii i podczas II wojny światowej.
Był pierwszym biskupem bitolskim w jurysdykcji Serbskiego Kościoła Prawosławnego. W Bitoli zorganizował seminarium duchowne.
W latach 1930–1931 wyjechał razem z hieromnichem Justynem (Popoviciem) na Zakarpacie w celu prowadzenia misji wśród grekokatolików, przygotowując powstanie odrębnej eparchii mukaczewsko-preszowskiej. W 1932 został wybrany na metropolitę Skopje. Zreorganizował funkcjonowanie eparchii, zaprosił szereg wiodących serbskich teologów do podjęcia pracy na założonym na Uniwersytecie w Skopju wydziale filozoficznym, współpracował z cerkiewnym pismem "Hrišćansko delo", założył cerkiewne Muzeum Serbii Południowej. Ufundował także szkołę i cerkiew w rodzinnej wsi.
W 1941, po zajęciu Jugosławii przez Niemcy i ich sojuszników, został zmuszony przez Bułgarów do wyjazdu ze Skopje. Udał się do Belgradu. Odgrywał pierwszoplanową rolę w kierowaną Serbskim Kościołem Prawosławnym po osadzeniu w areszcie domowym patriarchy Gabriela V. Starał się zapewnić normalne funkcjonowanie Synodu Biskupów i uzyskać poprawę warunków, w jakich w monasterze Rakovica przetrzymywany był patriarcha Gabriel. Tymczasowo przewodził Synodowi, gdyż jego najstarszy członek, biskup backi Ireneusz, nie mógł opuszczać węgierskiej strefy okupacyjnej.
Po II wojnie światowej nie mógł wrócić do Skopje. Próbował zarządzać eparchią z Vranje, jednak serbscy komuniści zmusili go do wyjazdu również z tego miasta. W pierwszej połowie r. 1950 został uwięziony i przez pewien czas przetrzymywany w więzieniu bez postawionych zarzutów, następnie przebywał w areszcie domowym w monasterze Žiča. Uwolniony, przez osiemnaście miesięcy był "locum tenens" eparchii žickiej, po czym zamieszkał w monasterze Wprowadzenia Matki Bożej do Świątyni w Belgradzie i tam w 1957 zmarł i został pochowany.

</doc>
<doc id="3186187" url="https://pl.wikipedia.org/wiki?curid=3186187" title="Raport o stanie wiary">
Raport o stanie wiary

Raport o stanie wiary (wł. "Rapporto sulla fede") – wywiad-rzeka z kard. Ratzingerem, przeprowadzony przez Vittorio Messoriego w 1985. Książka skupia się na stanie Kościoła katolickiego po Soborze Watykańskim II. Kard. Ratzinger odnosi się w wywiadzie krytycznie do tzw. hermeneutyki zerwania, kojarzonej z liberalnym nurtem obecnym na soborze.

</doc>
<doc id="3186189" url="https://pl.wikipedia.org/wiki?curid=3186189" title="Górna latarnia morska w Tallinnie">
Górna latarnia morska w Tallinnie

Górna latarnia morska w Tallinnie (est. "Tallinna sihi ülemine tuletorn") – latarnia morska w Tallinnie w rozwidleniu ulic Pae oraz Peterburi tee we wschodniej części miasta. 
19 listopada 1999 roku latarnię wpisano na listę narodowych zabytków Estonii pod numerem 8791. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinnie - ma numer 252.
Pierwsze plany budowy latarni morskiej w tej lokalizacji datowane są na 1832 rok. Potrzeba budowy drugiej latarni morskiej w Tallinnie spowodowana była skargami na niewystarczającą widoczność zbudowanej w 1806 roku dolnej latarni morskiej. W 1935 roku postawiono wieżę o konstrukcji drewnianej, która w 1896 roku została zastąpiona 40-metrową wieżą kamienną. Zbudowana wówczas latarnia została wyposażona w reflektor z soczewką Fresnela zakupiony w Paryżu w firmie Sautter Harle &amp; Co. Pracuje on do dzisiaj.

</doc>
<doc id="3186190" url="https://pl.wikipedia.org/wiki?curid=3186190" title="Zamach w Stawropolu (2003)">
Zamach w Stawropolu (2003)

5 grudnia 2003 r. doszło do wybuchu w pociągu podmiejskim w Kraju Stawropolskim na południu Rosji, sąsiadującym z Czeczenią. Łącznie zginęło 41 osób, 160 zostało rannych. Był to zamach samobójczy.
Ministerstwo ds. Sytuacji Nadzwyczajnych podało, że z wraku pociągu wyciągnięto 31 ciał, a 10 osób zmarło w szpitalu.
Według przedstawiciela Prokuratury Generalnej – Ministra Jurija Czajki – zamach był próbą destabilizacji regionu przed zbliżającymi się wyborami do Dumy, niższej izby parlamentu.
Do eksplozji doszło w godzinach szczytu, o godz. 7:42 czasu moskiewskiego (5:42 czasu warszawskiego), kiedy do stacji Jessentuki zbliżał się zatłoczony pociąg relacji Kisłowodzk – Mineralnyje Wody. Siła eksplozji oszacowana została na odpowiednik 10 kg trotylu. Część pasażerów została wyrzucona na zewnątrz, a reszta utknęła w mocno rozerwanym wagonie. „Większość ofiar to młodzież z Kisłowodzka w wieku 15-19 lat, dojeżdżająca do szkół do Piatigorska i pracownicy lokalnych fabryk”.
Nikołaj Patruszew, szef Federalnej Służby Bezpieczeństwa (FSB), oznajmił, że za zamach odpowiedzialne były cztery osoby – trzy kobiety i mężczyzna. „W wagonie, w którym doszło do wybuchu, znajdowały się dwie kobiety, które na chwilę przed eksplozją wyskoczyły z pociągu, a trzecia, kontrolująca ich działania, jest ciężko ranna i raczej nie przeżyje. Znaleziono także fragmenty ciała mężczyzny, do jego nóg przyczepione były granaty”.

</doc>
<doc id="3186194" url="https://pl.wikipedia.org/wiki?curid=3186194" title="Zakaz stadionowy">
Zakaz stadionowy



</doc>
<doc id="3186198" url="https://pl.wikipedia.org/wiki?curid=3186198" title="Harissa (przyprawa)">
Harissa (przyprawa)



</doc>
<doc id="3186201" url="https://pl.wikipedia.org/wiki?curid=3186201" title="Sean Sherk">
Sean Sherk

Sean Keith Sherk (ur. 5 sierpnia 1973 w St. Francis) – amerykański zawodnik mieszanych sztuk walki (MMA) w latach 1999-2013. Były mistrz UFC w wadze lekkiej (do 70 kg) z 2006 roku.
Krótka biografia.
Sherk urodził się w St. Francis (stan Minnesota). Jak większość młodych chłopców w USA zaczął trenować zapasy. Przez 11 lat uprawiania zapasów zanotował ponad 400 pojedynków, większość wygranych. Następnie zainteresował się boksem, muay thai i popularnym w Japonii shoot wrestlingiem. W 1994 roku zapisał się do miejscowego klubu Minnesota Martial Arts Academy prowadzonego przez Grega Nelsona.
MMA.
W mieszanych sztukach walki zadebiutował w 1999 roku na gali Dangerzone która była organizowana przez byłego mistrza UFC Dana Severna. Sherk zwyciężył pojedynek na punkty po trzech rundach. Następnie wygrał 9 walk z rzędu głównie na punkty pokonując m.in. dwukrotnie Karo Parisjana. 23 lutego 2001 roku zadebiutował w UFC, pokonując na skutek kontuzji rywala (wybity bark) Tikiego Ghosna. Do końca roku stawał do walki jeszcze sześciokrotnie walcząc na lokalnych galach oraz kilka razy na większych m.in. King of the Cage czy Pancrase. W 2002 ponownie trafił do UFC, wygrywając tamże dwa pojedynki i dostając szanse stoczenia walki o pas mistrzowski, z ówcześnie zawodnikiem numer 1 w wadze półśredniej na świecie Mattem Hughesem. Walka miała miejsce 25 kwietnia 2003 w Miami, Hughes nie dał szans Sherkowi, pokonując go zdecydowanie na punkty.
Przez kolejne dwa lata mierzył się z mało znanymi zawodnikami na lokalnych galach w Stanach. Miał również epizod w PRIDE FC w 2004 roku lecz nie zabawił długo w japońskiej organizacji, tocząc dla niej tylko jeden zwycięski pojedynek. Głównym powodem krótkiej współpracy z PRIDE była duża odległość dzieląca Japonię i USA. Sherk zdecydował się na walki w mniejszych organizacjach blisko rodzinnego domu.
W 2005 roku kolejny raz związał się z Ultimate Fighting Championship. Pierwszym rywalem od powrotu okazał się Kanadyjczyk Georges St-Pierre, który zdemolował Sherka uderzeniami łokciami i pięściami. W kwietniu 2006 zwyciężył na punkty Nicka Diaza. Jeszcze w tym samym roku 14 października zdobył zwakowany 4 lata wcześniej przez Jensa Pulvera pas mistrza wagi lekkiej (do 70 kg) pokonując w mistrzowskim boju Kennego Floriana przez jednogłośną decyzję sędziów. Tytuł udało mu się obronić raz, gdy 7 lipca 2007 roku wypunktował Hermesa França, lecz po tym pojedynku okazało się, że Sherk zażywał sterydy (w próbce moczu po walce wykryto zabroniony środek Nandrolon). Z powodu pozytywnego wyniku badań antydopingowych został pozbawiony tytułu mistrzowskiego, ukarano go karą finansową w wysokości 2500 $ oraz zawieszono na rok (później skrócono mu zawieszenie do sześciu miesięcy) w stanie Kalifornia przez tamtejszą komisję.
Na początku 2008 roku zorganizowano pojedynek o zwakowany pas po Sherku który zdobył B.J. Penn. Wraz z końcem zawieszenia, zestawiono Sherka z nowym mistrzem. Sherk nie poradził sobie z Hawajczykiem po dłuższej przerwie od MMA który zafundował mu techniczny nokaut (latające kolano i ciosy pięściami). Od 2008 do 2010 stoczył tylko trzy pojedynki, dwa zwycięskie z Tysonem Griffinem i Evanem Dunhamem oraz jeden przegrany z Frankim Edgarem. Głównym powodem tak rzadkich startów były kontuzję które trapiły Amerykanina, przez nie stracił pojedynki m.in. z Gleisonem Tibau, Jimim Millerem czy Clayem Guidą. Sherk planował wrócić w 2011 roku lecz ponownie kontuzję dały o sobie znać. Rehabilitację przez następne lata nie dawały zadowalających efektów więc został zmuszony zawiesić karierę zawodniczą. 2 września 2013 roku oficjalnie zakończył czynne uprawianie sportu nie mogąc poradzić sobie z wyleczeniem starych kontuzji.

</doc>
<doc id="3186225" url="https://pl.wikipedia.org/wiki?curid=3186225" title="Czarna księga z Carmarthen">
Czarna księga z Carmarthen

Czarna księga z Carmarthen (wal. "Llyfr Du Caerfyrddin") – książka rękopiśmienna, będąca najstarszym zachowanym manuskryptem napisanym w całości w języku walijskim. Jej powstanie datuje się przed 1250 rokiem. Obecnie jest częścią zbiorów Narodowej Biblioteki Walijskiej. W 2002 została zdigitalizowana.

</doc>
<doc id="3186226" url="https://pl.wikipedia.org/wiki?curid=3186226" title="Corey Hart (baseballista)">
Corey Hart (baseballista)

Johnny Corey Hart (ur. 24 marca 1982) – amerykański baseballista, który występował na pozycji pierwszobazowego i zapolowego.
Przebieg kariery.
Po ukończeniu szkoły średniej, w czerwcu 2001 został wybrany w 11. rundzie draftu przez Milwaukee Brewers i początkowo grał w klubach farmerskich, między innymi w Indianapolis Indians, reprezentującym poziom Triple-A. W Major League Baseball zadebiutował 25 maja 2004 w meczu przeciwko Los Angeles Dodgers jako pinch hitter, po czym został przesunięty do Indianapolis Indians. Sezon 2005 rozpoczął od gry w zespole Triple-A Nashville Sounds, a w MLB ponownie wystąpił 14 sierpnia 2005 w meczu z Cincinnati Reds, w którym zaliczył pierwsze uderzenie, trzypunktowego home runa w drugiej połowie ósmej zmiany, podwyższając prowadzenie Brewers na 8–3.
W 2008 otrzymał najwięcej głosów w ostatecznym głosowaniu kibiców do Meczu Gwiazd. 28 maja 2010 w meczu z New York Mets zdobył pierwszego walk-off home runa, zaś dzień później również w spotkaniu z Mets zdobył pierwszego grand slama w MLB. W lipcu 2010 został wyznaczony do występu w Home Run Derby, gdzie odpadł w drugiej rundzie, a także zagrał w wyjściowym składzie National League All-Stars na prawym zapolu. 23 maja 2011 w meczu z Washington Nationals wyrównał klubowy rekord zdobywając 3 home runy i zaliczając 7 RBI. Z powodu kontuzji lewego kolana opuścił cały sezon 2013.
W listopadzie 2013 podpisał roczny kontrakt jako wolny agent ze Seattle Mariners. Pierwszego home runa w barwach Mariners zdobył 2 kwietnia 2014 w meczu z Los Angeles Angels of Anaheim.
W grudniu 2014 został zawodnikiem Pittsburgh Pirates.
W sierpniu 2016 oficjalnie ogłosił zakończenie kariery zawodniczej.

</doc>
<doc id="3186227" url="https://pl.wikipedia.org/wiki?curid=3186227" title="Kontaktologia i Optyka Okulistyczna">
Kontaktologia i Optyka Okulistyczna

Kontaktologia i Optyka Okulistyczna – kwartalnik medyczny o charakterze dydaktycznym z zakresu okulistyki wydawany pod auspicjami Polskiego Towarzystwa Okulistycznego. Pismo obejmuje zagadnienia z zakresu stosowania soczewek kontaktowych (kontaktologia), optyki, strabologii, optometrii i tematów pokrewnych.
Od powstania w 2000 roku do 2007 roku pismo było wydawane jako półrocznik, następnie jako kwartalnik. Komitet honorowy, komitet redakcyjny, adres redakcji oraz wydawca jest taki sam, jak kwartalnika „Okulistyka”. Redaktorem naczelnym od początku istnienia periodyku jest prof. Jerzy Szaflik.
Pismo nie ma współczynnika wpływu Impact Factor (IF). W dawnym wykazie czasopism punktowanych Ministerstwa Nauki i Szkolnictwa Wyższego czasopismo uzyskało 3 punkty. Pismo zostało dwukrotnie ocenione w Index Copernicus uzyskując parametry: 3,64 (2012) oraz 4,01 (2013).

</doc>
<doc id="3186233" url="https://pl.wikipedia.org/wiki?curid=3186233" title="Jurij Wardimiadi">
Jurij Wardimiadi

Jurij (Gieorgij) Dmitrijewicz Wardimiadi, ros. Юрий (Георгий) Дмитриевич Вардимиади, gr. Γιώργος Βαρδιμιάδης (ur. 1 stycznia 1925 w abchaskiej wsi Dranda, w rejonie gulripszinskim, Gruzińska SRR, ZSRR, zm. 7 czerwca 1956) – radziecki piłkarz pochodzenia greckiego, grający na pozycji pomocnika, wcześniej napastnika. Jego bracia Nikołaj Wardimiadi i Iwan Wardimiadi również byli piłkarzami.
Kariera piłkarska.
Kariera klubowa.
Wychowanek Dinama Suchumi. W 1948 roku rozpoczął karierę piłkarską w pierwszej drużynie Dinama Suchumi. W następnym roku bronił barw klubu Dinamo Leningrad. W 1950 przeszedł do Dinama Tbilisi, w którym występował do zakończenia kariery piłkarskiej w 1955.
Przedwcześnie zmarł 7 czerwca 1956 roku.

</doc>
<doc id="3186234" url="https://pl.wikipedia.org/wiki?curid=3186234" title="Czyściec górski">
Czyściec górski

Czyściec górski ("Stachys alpina" L.) – gatunek rośliny z rodziny jasnotowatych ("Lamiaceae").
Zasięg występowania.
Europa zachodnia i środkowa; zawleczony do Wielkiej Brytanii. W Polsce roślina osiąga północną granicę zasięgu. Występuje w Karpatach oraz Sudetach sięgając piętra kosodrzewiny. Na niżu rzadka. 
Biologia i ekologia.
Bylina. Rośnie na glebach świeżych, żyznych, zasadowych i obojętnych. Zasiedla lasy liściaste: żyzne buczyny i grądy, gdzie preferuje okrajki i poręby. Kwitnie od lipca do września.

</doc>
<doc id="3186235" url="https://pl.wikipedia.org/wiki?curid=3186235" title="Crystal River">
Crystal River



</doc>
<doc id="3186241" url="https://pl.wikipedia.org/wiki?curid=3186241" title="Stefan (Stratimirović)">
Stefan (Stratimirović)

Stefan, nazwisko świeckie Stratimirović (ur. 27 grudnia 1757 w Kulpinie, zm. 4 października 1836 w Sremskich Karlovcach) – serbski biskup prawosławny, metropolita karłowicki w latach 1790–1836.
Życiorys.
Wczesna działalność.
Syn Jovana i Angeliny Stratimiroviciów; jego rodzina pochodziła z Hercegowiny. Przyszły duchowny rozpoczął naukę w Nowym Sadzie; w miejscowym gimnazjum ukończył dwie pierwsze klasy, poznając podstawy języka niemieckiego oraz łaciny. Następnie uczył się w Segedynie, gdzie nauczył się języka węgierskiego, ukończył zaś gimnazjum w Bacu. Studia wyższe w zakresie prawa i filozofii rozpoczął w Budzie, zakończył natomiast w Wiedniu.
W 1783 przybył do Sremskich Karlovców by prywatnie uczyć się prawosławnej teologii od Jovana Rajicia. W roku następnym, w święto Zwiastowania, przyjął święcenia diakońskie z rąk metropolity karłowickiego Mojżesza, który 28 marca tego samego roku mianował go archidiakonem. 29 czerwca 1784 złożył wieczyste śluby mnisze. W sierpniu 1784 został przełożonym monasteru Krušedol z godnością archimandryty. Stale przebywał w rezydencji metropolity Mojżesza w Sremskich Karlovcach i wspierał go w bieżącym kierowaniu metropolią karłowicką.
15 maja 1786 został wybrany na biskupa budzińskiego; chirotonię biskupią przyjął miesiąc później.
Metropolita karłowicki.
Cztery lata później, będąc najmłodszym biskupem serbskim działającym w Austrii, na soborze duchowieństwa i świeckich prawosławnych Serbów w tym kraju, odbywającym się w Temesvarze, został obrany na metropolitę karłowickiego. W Sremskich Karlovcach założył krótko po objęciu urzędu szkołę teologiczną, a następnie sieć szkół przygotowujących do przyjęcia święceń kapłańskich w mniejszych ośrodkach, zrezygnował natomiast z otwarcia seminarium generalnego obejmującego całą metropolitę karłowicką. Otworzył również świeckie gimnazja serbskie w Sremskich Karlovcach i w Nowym Sadzie.
Dbał o sytuację materialną serbskich duchownych, dążył również do tego, by każdy duchowny posiadał wykształcenie teologiczne. Starał się również przeciwdziałać staraniom władz austriackich, dążących do przejścia prawosławnych Serbów i Rumunów na katolicyzm.
Popierał serbski ruch niepodległościowy, był autorem memoriału skierowanego do cara, w którym prosił o pomoc w utworzeniu Księstwa Serbskiego, rządzonego przez prawosławnego monarchę. Równocześnie negatywnie odniósł się do działalności Vuka Karadžicia i Dositeja Obradovicia. Był przekonany, że idee oświeceniowe mogą jedynie zaszkodzić Serbskiemu Kościołowi Prawosławnemu.
Na urzędzie pozostawał do śmierci. Został pochowany w katedralnym soborze św. Mikołaja w Sremskich Karlovcach obok metropolity Pawła. Był najdłużej urzędującym ordynariuszem serbskiej metropolii karłowickiej.

</doc>
<doc id="3186244" url="https://pl.wikipedia.org/wiki?curid=3186244" title="Narodowa Biblioteka Walijska">
Narodowa Biblioteka Walijska

Narodowa Biblioteka Walijska, także Biblioteka Narodowa Walii (wal. "Llyfrgell Genedlaethol Cymru" [ˈɬəvrgeɬ geneˈdlaɪθol kəmˈrɪ], ang. "National Library of Wales") – walijska biblioteka narodowa w Aberystwyth.
Biblioteka wykonuje swoje zadania (gromadzi, opracowuje, udostępnia, a także prowadzi działalność wydawniczą i informacyjną) zarówno w języku angielskim, jak i walijskim.
Historia.
Biblioteka została utworzona na mocy przywileju królewskiego ("Royal Charter") z dnia 19 marca 1907 roku. Oparta została na zbiorach znajdujących się w Old College oraz na prywatnych zbiorach kolekcjonera książek Sir Johna Williamsa. Budynek, w którym mieści się biblioteka, oddano do użytku w 1916 roku.
26 kwietnia 2013 roku dach budynku biblioteki zapalił się w części biurowej. Na skutek szybko ugaszonego pożaru częściowemu zniszczeniu uległy dokumenty i zapisy inwentaryzacyjne.
Zbiory.
Narodowa Biblioteka Walijska jako jedna z bibliotek narodowych Wysp Brytyjskich – wraz z Biblioteką Brytyjską w Londynie, Biblioteką Bodlejańską w Oksfordzie, Biblioteką Uniwersytecką w Cambridge, Biblioteką Trinity College w Dublinie i Szkocką Biblioteką Narodową w Edynburgu – jest uprawniona do otrzymywania egzemplarza obowiązkowego wszystkich publikacji wydawanych w Wielkiej Brytanii, na żądanie w ciągu roku od daty wydania, choć pierwotnie jako jedyna miała częściowo ograniczone prawa w tym zakresie.
Biblioteka posiada w swych zbiorach ok. 6 milionów druków, m.in. pierwszą książkę wydrukowaną w 1546 roku w języku walijskim ("Yny lhyvyr hwnn") oraz pierwsze kompletne tłumaczenie Biblii na język walijski ("Y Beibl Cysegr-lan") z roku 1588 dokonane przez biskupa Williama Morgana.
W zbiorach biblioteki znajduje się:
a także:
Od lat 70. XX wieku Narodowa Biblioteka Walijska potroiła liczbę gromadzonych druków.
Działalność.
Od roku 1988 Biblioteka Narodowa Walii prowadzi badania nad charakterystyką treściową zbiorów oraz kontroluje zgodność nabytków z przyjętą przez dyrekcję polityką ich gromadzenia. W odróżnieniu jednak od konsorcjów książnic angielskich i szkockich, kierowanych przez biblioteki narodowe, nie podjęła się realizacji programu współpracy w zakresie gromadzenia i porównywania zbiorów z innymi bibliotekami walijskimi.
Jest jedną z sześciu bibliotek, które od roku 1993 współtworzą bibliografię narodową Wielkiej Brytanii. Wraz z Biblioteką Narodową Szkocji oraz bibliotekami uniwersyteckimi w Oksfordzie i Cambridge opracowuje 30% dokumentów. Narodowa Biblioteka Walijska odpowiada za opracowanie druków z terenu Walii i dokumentów wytworzonych w języku walijskim oraz książek z terenu Wielkiej Brytanii, których tytuły zaczynają się od liter W-Z

</doc>
<doc id="3186247" url="https://pl.wikipedia.org/wiki?curid=3186247" title="Theresa Tova">
Theresa Tova

Theresa Tova-Pearson (ur. 1955 w Paryżu) − francuska aktorka filmowa, teatralna i musicalowa, piosenkarka i pisarka. Wraz z Adrienne Cooper i Joanne Borts współtworzyła klezmerski zespół muzyczny "Three Yiddish Divas".
Życiorys.
Theresa Tova urodziła się w Paryżu, w rodzinie polskich Żydów, którzy wyemigrowali do Francji po II wojnie światowej. Jako dziecko wyjechała z rodzicami do Kanady; rodzina osiedła w Calgary.
Zadebiutowała w 1983 epizodyczną rolą pacjentki w filmie "Odsłony". W późniejszych latach pojawiała się w pierwszo- i drugoplanowych rolach w filmach, m.in. "Unfinished Business", "Deadline" czy "Eleni". W 1990 dostała jedną z głównych ról w serialu "E.N.G.". Występowała również na Broadwayu, m.in. w spektaklach "Ragtime" jako Emma Goldman, "Skrzypek na dachu" jako Yente oraz "Patience" jako lady Jane. Jako dramaturg jest autorką sztuki "Still the night", reżyserowanej przez Anne Anglin.
Z mężem Bobem Pearsonem ma dwoje dzieci.

</doc>
<doc id="3186249" url="https://pl.wikipedia.org/wiki?curid=3186249" title="Cerkiew katedralna świętego Michała Archanioła w Belgradzie">
Cerkiew katedralna świętego Michała Archanioła w Belgradzie



</doc>
<doc id="3186256" url="https://pl.wikipedia.org/wiki?curid=3186256" title="Nikołaj Wardimiadi">
Nikołaj Wardimiadi

Nikołaj Dmitrijewicz Wardimiadi, ros. Николай Дмитриевич Вардимиади, gr. Νίκος Βαρδιμιάδης (ur. 6 września 1920 w Drandzie, zm. 1 lipca 2004 w Doniecku) – radziecki piłkarz pochodzenia greckiego, grający na pozycji obrońcy. Jego bracia Jurij Wardimiadi i Iwan Wardimiadi również byli piłkarzami.
Kariera piłkarska.
Kariera klubowa.
W 1942 ukończył Kubański Instytut Medyczny, broniąc również barwy jego przedstawiciela klubu Medyk Krasnodar. W 1948 roku rozpoczął karierę piłkarską w pierwszej drużynie Dinama Suchumi. W następnym roku przeszedł do Szachtara Stalino, w którym występował do zakończenia kariery piłkarskiej w 1951.
Kariera zawodowa.
Po zakończeniu kariery piłkarskiej pracował w Donieckim Instytucie Medycznym, a w 1952 roku stał na czele Wydziału Wychowania Fizycznego z kursem fizjoterapii i monitorowania medycznego.

</doc>
<doc id="3186264" url="https://pl.wikipedia.org/wiki?curid=3186264" title="Herb Sochocina">
Herb Sochocina

Herb Sochocina – jeden z symboli gminy Sochocin.
Wygląd i symbolika.
Herb Przedstawia w polu srebrnym różę pięciopłatkową czerwoną z listkami zielonymi i środkiem złotym.
Historia.
Okres staropolski.
Siedziba władz gminy, Sochocin, posiadała prawa miejskie w latach 1385-1869 oraz ponownie od 1 stycznia 2021 r. Miasto pieczętowało się herbem, którego godło zachowało się na dwóch pieczęciach. Najstarsza znana pieczęć pochodzi z XV wieku. Pieczęć okrągła, o średnicy 33 mm, z uszkodzoną legendą otokową S CIV. W polu pieczęci pięciolistna róża. Pieczęć wyciśnięto na dokumencie z 1535 i 1536. Druga pieczęć pochodzi z XVI wieku. Pieczęć okrągła, o średnicy 27 mm, z legendą +SIGILV+CIVITAT+SACHOCYANS+. W polu pieczęci bezlistna róża. Pieczęć odciśnięto na dokumentach z 1552 i 1553 roku.
Czasy rozbiorowe.
Herbu miejskiego Sochocina nie zatwierdziły oficjalnie władze rozbiorowe rosyjskie po 1795 r. W roku 1847, w ramach akcji projektowania nowych herbów dla miast Królestwa Polskiego stworzono projekt herbu dla Sochocina, który zrywał z dotychczasową symboliką. Przedstawiać miał w polu jakby front gotyckiego kościoła. Projekt ten, jak i inne zaprojektowane w tym czasie, nie wszedł w życie. Sochocin utracił prawa miejskie w 1869 i kwestia herbu została zapomniana. 1 stycznia 2021 r. Sochocin odzyskał prawa miejskie. 
Czasy najnowsze.
Po nowym opracowaniu plastycznym, herb miasta Sochocina został też zatwierdzony jako herb gminy Sochocin uchwałą Komisji Heraldycznej z 26 kwietnia 2013. Nowe opracowanie plastyczne stworzył Robert Szydlik. Nowe opracowanie herbu zostało przyjęte 28 maja 2014.

</doc>
<doc id="3186273" url="https://pl.wikipedia.org/wiki?curid=3186273" title="Villa Palagonia">
Villa Palagonia

Villa Palagonia – włoska willa w miejscowości Bagheria w sycylijskiej prowincji Palermo. 
Budowa willi rozpoczęła się w roku 1715. Zaprojektował ją Tommaso Maria Napoli. Książę Francesco Ferdinando II Gravina zlecił wykonanie licznych rzeźb, które w sposób groteskowy przedstawiały różnego rodzaju postacie. Nietypowa dekoracja sprawia, że willa od wieków stanowi atrakcję turystyczną.

</doc>
<doc id="3186277" url="https://pl.wikipedia.org/wiki?curid=3186277" title="Solex (wokalistka)">
Solex (wokalistka)



</doc>
<doc id="3186278" url="https://pl.wikipedia.org/wiki?curid=3186278" title="Sonny Gray">
Sonny Gray

Sonny Douglas Gray (ur. 7 listopada 1989) – amerykański baseballista występujący na pozycji miotacza w Cincinnati Reds.
Przebieg kariery.
W czerwcu 2008 został wybrany w 27. rundzie draftu przez Chicago Cubs, jednak nie podpisał kontraktu, gdyż zdecydował się podjąć studia na Vanderbilt University, gdzie w latach 2009–2011 grał w drużynie uniwersyteckiej Vanderbilt Commodores. W czerwcu 2011 został wybrany w pierwszej rundzie draftu z numerem osiemnastym przez Oakland Athletics. W tym samym miesiącu wystąpił w College World Series, w których Commodores przegrali w półfinale z Florida Gators. W Major League Baseball zadebiutował 10 lipca 2013 w meczu międzyligowym z Pittsburgh Pirates jako reliever. Po raz pierwszy jako starter zagrał 10 sierpnia 2013 w spotkaniu z Toronto Blue Jays zaliczając porażkę. Pierwsze zwycięstwo zanotował pięć dni później w meczu z Houston Astros na O.co Coliseum w swoim drugim starcie.
28 kwietnia 2014 w meczu przeciwko Texas Rangers zaliczył pierwszy w MLB complete game shutout. W kwietniu zanotował bilans W–L 4–1 przy ERA 1,76, zaliczył 37 strikeoutów i został wybrany po raz pierwszy w karierze najlepszym miotaczem miesiąca w American League. W lipcu 2015 został po raz pierwszy w karierze powołany do AL All-Star Team. 31 lipca 2017 w ramach wymiany zawodników przeszedł do New York Yankees.
21 stycznia 2019 został zawodnikiem Cincinnati Reds.

</doc>
<doc id="3186280" url="https://pl.wikipedia.org/wiki?curid=3186280" title="Iwan Wardimiadi">
Iwan Wardimiadi

Iwan Dmitrijewicz Wardimiadi, ros. Иван Дмитриевич Вардимиади, gr. Γιάννης Βαρδιμιάδης (ur. w 1924 w abchaskiej wsi Dranda, w rejonie gulripszinskim, Gruzińska SRR, ZSRR, zm. w kwietniu 2013 w Rostowie nad Donem, Rosja) – radziecki piłkarz pochodzenia greckiego, grający na pozycji obrońcy. Jego bracia Nikołaj Wardimiadi i Jurij Wardimiadi również byli piłkarzami.
Kariera piłkarska.
Kariera klubowa.
Wychowanek Dinama Suchumi. W 1947 roku rozpoczął karierę piłkarską w pierwszej drużynie Dinama Suchumi. Potem bronił barw klubu Dinamo Rostów nad Donem. Następnie przeszedł do Torpeda Rostów nad Donem, w którym występował do zakończenia kariery piłkarskiej w 1954.
Zmarł w kwietniu 2013 roku w Rostowie nad Donem.

</doc>
<doc id="3186282" url="https://pl.wikipedia.org/wiki?curid=3186282" title="75 mm armata przeciwlotnicza wz. 26">
75 mm armata przeciwlotnicza wz. 26

75 mm armata przeciwlotnicza wz. 26 – polska prototypowa armata przeciwlotnicza z okresu międzywojennego, powstała z wykorzystaniem lufy francuskiej armaty polowej mle 1897.
Historia.
Po odzyskaniu przez Polskę niepodległości uzbrojenie przeciwlotnicze tworzącego się Wojska Polskiego było bardzo ubogie. Posiadano kilka francuskich armat przeciwlotniczych kal. 75 mm, niemiecką armatę wz. 17 oraz trzy austro-węgierskie armaty wz. 5/8. Zakup odpowiednich dział za granicą przekraczał możliwości finansowe państwa.
Wobec tego na początku lat 20. XX wieku polskie dowództwo zadecydowało o zaadaptowaniu do celów przeciwlotniczych zdobycznych rosyjskich armat polowych wz. 1900 oraz wz. 1902. W tym celu postanowiono opracować odpowiedni pomost do strzelań przeciwlotniczych, przyrządy oraz tabele. Wyposażanie armat wz. 1902 w pomosty rozpoczęto w roku 1924 w Zbrojowni nr 2 w Warszawie. Ogółem powstało około 80 takich dział, trafiły one m.in. do 1 Pułku Artylerii Przeciwlotniczej.
W roku 1925 Komitet dla Spraw Uzbrojenia polecił zakupić nowe, francuskie armaty przeciwlotnicze kal. 105 mm oraz kal. 75 mm. Jednakże napotkano duże trudności w zakupie odpowiednich armat za granicą. Wobec tego w roku 1926 szef Departamentu Uzbrojenia Kazimierz Kieszniewski zaproponował krajową produkcję dział własnej konstrukcji. Nowe działo przeciwlotnicze miało posiadać lufę kal. 75 mm, pochodzącą z francuskiej armaty mle 1897 ze specjalnie opracowanym oporopowrotnikiem, który hamowałby odrzut, zwiększając przy tym prędkość początkową wystrzeliwanych pocisków do 700 m/s, a także zapewniałby podwyższenie pułapu ognia do 7000 m. Padła też propozycja opracowania nowej lufy kal. 75 mm z zamkiem automatycznym lub półautomatycznym, jednak ze względów oszczędnościowych do realizacji przyjęto pierwszą propozycję.
10 grudnia 1926 roku Departament Uzbrojenia Ministerstwa Spraw Wojskowych założył zamówienie na budowę próbnego działa przeciwlotniczego „Starachowice-Kolberg”, na ten cel przeznaczono 100 tys. złotych. Konstrukcję łoża opracował Wydział Konstrukcyjny Towarzystwa Starachowickich Zakładów Górniczych S.A. pod przywództwem inż. Jeana Marchandreau. Natomiast przyrządy celownicze opracowano w Fabryce Aparatów Optycznych H. Kolberg S.A. w Warszawie.
Zgodnie z wytycznymi projektowana armata przeciwlotnicza miała mieć następujące parametry:
Ukończony prototyp zademonstrowano komisji w roku 1927. Ta stwierdziła, że opracowane działo ma sporo niedociągnięć. Uznano, że zbudowany prototyp nie nadaje się do strzelania, ani do celów powietrznych, ani do naziemnych i ostatecznie go zdyskwalifikowano. Zaproponowano powrócenie do projektu armaty z nową lufą, jednak plany te odłożono w związku rozpoczęciem w roku 1931 pertraktacji z firmą Driggs Ordnance &amp; Engineering Company na zakup licencji do produkcji dział przeciwlotniczych kalibru 76,2 mm.
Zerwanie w roku 1933 przez Amerykanów negocjacji spowodowało, że powrócono do projektu własnego działa przeciwlotniczego kal. 75 mm tworząc armatę przeciwlotniczą wz. 36.
Konstrukcja.
Armata przeciwlotnicza wz. 26 składała się z działa oraz przodka. Podczas przemarszów działo zaczepione było tylnymi ogonami o hak pociągowy przodka, zaś lufa działa skierowana była odwrócona o 180° w stosunku do jej bojowego położenia. Transport armaty wz. 26 odbywał się za pomocą zaprzęgu złożonego z trzech par koni.
Działo składało się z ośmiu zasadniczych elementów: lufy i oporopowrotnika, łoża obrotowego, wieżyczki (cokołu), platformy, ogonów podporowych, zaczepu łoża oraz kół.
Armata przeciwlotnicza wz. 26 miała lufę pochodzącą z francuskiej armaty polowej mle 1897. Aby polepszyć parametry działa zastosowano jednak zmodyfikowany oporopowrotnik.
Lufa wraz z oporopowrotnikiem osadzona była w obrotowym łożu wykonanym ze stali odlewanej. W łożu zostały umieszczone mechanizmy: podniesieniowy oraz kierunkowy, a także przyrządy celownicze. Mechanizm podniesieniowy pozwalał na regulację nachylenia kąta lufy od -9° 40’ do +85°. Natomiast mechanizm kierunkowy umożliwiał obrót łoża wokół swej osi o pełne 360°. Przyrządy celownicze składały się z lunet o powiększeniu sześciokrotnym umieszczonych po obu stronach łoża. Lewy celownik przeznaczony był do prowadzenia strzelania, zaś prawy do naprowadzania działa w pożądanym kierunku. Na czas marszu lunety demontowano i przewożono w odpowiednio wyścielanej skrzyni na przodku. Ponadto do łoża przymocowane były dwa siedziska dla celowniczych działa. Były one przytwierdzone w taki sposób, że podczas obrotu łoża, siedziska wykonywały taki sam ruch.
Platforma działa wykonana była z blachy stalowej z przegubami ogonów podporowych na czterech rogach. Do platformy przymocowana była wieżyczka (cokół), na której z kolei umieszczano łoże z lufą. Tak więc cały ciężar, lufy, łoża i wieżyczki spoczywał na platformie. Do platformy przymocowane były dwa duże koła wykonane ze stali. Koła te były demontowane podczas przygotowywania działa do strzelania z platformy i ponownie instalowane do transportu
Armatę przeciwlotniczą wz. 26 można było zastosować do trzech sposobów strzelania: strzelanie z platformy (po umieszczeniu platformy na gruncie), strzelanie na kołach (tylko w przypadku samoobrony) oraz strzelanie na fundamencie stałym (wieżyczka z łożem oraz z lufą zdjęte z platformy i umieszczone na płycie wpuszczonej w fundament betonowy).
Podczas bezpośredniego strzelania przeciwlotniczego za naprowadzenie lufy działa na cel odpowiedzialni byli celowniczowie korzystający z lunet. Przy strzelaniu pośrednim wartości kątów podniesienia i kątów obrotu działa celowniczowie otrzymywali z zewnątrz. Możliwe było, także prowadzenie ognia do celów naziemnych. W takim przypadku celowanie odbywało się z pomocą lunet.

</doc>
<doc id="3186294" url="https://pl.wikipedia.org/wiki?curid=3186294" title="Kościół Ewangeliczny w Wietnamie">
Kościół Ewangeliczny w Wietnamie

Kościół Ewangeliczny w Wietnamie (ang. "Evangelical Church of Vietnam" lub ECV) – największy i najstarszy protestancki kościół w Wietnamie założony przez misjonarzy Chrześcijańskiego i Misyjnego Sojuszu w 1911 roku. ECV w 1954 r. zostało podzielone na dwa organy: Ewangeliczny Kościół Wietnamu Południowego (ECV-S) i Ewangeliczny Kościół Wietnamu Północnego (ECV-N). ECV-S składa się z 700 000 wiernych, uczestniczących w 3000 kościołach i ponad 1500 wyświęconych pastorów.

</doc>
<doc id="3186301" url="https://pl.wikipedia.org/wiki?curid=3186301" title="Metałłurg Szymkent">
Metałłurg Szymkent



</doc>
<doc id="3186302" url="https://pl.wikipedia.org/wiki?curid=3186302" title="Meliorator Szymkent">
Meliorator Szymkent



</doc>
<doc id="3186307" url="https://pl.wikipedia.org/wiki?curid=3186307" title="Wiktor Piotrowicz">
Wiktor Piotrowicz

Wiktor Piotrowicz ps. "Wiesław Żyliński" (ur. 16 lutego 1900 w Kownie, zm. 3 grudnia 1954 w Londynie) – urzędnik, historyk, publicysta i krytyk literacki związany w okresie międzywojennym z prasą wileńską. 
Życiorys.
Uczęszczał do gimnazjum w Kownie, później w Petersburgu (z polskim językiem wykładowym). W 1918 wrócił do Kowna, wstąpił do Polskiej Organizacji Wojskowej, był współzałożycielem pisma „Dziennik Polski”., Współredagował czasopismo „Ziemia Kowieńskia”. W 1920 rozpoczął studia polonistyczne w Uniwersytecie Stefana Batorego w Wilnie. W lipcu 1920 wstąpił jako ochotnik do Wojska Polskiego, został przydzielony do Biura Prasowego Naczelnego Dowództwa. Kontynuował studia, a w latach 1922–1923 był prezesem Koła Polonistów Studentów Uniwersytetu Stefana Batorego i członkiem zarządu Oddziału Wileńskiego Związku Literatów Polskich. W 1925 był współredaktorem „Tygodnika Wileńskiego”, w latach 1927–1931 należał do Komitetu Redakcyjnego „Źródeł Mocy”. Od 1928 kierował Wydziałem Wyznań Chrześcijańskich w Ministerstwie Wyznań Religijnych i Oświecenia Publicznego w Warszawie. Po roku wrócił do Wilna i objął stanowisko kierownika Oddziału Wyznaniowego Urzędu Wojewódzkiego (radca wojewódzki). W połowie lat 30. został przeniesiony do Warszawy. Do 1939 był naczelnikiem wydziału Społeczno-Politycznego w Departamencie Politycznym Ministerstwa Spraw Wewnętrznych. 
Po wybuchu II wojny światowej przez Rumunię przedostał się do Francji, wstąpił tam do oddziałów Wojska Polskiego. Po klęsce Francji, ze swoim oddziałem znalazł się w Anglii. Był doradcą rządu w sprawach wyznaniowych, współpracował z wydawnictwami polskich ministerstw w Londynie, kierował też nasłuchem radiowym działu informacji w emigracyjnym Ministerstwie Informacji i Dokumentacji. Po wojnie pozostał w Londynie. Tam pod ps. "Wiesław Żyliński" publikował artykuły w tygodniku „Życie”. 
Był mężem Jadwigi z Wokulskich, polonistki, z którą miał córkę Różę, po mężu Ostrowską. 
Zmarł w Londynie. Pochowany na cmentarzu Old Brompton. 

</doc>
<doc id="3186309" url="https://pl.wikipedia.org/wiki?curid=3186309" title="Catholicon (Jehan Lagadeuc)">
Catholicon (Jehan Lagadeuc)

Catholicon (z greckiego Καθολικόν, ogólny) – słownik bretońsko-francusko-łaciński. Jest to pierwszy słownik języka francuskiego i bretońskiego w historii, powstały w 1464 roku przez bretońskiego księdza Jehan'a Lagadeuc'o. Wydrukowany w 1499 w mieście Tréguier. Manuskrypt jest przechowywany w Muzeum Narodowym w Paryżu jako egzemplarz Latin 7656.

</doc>
<doc id="3186314" url="https://pl.wikipedia.org/wiki?curid=3186314" title="Mistrzostwa Norwegii w skokach narciarskich">
Mistrzostwa Norwegii w skokach narciarskich

Mistrzostwa Norwegii w skokach narciarskich – zawody wyłaniające najlepszych zawodników uprawiających skoki narciarskie w Norwegii.
Impreza odbywa się od 1933, od 1965 roku w miejsce pojedynczego konkursu mężczyzn wprowadzono konkursy na dwóch skoczniach, normalnej i dużej, natomiast od 1987 roku odbywają się zawody drużynowe. Później do programu czempionatu dołączyła również rywalizacja kobiet.
Rozgrywane są również letnie mistrzostwa kraju, podczas których, obok konkursów indywidualnych kobiet i mężczyzn oraz drużynowych mężczyzn, odbywają się też drużynowe zawody mieszane.

</doc>
<doc id="3186316" url="https://pl.wikipedia.org/wiki?curid=3186316" title="Christopher Chataway">
Christopher Chataway

Christopher John Chataway (ur. 31 stycznia 1931 w Chelsea w Londynie, zm. 19 stycznia 2014 w Londynie) – brytyjski lekkoatleta (średnio- i długodystansowiec), rekordzista świata; później polityk, minister w rządach Partii Konserwatywnej.
Ukończył Magdalen College w Oksfordzie.
Kariera lekkoatletyczna.
W pierwszej połowie lat 50. był jednym z czołowych brytyjskich lekkoatletów biegających na średnich i długich dystansach, obok takich zawodników, jak Roger Bannister, Gordon Pirie i Derek Ibbotson. Zajął 5. miejsce w biegu na 5000 metrów na igrzyskach olimpijskich w 1952 w Helsinkach. Prowadził jeszcze na 150 metrów przed metą, kiedy został wyprzedzony naraz przez Emila Zátopka, Alina Mimouna i Herberta Schade. Popchnięty zawadził stopą o krawężnik i upadł, przez co stracił ok. 10 sekund. 1 lipca 1953 w Londynie ustanowił rekord świata w sztafecie 4 × 1 mila czasem 16:41,0 (sztafeta biegła w składzie: Chataway, Bill Nankeville, Don Seaman i Bannister).
Uczestniczył jako "pacemaker", razem z Chrisem Brasherem, w biegu na 1 milę 6 maja 1954 w Oksfordzie, w którym Roger Bannister przebiegł ten dystans jako pierwszy w czasie poniżej czterech minut.
Zwyciężył w biegu na 3 mile na igrzyskach Imperium Brytyjskiego i Wspólnoty Brytyjskiej w 1954 w Vancouver. Zdobył srebrny medal w biegu na 5000 metrów na mistrzostwach Europy w 1954 w Bernie za Wołodymyrem Kucem ze Związku Radzieckiego. 13 października 1954 w Londynie, podczas meczu lekkoatletycznego Londyn – Moskwa pokonał Kuca i ustanowił rekord świata w biegu na 5000 metrów czasem 13:51,6. Osiągnięcia te sprawiły, że otrzymał nagrodę BBC Sports Personality of the Year (przyznaną po raz pierwszy).
30 lipca 1955 w Londynie ustanowił rekord świata w biegu na 3 mile wynikiem 13:23,2. Zajął 11. miejsce w biegu na 5000 metrów na igrzyskach olimpijskich w 1956 w Melbourne. Po tym sezonie zakończył międzynarodowe występy.
Był mistrzem Wielkiej Brytanii (AAA) w biegu na 3 mile w 1952 i 1955.
Rekordy życiowe Chatawaya:
Kariera w polityce i biznesie.
Początkowo pracował w stacjach telewizyjnych ITV i BBC. W 1959 został wybrany z ramienia Partii Konserwatywnej do Izby Gmin z okręgu Lewisham North. Powtórzył ten sukces w 1964. Piastował pomniejsze stanowiska w rządach Harolda Macmillana i Aleca Douglasa-Home’a. W 1966 stracił miejsce w Izbie Gmin, ale je odzyskał w 1969, tym razem w okręgu Chichester. W rządzie Edwarda Heatha był ministrem poczty i telekomunikacji, a następnie ministrem rozwoju przemysłu. W 1974 nie ubiegał się o reelekcję. Później działał w biznesie. Był m.in. przewodniczącym Civil Aviation Authority. W 1995 otrzymał tytuł szlachecki.

</doc>
<doc id="3186336" url="https://pl.wikipedia.org/wiki?curid=3186336" title="Orla (Białoruś)">
Orla (Białoruś)



</doc>
<doc id="3186338" url="https://pl.wikipedia.org/wiki?curid=3186338" title="Herb gminy Wojciechów">
Herb gminy Wojciechów

Herb gminy Wojciechów przedstawia w polu czerwonym srebrny Odrowąż ponad takąż podkową.
Herb został ustanowiony przez Radę Gminy 24 kwietnia 2014 r.
Symbolika.
Odrowąż jest herbem pierwszych właścicieli Wojciechowa – Szczekockich. Podkowa jest najbardziej rozpoznawalnym wyrobem związanym z kowalstwem.

</doc>
<doc id="3186349" url="https://pl.wikipedia.org/wiki?curid=3186349" title="François Coppée">
François Coppée

François Édouard Joachim Coppée (ur. 26 stycznia 1842 w Paryżu, zm. 23 maja 1908 tamże) – francuski poeta i dramaturg.
W swoich wierszach, które cieszyły się u czytelników dużym powodzeniem, w tonie sentymentalnym opisywał Paryż i jego przedmieścia oraz przedstawiał scenki z życia prostych ludzi. Niewyszukana tematyka i pełna prozaizmów forma tych dzieł sprawiły, że nazywano go często autorem poezji naturalistycznej. W roku 1884 został członkiem Akademii Francuskiej. Dziesięć lat później podjął działalność antydreyfusowską jako jeden z inspiratorów nacjonalistycznej Ligi Ojczyzny Francuskiej.

</doc>
<doc id="3186359" url="https://pl.wikipedia.org/wiki?curid=3186359" title="Hrabstwo Pennington (Minnesota)">
Hrabstwo Pennington (Minnesota)

Hrabstwo Pennington (ang. "Pennington County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 618,25 mil2 (1 601,27 km2). Według danych z 2010 r. hrabstwo miało 13 930 mieszkańców. Hrabstwo powstało 23 listopada 1910 roku, a jego nazwa pochodzi nazwiska Edmunda Penningtona – prezesa długoletniego operatora linii kolejowej.

</doc>
<doc id="3186372" url="https://pl.wikipedia.org/wiki?curid=3186372" title="Marcel Prévost">
Marcel Prévost

Eugène Marcel Prévost (ur. 1 maja 1862 w Paryżu, zm. 8 kwietnia 1941 w Vianne) – francuski pisarz i dramaturg. 
Po udanym debiucie prozatorskim rzucił pracę inżyniera w zakładach tytoniowych. W swoich cieszących się wielką popularnością powieściach zajmował się głównie psychologią kobiet. Poruszał także feministyczne problemy intelektualistek i socjalistek. W roku 1909 został członkiem Akademii Francuskiej.

</doc>
<doc id="3186376" url="https://pl.wikipedia.org/wiki?curid=3186376" title="Ratusz w Mirsku">
Ratusz w Mirsku

Ratusz w Mirsku - został wzniesiony w latach 1794-1796 przy wykorzystaniu wieży z poprzedniego ratusza. W wieku XIX ratusz został rozbudowany, obecnie jest siedzibą Urzędu Miasta i Gminy Mirsk. 
Historia.
Pierwszy renesansowy ratusz w Mirsku został wzniesiony około 1559 roku, o czym świadczy tablica erekcyjna wmurowana w ścianę wieży. Pod koniec XVIII wieku budynek spłonął, a następnie został odbudowany w latach 1794-1796, przy zachowaniu wcześniejszej wieży. W XIX wieku ratusz był restaurowany, poza tym dokonano jego rozbudowy. W roku 1960 budynek został wyremontowany.
Decyzją wojewódzkiego konserwatora zabytków z dnia 10 lutego 1960 roku ratusz został wpisany do rejestru zabytków.
Architektura.
Ratusz jest budowlą wzniesioną na planie czworoboku, posiada dwie kondygnacje z wysokimi piwnicami, część starsza nakryta jest czterospadowym dachem mansardowym z lukarnami, a część XIX-wieczna dachami dwuspadowym z przyczółkami. Najstarszą częścią ratusza jest wieża, w dolnej części czworoboczna, wyżej przechodząca w ośmiobok z tarczami zegarowymi, zakończony tarasem z kamienną balustradą. Wieża zakończona jest barokowym hełmem z prześwitem, wspartym na ośmiobocznej podstawie. Główne wejście do budynku usytuowane jest na wysokości pierwszego piętra, a prowadzą do niego dwubiegowe schody. Obecnie ratusz jest siedzibą Urzędu Miasta i Gminy Mirsk. 

</doc>
<doc id="3186377" url="https://pl.wikipedia.org/wiki?curid=3186377" title="Skarb Narodowy (1949–1991)">
Skarb Narodowy (1949–1991)

Skarb Narodowy – instytucja powołana dekretem prezydenta RP Augusta Zaleskiego z 14 października 1949 r., której celem było finansowanie działalności władz Rzeczypospolitej (działalność organów władzy państwowej, działalność informacyjna i oświatowa, pomoc Krajowi). Środki finansowe Skarb Narodowy pozyskiwał z dobrowolnych datków („cegiełek”) polskich emigrantów.
Pierwszym prezesem Skarbu Narodowego został gen. broni Władysław Anders i pełnił urząd przez ponad 20 lat aż do śmierci. Corocznie październik był miesiącem Skarbu Narodowego. W 1991 Skarb Narodowy zakończył swoją działalność wraz z pozostałymi instytucjami władz polskich na uchodźstwie.

</doc>
<doc id="3186378" url="https://pl.wikipedia.org/wiki?curid=3186378" title="Tunel (film)">
Tunel (film)

Tunel (ang. "Daylight") – amerykański thriller katastroficzny z 1996 roku. Zdjęcia do filmu były kręcone od 25 września 1995 roku do 28 lutego 1996 roku. Fragmenty w tunelu zostały nagrane w Cinecitta Studios w Rzymie. Pozostałe zdjęcia powstały w Croton-on-Hudson, Ossining, Nowym Jorku oraz w New Jersey i Milford.
Fabuła.
W podwodnym tunelu łączącym Manhattan z New Jersey, dochodzi do wypadku, którego wynikiem jest eksplozja ładunków przewożonych przez ciężarówki. Tunel zostaje uszkodzony, a dziesiątki samochodów spalone wskutek wybuchu. Grupa osób, które cudem ocalały, jest odcięta od świata. Na pomoc im rusza taksówkarz, były szef pogotowia medycznego Kit Latura. Dostaje się on do tunelu przez szyb wentylacyjny. Aby uwolnić grupkę nieszczęśników, będzie musiał improwizować, zdając się na przypadek i licząc na szczęście.
Obsada.
i inni
Nagrody i nominacje.
Oscary 1997:
Złote Maliny 1997:

</doc>
<doc id="3186379" url="https://pl.wikipedia.org/wiki?curid=3186379" title="Kazimierz Lewicki (1884–1948)">
Kazimierz Lewicki (1884–1948)

Kazimierz Lewicki (ur. 1884 w Gajach Niżnych k. Drohobycza, zm. 4 lipca 1948 w Krakowie) – polski historyk, nauczyciel. 
Życiorys.
Ukończył filologię na Uniwersytecie Jana Kazimierza we Lwowie. Najpierw pracował w Stanisławowie. Był pierwszym dyrektorem Państwowego Gimnazjum im. Jana Zamoyskiego w Zamościu (1916–1925). Uczył języka polskiego i łaciny. W latach 1918–1926 był radnym miejskim Zamościa. W 1926, jako wizytator szkół w Kuratorium Okręgu Szkolnego Lubelskiego, został mianowany na stanowisko dyrektora Państwowego Gimnazjum im. Hetmana Jana Zamoyskiego w Zamościu. Pozostawał nim do 1932. Był prezesem Oddziału Zamojskiego Towarzystwa Nauczycieli Szkół Średnich i Wyższych oraz Honorowym Obywatelem miasta Zamościa. Pełnił funkcję prezesa Towarzystwa Przyjaźni Polsko-Bułgarskiej. Prywatnie był bibliofilem. Od 1932 do 1948 był dyrektorem Państwowego Liceum i Gimnazjum im. Bartłomieja Nowodworskiego w Krakowie. Był także przewodniczącym Sekcji Dyrektorów Szkół Średnich Ogólnokształcących ZNP.
Zmarł 4 lipca 1948 w Krakowie. Został pochowany na Cmentarzu Rakowickim w Krakowie (kwatera LXX-płn-31).
Także 4 lipca 1948 w Krakowie zmarł inny profesor gimnazjalny Kajetan Golczewski.

</doc>
<doc id="3186380" url="https://pl.wikipedia.org/wiki?curid=3186380" title="Sławomir Stolc">
Sławomir Stolc

Sławomir Stolc (ur. 23 stycznia 1993 w Kościerzynie) – polski siatkarz, grający na pozycji przyjmującego. Reprezentant Polski (od 2014 roku kadra U-23 na Ligę Europejską). 
Jego młodszy brat Tomasz, również jest siatkarzem.
Życiorys.
Sławomir Stolc urodził się w Kościerzynie, ale dorastał w Dziemianach. Absolwent Szkoły Mistrzostwa Sportowego w Spale.
Jego kariera sportowa rozpoczęła się w GKS Stoczniowiec Gdańsk. W 2009 roku przeszedł do Lotos Trefl Gdańsk, Ukończył Szkołę Mistrzostwa Sportowego w Spale, gdzie występował również w Reprezentacji Polski Kadetów. W sezonie 2012/2013 Sławek powrócił do Gdańska, grając w drużynie Młodej Ligi Lotosu Trefla. Uwieńczeniem tegoż sezonu było zajęcie I miejsca w rozgrywkach Młodej Ligi oraz indywidualna nagroda MVP Młodej Ligi. W sezonie 2013/2014 Sławek rozpoczął dorosłą karierę siatkarską pojawiając się na parkietach Plus Ligi na pozycji przyjmującego w Lotos Trefl Gdańsk. 25 maja 2015 roku klub ZAKSA Kędzierzyn-Koźle poinformował na swojej stronie klubowej o podpisaniu kontraktu między nim a klubem z Kędzierzyna-Koźla.
W maju 2014 otrzymał powołanie do Kadry U-23 Reprezentacji Polski, która uczestniczy w rozgrywkach Ligi Europejskiej.
Sukcesy klubowe.
Młoda Liga:
Puchar Polski:
Mistrzostwo Polski:
Mistrzostwo Czech:
Mistrzostwo I ligi:

</doc>
<doc id="3186382" url="https://pl.wikipedia.org/wiki?curid=3186382" title="Dhala (krater)">
Dhala (krater)

Dhala – krater uderzeniowy w stanie Madhya Pradesh w Indiach. Skały tego krateru są widoczne na powierzchni ziemi.
Krater miał pierwotnie średnicę co najmniej 11 km, jego wiek nie jest dobrze znany: powstał pomiędzy 2,1 a 1,7 miliarda lat temu (w paleoproterozoiku), w skałach osadowych pokrywających podłoże krystaliczne. Skały podłoża to głównie granitoidy kratonu Bundelkhand, powstałe 2,5 miliarda lat temu, w które wcinają się intruzje o wieku do 2,15 miliarda lat – to daje dolne oszacowanie czasu powstania struktury. Krater pokrywają osady supergrupy Vindhyan, których wiek daje górne oszacowanie. Brekcja w kraterze zawiera dowody na jego pochodzenie, m.in. coezyt i planarne struktury deformacyjne (PDF). Krater jest silnie zerodowany, w terenie wyróżnia się tylko płaskowzgórze (stoliwo) pokrywające pozostałości wzniesienia centralnego krateru, o średnicy 2,5 km, wznoszące się 426 m ponad otaczający nizinny obszar. U jego stóp znajduje się wieś Dhala.

</doc>
<doc id="3186384" url="https://pl.wikipedia.org/wiki?curid=3186384" title="National Library of Wales">
National Library of Wales



</doc>
<doc id="3186386" url="https://pl.wikipedia.org/wiki?curid=3186386" title="Alicja Wleciał">
Alicja Wleciał

Alicja Wleciał – siatkarka AZS-AWF Warszawa i wieloletnia trenerka AZS UW. Obecnie nauczyciel i dyrektor ds. studenckich w Studium Wychowania Fizycznego i Sportu na Uniwersytecie Warszawskim. W 2002 roku na wniosek Ministra Edukacji Narodowej i Sportu, za wzorowe, wyjątkowo sumienne wykonywanie obowiązków wynikających z pracy zawodowej została odznaczona Brązowym Krzyżem Zasługi przez Prezydenta RP Aleksandra Kwaśniewskiego. W roku akademickim 2013/2014 otrzymała tytuł "Nauczyciela Akademickiego Roku".

</doc>
<doc id="3186387" url="https://pl.wikipedia.org/wiki?curid=3186387" title="Moravac Mrštane">
Moravac Mrštane

Fudbalski Klub Moravac Mrštane (serb.: Фудбалски Клуб Моравац Мрштане) – serbski klub piłkarski z siedzibą w Mrštane, w mieście Leskovac (w okręgu jablanickim). Został utworzony w 1947 roku. Obecnie występuje w Srpskiej lidze (3. poziom serbskich rozgrywek piłkarskich), w grupie Istok.
Stadion.
Klub rozgrywa swoje mecze domowe na stadionie SC Orion w Mrštane, który może pomieścić 2.000 widzów.
Sezony.
 * Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 17 kolejek.

</doc>
<doc id="3186389" url="https://pl.wikipedia.org/wiki?curid=3186389" title="Chicano rap">
Chicano rap

Chicano rap – podgatunek muzyki hip-hopowej, a także podgatunek Gangsta rapu, powstały w 1988 roku w Stanach Zjednoczonych. Jest wykonywany głównie przez Amerykanów meksykańskiego pochodzenia (zwanymi dalej "chicano" – stąd nazwa podgatunku), ale także przez amerykańskich i australijskich raperów również z meksykańskimi korzeniami.Prekursorem podgatunku jest meksykańskiego pochodzenia raper Kid Frost, który jest uznawany za pierwszego wykonawcę chicano rapu oraz kubańskiego pochodzenia Mellow Man Ace, uważany za ojca chrzestnego tej muzyki. Ich utwory (m.in. „La Raza”, czy „Mentirosa”) zwróciły uwagę wielu innych "chicano" raperów w Stanach Zjednoczonych, którzy zainspirowani usłyszanymi utworami sami zaczęli tworzyć swoje, rozwijając ten podgatunek.

</doc>
<doc id="3186391" url="https://pl.wikipedia.org/wiki?curid=3186391" title="Here’s To Never Growing Up">
Here’s To Never Growing Up

"Here’s To Never Growing Up" (ang. "Za to abyśmy nigdy nie dorośli") – pierwszy singiel kanadyjsko-francuskiej artystki Avril Lavigne z jej piątego albumu "Avril Lavigne". Utwór został napisany przez Avril Lavigne, Chada Kroegera, Davida Hodgesa oraz Martina Johnsona, który zajął się jego produkcją. Piosenka zadebiutowała na 52 pozycji na Billboard Hot 100 i na 79 na Canadian Hot 100. Premiera teledysku odbyła się miesiąc po premierze singla, 9 maja 2013.
Teledysk.
19 kwietnia 2013 Lavigne potwierdziła na swoim koncie na Twitterze, że klip do singla będzie miał swoją premierę 9 maja 2013. Reżyserią teledysku zajął się Robert Hales. Przedstawia on wokalistkę występującą razem z zespołem na balu maturalnym, bawiącą się z przyjaciółmi oraz śpiewającą na ławce w jednej z klas szkoły i korytarzu. Jedna ze scen, w której Lavigne wjeżdża na deskorolce nawiązuje do jej pierwszego singla, a zarazem teledysku Complicated, wydanego 11 lat wcześniej, w 2002r. za czasów jej pierwszego albumu Let Go. W klipie poza obecnym zespołem występują również jego byli członkowie, Evan Taubenfeld (2002–2004) oraz Devin Bronson (2004–2008), przyjaciele piosenkarki.

</doc>
<doc id="3186392" url="https://pl.wikipedia.org/wiki?curid=3186392" title="Herb gminy Olszewo-Borki">
Herb gminy Olszewo-Borki

Herb gminy Olszewo-Borki przedstawia w polu czerwonym trzy miecze rycerskie, z których
dwa skrajne są ułamane. Głowice, trzony i jelce rękojeści mieczy złote a obosieczne ostrza głowni srebrne.
Herb został ustanowiony przez Radę Gminy 30 maja 2014 r.

</doc>
<doc id="3186393" url="https://pl.wikipedia.org/wiki?curid=3186393" title="Mojżesz (Putnik)">
Mojżesz (Putnik)

Mojżesz, imię świeckie Vasilije Putnik (ur. 25 marca 1728 w Nowym Sadzie, zm. 28 czerwca 1790 w Wiedniu) – serbski biskup prawosławny, metropolita karłowicki w latach 1781–1790.
Życiorys.
Syn Aleksy i Mili Putników, pochodził z Nowego Sadu. Podstawowe wykształcenie odebrał w Sremskich Karlovcach od Petra Rankovicia. Następnie udał się na studia na Akademię Mohylańską w Kijowie.
15 sierpnia 1746 przyjął święcenia diakońskie z rąk patriarchy serbskiego Arseniusza IV, 4 października 1749 metropolita karłowicki Paweł mianował go archidiakonem. W tym samym roku, 1 listopada, diakon Vasilije Putnik złożył w monasterze Rakovica wieczyste śluby mnisze, przyjmując imię zakonne Mojżesz. Metropolita Paweł udzielił mu święceń kapłańskich 11 kwietnia 1753. W roku następnym duchowny otrzymał tytuł protosyngla, a następnie godność archimandryty. Działał wśród prawosławnych Rumunów, dążąc do utrzymania ich przy prawosławiu.
6 lipca 1757 został wyświęcony na biskupa Baczki. Z prywatnych środków utrzymywał szkołę teologiczną w stolicy eparchii, wspierał również szkoły łacińsko-słowiańskie, sprowadzał do nich nauczycieli, w tym rosyjskiego badacza Kriżanowskiego oraz Jovana Rajicia.
W 1774 na własną prośbę został przeniesiony na katedrę temeszvarską. Dwukrotnie pełnił obowiązki "locum tenens" metropolii karłowickiej – po śmierci metropolity Jana w 1773 i po śmierci metropolity Wincentego siedem lat później. W 1781, po rocznym wakacie na urzędzie metropolity karłowickiego, został jednogłośnie wybrany przez sobór duchowieństwa i świeckich Serbów w Austrii na następcę Wincentego. Jako metropolita rozpoczął starania na rzecz otwarcia w Temesvarze seminarium duchownego dla prawosławnych Serbów i Rumunów, z wykładowcami obydwu narodowości i nowoczesnym programem nauczania uwzględniającym zarówno treści typowo teologiczne, jak i ogólnokształcące, świeckie. Prace nad organizacją szkoły przedłużyły się jednak na tyle, że z jej otwarcia zrezygnowano, zorganizowane zostało jedynie seminarium duchowne w Sremskich Karlovcach.
W okresie sprawowania przez niego urzędu część serbskich monasterów w Austrii została zlikwidowana w ramach polityki józefińskiej.
W 1790 zmarł nagle w Wiedniu, gdzie razem z innymi serbskimi biskupami miał zamiar domagać się zrównania Serbów w prawach z pozostałymi mieszkańcami kraju oraz zgody na zwołanie nowego soboru duchowieństwa i świeckich. Został pochowany w soborze w Szentendre.

</doc>
<doc id="3186394" url="https://pl.wikipedia.org/wiki?curid=3186394" title="Orla (obwód brzeski)">
Orla (obwód brzeski)

Orla (biał. Орля, ros. Орля) – wieś w obwodzie brzeskim, w rejonie kamienieckim, w sielsowiecie Wołczyn na Białorusi. 
Geografia.
Miejscowość położona nad rzeką Bug, między wsiami Dębowe (Дубовое), Złomyśle (Загарадная, Zaharadnaja), Mielniki, Stawy, Ogrodniki, Siwki i Kostary. Niedaleko od wsi biegnie droga R9, z Wysokiego do granicy polsko-białoruskiej. Najbliższa stacja kolejowa znajduje się w Łyszczycach, odległych o ok. 15 km. 
Historia.
Wieś duchowna położona była w końcu XVIII wieku powiecie brzeskolitewskim województwa brzeskolitewskiego. 
W XIX w. Orla znajdowała się w gminie Wołczyn w powiecie brzeskim guberni grodzieńskiej. 
W okresie międzywojennym wieś należała do gminy Wołczyn w powiecie brzeskim województwa poleskiego.
Po II wojnie światowej w granicach Białoruskiej SRR i od 1991 r. w niepodległej Białorusi. 

</doc>
<doc id="3186402" url="https://pl.wikipedia.org/wiki?curid=3186402" title="Radnik Surdulica">
Radnik Surdulica

Fudbalski Klub Radnik Surdulica (serb.: Фудбалски Kлуб Радник Сурдулица) – serbski klub piłkarski z siedzibą w Surdulicy (w okręgu pczyńskim). Został utworzony w 1926 roku. Obecnie występuje w Super lidze Srbije. 
Stadion.
Klub rozgrywa swoje mecze domowe na stadionie Stadion Gradski w Surdulicy, który może pomieścić 3.500 widzów.
Sezony.
 * Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 30 kolejek.

</doc>
<doc id="3186405" url="https://pl.wikipedia.org/wiki?curid=3186405" title="Kościół św. Władysława w Kunowie">
Kościół św. Władysława w Kunowie

Kościół świętego Władysława w Kunowie – rzymskokatolicki kościół parafialny znajdujący się w mieście Kunów, w województwie świętokrzyskim. Należy do dekanatu kunowskiego diecezji sandomierskiej.
Obecna świątynia została wzniesiona z kamienia w dwóch etapach. W 1625 roku została zbudowana nawa główna, natomiast w 1637 roku wybudowano nawy boczne. Budowla powstała dzięki staraniom księdza Szymona Kocha, proboszcza z Kunowa. 8 października 1656 roku kościół został konsekrowany przez biskupa Zygmunta Czyżowskiego. Budowla posiada trzy nawy, nawa główna jest podwyższona w stosunku do naw bocznych. Prezbiterium jest półkoliście zamknięte. W latach 1982–1992 budynek został wyremontowany.

</doc>
<doc id="3186408" url="https://pl.wikipedia.org/wiki?curid=3186408" title="Henry Gerbault">
Henry Gerbault

Henry Gerbault, właśc. Henri Gerbault (ur. 24 czerwca 1863 w Châtenay-Malabry, zm. 19 października 1930 w Roscoff) – francuski rysownik, akwarelista, malarz i plakacista.
Mimo studiów w Akademii Sztuk Pięknych, w pracowni Paula Dubois i Henriego Gervexa, nie odniósł sukcesów w malarstwie. Wielką popularnością cieszyły się za to jego humorystyczne rysunki. Został zauważony przez pisma satyryczne i wkrótce publikował w „La Vie parisienne”, „Fantasio”, „Le Rire”, „L'Assiette au beurre”, „L'Art et la Mode”, „La Vie moderne”, „Le Monde illustré” i „Lecture pour tous”.
Najchętniej ukazywał paryżanki czasu belle époque, zrzędy, żołnierzy i teściowe, nadając swoim scenkom posmak ironii, złośliwości, a czasami odważnego erotyzmu. Opublikował liczne albumy i plakaty, które spotkały się z dużym uznaniem.
W roku 1919 z powodu choroby żony przeniósł się do Roscoff, gdzie wynajął dom. Sam bezdzietny, opiekował się dziećmi z wioski i chętnie uczestniczył w życiu miejscowej społeczności. W roku 1927 z jego inicjatywy zorganizowano festyn, którego motywem przewodnim były bajki Charles'a Perraulta. Ze strony matki był kuzynem Sully'ego Prudhomme'a, który uczynił go swoim jedynym spadkobiercą. Zmarł w roku 1930 i spoczął u boku żony na cmentarzu w Roscoff.

</doc>
<doc id="3186410" url="https://pl.wikipedia.org/wiki?curid=3186410" title="Thyago Alves">
Thyago Alves

Thyago Alves (ur. 6 września 1984 roku w Goiânia, w stanie Goiás, w Brazylii) – brazylijski aktor filmowy i teatralny, model.
Urodził się w Goiânia, w stanie Goiás, w Brazylii, a jako nastolatek okazał się być obiecującym piłkarzem wśród juniorów w São Paulo. Jednak porzucił karierę piłkarską i rozpoczął pracę jako model. W wieku 18 lat przeniósł się do Mediolanu, gdzie uczestniczył w pokazach Armaniego i Versace i związał się z agencją modelek NOLOGO MGMT w Mediolanie.
W lutym 2009 roku był kamerdynerem z Bonolisem Paolo i Lucą Laurenti w trzeciej nocy z festiwalu w Sanremo 2009. Później grał rolę teatralną w sztuce Luciano Melchionny "Dignità Autonome di Prostituzione", występując w Mediolanie, Rzymie i Vicenza również wiosną 2010 r., a w Neapolu w 2011 r. W 2009 r. zadebiutował na dużym ekranie w filmie "Il compleanno" u boku Alessandro Gassmana i Marii de Medeiros.

</doc>
<doc id="3186411" url="https://pl.wikipedia.org/wiki?curid=3186411" title="Egzamin poprawkowy">
Egzamin poprawkowy

Egzamin poprawkowy – rodzaj egzaminu promocyjnego. Egzamin jest stosowany w stosunku uczniów lub studentów, którzy nie uzyskali w wymaganym terminie zaliczenia z danego przedmiotu lub przedmiotów (uzyskali ocenę niedostateczną).
Egzamin poprawkowy stosuje się wobec uczniów, którzy uzyskali roczną ocenę klasyfikacyjną z obowiązkowych zajęć edukacyjnych niższą od oceny dopuszczającej. Egzaminu nie stosuje się w stosunku do uczniów klas I–III szkoły podstawowej, a także przedmiotów: religia i etyka. Egzamin przeprowadzany jest w terminie dodatkowym, zazwyczaj w ostatnim tygodniu wakacji. Do końca sierpnia 2019 r. wyjątkiem od tej reguły są szkoły, w których zajęcia dydaktyczno-wychowawcze kończą się w styczniu. Wówczas egzamin przeprowadza się po zakończeniu zajęć, lecz nie później niż do końca lutego danego roku. Nieprzystąpienie do egzaminu poprawkowego w określonym terminie (wyłącznie z przyczyn usprawiedliwionych) daje możliwość przeprowadzenia egzaminu w innym terminie, który jest wyznaczany przez dyrektora szkoły, odpowiednio: nie później niż do końca września lub do końca marca.
Podstawowym aktem prawnym w Polsce, który zawiera regulacje dotyczące egzaminów poprawkowych przeprowadzanych w szkołach publicznych oraz niepublicznych o uprawnieniach szkół publicznych, jest ustawa o systemie oświaty z 7 września 1991 r. (rozdział 3a). Rozporządzenie Ministra Edukacji Narodowej z 30 kwietnia 2007 r. w sprawie warunków i sposobu oceniania, klasyfikowania i promowania uczniów i słuchaczy oraz przeprowadzania sprawdzianów i egzaminów w szkołach publicznych zostało uchylone – stosowano je do końca roku szkolnego 2014/2015.
Obowiązujące akty prawne:

</doc>
<doc id="3186428" url="https://pl.wikipedia.org/wiki?curid=3186428" title="Medal za Ofiarną Pracę">
Medal za Ofiarną Pracę



</doc>
<doc id="3186429" url="https://pl.wikipedia.org/wiki?curid=3186429" title="Anastas Triandafilidi">
Anastas Triandafilidi

Anastas (Anesti) Charłampowicz Triandafilidi, ros. Анастас (Анести) Харлампович Триандафилиди, gr. Ανέστης Τριανταφυλλίδης (ur. 6 listopada 1920, w Suchumi, DR Gruzji, ZSRR, zm. 11 czerwca 2009 w Kallithea, Grecja) – radziecki piłkarz pochodzenia greckiego, grający na pozycji bramkarza, trener piłkarski.
Kariera piłkarska.
Kariera klubowa.
Wychowanek drużyny Buriewiestnik, reprezentującej Szkołę Średnią Nr 2 w Suchumi. W końcu 1936 został piłkarzem juniorskiej reprezentacyjnej drużyny Abchazji, w 1938 grał w drugiej reprezentacji Suchumi, a w 1939 zdobył z juniorską drużyną Piszczewik Suchumi mistrzostwo ZSRR spośród juniorów. W 1940 roku rozpoczął karierę piłkarską w klubie Dinamo Suchumi, w którym występował do 1947. W marcu 1948 został zaproszony do Stawropola, gdzie bronił barw klubu Spartak Stawropol. W 1951 przeniósł się do Dinama Stawropol, w składzie którego w 1955 zakończył karierę piłkarską.
Kariera piłkarska.
Po zakończeniu kariery piłkarskiej rozpoczął pracę szkoleniową. Od 1956 do 1965 pracował z juniorami w klubie Dinamo Suchumi. W 1960 roku jego drużyna zajęła 3 miejsce w mistrzostwach ZSRR spośród juniorów. W 1961 po zwycięstwie juniorów w Erywaniu z miejscowym Spartakiem, wszyscy juniorzy zostali przeniesieni do pierwszej drużyny Dynama Suchumi. 
W 1965 awansował do kierowania drużyny rezerw Dynama Suchumi i przez 2 kolejne lata jego wychowankowie zdobyli mistrzostwo Gruzińskiej SRR spośród drużyn rezerwowych. Następnie przez stan zdrowia był zmuszony zawiesić działalność trenerską. Dopiero w 1980 powrócił do sportu, pracując jako trener w Republikańskiej Dziecięco-Juniorskiej Sportowej Szkole Ministerstwa Edukacji Abchaskiej ASRR.
Wraz z wybuchem wojny abchasko-gruzińskiej, w 1993 wyjechał do ziemi swoich przodków Grecji. Nawet po wyjeździe kontynuował pracę szkoleniową, trenował dzieci Wspólnoty Pontyjskiej Mitridat w Kallithea.
Spośród jego wychowanków, m.in. Siergiej Arutiunjan - juniorski wicemistrz Europy i mistrz świata 1987, Iraklij Gielenawa - juniorski wicemistrz Europy i mistrz świata 1987, Sarkis Owiwjan - reprezentant ZSRR, mistrzowie sportu ZSRR - Aleksiej Iliadi, Amiran Zardanija, Giorgi Pruidze, Gurgen Benidze, Gienadij Zaria, którzy grali w Wysszej Lidze ZSRR.
Zmarł 11 czerwca 2009 w Kallithea.

</doc>
<doc id="3186430" url="https://pl.wikipedia.org/wiki?curid=3186430" title="Barry Morgan">
Barry Morgan

Barry Morgan (ur. 1947 w Gwaun-Cae-Gurwen) – brytyjski duchowny anglikański posługujący w Kościele w Walii, od 2003 stojący na czele tego Kościoła jako arcybiskup Walii. 
Życiorys.
Prezbiter.
Jako świecki ukończył historię na University College London oraz teologię na University of Cambridge. Następnie studiował w anglikańskim seminarium Westcott House w Cambridge. W 1972 przyjął święcenia kapłańskie w Kościele w Walii. W pierwszych latach swego kapłaństwa przygotował i obronił doktorat z teologii. Oprócz pracy duszpasterskiej w parafiach przez wiele lat był również uniwersyteckim i seminaryjnym wykładowcą teologii. W 1986 otrzymał stanowisko jednego z pięciu archidiakonów w diecezji Bangor. 
Biskup.
W 1993 został wybrany na urząd biskupa diecezjalnego Bangor, zaś sześć lat później przyjął propozycję przejścia na stanowisko ordynariusza diecezji Llandaff. W 2003 dodatkowo otrzymał, decyzją wszystkich biskupów Kościoła w Walii, urząd arcybiskupa Walii i tym samym formalnego zwierzchnika Kościoła (w praktyce większość najważniejszych decyzji podejmują ciała kolegialne, którym arcybiskup przewodniczy, lecz nie jest w stanie narzucić im swej woli). Jako arcybiskup zasiadał w ciałach ekumenicznych, był m.in. członkiem Komitetu Stałego Prymasów wspólnoty anglikańskiej oraz Komitetu Centralnego Światowej Rady Kościołów. 

</doc>
<doc id="3186431" url="https://pl.wikipedia.org/wiki?curid=3186431" title="Rajd Ypres 2014">
Rajd Ypres 2014

Rajd Ypres 2014 (50. Geko Ypres Rally) – 50 edycja Rajdu Ypres rozgrywanego w Belgii. Rozgrywany był od 19 do 21 czerwca 2014 roku. Była to siódma runda Rajdowych Mistrzostw Europy w roku 2014. Składała się z 18 odcinków specjalnych. Do udziału w rajdzie zgłosiły się dwie polskie załogi:
Rajd po raz dziewiąty w swojej karierze wygrał Belg Freddy Loix, wyprzedając o ponad minutę swojego rodaka Cedric'ka Cheraina, trzecie miejsce ze stratą ponad dwóch minut zajął Niemiec Sepp Wiegand. Obaj Polacy startujący w rajdzie, go nie ukończyli. Trofeum Colin McRae ERC Flat Out Trophy wręczono Kevinowi Abbringowi, zwycięzcy ośmiu odcinków specjalnych (OS), prowadził on do 13 OS-u, kiedy jego samochód uległ awarii.
W rajdzie prowadzono dodatkową klasyfikację "ERC ASPHALT MASTERS". Zawodnicy osobno punktowani byli za przejazd każdego Os-u na asfaltowej nawierzchni. Punktowanie następuje według klucza: pierwsze miejsce - 10 pkt, drugie - 6 pkt, trzecie - 4 pkt, czwarte - 2 pkt i piąte - 1 pkt.
Punktacja ERC Asphalt Master rajdu Rajd Ypres 2014 (pierwszych pięciu zawodników)
Punktacja ERC Asphalt Master po 3 rundach (pierwszych pięciu zawodników)
Kasyfikacja po 6 rundach RME 2014.
Punkty otrzymuje 10 pierwszych zawodników, którzy ukończą wyścig według klucza:
Dodatkowo po każdym etapie (dniu) rajdu prowadzona jest osobna klasyfikacja, w której przyznawano punkty według klucza 7-6-5-4-3-2-1 (jeżeli dany etap obejmował przynajmniej 25% długości odcinków specjalnych rajdu). Do klasyfikacji zaliczane są cztery najlepsze wyniki spośród sześciu pierwszych rajdów oraz cztery najlepsze wyniki w sześciu ostatnich rajdach w sezonie.

</doc>
<doc id="3186432" url="https://pl.wikipedia.org/wiki?curid=3186432" title="50. Geko Ypres Rally">
50. Geko Ypres Rally



</doc>
<doc id="3186433" url="https://pl.wikipedia.org/wiki?curid=3186433" title="Norwegian Sun">
Norwegian Sun

Norwegian Sun – wycieczkowy statek pasażerski należący do floty Norwegian Cruise Line. Został zbudowany w niemieckiej stoczni Lloyd Werft Meyer Werft w Bremerhaven. Przekazanie do użytkowania odbyło się 1 września 2001 w Bremerhaven.
Trasy rejsów (2014/16).
W okresie letnim Norwegian Sun najczęściej wypływa z Vancouver, w rejsy na Alaskę, odwiedzając między innymi Juneau, Skagway i Ketchikan, Whittier, Seward.
W okresie zimowym, Norwegian Sun najczęściej wypływa z Tampy lub Miami na Florydzie w rejsy po Morzu Karaibskim i Zatoce Meksykańskiej, odwiedzając między innymi: Cozumel w Meksyku, Roatán, Bay Islands w Hondurasie i Harvest Caye w Belize. Oferowane są też rejsy pomiędzy Florydą a Kalifornią przez Kanał Panamski, oraz rejsy wzdłuż zachodniego wybrzerza Meksyku wyruszające z San Diego.
Od listopada 2015 do kwietnia 2016, Sun odbywa rejsy w Ameryce Południowej pomiędzy chilijskim Valparaíso, a Buenos Aires w Argentynie

</doc>
<doc id="3186434" url="https://pl.wikipedia.org/wiki?curid=3186434" title="Barja">
Barja



</doc>
<doc id="3186437" url="https://pl.wikipedia.org/wiki?curid=3186437" title="Ihdan">
Ihdan



</doc>
<doc id="3186443" url="https://pl.wikipedia.org/wiki?curid=3186443" title="Carl Billquist">
Carl Billquist

Carl Folke Billquist (ur. 19 maja 1933 w Malmö, zm. 19 maja 1993 w Sztokholmie) – szwedzki aktor. Na przestrzeni lat 1961–1993 wystąpił w 60 produkcjach filmowych i telewizyjnych.

</doc>
<doc id="3186445" url="https://pl.wikipedia.org/wiki?curid=3186445" title="Wincenty (Jovanović)">
Wincenty (Jovanović)

Wincenty, nazwisko świeckie Jovanović (ur. 1689 w Szentendre, zm. 6 czerwca 1737) – serbski biskup prawosławny.
Życiorys.
Wczesna działalność.
Syn Jovana i Any Jovanoviciów. Życie mnisze rozpoczął w monasterze Rakovec. Od młodości działał w środowisku Serbów w Austrii, odegrał znaczącą rolę na obradach soboru duchowieństwa i świeckich w 1726, który ogłosił powstanie jednej serbskiej metropolii karłowickiej i belgradzkiej. Na tym samym soborze został wybrany na biskupa aradzkiego.
Jako ordynariusz eparchii aradzkiej starał się przeciwdziałać szerzeniu unii kościelnej i przechodzeniu prawosławnych na katolicyzm w obrządku bizantyjskim.
Metropolita karłowicki.
W 1731, na soborze duchowieństwa i świeckich, który zgromadził się po śmierci metropolity Mojżesza, został jednogłośnie obrany na jego następcę. Jego wybór został potwierdzony przez cesarza w 1732, duchownemu zezwolono przy tym na sprawowanie opieki duszpasterskiej jedynie nad prawosławnymi mieszkańcami ziem serbskich oraz Banatu. Decyzja ta została oprotestowana przez Serbów, którzy skierowali do Wiednia delegację z prośbą o jej zmianę i nadanie metropolicie Wincentemu jurysdykcji nad wszystkimi prawosławnymi Serbami w Austrii. Niezadowolony ze stosunku cesarza Karola VI do swojej osoby, Wincenty odmówił wzywania mieszkańców Górnej Krajiny i Baczki, uczestników buntu chłopskiego, do posłuszeństwa władzom. Ostatecznie Karol VI wydał w 1735 dyplom cesarski nadający Wincentemu te same uprawnienia duchowne, co poprzednikom, i potwierdzający prawa i przywileje Serbów.
W 1733 Wincenty wydał „Reguły mnisze” (serb. "Монашка правила") – szczegółowe zasady życia zakonnego obowiązujące we wszystkich monasterach w metropolii karłowickiej. Opracował również podobne reguły adresowane do białego duchowieństwa. Wprowadził obowiązek prowadzenia ksiąg metrykalnych z informacjami o chrztach, ślubach i zgonach, zanim obowiązek ten nałożyły na prawosławnych proboszczów władze państwowe. Nadal starał się zapobiegać szerzeniu z poparciem władz austriackich katolicyzmu (zarówno unickiego, jak i w obrządku łacińskim), dla skuteczniejszego działania w tym kierunku doprowadził do utworzenia prawosławnej eparchii w Severinie. Interesował się sytuacją nie tylko prawosławnych Serbów, ale i Rumunów. Wspierał monaster Rakovac, w którym zaczynał życie mnisze, zbudował na jego terenie dzwonnicę i kaplicę św. Mikołaja.
Utworzył szkoły łacińskie w Sremskich Karlovcach, Belgradzie, Dalju i Osijeku. Nauczycieli do nich sprowadził głównie z Rosji.
Zmarł po długiej chorobie i został pochowany w niedokończonym soborze w Belgradzie, którego budowę rozpoczęto z jego inicjatywy. W 1749 metropolita karłowicki Paweł polecił przenieść jego szczątki do monasteru Rakovac.

</doc>
<doc id="3186449" url="https://pl.wikipedia.org/wiki?curid=3186449" title="Bataghrin">
Bataghrin



</doc>
<doc id="3186452" url="https://pl.wikipedia.org/wiki?curid=3186452" title="Julie Ward">
Julie Ward

Julie Ward (ur. 7 marca 1957 w Ripon) – brytyjska polityk i przedsiębiorca, posłanka do Parlamentu Europejskiego VIII i IX kadencji.
Życiorys.
Absolwentka Newcastle University, studia z zakresu edukacji i rozwoju międzynarodowego podjęła w 2009 i ukończyła w 2012. Pracowała w różnych zawodach, m.in. zajęła się prowadzeniem przedsiębiorstwa świadczącego usługi na osób chorych i niepełnosprawnych.
Wstąpiła do Partii Pracy. W wyborach w 2014 z jej ramienia uzyskała mandat eurodeputowanej VIII kadencji. W 2019 z powodzeniem ubiegała się o reelekcję.

</doc>
<doc id="3186460" url="https://pl.wikipedia.org/wiki?curid=3186460" title="Platinium Software">
Platinium Software



</doc>
<doc id="3186461" url="https://pl.wikipedia.org/wiki?curid=3186461" title="Ives McGaffey">
Ives McGaffey

Ives McGaffey − amerykański mechanik, 8 czerwca 1869 roku opatentował odkurzacz o nazwie „Whirlwind”. Swój wynalazek sprzedawał po 25 dolarów, głównie w Chicago i Bostonie. Do dziś zachowały się dwa egzemplarze.

</doc>
<doc id="3186462" url="https://pl.wikipedia.org/wiki?curid=3186462" title="Macierz Słowacka">
Macierz Słowacka

Macierz Słowacka () – słowacka narodowa organizacja kulturalno-oświatowa powstała w roku 1863 z siedzibą w miejscowości Turčiansky Svätý Martin.
Macierz Słowacka jest najstarszą słowacką narodową organizacją kulturalno-naukową. Siedzibą Macierzy Słowackiej jest miasto Martin, które w drugiej połowie XIX w. stało się centrum kultury narodowej Słowaków. W tym mieście powstała w 1863 roku Macierz Słowacka, a w 1919 roku została reaktywowana. Macierz Słowacka jest osobą prawną. Swoje jednostki organizacyjne tworzy na terenie Republiki Słowackiej, jak również za granicą. Pozycję i działalność Macierzy Słowackiej reguluje ustawa Rady Narodowej Republiki Słowackiej z dnia 11 marca 1997 r. o Macierzy Słowackiej z późniejszymi zmianami (Dz. U. RS Nr 68/1997) oraz Statut Macierzy Słowackiej. 
Zadania.
Zadaniem Macierzy jest rozwijanie i umacnianie słowackiego patriotyzmu, budzenie i wzmacnianie świadomości narodowej Słowaków i rodaków mieszkających za granicą. Dlatego ważne jest gromadzenie słowackiego dziedzictwa narodowego, prowadzenie badań nad nim i uczestniczenie w tworzeniu i rozwoju kultury. Macierz zachęca do poznawania historii narodowej, kultury i jej związków z narodową tradycją oraz pomaga je rozwijać. W tym celu wspiera edukację, promuje wydarzenia kulturalne, sprzyja rozwojowi kontaktów społecznych.
Cele Macierzy Słowackiej.
Do głównych zadań powierzonych Macierzy Słowackiej przez państwo i określonych w ustawie o Macierzy Słowackiej należą w szczególności: wzmacnianie słowackiego patriotyzmu; pobudzanie pozytywnego stosunku do państwowości słowackiej; prowadzenie podstawowych badań w dziedzinie słowacystyki; uczestniczenie w rozwoju kultury lokalnej i regionalnej; praca z młodzieżą, w szczególności w duchu rozwoju wartości narodowych, moralnych i demokratycznych; wspieranie rozwoju tożsamości narodowej Słowaków na zmieszanych językowo obszarach Republiki Słowackiej; wzmacnianie relacji kulturowych mniejszości narodowych i grup etnicznych na terytorium Republiki Słowackiej ze słowacką kulturą narodową; współpraca z twórcami i sympatykami słowackiej kultury i nauki za granicą; wspieranie promocji Republiki Słowackiej za granicą poprzez tworzenie własnych ośrodków informacyjnych i kulturalnych; rozwijanie kontaktów z europejskimi oraz światowymi organizacjami działającymi w sferze kultury, tożsamości narodowej, życia intelektualnego i ochrony wartości humanistycznych; tworzenie w kraju oraz za granicą fundacji i funduszy wspierających życie narodowe i kulturalne Słowaków oraz nagradzanie najważniejszych twórców z określonych dziedzin działalności twórczej; współpraca z organami państwowymi i organami samorządu terytorialnego w zakresie rozwoju kultury i życia społecznego; wydawanie oryginalnych dzieł słowackich z zakresu literatury pięknej, prac naukowych, edukacyjnych oraz popularnonaukowych, publicystyki i dziennikarstwa; promowanie słowackiej historii, kultury i osobistości poprzez emisję oryginalnych dokumentów audio-wizualnych, a także poprzez produkcję kalejdoskopów oraz informatorów kulturalnych o działalności Macierzy Słowackiej i ich popularyzacja za pośrednictwem mediów elektronicznych oraz serwisów internetowych; współpraca przy tworzeniu podręczników oraz tekstów do podręczników niektórych przedmiotów nauk społecznych dla szkół podstawowych i średnich na podstawie powierzenia Ministerstwa Edukacji Republiki Słowackiej.
Wizja oraz misja Macierzy Słowackiej.
Macierz Słowacka uczestniczy również w rozwoju słowackiej nauki, kultury, sztuki i oświaty oraz wszelkich form życia duchowego i społecznego, które wzmacniają świadomość narodową, zwłaszcza w szeregach słowackiej inteligencji, studentów i młodzieży
Macierz Słowacka jest organizacją pożytku publicznego. Funkcjonuje jako instytucja narodowa, niezależna, ponadpartyjna, ponad wyznaniowa, naukowa i kulturalna.
Macierz Słowacka ma duże zasługi w procesie narodowego samookreślenia się narodu słowackiego, ochrony praw narodowych, zachowania tożsamości i rozwoju kultury. Misją Macierzy Słowackiej w XXI wieku jest nieustanna dbałość o rozwój życia intelektualnego, narodowego, kulturalnego oraz społecznego narodu słowackiego, ale również innych współobywateli żyjących w Republice Słowackiej. Macierz Słowacka rozwija oraz umacnia życie kulturalne narodu słowackiego, jego tożsamość narodową oraz dba o poziom edukacji, zapewniając jednocześnie tworzenie i ochronę dziedzictwa kulturowego oraz tradycji. Nawiązuje współpracę z przedstawicielami narodowości zamieszkałych na terytorium Republiki Słowackiej, a także z innymi narodami za granicą w celu poznania i wymiany wartości kulturowych.
Macierz Słowacka uczestniczy również w rozwoju słowackiej nauki, kultury, sztuki i oświaty oraz wszelkich form życia duchowego i społecznego, które wzmacniają świadomość narodową, zwłaszcza w szeregach słowackiej inteligencji, studentów i młodzieży.
Szczególnie utrzymuje i rozwija współpracę z Macierzami narodów słowiańskich i stowarzyszeniami Macierz Słowacka, działającymi poza terytorium Słowacji.
Dzień Macierzy Słowackiej.
4 sierpnia w na Słowacji jest obchodzony Dzień Macierzy Słowackiej. Upamiętnia on powstanie 4 sierpnia 1863 roku Macierzy Słowackiej (Slovenská matica).
Budynki.
W latach 1864–1865 z datków społecznych zbudowano budynek według projektu Jána Nepomuka Bobuli. Obecnie mieści się w nim Słowackie Narodowe Muzeum Literatury. Po likwidacji organizacji w 1875 roku został odebrany i umieszczono w nim biura urzędów państwowych. Został on zwrócony Macierzy w 1919 roku, ale ponieważ był zbyt ciasny, a część pomieszczeń było zajętych, podjęto decyzję o jego sprzedaży. W 1924 roku po sprzedaniu budynku ogłoszono konkurs na projekt nowego. Drugi budynek powstał w latach 1924–1926 według projektu Jána Palkoviča. Miał on powierzchnię 1737 m². Otwarcie miało miejsce w sierpniu 1926 roku. We wschodnim skrzydle budynku zaprojektowano tymczasowe mieszkania dla pracowników, a w zachodnim skrzydle, na parterze i w piwnicach, pomieszczenia biblioteki. Dzisiaj, gdy budynek jest siedzibą Macierzy, w pomieszczeniach tych mieści się archiwum organizacji. Budynek w 1964 roku został wpisany do rejestru zabytków. Przed budynkiem ustawiono pomnik "Matica slovenská" autorstwa Jána Kulicha.
W latach 1963–1975 powstał kolejny budynek, który obecnie jest siedzibą Słowackiej Biblioteki Narodowej. Do 2005 roku mieściła się w nim siedziba Macierzy Słowackiej.
Pierwszy budynek Macierzy Słowackiej.
Budowę pierwszego, historycznego budynku siedziby Macierzy Słowackiej, który nazwano mienem Narodowa Świetlica, rozpoczęto w 1864 r. Był to projekt budowniczego Karola Harrera, uwzględniający korekty innego budowniczego, Jána Nepomuka Bobuli, któremu powierzono budowę siedziby. Kamień węgielny w centrum miasta Martin położono 6 kwietnia 1864 r., a jego uroczystego wmurowania dokonał ówczesny pełniący obowiązki pierwszego wiceprezesa Macierzy Słowackiej Karol Kuzmány, ksiądz ewangelicki oraz superintendent Kościoła Ewangelickiego. Częściowo ukończony budynek został uroczyście otwarty już 8 sierpnia 1865 r. jako Dom Macierzy Słowackiej, a drugi etap budowy zakończono w 1869 r. W 1875 r., kiedy w ramach eskalacji madziaryzacji narodów niewęgierskich korony węgierskiej Węgierskie Ministerstwo Spraw Wewnętrznych zlikwidowało Macierz Słowacką, cały jej majątek, w tym siedziba, został skonfiskowany na rzecz Korony św. Stefana.
W latach 1899–1900 budynek dokończono, ale przystosowano go jednocześnie wyłącznie dla potrzeb administracyjnych węgierskich urzędów i władz państwowych. Po odrodzeniu Macierzy Słowackiej 1 stycznia 1919 r. pierwotna siedziba została jej zwrócona przez Rząd Republiki Czechosłowackiej, na mocy decyzji Ministerstwa Pełnomocnego ds. Administracji Słowacji. Działały w nim wówczas czechosłowackie władze państwowe. W związku z brakiem odpowiedniej powierzchni w zakresie planowanego rozwoju działalności Macierzy Słowackiej, w sierpniu 1919 roku zrodził się pomysł wybudowania nowego, większego i nowocześniejszego budynku, który urzeczywistnił się w 1926 roku, w którym pierwszy, zabytkowy budynek, przestał być siedzibą Macierzy Słowackiej. W 1963 roku pierwszy budynek został uznany za zabytek kultury, a obecnie jest narodowym zabytkiem kultury. W budynku tym znajduje się obecnie stała ekspozycja historii literatury słowackiej, pomieszczenia wystawowe, depozyty oraz specjalistyczne placówki Muzeum Literatury oraz Słowackiej Biblioteki Narodowej.
Drugi budynek Macierzy Słowackiej.
Drugi budynek Macierzy Słowackiej jest obecnie centralną siedzibą instytucji przy ulicy Pavla Mudroňa w centrum miasta Martin. Budynek został wybudowany na podstawie planu architektonicznego budowniczego Martina Jána Palkoviča, a prace budowlane zrealizował budowniczy Stanislav Zachar z Vrútok. Kamień węgielny pod budowę wmurowano 13 sierpnia 1924 roku, podczas sierpniowych uroczystości Macierzy Słowackiej. Budowa trwała od jesieni 1924 roku do lutego 1926 roku. Uroczyste otwarcie obiektu odbyło się 29 sierpnia 1926 roku. Na dziedzińcu przed budynkiem odsłonięto pomnik słynnego słowackiego patrioty oraz pisarza Svetozára Hurbana Vajanský´ego. W 1965 roku zastąpiono go alegoryczną rzeźbą Macierzy Słowackiej autorstwa rzeźbiarza akademickiego Jána Kulicha, zaś pomnik Svetozára Hurbana Vajanský´ego został przeniesiony przed pierwszy budynek Macierzy Słowackiej.
Pod względem architektonicznym drugi budynek Macierzy Słowackiej należy do reprezentacyjnych budynków miasta Martin. Charakterystyczne elementy budowli, takie jak wysokie kolumny, portyk, tympanony oraz ścisła symetria sprawiają, że dzieło to jest typową budowlą sztuki architektury neoklasycystycznej. Ze względu na jej znaczenie budynek w 1963 roku został uznany za zabytek kultury, a od 2002 roku jest narodowym zabytkiem kultury. Dotyczy to, oprócz części administracyjnej, również ogrodzenia, parku ogrodowego i tablicy upamiętniającej 48 torturowanych uczestników Słowackiego Powstania Narodowego z 1944 roku. Na terenie kompleksu ogrodowego, w Parku św. Cyryla i Metodego znajduje się reprezentacyjny panteon popiersi ważnych postaci narodowych oraz działaczy Macierzy Słowackiej. Pierwsze popiersie odsłonięto 2 października 2012 roku, z okazji 250 rocznicy urodzin kodyfikatora języka słowackiego Antona Bernoláka. Do końca 2020 roku odsłonięto na tym terenie łącznie czternaście popiersi działaczy narodowych, które zainstalowano w następującej kolejności:
2 października 2012 roku – kodyfikator języka słowackiego Anton Bernolák
2 sierpnia 2013 roku – pierwszy prezes Macierzy Słowackiej Štefan Moyses, pierwszy wiceprezes Macierzy Słowackiej Karol Kuzmány oraz honorowy prezes Macierzy Słowackiej Ján Francisci
1 sierpnia 2014 roku – przywódca słowackiego ruchu narodowego I połowy XX wieku oraz członek Zarządu Macierzy Słowackiej Andrej Hlinka
7 sierpnia 2015 roku – przywódca słowackiego ruchu narodowego XIX wieku i kodyfikator języka słowackiego Ľudovít Štúr oraz dyrektor zarządzający Macierzy Słowackiej i pisarz Jozef Cíger Hronský
17 sierpnia 2016 roku – pisarz i słowacki działacz narodowy Svetozár Hurban Vajanský oraz założyciel Słowackiej Ligi w Ameryce Štefan Furdek
11 sierpnia 2017 roku – pierwszy prezes Słowackiej Rady Narodowej Jozef Miloslav Hurban oraz założyciel Macierzy Słowackiej i Towarzystwa im. Świętego Wojciecha Andrej Ľudovít Radlinský
30 października 2018 roku – prezes Macierzy Słowackiej, Słowackiej Partii Narodowej oraz Słowackiej Rady Narodowej Matúš Dula
4 sierpnia 2019 roku – prezes Macierzy Słowackiej, pierwszy prezes oraz pierwszy generalny superintendent Kościoła Ewangelickiego Wyznania Augsburskiego Ján Vanovič
23 września 2020 roku – dożywotni dyrektor zarządzający Macierzy Słowackiej Jozef Škultéty
Trzeci budynek Macierzy Słowackiej.
Uroczyste wmurowanie kamienia węgielnego pod nowy, trzeci budynek Macierzy Słowackiej w Hostihore odbyło się podczas wspaniale zorganizowanych obchodów stulecia Macierzy Słowackiej 4 sierpnia 1963 roku. Został oddany do użytku 31 sierpnia 1975 roku oraz został nową, nowoczesną i kulturowo wielofunkcyjną rezydencją Macierzy Słowackiej. Po uchwaleniu ustawy o bibliotekach Nr 183 z maja 2000 roku Słowacka Biblioteka Narodowa, którą była do tej pory częścią Macierzy Słowackiej, została od niej odłączona i od 1 lipca 2000 roku została samodzielną osobą prawną, która przejęła siedzibę na Hostihore. Paradoksem pozostaje, że na podstawie tej ustawy odebrano Macierzy Słowackiej, oprócz trzeciego, również pierwszy historyczny budynek. Trzeci budynek został siedzibą Słowackiej Biblioteki Narodowej, a siedziba główna wróciła do drugiego budynku Macierzy Słowackiej.
Historia.
Podczas Słowackiego Zgromadzenia Narodowego, które odbyło się w dniach 6 i 7 czerwca 1861 roku w Martinie, przyjęto Memorandum Narodów Republiki Słowackiej. Wśród czterech głównych postulatów w dokumencie pojawiło się żądanie utworzenia słowackiego stowarzyszenia kulturalnego. Chociaż inne postulaty Słowaków zostały odrzucone Węgrzy zgodzili się na powstanie Macierzy. Powołano komisję celem sporządzenia statutu. Zgromadzenie założycielskie miało miejsce 4 sierpnia 1863 roku. Wśród pierwszych działaczy znaleźli się głównie przedstawiciele nielicznej jeszcze słowackiej inteligencji (prawnicy, lekarze, nauczyciele), w tym także duchowni (zwłaszcza wyznań protestanckich). Pierwszym prezesem Macierzy został biskup z Bańskiej Bystrzycy Štefan Moyses, zaś pierwszym wiceprezesem Karol Kuzmány. W 1865 roku ze składek społecznych oraz dotacji państwowej zbudowano pierwszy budynek Macierzy w miejscowości Martin, który po likwidacji Macierzy w 1875 roku został zajęty na budynek sądowy.
Macierz Słowacka po powstaniu zaczęła gromadzić zbiory biblioteczne i muzealne, ale najważniejsze było wydanie dzieł i podręczników potrzebnych do kształcenia w duchu narodowym. W Martinie powstało wydawnictwo, w którym w 1862 roku wydano nową gramatykę języka słowackiego. Autorem był J. Viktorin. Do 1875 roku udało się wydać 82 tytuły książek. Z inicjatywy działaczy skupionych wokół Macierzy zaczęły powstawać pierwsze w historii średnie szkoły słowackie. Jako pierwsze zaczęło działalność w 1862 roku gimnazjum w Revúcej. Z zebranych pieniędzy fundowano stypendia dla słowackich naukowców i studentów.
W 1861 roku Węgrzy, nie chcąc narazić się na interwencję Wiednia w obliczu prowadzonych od lat starań o tzw. wyrównanie węgiersko-austriackie, zgodzili się na działalność Macierzy. Jednak po zawarciu w 1867 roku ugody austriacko-węgierskiej w wyniku której Węgry uzyskały pełną niezależność w polityce wewnętrznej w kolejnych latach zaczęli realizować proces madziaryzacji niewęgierskich narodów królestwa. Intensywnie dążyli do ograniczania przejawów życia narodowego Słowaków, w tym do likwidacji Macierzy. W 1874 roku Węgrzy zlikwidowali gimnazja słowackie. 12 listopada 1875 roku Macierz Słowacka została zlikwidowana.
Okres 1875–1919.
W wyniku madziaryzacji wielu Słowaków zostało zmuszonych do zmiany nazwiska na węgierskie, czego wynikiem jest zmniejszenie się w ciągu 5 lat o 120 tysięcy liczby ludności słowackiej. W 1879 roku do szkół podstawowych został wprowadzony język węgierski jako obowiązkowy, ale wynarodowianie miało miejsce głównie w szkołach średnich.
Odrodzenie w 1919 roku.
Ponownie Macierz została otwarta 1919 roku, już w nowo powstałym państwie – Czechosłowacji. Działa do dzisiaj, a jej siedziba pozostaje w Martinie. Podczas II wojny światowej została tam założona drukarnia, którą po wojnie władze komunistyczne znacjonalizowały. Po wojnie działalność Macierzy była utrudniana, a stała się możliwa od 1973 roku. W 1975 roku w Martinie została otwarta nowa siedziba Macierzy. Odrodzenie nastąpiło w 1990 roku. W 1991 roku Słowacka Rada Narodowa przyjęła ustawę gwarantującą Macierzy niezależność. W latach 2010–2017 prezesem Macierzy Słowackiej był Marián Tkáč. Od 2017 jest nim Marián Gešper.
Od 1990 roku jest organizowany międzynarodowy obóz dla dzieci w Tatrzańskiej Leśnej. Co trzy lata jest organizowany Słowacki Światowy Festiwal Młodzieży. Spotyka się wtedy młodzież z całego świata, która bierze udział w imprezach sportowych, przedstawieniach teatralnych, folklorystycznych i muzycznych. Dodatkową atrakcją jest zwiedzanie zabytków kultury Słowacji.
Z dziejów Macierzy Słowackiej – kalendarium.
1861
W dniach 6 i 7 czerwca, podczas zwołanego w Martinie Słowackiego Zgromadzenia Narodowego, sformułowano program polityczny nazwany mianem Memorandum Narodu Słowackiego. Sformułowany został wówczas również postulat utworzenia słowackiego stowarzyszenia kulturalnego. Zadanie to Stały Komitet Narodowy powierzył Zarządowi Tymczasowemu Macierzy Słowackiej, który poczynił wszystkie działania organizacyjne prowadzące do jego założenia, opracował pierwszy Statut Macierzy Słowackiej oraz uzyskał na dworze cesarskim w Wiedniu oficjalne zezwolenie na funkcjonowanie stowarzyszenia.
1863
Macierz Słowacka powstała na I Walnym Zgromadzeniu Organizacyjnym 4 sierpnia w Martinie, które odbyło się w ramach milenijnych obchodów tysiąclecia przybycia na nasze terytorium apostołów słowiańskich św. Cyryla i Metodego. Jej celem, w duchu idei narodowych oraz chrześcijańskich, było „"budzenie, propagowanie i umacnianie moralności oraz umiejętne szerzenie edukacji pomiędzy członkami narodu słowackiego; kultywowanie i wspieranie literatury słowackiej i sztuk pięknych, a poprzez to działanie na rzecz podnoszenia dobrobytu materialnego narodu słowackiego, jak również szacunku i uwielbienia do pracy."” 
Na prezesa Macierzy Słowackiej został wybrany biskup katolicki z Bańskiej Bystrzycy Štefan Moyses, a na pierwszego urzędującego wiceprezesa superintendent ewangelicki z Bańskiej Bystrzycy Karol Kuzmány. W pierwszym Zarządzie Macierzy Słowackiej aktywnie działali najważniejsi przedstawiciele narodu słowackiego, tacy jak Jozef Miloslav Hurban, Michal Miloslav Hodža, Ján Francisci, Štefan Marko Daxner, Viliam Pauliny-Tóth, Adolf Dobriansky i inni.
1864
Na podstawie Uchwały II Walnego Zgromadzenia Macierzy Słowackiej przyjęto, iż druk wszelkich publikacji i dokumentów w języku słowackim odbywać się będzie według standardów zawartych w kodyfikacji przygotowanej przez Ľudovíta Štúra (z uwzględnieniem reform wprowadzonych przez Martina Hattalę), pismem łacińskim.
1865
Świetlica Narodowa, pierwszy budynek Macierzy Słowackiej w Martinie, została uroczyście otwarta 8 sierpnia na III Walnym Zgromadzeniu. Jej budowę sfinansowano ze środków zgromadzonych podczas zbiórek ogólnonarodowych, tzw. zbiórek grajcarowych.
1866
Dnia 12 października cesarz austriacki Franciszek Józef I przyjął w Wiedniu delegację Macierzy Słowackiej pod przewodnictwem Viliama Pauliny-Tótha, która w imieniu narodu słowackiego oraz Macierzy Słowackiej wyraziła wierność monarsze po przegranej wojnie austriacko-pruskiej. Wręczyła mu również dyplom członka założycielskiego Macierzy Słowackiej, który monarcha przyjął.
1869
W Martinie 3 marca została założona Drukarska Spółka Udziałowców, której głównym celem było dążenie do stworzenia sprzyjających warunków w dziedzinie kultury książki oraz wydawania prasy słowackiej i prasy Macierzy Słowackiej.
W Świętym Krzyżu (obecnie Žiar nad Hronom) zmarł 5 lipca, w święto św. Cyryla i Metodego, pierwszy przewodniczący Macierzy Słowackiej, biskup z Bańskiej Bystrzycy Štefan Moyses (urodzony 24 października 1797).
1873
Wiceprzewodniczący Macierzy Słowackiej Viliam Pauliny-Tóth i jej sekretarz František Víťazoslav Sasinek odpowiedzieli w apologetycznej publikacji "Pro memoria Macierzy Słowackiej" na ataki wymierzone w ruch słowacki autorstwa szowinistycznie motywowanych polityków węgierskich oraz prasy. Publikację tę, zaadresowaną do premiera Węgier Józsefa Szlávy, wydrukowała Drukarska Spółka Udziałowców. 
1875
Dnia 12 listopada rząd węgierski wstrzymał działalność Macierzy Słowackiej. Cały jej majątek został skonfiskowany. W okresie późniejszym (w 1885 r.) Fundacja Finansowa Macierzy Słowackiej przekazana została renegackiemu stowarzyszeniu o nazwie Węgierskie, Krajowe, Słowackie Stowarzyszenie Oświatowe (MTKE), do celów madziaryzacji Słowaków. Zbiory Macierzy Słowackiej zostały przekazane do muzeów poszczególnych żup (województw).
Macierz Słowacka rozwinęła w latach 1863–1865 szeroką działalność kolekcjonerską, wydawniczą, oświatową i naukową. Zbierała zbiory archiwalne, biblioteczne oraz muzealne. Wydrukowała 82 tomy książek, w tym 12 tomów pierwszego słowackiego czasopisma naukowego Rocznik Macierzy Słowackiej (Letopis Matice slovenskej). Udzielała stypendiów słowackim naukowcom oraz studentom, nawiązywała kontakty krajowe i zagraniczne ze słowiańskimi instytucjami kultury oraz innymi Macierzami, takimi jak Macierz Serbska (1826), Macierz Czeska (1831), Macierz Iliryjska (1842), Macierz Łużycko-Serbska (1847), Macierz Galicyjsko-Rosyjska (1848), Macierz Morawska (1849) i Macierz Słoweńska (1864).
Wielokrotne próby wznowienia działalności Macierzy Słowackiej po jej zamknięciu po listopadzie 1875 roku nie powiodły się. Nawiązywały jednak do niej inne stowarzyszenia kulturalne o zasięgu ogólnokrajowym, zwłaszcza Živena (1869), Drukarska Spółka Udziałowców (Kníhtlačiarsky účastinársky spolok, 1869), Stowarzyszenie św. Wojciecha (Spolok sv. Vojtecha, 1870), Chór Słowacki (Slovenský spevokol, 1872) i Słowackie Stowarzyszenie Muzealne (Muzeálna slovenská spoločnosť, 1893). 
1893
Działacz słowacki oraz ksiądz rzymskokatolicki Štefan Furdek założył w Chicago (IL, USA) Macierz Słowacką w Ameryce. Przyczynił się do rozwoju słowackich stowarzyszeń kulturalnych i kościelnych oraz słowackich szkół w USA. Štefan Furdek był także pierwszym przewodniczącym Ligi Słowackiej w Ameryce (1907), organizacji zrzeszającej inne słowackie stowarzyszenia w Ameryce.
1919
Po utworzeniu Republiki Czechosłowackiej minister jej rządu posiadający pełnomocnictwo do spraw administracji Słowacji Vavro Šrobár wydał 1 stycznia dekret o wznowieniu działalności Macierzy Słowackiej. Walne Zgromadzenie reaktywujące jej działalność odbyło się 5 sierpnia w Martinie. Na przewodniczących zostali wybrani Pavol Országh Hviezdoslav, František Richard Osvald, Matúš Dula (prezes Słowackiej Rady Narodowej 1918–1919) oraz Vavro Šrobár. Dyrektorami zarządzającymi Macierzy Słowackiej zostali Jozef Škultéty oraz Jaroslav Vlček. Macierz Słowacka kontynuowała dotychczasową działalność naukową, edukacyjną, kolekcjonerską i wydawniczą. Bazę członkowską zaczęto organizować w kołach (oddziałach lokalnych) Macierzy Słowackiej. Historycznie pierwsze koło (oddział lokalny) Macierzy Słowackiej powstało 2 listopada w Martinie. Do końca roku, w okresie dwóch miesięcy, na Słowacji powstało dziewięć kół (oddziałów lokalnych) Macierzy Słowackiej.
1920
Na II Walnym Zjeździe Macierzy Słowackiej w dniu 25 sierpnia 1920 r. zostały ustanowione wydziały naukowe Macierzy Słowackiej. Jako pierwsze powstały: wydział historii, językoznawstwa i etnografii. Dołączyły do ​​nich stopniowo: wydział artystyczny (1921), literacko-historyczny (1922), pedagogiczny (1926), przyrodniczy (1927), filozoficzny (1941) i socjologiczny (1944).
1922
Macierz Słowacka przejęła pałeczkę wydawania najstarszego słowackiego i europejskiego pisma kulturalnego Słowackie Poglądy (Slovenské pohľady), które zostało założone przez Jozefa Miloslava Hurbana w 1846 roku, a wznowione przez Svetozára Hurbana Vajanský´ego i Jozefa Škultéty´ego w 1881 roku.
Z inicjatywy Macierzy Słowackiej powstało w Martinie Centrum Słowackich Teatrów Amatorskich.
1926
Dnia 29 sierpnia odbyło się uroczyste otwarcie nowego, drugiego budynku Macierzy Słowackiej w Martinie. W uroczystości wzięło udział od 15 do 20 tysięcy osób. Architektonicznie dzisiejszy budynek Macierzy Słowackiej należy do reprezentacyjnych architektonicznych obiektów miasta Martin. Budynek jest narodowym zabytkiem kultury i obecną siedzibą Macierzy Słowackiej.
1932
Walne Zgromadzenie, które odbyło się 12 maja, znacząco wpłynęło na dalszy kierunek działalności Macierzy Słowackiej, zwłaszcza w związku z walką o charakter zasad pisowni słowackiej. Skupiła się na programie narodowym, zintensyfikowała badania naukowe i rozwinęła bogatą działalność wydawniczą.
1940
Dnia 12 lutego Ministerstwo Szkolnictwa i Oświaty Narodowej w Bratysławie zatwierdziło nowe Zasady Pisowni Słowackiej, bez tendencji czechizujących, które przygotowała i opublikowała Macierz Słowacka i jej Wydział Językowy (redaktor Anton Augustín Baník).
Dnia 12 maja, na Walnym Zgromadzeniu Macierzy Słowackiej w Preszowie, Jozef Škultéty otrzymał dożywotni tytuł Honorowego Dyrektora Zarządzającego Macierzy Słowackiej. Zgromadzenie wybrało nowego dyrektora zarządzającego Jozefa Cígera Hronský´ego oraz sekretarzy Jána Martáka, Stanislava Mečiara i Jozefa Cincíka. Zarząd Macierzy Słowackiej odrzucił rządową propozycję, aby członkowie organizacji automatycznie zostali członkami partii politycznej Słowackiej Partii Ludowej Hlinki.
1941
Z inicjatywy Macierzy Słowackiej 1 maja w Martinie powstała Słowacka Biblioteka Narodowa. Jej głównym zadaniem było pozyskiwanie oraz przechowywanie wydruków, które związane są ze Słowakami i Słowacją.
1943
Z inicjatywy Zarządu Macierzy Słowackiej powstała w Martinie spółka udziałowców Neografia, jako jeden z najnowocześniejszych zakładów drukarskich w Europie.
1944
Dnia 29 sierpnia 1944 r. wybuchło Słowackie Powstanie Narodowe jako jeden z najważniejszych zbrojnych ruchów oporu w okupowanej przez Niemców Europie. Do akcji powstańczych włączyło się tysiące członków i urzędników Macierzy Słowackiej, m.in. Ján Marták, Július Barč-Ivan, Alexander Hirner, František Oktavec, Vavro Šrobár, Laco Novomeský, a z młodszych Vladimír Mináč, Roman Kaliský i Eva Kristínová.
1945
Dnia 25 stycznia kilku czołowych pracowników i urzędników opuściło Macierz Słowacką w Martinie: Jozef Cíger Hronský (dyrektor zarządzający), František Hrušovský (sekretarz wydziałów naukowych), Stanislav Mečiar, Jozef Cincík (obaj sekretarze) oraz referenci Koloman Geraldini, Dezider Nágel, Ján Okáľ i Jozef Kobella. Chodziło o osoby, które wspierały oficjalny nurt kultury ówczesnego reżimu Republiki Słowackiej (1939–1945). Osoby te do końca życia pozostały na emigracji. Ich nazwiska miały zostać wykreślone nie tylko z tradycji Macierzy Słowackiej, lecz również ze zbiorowej pamięci narodu.
Na podstawie decyzji pełnomocnika Ministerstwa Szkolnictwa i Oświaty Słowackiej Rady Narodowej z 11 kwietnia tymczasową administrację Macierzy Słowackiej przejął Ján Marták. Na walnym zgromadzeniu w sierpniu 1945 r. w Martinie wybrano nowych przewodniczących Laca Novomeský´ego oraz Jura Hronca.
1948
Reżim komunistyczny znacjonalizował zakład wydawniczy Macierzy Słowackiej Neografię. W latach 1949–1953 władze polityczne stopniowo przejmowały działalność naukową Macierzy Słowackiej, rozwiązały jej bazę członkowską, a instytucje zredukowały do poziomu centrali pracy oświatowej. Dotychczasowa działalność naukowa została przeniesiona z wydziałów Macierzy Słowackiej do odpowiednich instytutów Słowackiej Akademii Nauk i Sztuki w Bratysławie.
1954
W kwietniu Słowacka Rada Narodowa przyjęła ustawę o Macierzy Słowackiej, na mocy której, wbrew jej misji oraz historycznemu statusowi, upaństwowiono ją, a jej zasadniczą część połączono ze Słowacją Bibliotekę Narodową. Macierz Słowacka pod swoim szyldem zaczęła realizować wyłącznie zadania biblioteki narodowej i instytutu bibliotekoznawczego. 
1958
Reżym komunistyczny zainscenizował proces przeciwko edytorom, którzy przygotowywali dzieło leksykograficzne – Encyklopedia Narodowa ("Národná encyklopédia"). Chodziło o przedstawicieli Macierzy Słowackiej Aleksandra Hirnera, Jana Olexę, Józefa Telgárský’ego, Franciszka Oktavca, którzy zostali skazani na karę wieloletniego więzienia. W związku z tym monstrualnym procesem oraz czystkami partyjnymi i innymi ingerencjami politycznymi wymierzonymi w Macierz Słowacką kilkoro pracowników musiało z niej odejść. Taki los spotkał również dyrektora zarządzającego Jána Martáka.
1959
Z powodu poważnego ograniczenia wolności Macierzy Słowackiej w ojczyźnie w Buenos Aires w Argentynie założona została Zagraniczna Macierz Słowacka, przewodniczącym której został Józef Cíger Hronský.
1963
W okresie odwilży politycznej Macierz Słowacka zorganizowała z okazji stulecia swojego powstania imponujące uroczystości. Organizacja otrzymała najwyższe wyróżnienie państwowe Order Republiki, który został jej wręczony przez ważnego ówczesnego przedstawiciela Państwa i Partii Aleksandra Dubčeka. Dnia 4 sierpnia wmurowano kamień węgielny pod trzeci budynek Macierzy Słowackiej w Martinie, na Hostihorze.
1968
Odwilż polityczna przyniosła w społeczeństwie nadzieję na odrodzenie pierwotnej misji i działalności Macierzy Słowackiej, w tym odbudowanie bazy członkowskiej oraz rozwój dbałości o Słowaków żyjących zagranicą. Ten obiecujący proces trwał jednak krótko i został zatrzymany 21 sierpnia po zajęciu i okupacji Republiki Czechosłowackiej przez wojska Układu Warszawskiego oraz następnym po tym procesie tzw. normalizacji. Podczas tzw. normalizacji z Macierzy Słowackiej zwolniono z powodów politycznych kilku pracowników (Tomáš Winkler, Ivan Kadlečík, Pavol Hrúz, Jaroslav Rezník st. i inni) oraz osób pełniących funkcje (Imrich Sedlák).
1973
Dnia 20 grudnia Słowacka Rada Narodowa przyjęła ustawę o Macierzy Słowackiej, która częściowo przywróciła jej status sprzed dwudziestu lat. Baza członkowska została znacznie ograniczona, przetrwało tylko kilka lokalnych kół, a działalność Macierzy Słowackiej ponownie skupiła się przede wszystkim na bibliotekarstwie, zagadnieniach bibliografii i biografii, muzealnictwie literackim oraz archiwizacji zbiorów. W latach 1974–1990, w epoce kultury socjalistycznej, prezesem Macierzy Słowackiej został prozaik, publicysta oraz działacz polityczny Vladimír Mináč, który w tym okresie zasłużył się w rozwoju działalności naukowej Macierzy Słowackiej.
1975
Dnia 30 sierpnia został otwarty nowy, zaprojektowany z rozmachem, trzeci budynek Macierzy Słowackiej w Martine na Hostihorze, dzieło architektów Duszana Kuzmy oraz Antoniego Cimmermana.
1990
Dnia 20 stycznia minister kultury zwolnił kierownictwo Macierzy Słowackiej na czele z Vladimírem Mináčem, a tymczasowy zarząd powierzył Viliamowi Grusce, jako prezesowi oraz Imrichowi Sedlákowi, jako dyrektorowi zarządzającemu. Wielu byłych pracowników, członków oraz sympatyków ponownie zgłosiło się do Macierzy Słowackiej.
W dniach 10 i 11 sierpnia odbyło się odrodzeniowe Walne Zgromadzenie Macierzy Słowackiej w Martinie. Na tym zebraniu zgromadzeni wybrali na prezesa Jozefa Markuša.
1991
Dnia 26 lipca Słowacka Rada Narodowa przyjęła nową ustawę o Macierzy Słowackiej, która stworzyła przestrzeń dla jej stopniowej przemiany z instytucji zarządzanej przez państwo na niezależną organizację. Dochodzi do znacznego rozwoju oraz preferowania działalności stowarzyszeniowej Macierzy Słowackiej, a dla celów wsparcia tej działalności przekształceniu ulega sieć instytucjonalnych filii i pracowni.
1992
Macierz Słowacka we współpracy ze Światowym Kongresem Słowaków zorganizowała po raz pierwszy spotkanie młodych Słowaków z całego świata pod oficjalną nazwą Światowy Festiwal Młodzieży Słowackiej. Wydarzenie odbyło się w dniach od 12 do 19 lipca w Martinie. Festiwal ten Macierz Słowacka organizowała następnie co trzy lata.
1993
Powstanie niepodległej Republiki Słowackiej ukończyło długi etap walki Macierzy Słowackiej o słowacką identyfikację narodową. Stopniowo urzeczywistniają się tezy Narodowego Programu Macierzy Słowackiej, który powstał w latach 1991–1992. Macierzy Słowackiej został zwrócony znacjonalizowany przez reżim totalitarny majątek: drukarnia Neografia, czasopismo Słowackie Poglądy (Slovenské pohľady) oraz niektóre znacjonalizowane domy Macierzy Słowackiej.
1997
Na mocy ustawy z dnia 13 lutego, przyjętej przez Radę Narodową Republiki Słowackiej, Macierz Słowacka staje się instytucją publiczną, a oprócz zadań historycznych ma również realizować określone zadania państwowe. Dnia 17 lipca zostały w Martinie ogłoszone obchody Światowego Roku Słowaków.
2000
Rada Narodowa Republiki Słowackiej uchwaliła ustawę biblioteczną nr. 183/2000 r., która została przygotowana przez ówczesnego ministra kultury Milana Kňažkę, bez konsultacji z Macierzą Słowacką. Ustawa niekorzystnie wpłynęła na działalność organizacji. Macierz Słowacka zmuszona została do opuszczenia budynku w Martinie na Hostihorze, a także oddania pierwszego historycznego budynku – obydwa obiekty zostały oddane w ​​administrację Słowackiej Bibliotece Narodowej.
2001
Walne Zgromadzenie Macierzy Słowackiej (16–17 listopada) w Martinie odbyło się w skomplikowanej atmosferze, w związku z uchwaleniem ustawy bibliotecznej, na podstawie której wydzielono Słowacką Bibliotekę Narodową ze struktury instytucjonalnej Macierzy Słowackiej.
2004
Walne Zgromadzenie Macierzy Słowackiej w Spiskiej Nowej Wsi przyjęło Założenia programowe na lata 2004–2007 z perspektywą do 2010 roku, a do Słowaków w kraju i za granicą skierowało Memorandum.
2007
Macierz Słowacka zorganizowała I Europejski Kongres Macierzy Narodów Słowiańskich, w którym wzięli udział przedstawiciele wszystkich państw (Czechy, Chorwacja, Niemcy, Słowenia, Serbia, Ukraina), w których działają narodowe stowarzyszenia Macierzy.
2008
W dniu 2 stycznia w budynku Macierzy Słowackiej przy ulicy Pavla Mudroňa w Martinie odbyło się z okazji 15-lecia powstania Republiki Słowackiej historycznie pierwsze posiedzenie rządu Republiki Słowackiej z udziałem najwyższych przedstawicieli konstytucyjnych z prezesem Macierzy Słowackiej. 
2009
W ramach Uroczystości Macierzy Słowackiej w Martinie ogłoszony został z okazji 50. rocznicy powstania Zagranicznej Macierzy Słowackiej oraz 50. rocznicy śmierci Jozefa Cígera Hronský’ego "Rok Jozefa Cígera Hronský’ego" (od sierpnia 2009 do lipca 2010).
2010
Macierz Słowacka we współpracy z Samorządowym Województwem Nitrzańskim (Nitriansky samosprávny kraj), miastem Nitra oraz innymi miastami i gminami, zorganizowała w dniach od 1 do 5 lipca XI Światowy Festiwal Młodzieży Słowackiej.
W listopadzie na Walnym Zgromadzeniu Macierzy Słowackiej w Martinie został wybrany na nowego przewodniczącego Marián Tkáč, który tę funkcję przejął po dwudziestu latach działalności Jozefa Markuša. 
2013
W dniu 1 sierpnia odbył się w Martinie II Europejski Kongres Macierzy Narodów Słowiańskich, w którym wzięli udział przedstawiciele Macierzy Słowackiej, Macierzy Śląskiej, Macierzy Słoweńskiej, Macierzy Bunjewackiej, Macierzy Czeskiej, Macierzy Czarnogórskiej, Macierzy Serbskiej (Macierz Łużycko-Serbska w Niemczech), Macierzy Słowackiej na Rusi Zakarpackiej, Związku Słowaków w Chorwacji, Macierzy Słowackiej w Serbii oraz Forum Kultur Słowiańskich ze Słowenii. W Memorandum przyjętym na Kongresie przyjęto, iż: „"Będziemy wzmacniać nasze działania kulturalne w ramach kultur narodowych oraz będziemy szanować wartości kultur mniejszościowych i regionalnych, ponieważ ignorowanie ich ostatecznie zubaża bogactwo i różnorodność ducha ludzkiego, które w najróżniejszych aspektach chronią wszystkie kultury i języki świata"”.
W dniach od 1 do 4 sierpnia odbyły się w Martinie Uroczystości Narodowe Macierzy Słowackiej, które były kulminacją obchodów 150. rocznicy powstania Macierzy Słowackiej. Punktem kulminacyjnym drugiego dnia obchodów było uroczyste otwarcie Parku św. Cyryla i Metodego przy budynku Macierzy Słowackiej, odsłonięcie rzeźby św. Cyryla i Metodego oraz popiersi Štefana Moysesa, Karola Kuzmáni’ego i Jana Francisci’ego.
2015
W Roku Ludwika Sztura (Ľudovíta Štúra) Macierz Słowacka zorganizowała na Słowacji 86 wydarzeń poświęconych tej wielkiej osobistości narodu słowackiego, w tym trzy konferencje naukowe.
2017
W listopadzie Walne Zgromadzenie Macierzy Słowackiej w Liptowskim Mikulaszu wybrało na prezesa instytucji Mariána Gešpera, najmłodszego do tej pory prezesa, co rozpoczęło proces wymiany pokoleniowej i aktywizacji młodej generacji działaczy.
2018
Macierz Słowacka ogłosiła, iż rok 2018 będzie obchodzony pod hasłem "Rok Państwowości Słowackiej". W ramach obchodów przedstawiła drogę historyczną Słowaków do niepodległej i demokratycznej Republiki Słowackiej, upamiętniła rocznice wydarzeń oraz osobistości, dzięki którym Słowacy stali się wyemancypowanym i niepodległym narodem z własną państwowością.
Macierz Słowacka zorganizowała również serię wydarzeń tematycznych z okazji 100. rocznicy podpisania Deklaracji Narodu Słowackiego i powstania pierwszej Republiki Czechosłowackiej w 1918 roku.
Powstało także nowe czasopismo dla ruchu macierzystego Głos Macierzy (Hlas Matice). Jego powstanie było spełnieniem jednego z długofalowych postulatów lokalnych kół oraz bazy członkowskiej Macierzy Słowackiej.
2019
Macierz Słowacka uczciła stulecie wznowienia swojej działalności. Przy tej okazji skupiła się na badaniach naukowych nad rozwojem bazy członkowskiej w pierwszej połowie XX wieku oraz zagadnieniami historycznymi dotyczącymi powstania pierwszych lokalnych kół, które założono w 1919 roku w Martinie, Liptowskim Mikulaszu, Rużomberoku, Koszycach, Trenczynie, Zwoleniu, Breznie, Bańskiej Bystrzycy oraz Użgorodzie.
W dniach 5–6 czerwca odbył się w Martinie IV Kongres Macierzy i Instytucji Narodów Słowiańskich (III Kongres Macierzy Słowiańskich odbył się w Słowenii 4 lutego 2014 r.). Nowością w stosunku do lat poprzednich było to, iż rozszerzono go o udział instytucji naukowych innych narodów słowiańskich, a także innych organizacji społecznych zajmujących się kulturą i nauką słowiańską. Uczestnicy przyjęli na nim deklarację: „"W toczących się procesach globalizacji, liberalizacji, informatyzacji, rozwoju technologii internetowych i cybernetycznych oraz wojen, w czasach postindustrialnych i postmodernistycznych, Macierze Słowiańskie oraz instytucje kulturalne narodów słowiańskich muszą nadal promować i szerzyć tradycyjne wartości konserwatywne, w szczególności chrześcijaństwo oraz patriotyzm. Chcemy, aby zwłaszcza w środowisku słowiańskim i europejskim podtrzymywać tradycję cyrylo-metodyjską, jak również wspierać wszechsłowiańską i narodową tożsamość oraz świadomość historyczną."”
W dniu 12 października 364 delegatów zgromadziło się na Zjeździe Macierzy Słowackiej w Liptowskim Mikulaszu. Na zebraniu przyjęli zaktualizowany Statut Macierzy Słowackiej i zatwierdzili Program Macierzy Słowackiej na lata 2019–2021, z perspektywą do 2025 roku.
2020
Macierz Słowacka ogłosiła, iż rok 2020 będzie obchodzony pod hasłem "Rok Tożsamości Narodowej", w duchu intensywnego wspierania i upowszechniania słowackiej tożsamości narodowej oraz rozwoju słowackiej państwowości.
Ukazały się dwa pierwsze numery nowego naukowego czasopisma Macierzy Słowackiej Słowacja – Spektrum Narodowe (Slovensko – Národné spektrum). Czasopismo jest wydawane dwa razy w roku.
W siedzibie instytucji odnowiono Bibliotekę Macierzy Słowackiej oraz podjęto działania na rzecz jej systematycznego rozwoju.
Pomimo pozytywnych efektów działań, jakie nowe kierownictwo Macierzy Słowackiej osiągnęło pod przewodnictwem Mariána Gešpera, od 2017 r. i po ostatnich wyborach parlamentarnych w marcu 2020 r., wszczęło szereg nowych działań ministerialnych, administracyjnych i medialnych, które prowadzą do lekceważenia Macierzy Słowackiej. Te, politycznie i ideologicznie umotywowane tendencje oraz ingerencje przeciwko wartościom konserwatywnym, ideałom narodowym oraz chrześcijańskim, które reprezentuje ruch Macierzy Słowackiej, doprowadziły do tego, iż w 2021 roku Macierz Słowacka otrzymała historycznie najniższe wsparcie ze środków publicznych.
Działacze.
Do działaczy Macierzy należeli: Ján Francisci-Rimavský, biskup Stefan Moyses i Karol Kuzmany, a w późniejszym okresie Samuel Zoch, Michal Godra, Jozef Ľudovít Holuby, Karol Zechenter i inni.
Prezydenci.
Od 1919 roku na czele Macierzy stało 4 przewodniczących.

</doc>
<doc id="3186465" url="https://pl.wikipedia.org/wiki?curid=3186465" title="Stała Verdeta">
Stała Verdeta



</doc>
<doc id="3186467" url="https://pl.wikipedia.org/wiki?curid=3186467" title="Prva liga Srbije w piłce nożnej (2014/2015)">
Prva liga Srbije w piłce nożnej (2014/2015)

Sezon 2014/15 Prva liga Srbije - 9. edycja rozgrywek serbskiej Prvej ligi w piłce nożnej.
Rozgrywki toczyły się w jednej grupie i występowało w nich 16 drużyn. Po zakończeniu sezonu mistrz oraz wicemistrz awansowali bezpośrednio do Super ligi, a 3. drużyna zagra w barażu o awans z 14. drużyną Super ligi. Cztery ostatnie drużyny spadły do Srpskiej ligi.
Prva liga Srbije.
Drużyny.
W Prva liga Srbije w sezonie 2014/15 występowało 16 drużyn.

</doc>
<doc id="3186468" url="https://pl.wikipedia.org/wiki?curid=3186468" title="Eksperyment rydzyński">
Eksperyment rydzyński

Eksperyment rydzyński – eksperyment pedagogiczny realizowany w latach 1928–1939 w szkole średniej z internatem w Rydzynie przez Tadeusza Łopuszańskiego. 
Miejscem eksperymentu było Prywatne Gimnazjum (a od 1936 roku również liceum) im. Sułkowskich, a ogólnym założeniem wprowadzenie zasady priorytetu kształtowania charakteru uczniów ponad rozwijaniem ich intelektu. Za podstawę programową działalności szkoły przyjęto kładzenie nacisku na rozwój indywidualnych zainteresowań (w których uczeń mógł zdobyć maksimum osiągnięć szkolnych), intensywne wychowanie zdrowotne oraz na rozwój szkolnej samorządności. Ważnym czynnikiem eksperymentu był nacisk na nauczycieli do wychowania dzieci i młodzieży na światłych obywateli kraju z wysokimi walorami moralnymi. Podejmowane działania zmierzały do wyrobienia w przyszłych abiturientach poczucia obowiązku i odpowiedzialności za losy kraju, pozyskania przez nich rozległej wiedzy, a także praktycznego przygotowania do życia.
Wszystkich stu czternastu absolwentów rozpoczęło studia wyższe i w większości je ukończyło. Opatentowali w sumie 150 wynalazków oraz ogłosili ponad 1000 publikacji w 14 językach. Ponad 80% abiturientów walczyło w czasie II wojny światowej, zginęło 29%. W 2005 roku ukazała się książka Jana Glińskiego poświęcona uczniom oraz nauczycielom eksperymentu rydzyńskiego "Gimnazjum i Liceum im. Sułkowskich w Rydzynie 1928-1939. Wychowawcy i wychowankowie".

</doc>
<doc id="3186472" url="https://pl.wikipedia.org/wiki?curid=3186472" title="Władysław Sokołowski (1892–1963)">
Władysław Sokołowski (1892–1963)

Władysław Sokołowski (ur. 5 maja 1892 we Lwowie, zm. 13 listopada 1963 w San Francisco) – polski prawnik, urzędnik konsularny i dyplomata.
Życiorys.
Studiował na Uniwersytecie Lwowskim uzyskując tytuł doktora praw. Był urzędnikiem Namiestnictwa Galicji (–1918). Brał udział w obronie Lwowa (1918–1919). W służbie zagranicznej II Rzeczypospolitej od 1919, m.in. jako "attaché" emigracyjny Konsulatu Generalnego w Nowym Jorku (od 14 maja 1919 do 1 września 1922), radca emigracyjny Poselstwa w Paryżu (od 1 września 1922 do 30 listopada 1926), kierownik referatu Ligi Narodów w MSZ (1926–1927), naczelnik wydziału ustrojów międzynarodowych MSZ (1930–), radca prawny (1931–1936) i "chargé d’affaires" Ambasady w Waszyngtonie (1932–1933, 1935–1936), zastępca dyrektora wydziału konsularnego MSZ (1938), konsul i kierownik Konsulatu w San Francisco (1943–1945), gdzie w 1943 odegrał szczególna rolę w ewakuacji tysięcy wywiezionych na Syberię rodaków, m.in. przez Bombaj i San Francisco do Santa Rosa w Meksyku.
Sokołowski uczestniczył w ostatniej ważnej akcji dyplomatycznej rządu RP na obczyźnie mającej umożliwić jego delegacji udział w konferencji Narodów Zjednoczonych w San Francisco (kwiecień–czerwiec 1945), lecz bez rezultatu.

</doc>
<doc id="3186473" url="https://pl.wikipedia.org/wiki?curid=3186473" title="Live (album Kombi Łosowski)">
Live (album Kombi Łosowski)

Live – album polskiego zespołu Kombi Łosowski. Trzypłytowy box został wydany w 2013 roku.
W skład albumu wchodzą trzy płyty. Pierwsza, zatytułowana „Live”, zawiera 16 utworów: 10 największych hitów, które znalazły się w programie zarejestrowanego koncertu i 6 utworów z ostatnich lat. Koncert na CD, jak również na DVD, zarejestrowano 8 września 2011 w Grudziądzu. Na drugiej płycie, pod tytułem „Drogą czasu”, znajduje się 9 utworów instrumentalnych z lat 1973–2011. Trzecia płyta to DVD, na której zamieszczono, wykonane przez fanów, nagrania video z koncertów Kombi Łosowski, na obrazie widać doskonale zgrane z muzyką światła, lasery i pirotechnikę.

</doc>
<doc id="3186474" url="https://pl.wikipedia.org/wiki?curid=3186474" title="Giwi Anfimiadi">
Giwi Anfimiadi

Giwi Iljicz Anfimiadi, ros. Гиви Ильич Анфимиади, gr. Γιβι Ανφιμιάδης (ur. 9 grudnia 1945 w Tbilisi, Gruzińska SRR, ZSRR) – radziecki piłkarz pochodzenia greckiego, grający na pozycji pomocnika, a wcześniej napastnika, rosyjski bilardzista.
Kariera piłkarska.
Wychowanek Szkoły Piłkarskiej nr 35 Ministerstwa Oświaty w Tbilisi. W 1963 roku rozpoczął karierę piłkarską w klubie Urożaj Krymsk. Latem 1964 przeszedł do Cementu Noworosyjsk, który w następnym sezonie zmienił nazwę na Czernomoriec Noworosyjsk. Latem 1966 został zaproszony do pierwszoligowego Lokomotiwu Moskwa, ale po pół roku był zmuszony bronić barw wojskowego klubu SKA Rostów nad Donem. W 1969 został piłkarzem Torpeda Kutaisi. W 1971 roku przeniósł się do Trudu Woroneż, w którym występował do zakończenia kariery piłkarskiej w 1978 roku.
Kariera bilardzisty.
Po zakończeniu kariery piłkarskiej rozpoczął zawodowo grać w bilard. Od 1989 kiedy została założona Federacja Sportu Bilardowego ZSRR zaczął uczestniczyć we wszystkich organizowanych turniejach. Wielokrotny mistrz Rosji w bilardzie.

</doc>
<doc id="3186478" url="https://pl.wikipedia.org/wiki?curid=3186478" title="Gene Stratton-Porter">
Gene Stratton-Porter

Gene Stratton-Porter (ur. 17 sierpnia 1863 w Lagro, zm. 6 grudnia 1924 w Los Angeles) – amerykańska pisarka i fotograf, specjalizująca się w zdjęciach natury. Jedna z pierwszych kobiet – założycielek wytwórni filmowej. Działaczka ekologiczna – swoją pozycję i zyski poświęciła na ochronę mokradeł m.in. Limberlost Swamp.
Jej powieści przeczytało ponad 50 milionów osób na świecie. Dzieła jej były wielokrotnie ekranizowane – "Motyle z Limberlost" (ang. "A Girl of the Limberlost"), aż czterokrotnie.
Wybrane utwory.
Powieści
Książki przyrodnicze
Poezje i artykuły

</doc>
<doc id="3186481" url="https://pl.wikipedia.org/wiki?curid=3186481" title="Cerkiew św. Dymitra w Dalju">
Cerkiew św. Dymitra w Dalju



</doc>
<doc id="3186485" url="https://pl.wikipedia.org/wiki?curid=3186485" title="Christo Jivkov">
Christo Jivkov



</doc>
<doc id="3186486" url="https://pl.wikipedia.org/wiki?curid=3186486" title="Wincenty (Jovanović Vidak)">
Wincenty (Jovanović Vidak)

 
Wincenty, nazwisko świeckie Jovanović Vidak (ur. 10 marca 1730 w Sremskich Karlovcach, zm. 18 lutego 1780 w Dalju) – serbski biskup prawosławny, metropolita karłowicki w latach 1774–1780.
Życiorys.
Wczesna działalność.
Podstawową edukację odebrał od Jeftimija, protoprezbitera soboru św. Mikołaja w Sremskich Karlovcach. Na diakona został wyświęcony jako piętnastolatek, 23 maja 1745, przez biskupa górnokarłowickiego Pawła. Cztery lata później otrzymał godność protodiakona. 1 listopada 1749 złożył wieczyste śluby mnisze w monasterze Rakovac. 12 kwietnia 1753 został archidiakonem, następnie mianowano go archimandrytą.
W 1757, po śmierci biskupa pakrackiego Sofroniusza, został administratorem wakującej eparchii. Chirotonię biskupią przyjął dwa lata później w soborze św. Mikołaja w Sremskich Karlovcach. Objął wówczas katedrę temesvarską. W celu podniesienia poziomu wykształcenia miejscowego duchowieństwa sprowadził do Temesvaru archimandrytę Jana (Rajicia), który spędził w mieście półtora roku. Wincenty popierał również działalność Dositeja Obradovicia, Todora Jankovicia Mirijewskiego i innych serbskich działaczy oświatowych.
Metropolita karłowicki.
30 maja 1774 został jednogłośnie wybrany na nowego metropolitę karłowickiego, następcę zmarłego rok wcześniej Jana. W okresie sprawowania przez niego urzędu władze zabroniły Serbom świętowania wszystkich tradycyjnych cerkiewnych świąt serbskich, z wyjątkiem dnia św. Sawy. Zakazano również tradycyjnych pochówków w cerkwiach i wnoszenia zwłok na ceremonie pogrzebowe w otwartych trumnach. Nałożone na Serbów ograniczenia doprowadziły do buntów przeciwko biskupom w Nowym Sadzie i Vršicu. W 1777 metropolita Wincenty bez powodzenia próbował uzyskać od władz państwowych cofnięcie budzących niezadowolenie postanowień. Jedynym ustępstwem, jakie uzyskał ze strony Austrii, była zgoda na rozdanie ubogim cerkwiom ksiąg cerkiewnych nadesłanych z Rosji, które wcześniej zarekwirowano. Dwa lata później uprawnienia serbskiego hierarchy zostały dodatkowo ograniczone: nie miał już jurysdykcji nad Serbami w sprawach świeckich, a jego obiór na soborze duchowieństwa i świeckich miał być każdorazowo potwierdzany przez cesarza. Cesarz miał również decydować o obsadzie urzędu metropolity w przypadku, gdy uczestnicy soboru nie wskazywali jednogłośnie jednego kandydata.
Wincenty zmarł w 1780 i został pochowany w soborze św. Dymitra w Dalju.

</doc>
<doc id="3186487" url="https://pl.wikipedia.org/wiki?curid=3186487" title="Odruch serca">
Odruch serca

Odruch serca (ang. "The Normal Heart") – amerykański dramat z 2014 roku w reżyserii Ryana Murphy’ego, powstały na podstawie adaptacji autobiograficznej sztuki Larry'ego Kramera pt. "Normalne serce". Wyprodukowany przez HBO Films i Plan B Entertainment.
Premiera filmu miała miejsce 25 maja 2014 roku w Stanach Zjednoczonych. W Polsce premiera filmu odbyła się 22 czerwca 2014 roku na antenie HBO.
Opis fabuły.
Akcja filmu rozgrywa się w Nowym Jorku w latach 80. Informacje o tajemniczym wirusie dziesiątkującym społeczność LGBT+ są coraz częstsze. Pisarz Ned Weeks (Mark Ruffalo) chce zwiększyć świadomość na temat HIV, a także zmienić sposób postrzegania osób zarażonych wirusem. Jego aktywistyczne działania wzbudzają kontrowersje.
Obsada.
Źródło: Filmweb
i inni.

</doc>
<doc id="3186491" url="https://pl.wikipedia.org/wiki?curid=3186491" title="Bugry">
Bugry

Bugry () – nazwa kilkudziesięciu toponimów w Rosji
m.in.:

</doc>
<doc id="3186494" url="https://pl.wikipedia.org/wiki?curid=3186494" title="Gianluca Buonanno">
Gianluca Buonanno

Gianluca Buonanno (ur. 15 maja 1966 w Borgosesii, zm. 5 czerwca 2016 w Gorla Maggiore) – włoski polityk i samorządowiec, parlamentarzysta krajowy, deputowany do Parlamentu Europejskiego VIII kadencji.
Życiorys.
W wieku 16 lat wstąpił do Włoskiego Ruchu Społecznego. Ukończył technikum handlowe z dyplomem w zakresie księgowości, pracował w zakładzie rzemieślniczym ojca i w branży handlowej.
W 1990 został radnym miejscowości Serravalle Sesia, w 1993 i w 1997 wybierany na urząd jej burmistrza. Od 1995 był radnym prowincji Vercelli, w latach 2007–2009, pełniąc funkcję wiceprzewodniczącego. W 2002 i w 2007 uzyskiwał wybór na stanowisko burmistrza Varallo. W 2010 został również radnym regionu Piemont, a rok wcześniej asesorem w administracji miejskiej Borgosesii. W 2014 objął w tym mieście urząd burmistrza.
W wyborach w 2008 Gianluca Buonanno został wybrany do Izby Deputowanych XVI kadencji. W 2013 z powodzeniem ubiegał się o reelekcję na XVII kadencję. Był wykluczany z obrad niższej izby włoskiego parlamentu m.in. w lipcu 2013, gdy obrażał posłów SEL, proponując im zmianę nazwy partii na „Sodomia i Wolność”, a także w kwietniu 2014, gdy w czasie debaty nad zmianami w prawie imigracyjnym wymachiwał rybą.
W 2014 z listy LN uzyskał mandat europosła VIII kadencji. Zmarł w 2016 na skutek obrażeń doznanych w wypadku drogowym.

</doc>
<doc id="3186495" url="https://pl.wikipedia.org/wiki?curid=3186495" title="Ałkiwiad Piechlewanidi">
Ałkiwiad Piechlewanidi

Ałkiwiad Jakowlewicz Piechlewanidi, ros. Алкивиад Яковлевич Пехлеваниди, gr. Αλκιβιάδης Πεχλιβανίδης (ur. w 1913, zm. 1976 w Szymkencie, Kazachska SRR, ZSRR) – radziecki piłkarz pochodzenia greckiego, grający na pozycji obrońcy. Jego syn Jefstafi Pechliwanidis również znany piłkarz.
Kariera piłkarska.
Dziadek Ałkiwiada mieszkał w Turcji, uprawiał zapasy, wskutek czego greckie nazwisko Lazaridis zostało zastąpione przez tureckie Pechlewan-Oglu (zapaśnik po turecku - pechlewan). Ojciec Ałkiwiada przeniósł się najpierw do Chabarowska, a w 1917 roku do Batumi. Ałkiwiad pracował z ojcem w piekarni, a potem zaczął grać w piłkę nożną. W 1939 roku rozpoczął karierę piłkarską w klubie Dinamo Batumi, a w następnym roku przeszedł do Dinama Tbilisi, w którym występował do zakończenia kariery piłkarskiej w 1946 roku.

</doc>
<doc id="3186496" url="https://pl.wikipedia.org/wiki?curid=3186496" title="Massimo Poggio">
Massimo Poggio

Massimo Poggio (ur. 9 kwietnia 1970 w Alessandrii) – włoski aktor filmowy, telewizyjny i teatralny.

</doc>
<doc id="3186502" url="https://pl.wikipedia.org/wiki?curid=3186502" title="Władysław Plaskura">
Władysław Plaskura

Władysław Plaskura (ur. 10 maja 1905 w Łazy, Czechy, zm. 22 kwietnia 1987 w Gliwicach) – polski inżynier mechanik, specjalista w dziedzinie aparatury chemicznej.
Studiował na Wydziale Mechanicznym Politechniki Lwowskiej, naukę ukończył w 1928. Następnie podjął pracę w Zarządzie Miasta Lwowa, należał również do Towarzystwa Politechnicznego. W drugiej połowie lat 30. przeniósł się do Mościc, gdzie pracował w nowo powstałych zakładach azotowych. Aresztowany w 1940 został uwięziony w obozie koncentracyjnym Auschwitz, gdzie przebywał do wyzwolenia w 1945. Po zakończeniu działań wojennych zamieszkał w Gliwicach, gdzie początkowo pracował w biurze projektowym. Od 1952 był związany z Instytutem Inżynierii i Aparatury Chemicznej Politechniki Śląskiej, równolegle od 1953 pełnił funkcję kierowniczą w Centralnym Zarządzie Chemicznym, który w późniejszym czasie zmieniono na Zjednoczenie Syntezy Chemicznej. W 1963 uzyskał tytuł profesora nadzwyczajnego, trzy lata później zrezygnował z pracy w Zjednoczeniu i całkowicie poświęcił się pracy naukowej i dydaktycznej. W 1975 uzyskał tytuł profesora zwyczajnego, rok później przeszedł w stan spoczynku. W 1959 roku został odznaczony Orderem Budowniczych Polski Ludowej, zaś w 1984 Medalem im. prof. Wojciecha Świętosławskiego.
Od lat 30. XX wieku był członkiem Stowarzyszenia Inżynierów i Techników Przemysłu Chemicznego, w 1966 został członkiem honorowym tego towarzystwa. Ponadto należał do członków Naczelnej Organizacji Technicznej, gdzie zasiadał przez wiele lat w organach zarządczych. Opracowania naukowe prof. Władysława Plaskury ukazywały się na łamach CHEMIK", „Inżynieria i Aparatura Chemiczna" i „Ochrona przed Korozją", przewodniczył kolegium redakcyjnym i radom programowym tych czasopism.

</doc>
<doc id="3186505" url="https://pl.wikipedia.org/wiki?curid=3186505" title="Tlenek cyrkonu">
Tlenek cyrkonu



</doc>
<doc id="3186506" url="https://pl.wikipedia.org/wiki?curid=3186506" title="Rock N Roll (singel)">
Rock N Roll (singel)

"Rock N Roll" – drugi singiel kanadyjsko-francuskiej artystki Avril Lavigne z jej piątego albumu "Avril Lavigne". Utwór został napisany przez Avril Lavigne, Chada Kroegera, Davida Hodgesa, Martina Johnsona, Rickarda B Goranssona i Petera Svenssona, a wyprodukowany przez trzech ostatnich.

</doc>
<doc id="3186507" url="https://pl.wikipedia.org/wiki?curid=3186507" title="Wincenty (Vujić)">
Wincenty (Vujić)

Wincenty, imię świeckie Vasilije Vujić (ur. 29 stycznia 1874 w Dalju, zm. 18 sierpnia 1939 w Topoli) – serbski biskup prawosławny.
Życiorys.
Ukończył studia prawnicze w Wiedniu i teologiczne w Czerniowcach, na tamtejszym uniwersytecie obronił pracę doktorską w dziedzinie teologii. W 1903 złożył wieczyste śluby mnisze w monasterze Šišatovac. W tym samym roku był kolejno wyświęcany na hierodiakona i hieromnicha. Również w 1903 został zatrudniony w seminarium duchownym w Sremskich Karlovcach na stanowisku profesorskim. Równolegle był rektorem seminarium do jego zamknięcia w 1914; bez powodzenia ubiegał się o zgodę władz na ponowne otwarcie szkoły.
Po I wojnie światowej i zjednoczeniu etnicznie serbskich jurysdykcji cerkiewnych w jednym Serbskim Kościele Prawosławnym został nominowany na biskupa zahumsko-hercegowińskiego, jednak odmówił przyjęcia urzędu. W 1932 został po raz drugi nominowany na biskupa; tym razem wybór przyjął i 20 grudnia 1932 został wyświęcony na wikariusza eparchii belgradzkiej z tytułem biskupa morawickiego. Cztery lata później objął katedrę banacką, na której pozostawał do śmierci.
Należał do najlepiej wykształconych hierarchów Serbskiego Kościoła Prawosławnego w okresie międzywojennym. Od 1931 do 1937 nadzorował nauczanie religii w szkołach średnich na terenie dawnej metropolii karłowickiej. W latach 1932–1936 wykładał na Uniwersytecie Belgradzkim prawo kanoniczne.
Pochowany w soborze katedralnym we Vršacu.

</doc>
<doc id="3186510" url="https://pl.wikipedia.org/wiki?curid=3186510" title="Promień Bohra">
Promień Bohra



</doc>
<doc id="3186512" url="https://pl.wikipedia.org/wiki?curid=3186512" title="Leopold III (książę Lippe)">
Leopold III (książę Lippe)

Paul Friedrich Emil Leopold (ur. 1 września 1821 w Detmoldzie, zm. 8 grudnia 1875 tamże) – książę Lippe; generalleutnant kawalerii Królestwa Prus. Jego władztwo było częścią Cesarstwa Niemieckiego. W chwili kiedy został monarchą Wielkie Księstwo Oldenburga było członkiem Związku Niemieckiego (będącego luźną konfederacją państw). Podczas jego panowania stało się częścią Związku Północnoniemieckiego (będącego od 1 lipca 1867 właściwie państwem związkowym), a następnie Cesarstwa Niemieckiego.
Urodził się jako najstarszy księcia Lippe Leopolda II i jego żony księżnej Emilii. Na tron wstąpił po śmierci ojca 1 stycznia 1851.
17 kwietnia 1852 w Rudolstadt poślubił księżniczkę Schwarzburg-Rudolstadt Elżbietę. Para nie miała dzieci. Po śmierci księcia Leopolda III jego następcą został młodszy brat Waldemar.
W 1867 został odznaczony Orderem Orła Czarnego.

</doc>
<doc id="3186514" url="https://pl.wikipedia.org/wiki?curid=3186514" title="Ensign Records">
Ensign Records

Ensign Records Ltd. – brytyjska wytwórnia płytowa, założona w 1976 (lub 1977) przez Nigela Grainge’a i Chrisa Hilla jako niezależna filia Phonogramu. Aktualnie firma podlega założonej w Niemczech wytwórni Parlophone Label Group, spółki należącej do koncernu Warner Music Group.
Historia.
Nigel Grainge, który zaczynał współpracę z branżą muzyczną w roku 1970 jako sprzedawca w brytyjskim Phonogramie, w latach 1975–1976 był dyrektorem A&amp;R. Wkrótce podpisał kontrakt z Thin Lizzy, 10cc, Steve Miller Band, jak też zdobył ogólnoświatową licencję na dystrybucję produktów fonograficznych odnoszącej wówczas sukcesy wytwórni All Platinum. Niedługo potem Grainge zdecydował się odejść z firmy, by utworzyć własne niezależne przedsiębiorstwo, w którym Phonogram posiadał pakiet akcji.
Pierwsze sukcesy odniósł w trakcie współpracy z zespołem The Boomtown Rats w roku 1977, gdy irlandzką formację 13 razy odnotowano w brytyjskim zestawieniu Top 20 najlepiej sprzedających się singli, przy czym dwa z nich – „Rat Trap” oraz „I Don’t Like Mondays” – dotarły na sam szczyt zestawienia. Wydawnictwa spod znaku Ensign zdobywały europejskie rynki z przebojami Flash and the Pan („Waiting for a Train” #26 NL), Eddy’ego Granta („Do You Feel My Love” #8 UK), Light of the World („I’m So Happy/Time” #35 UK), and Phil Fearon &amp; Galaxy („Dancing Tight” #4 UK, „What Do I Do” #5).
W 1983 Grainge odsprzedał prawa do grupy Boomtown Rats Phonogramowi, w celu uzyskania pełnej wolności. Rok później sprzedał firmę wytwórni Chrysalis Records, aż do połowy lat 90. XX wieku zarządzając nią nadal i prowadząc biuro w dzielnicy Londynu Notting Hill. Największe sukcesy wytwórnia odniosła dzięki współpracy z irlandzką piosenkarką Sinéad O’Connor („Nothing Compares 2 U” #1 UK), The Waterboys („The Whole of the Moon” #3 UK), World Party („Is It Like Today” #19 UK), oraz The Blue Aeroplanes.
Sukces międzynarodowy.
Największym ogólnoświatowym, komercyjnym sukcesem w historii wytwórni był wydany w 1990 „Nothing Compares 2 U”, singiel O’Connor, który rozszedł się w kilkumilionowym nakładzie. Był on numerem jeden w blisko 20 krajach na świecie, a w USA stał się trzecią najchętniej kupowaną małą płytą 1990 roku. Na aktualnej liście „500 utworów wszech czasów” amerykańskiego magazynu Rolling Stone piosenka znajduje się na pozycji 165. W zestawieniu „100 największych utworów lat 90.”, sporządzonym przez muzyczną stację VH1, kompozycja Prince’a, w wykonaniu O’Connor plasuje się natomiast na miejscu 10.
Wytwórnia dzisiaj.
Po wchłonięciu Chrysalis Records przez korporację EMI w roku 1991, Grainge opuścił przedsiębiorstwo, które stało się nieaktywnym bytem brytyjskiego holdingu. Aktualnie wytwórnia funkcjonuje jako jednostka zależna niemiecko–brytyjskiej spółki Parlophone Label Group, która w 2013 roku została nabyta przez amerykański koncern Warner Music Group.

</doc>
<doc id="3186521" url="https://pl.wikipedia.org/wiki?curid=3186521" title="Poddystrykt Aileu">
Poddystrykt Aileu

Poddystrykt Aileu, Dystrykt Aileu, Timor Wschodni.

</doc>
<doc id="3186524" url="https://pl.wikipedia.org/wiki?curid=3186524" title="Kolej parkowa Kopalni Węgla Kamiennego „Makoszowy”">
Kolej parkowa Kopalni Węgla Kamiennego „Makoszowy”

Kolej Parkowa Kopalni Węgla Kamiennego „Makoszowy” – nieistniejąca kolej parkowa zlokalizowana w parku imienia Powstańców Śląskich w Zabrzu.
Historia.
Kolej została oddana do użytku 18 lipca roku 1980 i funkcjonowała przez około 5 lat. Pociągi kursowały głównie w okresie świąt (1 Maja, czy Dzień Dziecka). Po zaprzestaniu eksploatacji kolei cały jej tabor przetransportowano na teren KWK „Makoszowy”, zaś nieeksploatowane i niekonserwowane urządzenia kolei ulegały postępującej dewastacji. W roku 1989 kolej już nie istniała.
Infrastruktura.
Trasa kolei miała kształt nieregularnej, zamkniętej pętli. Długość toru wynosiła 2126 metrów. Na terenie zajezdni znajdował się budynek wyposażony w dwa tory, z których jeden był wyposażony w kanał rewizyjny dla lokomotywy. Drugi tor służył do odstawiania wagonów. Długość torów na terenie zajezdni wynosiła 140 m. Tor dojazdowy do zajezdni odgałęział się od głównej linii w kilometrze 0,000.
Tor o rozstaw szyn 550 mm (taki sam, jak kopalnia „Makoszowy”) zbudowany był z szyn s24 na podkładach drewnianych ułożonych na podsypce dolomitowej. Najmniejszy promień łuku wynosił 14 m, a największy 61 m. Nachylenie toru wynosiło do 27 promil. Najniższy punkt linii znajdował się na wysokości 238,360 m n.p.m., a najwyższy na wysokości 246,308 m n.p.m.
Na trasie znajdowały się dwa przystanki osobowe. Jeden w kilometrze 0,950, a drugi w kilometrze 1,200.
Tabor.
Kolej eksploatowała jedną lokomotywę spalinową typu GLs40 lub Schöma oraz 4 wagony pasażerskie zbudowane na bazie kopalnianych wozów dołowych produkcji Śląskiej Fabryki Maszyn i Urządzeń Górniczych „Montana”.
Pociągi kursowały z maksymalną prędkością 8 km/h, a ich obsługę stanowiły 2 osoby: maszynista i kierownik pociągu pełniący jednocześnie obowiązki konduktora hamulcowego na ostatnim wagonie.

</doc>
<doc id="3186534" url="https://pl.wikipedia.org/wiki?curid=3186534" title="Semplińscy">
Semplińscy



</doc>
<doc id="3186536" url="https://pl.wikipedia.org/wiki?curid=3186536" title="Iliniczowie">
Iliniczowie



</doc>
<doc id="3186538" url="https://pl.wikipedia.org/wiki?curid=3186538" title="Boksze Stare">
Boksze Stare

Boksze Stare (lit. "Senieji Bokšiai") – wieś w Polsce położona w województwie podlaskim, w powiecie sejneńskim, w gminie Puńsk.
W latach 1975–1998 miejscowość administracyjnie należała do województwa suwalskiego.
Historia.
Pierwsze wzmianki o wsi pochodzą z inwentarza dóbr leśnictwa z 1639. Nazwa wsi pochodzi od nazwiska Bokszewiczów, znanych w Litwie od I połowy XVI wieku. Wieś, położona na południowo-zachodnim brzegu jeziora Sejwy Czarne (obecnie Boksze), liczyła wówczas siedem włók, a mieszkało w niej ośmiu osoczników uposażonych w półwłókowe gospodarstwa. Ponadto otrzymali 2 włóki ziemi, z których płacili czynsz roczny w wysokości 2 kop groszy litewskich. Zadaniem osoczników była ochrona puszczy merecko-przełomsko-perstuńskiej przed dalszą kolonizacją i niszczeniem ostępów leśnych i bezprawnym pozyskiwaniem drewna i bogactw leśnych.
Jednym z mieszkańców był Moris Rosenfeld – autor „Songs of Labor”, czyli pieśni pracy i innych wierszy, który urodził się jako Mosze Jakub Ałter w 1862 w rodzinie żydowskiego rybaka we wsi Boksze (jid. Bolshein). 
Słownik geograficzny Królestwa Polskiego z roku 1880 wymienia dwie wsie przyległe, Boksze Stare i Nowe. Pierwsza wieś liczyła w roku 1880, 198 mieszkańców, druga 162.
Z obszaru dawnej wsi Boksze wyodrębniły się w przestrzeni XIX i XX wieku miejscowości: Boksze Stare (na południowo-zachodnim brzegu), Boksze Nowe i Boksze-Osada (dawniej Ustronie Ruskie i Polskie).

</doc>
<doc id="3186539" url="https://pl.wikipedia.org/wiki?curid=3186539" title="Niecieccy">
Niecieccy



</doc>
<doc id="3186541" url="https://pl.wikipedia.org/wiki?curid=3186541" title="Żurakowscy">
Żurakowscy



</doc>
<doc id="3186543" url="https://pl.wikipedia.org/wiki?curid=3186543" title="Wysoczańscy">
Wysoczańscy



</doc>
<doc id="3186546" url="https://pl.wikipedia.org/wiki?curid=3186546" title="Nasiłowscy">
Nasiłowscy



</doc>
<doc id="3186547" url="https://pl.wikipedia.org/wiki?curid=3186547" title="Ben Williams">
Ben Williams

Benjamin Jon Williams (ur. 14 kwietnia 1977 w Canberze) – australijski sędzia piłkarski urodzony w Canberze. W przeszłości był nauczycielem wychowania fizycznego w jednej ze szkół w Hawker.
Od 2005 jest sędzią FIFA. Jest arbitrem w australijskiej lidze A-League. Sędziował także spotkanie w Azjatyckiej Lidze Mistrzów w piłce nożnej. W 2012 Williams został wybrany jako jeden z 16 arbitrów do sędziowania na Igrzyskach Olimpijskich w Londynie. 14 stycznia 2014 r. Williams został mianowany jednym z 25 sędziów na Mistrzostwach Świata w Piłce Nożnej 2014.

</doc>
<doc id="3186549" url="https://pl.wikipedia.org/wiki?curid=3186549" title="Henri Duparc">
Henri Duparc

Eugène Marie Henri Fouques Duparc (ur. 21 stycznia 1848 w Paryżu, zm. 12 lutego 1933 w Mont-de-Marsan) – francuski kompozytor.
Edukację rozpoczął u jezuitów, w paryskim Collège de Vaugirard, gdzie nauczycielem gry na fortepianie był César Franck, jego ulubiony i jedyny wykładowca. Tworzył rzadko i niewiele prześladowany przez chorobę nerwową, stany depresyjne i postępującą ślepotę. Zasłynął głównie jako kompozytor pieśni zaliczanych do najwybitniejszych osiągnięć francuskiej liryki wokalnej.
Linki zewnętrzne.
 

</doc>
<doc id="3186550" url="https://pl.wikipedia.org/wiki?curid=3186550" title="Obiekty z listy dziedzictwa UNESCO w Europie">
Obiekty z listy dziedzictwa UNESCO w Europie



</doc>
<doc id="3186557" url="https://pl.wikipedia.org/wiki?curid=3186557" title="Jan Jankowski (działacz)">
Jan Jankowski (działacz)



</doc>
<doc id="3186558" url="https://pl.wikipedia.org/wiki?curid=3186558" title="Jerzy Jonston">
Jerzy Jonston

Jerzy Henryk Jonston de Castro (ur. ok. 1617, zm. 1708) – mnich benedyktyński przeor konwentu zakonnego oo.Benedyktynów na Świętym Krzyżu, Anglik z pochodzenia.
Ordinis Sancti Benedicti – Benedyktyn.
Archiwista klasztorny i bibliotekarz. Sprawował nadzór nad książnicą łysogórską.
W latach 1685–1703 piastował funkcję bibliotekarza klasztornego sporządził 2-tomowy katalog zbiorów biblioteki klasztornej pod tytułem „Index Generalis totius Bibliothecae Sanctae Crucis Calvomontanae” w dwóch woluminach.
Pierwszy tom obejmował spis książek w układzie alfabetycznym ułożony według autorów lub tytułów w przypadku dzieł anonimowych. Były w nim wymienione zarówno rękopisy jak i książki drukowane, w tym inkunabuły.
Tom drugi to katalog działowy. Książki znajdujące się w tomie I umieszczono w 26 działach głównych oraz poddziałach oznaczając je liczbami i kolejnymi literami alfabetu.
Tytułowany, przynajmniej od 1705 r. seniorem zakonu, zmarł w roku 1708. Jego dzieło pisane niedługo przed śmiercią obejmuje całe dzieje opactwa do roku 1704
Biblioteka klasztorna którą Jonston się zajmował liczyła wówczas 3839 tomów, oprócz utworów religijnych znalazły się tam dzieła z zakresu historii, filozofii, medycyny, poezji, polityki, medycyny, przyrodoznawstwa i matematyki. Wiele książek przywoził ze swych podróży. 
O jego pracy pisał Joachim Lelewel 
Pochowany w Sanktuarium Świętego Krzyża.

</doc>
<doc id="3186561" url="https://pl.wikipedia.org/wiki?curid=3186561" title="Brama przejazdowa">
Brama przejazdowa

Brama przejazdowa – element budowli urządzony w ramach wału przeciwpowodziowego na skrzyżowaniach z przecinającymi wał drogami. Taka konstrukcja projektowana jest i wykonywana w przypadku, gdy nie ma technicznej możliwości wykonania odpowiednich podjazdów do poziomu korony wału przeciwpowodziowego (np. odpowiedniej ilości miejsca przy zachowaniu dopuszczalnych nachyleń pochylni, zarówno od strony wody jak i od strony chronionego obszaru).
W takim przypadku korona drogi znajduje się na poziomie niższym niż korona przecinanego wału. Tym samym droga „przerywa” wał w zakresie różnicy poziomu korony drogi i wału przeciwpowodziowego, co w oczywisty sposób niweczy założony zakres ochrony przeciwpowodziowej, tzn. woda zalewałaby tereny przyległe przez ten „wyłom” w wale już przy niższym poziomie niż ten, dla którego zaprojektowano wał przeciwpowodziowy. Aby temu niedopuszczalnemu scenariuszowi wydarzeń zapobiec projektuje się i wykonuje bramy przejazdowe.
Bramę przejazdową projektuje się:
co wyraża wzór:
formula_1
gdzie:
Boczne płaszczyzny przejazdów zabezpiecza się w formie ścian (współcześnie wykonywanych w technologii żelbetowej), w których wykonuje się wnęki – dwie pary wnęk na każdym boku w tym samym miejscu na przeciwnych ścianach. Wnęki te służą do założenia w nich tymczasowych zamknięć podczas wezbrań, tzw. szandorów. Montaż zamknięć w bramie przejazdowej sprawia, że na całej długości wału powstaje zabezpieczenie ciągłe na określonym poziomie (zlikwidowana zostaje przerwa powstała wskutek budowy drogi), ale uniemożliwia korzystanie z danej drogi.

</doc>
<doc id="3186562" url="https://pl.wikipedia.org/wiki?curid=3186562" title="Paul Hillemacher">
Paul Hillemacher

Paul Joseph Guillaume Hillemacher (ur. 25 listopada 1852 w Paryżu, zm. 13 sierpnia 1933 w Wersalu) – francuski kompozytor i pianista.
Paul Hillemacher i jego brat, Lucien Hillemacher, tworzyli wspólnie, podpisując swoje kompozycje nazwiskiem Paul Lucien Hillemacher. Byli rzadkim przypadkiem zespolenia dwóch osobowości artystycznych, w których dziele nie da się rozpoznać wkładu indywidualnego. Autorzy scen dramatycznych i dramatów lirycznych. Po śmierci brata Paul powrócił do swojego nazwiska, ale tworzył już niewiele. Jest autorem podręcznika do nauki solfeżu.

</doc>
<doc id="3186568" url="https://pl.wikipedia.org/wiki?curid=3186568" title="MER-DOS">
MER-DOS

MER-DOS (MERDOS) – system operacyjny przeznaczony dla mikrokomputera Meritum w wersji dyskowej, tj. Meritum II i Meritum III, kompatybilny z systemem TRSDOS 2.3, dla komputerów TRS-80 (który to system komputerowy był pierwowzorem dla opracowanych komputerów serii Meritum). W skład systemu wchodzą także dodatkowe programy pomocnicze. System pracował na dyskietkach w formacie 1..35 ścieżek i pojedyncza gęstość oraz 2..40 ścieżek i podwójna gęstość zapisu. 
Oprócz tego systemu w komputerach tych dostępny był system CP/M 2.2.

</doc>
<doc id="3186569" url="https://pl.wikipedia.org/wiki?curid=3186569" title="Mary Philbin">
Mary Philbin

Mary Philbin (ur. 16 lipca 1903, zm. 7 maja 1993) – amerykańska aktorka epoki kina niemego. Najbardziej znana z ról w filmach "Upiór w operze" (1925) i "Człowiek, który się śmieje" (1928).
Życiorys.
Urodziła się w Chicago, w irlandzko-amerykańskiej katolickiej rodzinie. Jej ojciec John Philbin urodził się w Ballinrobe, w Irlandii.
Kariera aktorska Mary rozpoczęła się po wygraniu konkursu piękności sponsorowanego przez wytwórnię filmową Universal Pictures. Na ekranie zadebiutowała w 1921 roku. W latach dwudziestych osiągnęła status gwiazdy filmowej pojawiając się w wielu udanych produkcjach. 
W 1922 roku Mary Philbin została uhonorowana nagrodą WAMPAS Baby Stars, którą przyznawano co roku trzynastu młodym aktorkom w Stanach Zjednoczonych, które uważane były za stojące progu gwiazdorstwa filmowego.
W latach trzydziestych, Philbin, która osiągała sukcesy jako aktorka filmu niemego, nie mogła odnaleźć się w epoce filmu dźwiękowego. W nowych warunkach nie była w stanie kontynuować swojej kariery. Ostatecznie wycofała się z aktorstwa na początku lat trzydziestych, poświęcając swoje życie opiece nad starzejącymi się rodzicami. 
Philbin nigdy nie wyszła za mąż i w późniejszym okresie życia unikała wystąpień publicznych. Zmarła na zapalenie płuc, w wieku 90 lat, w Huntington Beach, w 1993 roku.

</doc>
<doc id="3186570" url="https://pl.wikipedia.org/wiki?curid=3186570" title="Sport Boys Warnes">
Sport Boys Warnes

Club Sport Boys Warnes – boliwijski klub piłkarski z siedzibą w mieście Santa Cruz, w dzielnicy Warnes.
Historia.
Klub założony został 17 sierpnia 1954. Drużyna "Sport Boys Warnes" zdobyła wicemistrzostwo drugiej ligi boliwijskiej (Liga Nacional B) w sezonie 2012/13 i pierwszy raz w historii awansowała do najwyższej ligi boliwijskiej (Liga de Fútbol Profesional Boliviano). W 2014 nowym trenerem drużyny został były argentyński piłkarz Néstor Clausen. Trzech piłkarzy klubu powołano w 2014 roku do reprezentacji Boliwii - byli to bramkarz Sergio Galarza, obrońca Carlos Enrique Mendoza oraz Joaquín Botero.

</doc>
<doc id="3186571" url="https://pl.wikipedia.org/wiki?curid=3186571" title="Dmitrij Dimitriadi">
Dmitrij Dimitriadi

Dmitrij Iwanowicz Dimitriadi (Gonczarow), ros. Дмитрий Иванович Димитриади (Гончаров), gr. Δημήτρης Δημητριάδης (ur. w 1949, Gruzińska SRR, ZSRR, zm. w 2002) – radziecki piłkarz pochodzenia greckiego, grający na pozycji napastnika lub pomocnika.
Kariera piłkarska.
Wychowanek klubu Dinamo Batumi. W 1966 roku rozpoczął karierę piłkarską w Eksperymentalnej Szkole Buriewiestnik Moskwa. Latem 1969 został zaproszony do pierwszoligowego Lokomotiwu Moskwa. W latach 1973–1974 służył w wojsku, broniąc barw klubów Iskry Smoleńsk i SKA Chabarowsk. W 1975 roku po zwolnieniu z wojska został piłkarzem Szynnika Jarosławl. Następnie zmienił nazwisko na nazwisko żony i był notowany w protokołach jako Gonczarow. W 1978 zakończył karierę piłkarską w Spartaku Nalczyk.

</doc>
<doc id="3186580" url="https://pl.wikipedia.org/wiki?curid=3186580" title="Chajremon z Aleksandrii">
Chajremon z Aleksandrii

Chajremon z Aleksandrii – żyjący w I wieku egipski kapłan i filozof stoicki.
Pochodził z Aleksandrii, przez pewien czas był kierownikiem tamtejszej Biblioteki. Około 49-51 roku przybył do Rzymu, gdzie został nauczycielem młodego Nerona. Cieszył się znaczną sławą jako filolog i znawca pisma hieroglificznego, któremu poświęcił traktat "Hieroglifika". Był także autorem dzieła zawierającego historię Egiptu. Z jego pism zachowały się jedynie fragmenty.
Chajremon twierdził, iż tradycyjna religia egipska zawiera w sobie naukę zbieżną z doktrynami stoików. Egipski kler przyrównywał do greckich bractw filozoficznych. Bogów identyfikował z siłami natury, twierdząc iż mity zawierają alegoryczny opis praw rządzących wszechświatem.

</doc>
<doc id="3186583" url="https://pl.wikipedia.org/wiki?curid=3186583" title="Zdzisław Rzeszutek">
Zdzisław Rzeszutek

Zdzisław Rzeszutek OFMCap (ur. 26 maja 1918 w Majdanie Królewskim, zm. 12 września 1998 w Krakowie) – polski zakonnik, kapucyn, biblista, tłumacz Pisma Świętego z języków oryginalnych.
Życiorys.
W latach 1929-1932 uczył się w Kolegium Serafickim w Rozwadowie. W 1933 wstąpił do Zakonu Braci Mniejszych Kapucynów, w 1936 jako ekstern zdał egzamin maturalny. Święcenia kapłańskie przyjął 29 marca 1941. W latach 1941-1945 mieszkał w klasztorze w Sędziszowie Małopolskim, w latach 1945-1946 w klasztorze w Krośnie. W latach 1946-1948 studiował na Katolickim Uniwersytecie Lubelskim, gdzie obronił pracę magisterską i licencjat. w roku akademickim 1948/1949 pracował jako asystent w Katedrze Pisma Świętego Nowego Testamentu KUL. Następnie został odwołany przez władze zakonne do pracy wewnątrz zgromadzenia i do śmierci mieszkał w klasztorze krakowskim (z przerwą w latach 1973-1974, kiedy to przebywał w Krośnie). W latach 1956-1959 był definitorem, w latach 1957-1970 prefektem studiów, w latach 1961-1964 kustoszem Prowincji krakowskiej. W latach 1949-1971 wykładał w Wyższym Seminarium Duchownym o.o. Kapucynów w Krakowie, w latach 1957-1961, 1966-1968, 1971-1973 także w Wyższym Seminarium Duchownym o.o. Franciszkanów w Krakowie.
Dla Biblii Tysiąclecia przetłumaczył List do Tytusa.

</doc>
<doc id="3186585" url="https://pl.wikipedia.org/wiki?curid=3186585" title="Lucjan (patriarcha Serbii)">
Lucjan (patriarcha Serbii)



</doc>
<doc id="3186595" url="https://pl.wikipedia.org/wiki?curid=3186595" title="Wiktor Rusiecki">
Wiktor Rusiecki



</doc>
<doc id="3186598" url="https://pl.wikipedia.org/wiki?curid=3186598" title="Hubert van Innis">
Hubert van Innis



</doc>
<doc id="3186601" url="https://pl.wikipedia.org/wiki?curid=3186601" title="Piotr Szwabe">
Piotr Szwabe

Piotr Szwabe (ur. 11 maja 1975 w Gdyni) – artysta, malarz ścienny i sztalugowy, poeta, instalator form przestrzennych, kurator, stypendysta kulturalny Miasta Gdańska i Marszałka Województwa Pomorskiego.
Życiorys.
Współtwórca trójmiejskiej formacji artystycznej "Pracownia Ludzie Gdańsk" (aktywny udział 1998–2000) oraz malarskiej grupy SAM im. Vincenta Van Gogha (aktywny udział 2003–2006). Jego obrazy znajdują się w prywatnych kolekcjach w Polsce i za granicą.

</doc>
<doc id="3186602" url="https://pl.wikipedia.org/wiki?curid=3186602" title="Kolonia wsi">
Kolonia wsi



</doc>
<doc id="3186603" url="https://pl.wikipedia.org/wiki?curid=3186603" title="Lucjusz Anneusz Kornutus">
Lucjusz Anneusz Kornutus

Lucjusz Anneusz Kornutus ("Lucius Annaeus Cornutus") – żyjący w I wieku rzymski filozof stoicki.
Był przyjacielem i nauczycielem Persjusza, po śmierci poety doprowadził do opublikowania jego utworów. W 66 lub 68 roku został wygnany z Rzymu przez Nerona po tym, jak skrytykował cesarskie plany spisania poematu heroicznego na temat historii rzymskiej. Jego dalsze losy są nieznane.
Był autorem kilku prac napisanych po grecku i łacińsku, m.in. komentarza do "Kategorii" Arystotelesa i traktatu o ortografii, cytowanego przez Kasjodora. Z jego dzieł w całości zachowało się jedynie skrótowe kompendium greckiej teologii. Kornutus zaprezentował w nim alegoryczną interpretację mitów greckich, utożsamiając m.in. Zeusa z życiem, Herę z powietrzem, Hermesa z logosem, a historię o rozszarpaniu małego Dionizosa przez tytanów odczytując jako opis produkcji wina.

</doc>
<doc id="3186604" url="https://pl.wikipedia.org/wiki?curid=3186604" title="Lucius Annaeus Cornutus">
Lucius Annaeus Cornutus



</doc>
<doc id="3186605" url="https://pl.wikipedia.org/wiki?curid=3186605" title="Szydlina różowa">
Szydlina różowa

Szydlina różowa ("Thamnolia vermicularis" (Sw.) Schaer. – gatunek grzybów z rodziny czasznikowatych ("Icmadophilaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Icmadophilaceae, Pertusariales, Ostropomycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w 1781 r. Olof Swartz nadając mu nazwę "Lichen vermicularis". Obecną, uznaną przez Index Fungorum nazwę nadał mu w 1850 r. Ludwig Emanuel Schaerer, przenosząc go do rodzaju "Thamnolia". 
Niektóre synonimy naukowe:
Nazwa polska według "Krytycznej listy porostów i grzybów naporostowych Polski". Pochodzi od tego, że po dłuższym przechowywaniu w zielniku nabiera różowego koloru.
Morfologia.
Plecha krzaczkowata, mająca postać szydlasto zakończonych, pojedynczych lub słabo rozgałęzionych trzoneczków o wysokości 2-6 cm. Są one proste, łukowato lub robakowato zgięte. Wyrastają w luźnych skupiskach, lub tworzą niewielkie murawki. Na przekroju poprzecznym są obłe lub nieco spłaszczone, puste w środku i mają grubość 1-3 mm. Powierzchnia biała, gładka lub delikatnie pomarszczona, pod korą występuje warstwa mechanicznej nibytkanki. Reakcje barwne: plecha K + intensywnie żółta, Pd + pomarańczowa.
Plecha nie wytwarza ani soraliów, ani izydiów, ani owocników, a jedynie pyknidia, które znajdują się zagłębione w drobnych brodawkach na bokach trzoneczków.
Występowanie i siedlisko.
Jest szeroko rozprzestrzeniona na świecie, występuje na wszystkich kontynentach z wyjątkiem Afryki i Antarktydy. Szczególnie częsta jest na obszarach o klimacie zimnym, w wysokich górach i w tundrze, występuje m.in. na Grenlandii. W Polsce występuje tylko w Tatrach, Karkonoszach i na Babiej Górze, i jest w tych regionach dość częsta. Rośnie na ziemi, w wyższych partiach gór, głównie w niskich murawach w piętrze halnym. Rośnie w miejscach otwartych, narażonych na silne wiatry. Znajduje się na "Czerwonej liście roślin i grzybów Polski". Ma status LC – gatunek słabo zagrożony.
Gatunki podobne.
Podobne są niektóre gatunki chrobotków ("Cladonia"), jednak szydlinę różową łatwo od nich odróżnić, gdyż nigdy nie tworzy plechy pierwotnej, jej trzoneczki wyrastają bezpośrednio z podłoża.
Znaczenie.
W Chinach jest porostem jadalnym.

</doc>
<doc id="3186607" url="https://pl.wikipedia.org/wiki?curid=3186607" title="Irena Piela">
Irena Piela

Irena Piela (ur. 26 stycznia 1957 w Pewli Ślemieńskiej, zm. 16 czerwca 1981 w Dobrodzieniu) – polska narciarka, medalistka mistrzostw Polski.
Była zawodniczką LKS Klimczok Bystra. W swojej karierze trzykrotnie zdobywała medale mistrzostw Polski seniorów. W 1981 zdobyła dwa srebrne medale - w biegach na 5 km i 10 km, w 1977 była trzecia w biegu na 10 km. W 1976 była rezerwową podczas Zimowych Igrzysk Olimpijskich w Innsbrucku. Zginęła w wypadku samochodowym, jadąc na obóz kadry do Wałcza.
27 stycznia 1985 roku w Bystrej odbył się I Memoriał im. Ireny Pieli w biegach narciarskich.

</doc>
<doc id="3186609" url="https://pl.wikipedia.org/wiki?curid=3186609" title="Carlos Vera">
Carlos Vera

Carlos Alfredo Vera Rodríguez (ur. 25 czerwca 1976) – ekwadorski sędzia piłkarski oraz międzynarodowy sędzia piłkarski FIFA od roku 2006.
W swojej karierze sędziował mecze Kwalifikacyjne strefy CONMEBOL do Mistrzostw Świata w Piłce Nożnej 2014 oraz został wyznaczony do sędziowania meczów Mistrzostw Świata w Piłce Nożnej 2014.

</doc>
<doc id="3186612" url="https://pl.wikipedia.org/wiki?curid=3186612" title="Charles Ericksen">
Charles Ericksen

Karl Fredrik „Charles” Ericksen (ur. 20 czerwca 1875 w Tønsbergu, zm. 23 lutego 1916 w Brooklynie) – norwesko-amerykański zapaśnik.
W 1904 wystartował na igrzyskach olimpijskich w wadze półśredniej w stylu wolnym. Zdobył wówczas złoty medal po pokonaniu kolejno Jerry’ego Winholtza w ćwierćfinale, Williama Hennessy’ego w półfinale i Williama Beckmana w finale. Międzynarodowy Komitet Olimpijski klasyfikuje go obecnie jako reprezentanta Nowrwegii, pomimo tego, że Ericksen w czasie igrzysk na stałe mieszkał w Stanach Zjednoczonych (od 18 lipca 1889). Amerykańskie obywatelstwo otrzymał 22 marca 1905. Reprezentował klub Brooklyn Norwegier Turnverein.
Po zakończeniu kariery był działaczem sportowym. Pełnił m.in. funkcję prezesa Scandinavian-American Athletic League. Zmarł 23 lutego 1916 w Brooklynie z powodu zatrucia tlenkiem węgla. Pogrzeb odbył się 26 lutego 1916.

</doc>
<doc id="3186613" url="https://pl.wikipedia.org/wiki?curid=3186613" title="Thamnolia vermicularis">
Thamnolia vermicularis



</doc>
<doc id="3186616" url="https://pl.wikipedia.org/wiki?curid=3186616" title="Kościół św. Marcina w Połańcu">
Kościół św. Marcina w Połańcu

Kościół świętego Marcina w Połańcu – rzymskokatolicki kościół parafialny znajdujący się w mieście Połaniec, w województwie świętokrzyskim. Należy do dekanatu Połaniec diecezji sandomierskiej.
Najstarszą częścią kościoła jest murowana kaplica Matki Bożej Różańcowej wzniesiona pod koniec XVII wieku lub na początku XVIII stulecia, dzięki staraniom Stanisława Szembeka, chorążego sandomierskiego. Do niej została dobudowana neoromańska świątynia. Budowę prowadził najpierw ksiądz kanonik Leon Kowalski, a następnie ksiądz Feliks Braziewicz. Prace budowlane zostały zapoczątkowane wykopami w 1890 roku. W dniu 4 października 1893 roku został poświęcony kamień węgielny przez biskupa sandomierskiego Antoniego Franciszka Sotkiewicza. Świątynia została ukończona w 1899 roku. W dniu 29 lipca 1900 roku kościół został konsekrowany przez wspomnianego wyżej biskupa Antoniego Franciszka Sotkiewicza. Projektantem budowli był architekt Napoleon Statowski. W latach 1937-1939, podczas urzędowania księdza Rębowskiego, wnętrze kościoła został wymalowane oraz wymieniono pokrycie dachu z dachówek na blachy.

</doc>
<doc id="3186618" url="https://pl.wikipedia.org/wiki?curid=3186618" title="Microsoft Dynamics">
Microsoft Dynamics

Microsoft Dynamics 365 – grupa produktów informatycznych Microsoft do zarządzania relacjami z klientami (CRM) oraz planowania zasobów przedsiębiorstwa (ERP), pracujących w środowisku Microsoft Windows.
W latach 2000–2002 Microsoft postanowił wejść w branżę systemów ERP i rozpoczął cykl przejęć producentów oprogramowania.
Produkty.
W skład produktów linii Microsoft Dynamics wchodzą:
Funkcjonalność.
Systemy składają się z następujących modułów:
Rozwój.
W chwili obecnej najnowsze systemy ERP takie jak Microsoft Dynamics, posiadają swoją platformę rozwoju aplikacji i logiki biznesowej. Oznacza to odejście od struktury modułowej w kierunku spójnego systemu ze zbiorem funkcjonalności. Inaczej mówiąc system ERP to jedna całość – nie ma modułów – nie ma integracji. Jest to zbiór funkcjonalności połączonych ze sobą. Zaletą takiej struktury jest wydajność, szybkość działania, pełne współdzielenie informacji (danych) w czasie rzeczywistym. Dzięki temu najnowsze wersje systemów ERP mają również wbudowane narzędzia analityczne typu Business Intelligence – nie wymagają one dodatkowych integracji i wymiany danych.
Jest to również zgodne z procesowym podejściem do działania przedsiębiorstwa. Dział zakupów korzysta z wiedzy (informacji) z działu magazynu (kartoteki, stany magazynowe, powierzchnia magazynowa), często również z działu sprzedaży (rotacja towaru, zapotrzebowanie, zamówienia klientów) i działu produkcji (zapotrzebowanie materiałowe MRP). Dział magazynu korzysta z wiedzy działu zakupów (daty dostawy, ilości). Dział sprzedaży korzysta z wiedzy działu księgowego (rozliczenia, kredyty kupieckie, rentowność) – itd.
Microsoft przeprowadził badania z użytkownikami swoich produktów tak, aby poznać ich zachowania i potrzeby. Wynikiem badań są najnowsze wersje produktów (od wersji 2009 np. wersja NAV 2013). Charakteryzują się one wbudowanymi rolami użytkowników oraz tzw. centrum użytkownika ("role center"). Dzięki temu każdy użytkownik wybiera swoją rolę, a system dopasuje się do jego zakresu obowiązków. W każdym momencie można zwiększyć lub zmniejszyć ilość widzianych informacji, uprawnień, funkcjonalności. Korzyścią jest zmniejszenie kosztów szkoleń i wdrożenia.
Najnowsze wersje systemów Microsoft Dynamics ERP (np. Microsoft Dynamics 365) prezentują dalszą ewolucję rozwiązań ERP, czyli przejście w stronę chmury obliczeniowej. Dla użytkowników objawia się to m.in. zmienionym interfejsem dostosowanym do obsługi przez przeglądarki internetowe. Kolejnym krokiem jest ewolucja systemów w stronę obsługi przez urządzania dotykowe. Tutaj również z punktu widzenia użytkownika objawia się to poprzez interfejs dostosowany do dotyku.
Historia rozwoju systemów ERP z rodziny Microsoft Dynamics doprowadziła dzisiaj do momentu kiedy kilka rozwiązań Microsoft łączy się w jedno. Takim przykładem jest Dynamics 365, w którym zostały połączone 3 produkty: Microsoft Dynamics 365 + Microsoft Office 365 + Microsoft Azure.

</doc>
<doc id="3186619" url="https://pl.wikipedia.org/wiki?curid=3186619" title="Marcel Van Crombrugge">
Marcel Van Crombrugge

Marcel Lucien Charles Van Crombrugge (nazwisko zapisywane także jako Van Crombrugghe; ur. 13 września 1880 w Gandawie, zm. 23 września 1940 tamże) – belgijski wioślarz.
Van Crombrugge był uczestnikiem Letnich Igrzysk Olimpijskich 1900 w Paryżu. Jako reprezentant belgijskiego klubu "Royal Club Nautique de Gand" wystartował w ósemce, w której wraz z kolegami z klubu zdobył srebro olimpijskie.

</doc>
<doc id="3186620" url="https://pl.wikipedia.org/wiki?curid=3186620" title="Patrick Wolf (austriacki piłkarz)">
Patrick Wolf (austriacki piłkarz)

Patrick Wolf (ur. 4 maja 1981 w Grazu) – austriacki piłkarz, grający na pozycji pomocnika.
Kariera klubowa.
Wolf profesjonalną karierę rozpoczął w klubie FC Gratkorn, z którym w sezonie 2003−2004 wywalczył awans do austriackiej drugiej ligi. W 2005 roku przeniósł się do SV Ried. Nie potrafił na stałe wywalczyć sobie miejsca w tym klubie, dlatego też wiosną 2007 roku trafił do FC Kärnten, a kilka miesięcy później zasilił zespół Austria Kärnten. Zimą 2009 roku trafił do Wiener Neustadt, z którym kilka miesięcy później wywalczył awans do austriackiej ekstraklasy. Dwa lata później trafił do Sturmu Graz, w którym, z roczną przerwą w sezonie 2012-13 na grę w drugoligowym Kapfenberger SV.
Kariera reprezentacyjna.
W reprezentacji Austrii zadebiutował 3 marca 2010 roku w towarzyskim meczu przeciwko Danii. Na boisku pojawił się w 63 minucie meczu..

</doc>
<doc id="3186623" url="https://pl.wikipedia.org/wiki?curid=3186623" title="Hotel Saratoga w Hawanie">
Hotel Saratoga w Hawanie

Hotel Saratoga – luksusowy hotel w centrum Hawany znajdujący się u zbiegu ulic Paseo del Prado i Dragones, położony w sąsiedztwie hawańskiego Kapitolu.
Historia.
Historia Hotelu Saratoga rozpoczęła się w 1879, pierwotnie mieścił się przy Campo de Marte. Pomiędzy 1915 i 1925 hotel przeniesiony został do obecnej siedziby, początkowo zajmując tylko drugie piętro, by w 1933 przejąć cały obiekt.
Popularne wieczory artystyczne "Aires Libres" i występy muzyków, w tym słynnej żeńskiej grupy Anacaona oraz wyśmienita kuchnia w latach 30. umocniły pozycję hotelu, który przyciągał lokalne osobistości.
Oryginalny budynek, wybudowany w latach 80. XIX w. jako trzykondygnacyjny, do którego dobudowano dwa następne. Pięć widocznych z zewnątrz pięter mieści w sobie dzięki wewnętrznym podziałom 7 kondygnacji. Styl budowli określa się jako eklektyczny z dominacją neoklasycznego. Wnętrze urządzone jest z tradycjonalnych materiałów i wyposażone stylowymi meblami, dominują: drewno, marmur, sztukaterie, elementy stalowe. Na dachu, z którego rozciąga się wspaniała panorama stolicy, mieści się restauracja i basen.
8 maja 2022 hotel został poważnie uszkodzony w wyniku eksplozji gazu.

</doc>
<doc id="3186624" url="https://pl.wikipedia.org/wiki?curid=3186624" title="Stapler">
Stapler



</doc>
<doc id="3186625" url="https://pl.wikipedia.org/wiki?curid=3186625" title="Ludzie luźni">
Ludzie luźni



</doc>
<doc id="3186627" url="https://pl.wikipedia.org/wiki?curid=3186627" title="Józef (patriarcha serbski)">
Józef (patriarcha serbski)

Józef, imię świeckie Ilija Rajačić (ur. 20 lipca 1785 w Lučanach, zm. 1 grudnia 1861 w Sremskich Karlovcach) – serbski biskup prawosławny i działacz narodowy, metropolita karłowicki w latach 1842–1848 i patriarcha serbski (karłowicki) w latach 1848–1861.
Życiorys.
Wczesna działalność.
Był synem kapłana prawosławnego Luki Rajačicia i jego małżonki Vasiliji. Edukację na poziomie podstawowym odebrał w szkole niemieckiej, następnie uczył się w Zagrzebiu, Sremskich Karlovcach i w kolegium pijarskim w Segedynie, gdzie ukończył I i II klasę filozofii. Następnie wyjechał na studia do Wiednia, gdzie nauczył się łaciny; nigdy jednak nie uzyskał dyplomu studiów uniwersyteckich. W 1809 przerwał naukę, by ochotniczo zaciągnąć się do wojska, brał udział w nieudanej obronie Wiednia w wojnie Napoleona przeciwko V koalicji.
10 kwietnia 1810 złożył wieczyste śluby mnisze w monasterze Gomirje. W tymże klasztorze został wyświęcony na hierodiakona, a następnie na hieromnicha. 20 grudnia 1811 otrzymał godność archimandryty. 24 czerwca 1829 w soborze św. Mikołaja w Sremskich Karlovcach został wyświęcony na biskupa dalmackiego; głównym konsekratorem podczas ceremonii był metropolita karłowicki Stefan.
Biskup.
Jedną z pierwszych decyzji Józefa jako biskupa dalmackiego było otwarcie szkoły duchownej w Szybeniku. Biskup szybko znalazł się w konflikcie z miejscowymi władzami. Józef otwarcie protestował przeciwko nakłanianiu prawosławnych do przechodzenia na katolicyzm w obrządku bizantyńskim, szczególnie ostro zareagował, gdy unię przyjęło dwóch podległych mu kapłanów. W rezultacie władze austriackie zdecydowały o przeniesieniu go na katedrę vršacką. Postawa Józefa zwróciła na niego uwagę metropolity karłowickiego Stefana.
Na nowej katedrze hierarcha rozpoczął budowę serbskiego gimnazjum, osobiście przekazując na ten cel 3600 forintów.
Metropolita karłowicki.
W 1842 na soborze duchowieństwa i świeckich Serbów w Austrii został wybrany na nowego metropolitę karłowickiego. Ponieważ uczestnicy soboru nie byli w stanie jednomyślnie wskazać jednego kandydata, o wyborze biskupa Józefa zdecydował uczestniczący w obradach komisarz cesarski (zgodnie z regulaminem narzuconym metropolii karłowickiej w 1779). Chociaż Józef w poprzednich latach dążył do awansu w hierarchii cerkiewnej, był niezadowolony z faktu, że jego elekcja miała miejsce w takich okolicznościach. W momencie obejmowania przez niego urzędu metropolity karłowickiego stosunki między Serbami a Węgrami w Austrii były bardzo napięte. Metropolita starał się uzyskać poparcie cesarza na rzecz otwarcia seminarium duchownego dla prawosławnych Serbów, wzniesienia gimnazjów w Nowym Sadzie i Sremskich Karlovcach oraz wsparcia szkół nauczycielskich. Ostatecznie udało mu się jedynie uzyskać zgodę na otwarcie drukarni przy rezydencji metropolitalnej.
W czasie Wiosny Ludów metropolita karłowicki poparł serbski ruch narodowy, w imieniu duchowieństwa prawosławnego oznajmił: „Będziemy z narodem [ludem], cokolwiek da Bóg”. Na 1 maja 1848 zwołał do Sremskich Karlovców sobór duchowieństwa i świeckich, który miał sformułować jednolity program polityczny Serbów, wśród których panowały znaczne różnice zdań co do celów wystąpienia. Starsze pokolenie domagało się bowiem jedynie autonomii w ramach monarchii habsburskiej i pełnego równouprawnienia Serbów, młodsze żądało niepodległego państwa, w którym znalazłyby się wszystkie ziemie zamieszkiwane przez Serbów, chłopi oczekiwali poprawy swojej sytuacji społecznej. Zjazd w Sremskich Karlovcach kontynuował prace mimo żądań Węgrów, którzy domagali się jego przerwania. Serbowie w Austrii zyskali natomiast pomoc ze strony Księstwa Serbii.
Zgromadzenie Serbów, nazwane następnie majowym, obwołało metropolitę Józefa patriarchą serbskim. Decyzję tę uznał cesarz Austrii Franciszek Józef I manifestem z 15 grudnia 1848. Ogłosiło również powstanie autonomicznego Województwa Serbskiego obejmującego Wojwodinę.
Patriarcha karłowicki.
Józef kontynuował działania na rzecz wspierania oświaty i emancypacji Serbów. Do 1854 bezowocnie starał się o zgodę cesarza na otwarcie w Sremskich Karlovcach uniwersytetu. Wielokrotnie udawał się do Wiednia, by na dworze cesarskim bronić interesów Serbów. Nie miał jednak w kręgach dworskich większych wpływów i jego interwencje wielokrotnie kończyły się niepowodzeniem. W 1860 nie zdołał przeciwdziałać likwidacji Wojwodiny Serbskiej na żądanie Węgrów. Z większym sukcesem bronił w 1852 niezależności metropolii karłowickiej od władz państwowych. Nie dopuścił wówczas na obrady Synodu trzech biskupów, którzy otrzymali swoje nominacje nie od soboru, ale wprost od cesarza.
Zmarł w 1861 podczas obrad kolejnego serbskiego soboru. Został pochowany w katedralnym soborze w Sremskich Karlovcach.

</doc>
<doc id="3186631" url="https://pl.wikipedia.org/wiki?curid=3186631" title="Chromatofor zwierząt">
Chromatofor zwierząt

Chromatofory – u zwierząt zawierające pigment organella komórkowe spotykane szeroko wśród zwierząt, w tym płazów, ryb, gadów, skorupiaków, głowonogów, a także u bakterii. Dla odmiany u ssaków i ptaków występuje rodzaj komórek zwanych melanocytami, pełniących podobną funkcję.
Chromatofory odpowiadają głównie za kolory skóry i oczu u zwierząt zimnokrwistych. Tworzą się w grzebieniu nerwowym podczas rozwoju zarodkowego. Dojrzałe chromatofory grupuje się w podklasy ze względu na ich kolor w świetle białym: żółte ksantofory, czerwone erytrofory, odbijające światło bądź tęczujące irydofory, białe leukofory, czarne lub brązowe melanofory oraz niebieskie cyjanofory.
Pewne gatunki cechuje zdolność do szybkiej zmiany barwy poprzez mechanizmy obejmujące translokację pigmentu i reorientację odblaskowych płytek w chromatoforach. Proces ten uchodzi za typ kamuflażu. Głowonogi, jak na przykład ośmiornice, mają złożone narządy chromatoforowe pozostające pod kontrolą mięśni, podczas gdy kręgowce, jak kameleonowate, osiągają podobny efekt dzięki sygnałom odbieranym przez komórki, które mogą być dostarczane za pomocą hormonów lub neurotransmiterów. Proces ten może zainicjować zmiana nastroju, temperatury, stres czy widoczne zmiany w lokalnym środowisku.
Chromatofory podlegają też badaniom dotyczącym chorób ludzkich i służą w odkrywaniu nowych leków.
Termin „chromatofor” określać może również kolorowe pęcherzyki związane z błonami spotykane u niektórych form bakterii fotosyntezujących. Nazwa ta to też synonim plastydów u roślin i glonów.
Historia.
Arystoteles wspominał zdolność ośmiornicy do zmiany barwy dla kamuflażu bądź sygnalizacji w swej "Historia animalium" (około 400 p.n.e.). Uczony pisał, że zwierzę upodabniało swój kolor do kamieni, gdy polowało, a także, że zmieniało barwę zaniepokojone.
Giosuè Sangiovanni był pierwszym, który opisał magazynujące barwnik komórki u bezkręgowców jako "chromoforo" we włoskim piśmie naukowym w 1819.
Karol Darwin opisał zdolność zmiany barwy u mątwy podczas swej podróży na statku HMS Beagle (1860).
Klasyfikacja.
Termin „chromatofor” od „cromoforo” Sangiovanniego znalazł zastosowanie jako nazwa komórki gromadzącej pigment pochodzącej z grzebienia nerwowego zimnokrwistych kręgowców bądź głowonogów. Słowo to pochodzi z greki od wyrazów "khrōma" (χρωμα) oznaczającego kolor i "phoros" (φορος) znaczącego „noszący”. Dla odmiany słowo „chromatocyt” od greckiego "cyte" (κυτε) znaczącego „komórka” używane jest na określenie komórki ptaków czy ssaków. U zwierząt tych zidentyfikowano tylko jeden rodzaj tych komórek, melanocyty. Dopiero w latach sześćdziesiątych XX wieku chromatofory poznano na tyle dobrze, by można je było sklasyfikować na podstawie ich wyglądu. System ten utrzymał się do tej pory, pomimo że biochemia pigmentu byłaby może bardziej użyteczna w naukowym zrozumieniu funkcji komórek.
Cząsteczki odpowiadające za powstawanie barw podzielić można na dwie odrębne grupy: pigmenty biologiczne ("biochromes") i te tworzące barwy strukturalne ("schemochromes"). Do biochromów zaliczają się właściwe pigmenty jak karotenoidy, pterydyny, tetrapirole, flawiny, chinony, barwniki żółciowe, melaniny, indole. Ich cząsteczki selektywnie absorbują światło widzialne o pewnych długościach fali, odbijając światło o innej długości fali, docierające potem do oczu obserwatora. Z kolei barwy strukturalne tworzą się dzięki różnorodnym połączeniom zjawisk rozpraszania, odbicia i dyfrakcji światła. Wiele takich struktur interferuje z pewnymi długościami fali (która wyznacza barwę), przepuszczając inne, z uwagi na swą wielkość, wobec czego często wywołują tęczowanie, tworząc odmienne barwy dla obserwatorów spoglądających z różnych kierunków.
Ksantofory i erytrofory.
Chromatofory zawierające duże ilości żółtych barwników pterydynowych nazywane są ksantoforami. Natomiast te gromadzące głównie czerwone lub pomarańczowe karotenoidy zwą się erytroforami. Jednakże pęcherzyki zawierające pterydynę i karotenoidy znajdują się niekiedy w tej samej komórce. W takim przypadku barwa zależy od stosunku pigmentów czerwonych i żółtych. Oznacza to, że rozróżnienie pomiędzy tymi dwoma typami chromatoforów nie jest ostre.
Większość chromatoforów ma zdolność tworzenia pterydyn z guanozyno-5'-trifosforanu. Ksantofory wydają się jednak prezentować dodatkowe ścieżki metaboliczne pozwalające im na gromadzenie żółtego barwnika. Dla kontrastu karotenoidy są metabolizowane i transportowane do erytroforów. Wykazano to po raz pierwszy poprzez hodowlę płazów bezogonowych (zielonych w normalnych warunkach) na diecie składającej się ze świerszczowatych o ograniczonej zawartości karotenu. Brak karotenu w pokarmie oznaczał również brak czerwonego bądź pomarańczowego filtru tworzonego przez erytrofory. W efekcie płazy zamiast zieleni prezentowały barwę niebieską.
Irydofory i leukofory.
Irydofory, czasami zwane też guanoforami, to komórki barwnikowe odbijające światło dzięki płytkom bądź krystalicznym schemochromom tworzonym z guaniny. W obliczu światła tworzą one opalizujące barwy dzięki dyfrakcji światła na stosikach płytek. Orientacja schemochromów determinuje naturę obserwowanych kolorów. Poprzez wykorzystanie biochromów jako filtrów światła irydofory osiągają w rezultacie efekt Tyndalla bądź rozpraszanie Rayleigha, tworząc barwy jasnoniebieskie czy jasnozielone.
Bliski poprzedniemu typ chromatoforów, leukofory, występuje u niektórych ryb, w szczególności w "tapetum lucidum". Podobnie jak irydofory, zużywają one krystaliczne puryny (często guaninę), by odbijać światło. W przeciwieństwie jednak do irydoforów leukofory cechują się kryształami o większej organizacji, co zmniejsza dyfrakcję. Wystawione na działanie światła białego, tworzą biały połysk. Jak w przypadku ksantoforów i erytroforów, rozróżnienie pomiędzy irydoforami i leukoforami u ryb nie zawsze jest oczywiste, ale ogólnie irydofory tworzą barwy opalizujące, metaliczne, podczas gdy leukofory wytwarzając odblaskową biel.
Melanofory.
Melanofory zawierają eumelaninę, rodzaj melaniny postrzegany jako brązowy bądź czarny z uwagi na absorbowanie światła. Gromadzą ją pęcherzyki zwane melanosomami, rozlokowane w całej komórce. Euelanina powstaje z tyrozyny na szlaku kilku kalitycznych reakcji. Stanowi związek chemiczny zawierający w swej cząsteczce pierścień dihydroksyindolu, kwasu dihydroksyindolo-2-karboksylowego i pierścień pirolowy. Kluczowym enzymem syntezy melaniny jest tyrozynaza. Gdy białko nie działa prawidłowo, synteza melaniny nie zachodzi, co skutkuje pewnymi typami albinizmu. U pewnych gatunków płazów występują inne barwniki upakowane razem z eumelaniną. Przykładowo u rzekotkowatych "Phyllomedusa" znaleziono melanofory z barwnikiem koloru głębokiej czerwieni (wina). Następnie zidentyfikowano go jako pterorodynę, dimer pterydynowy gromadzący się wokół rdzenia eumelanin, obecny także u licznych żab drzewnych z Australii i Papui-Nowej Gwinei. Wydaje się prawdopodobne, że inne, gorzej poznane gatunki mają złożone pigmenty melanoforów, niemniej prawdą jest, że większość zbadanych melanoforów zawiera wyłącznie eumelaninę.
Cyjanofory.
Prawie wszystkie jaskrawe barwy niebieskie zwierząt bądź roślin stanowią raczej barwy strukturalne, a nie pigmenty. Jednak pewne odmiany ryby "Siniperca chuatsi" posiadają pęcherzyki wypełnione cyjanowym biochromem o nieznanej budowie chemicznej. Znajdują się one w komórkach zwanych cyjanoforami. Choć wydają się niezwykłe przez swój ograniczony zasięg pod względem taksonomii, mogą jednakże występować (jak również dalsze nietypowe rodzaje chromatoforów) wśród innych ryb bądź płazów. Przykładowo jasno zabarwione chromatofory o nieokreślonych pigmentach spotyka się u drzewołazowatych czy szklenicowatych, a atypowe dichromatyczne chromatofory, nazywane po angielsku terminem "erythro-iridophores", wykryto u "Pseudochromis diadema".
Translokacja pigmentu.
Wiele gatunków posiadło zdolność translokacji pigmentu wewnątrz swych chromatoforów, co umożliwia im w efekcie zmianę barwy ciała. Proces ten określa się mianem fizjologicznej zmiany barwy. Został on szeroko zbadany w przypadku melanoforów, jako że melanina stanowi najciemniejszy i przez to najlepiej widoczny barwnik. U wielu gatunków o względnie cienkiej skórze skórne melanofory wykazują tendencję do przyjmowania płaskiego kształtu i pokrywania dużej powierzchni. Jednak u zwierząt o grubej skórze, jak dorosłe gady, skórne melanofory tworzą trójwymiarowe połączenia między sobą. Te jednostki chromatoforów skóry (DCU, "dermal chromatophore units") składają się z najwyższej warstwy ksantoforów czy erytroforów, pod którymi leży warstwa irydoforów, a w końcu pod nimi napotyka się warstwę melanoforów koszykowatego kształtu, ich wyrostki pokrywają irydofory.
Oba rodzaje melanoforów pełnią ważną funkcję w fizjologicznej zmianie barwy. Płaskie melanofory skórne często zachodzą na inne chromatofory. Kiedy więc barwnik jest rozproszony w komórce, skóra zdaje się ciemna. Gdy zaś pigment gromadzi się w okolicy jej centrum, pigmenty innych chromatoforów są wystawione na światło i zaznacza się odcień skóry. Podobnie po agregacji melaniny w DCU skóra wydaje się zielona dzięki żółtym ksantoforom filtrującym bądź rozpraszającym światło z warstwy irydoforowej. Z dyspersją melaniny światło przestaje ulegać rozpraszaniu i skóra przybiera ciemny kolor. Jako że inne chromatofory również wykazują zdolność do translokacji barwnika, zwierzęta dysponujące licznymi rodzajami chromatoforów potrafią tworzyć spektakularne zbiory kolorów skóry, łącząc różne efekty.
Regulację i mechanikę szybkiej translokacji pigmentu dobrze zbadano u licznych gatunków, w szczególności płazów i ryb doskonałkostnych. Pokazano, że procesy te mogą znajdować się pod kontrolą procesów hormonalnych lub neuronalnych. Substancją znaną z wpływu na translokację barwnika jest noradrenalina, działająca poprzez receptor na powierzchni melanoforu. Hormony pierwotnie zaangażowane w regulację translokacji to prawdopodobnie melanokortyna, melatonina i MCH ("melanin-concentrating hormone"), produkują je głównie odpowiednio przysadka, szyszynka i podwzgórze. Hormony mogą również powstawać w komórkach skóry, działając parakrynowo. Na powierzchni melanoforów hormon aktywuje swoisty dlań receptor metabotropowy związany z białkiem G, który przekazuje sygnał do wnętrza komórki. Melanokortyna powoduje w ten sposób rozproszenie barwnika, podczas gdy melatonina i MCH skutkują jego agregacją.
Liczne receptory melanokortyny, MCH i melatoniny zidentyfikowano u ryb i płazów bezogonowych. Zaliczają się doń homologi "MC1R", receptora melanokortyny znanego z regulacji barwy skóry i włosów u człowieka. Wykazano, że "MC1R" odpowiada u danio pręgowanego za dyspersję melaniny. Wykazano, że wewnątrz komórki cykliczny adenozyno-3',5'-monofosforan (cAMP) stanowi główny drugi przekaźnik translokacji pigmentu. Poprzez mechanizm nie do końca jeszcze poznany cAMP wpływa na kolejne białka, jak kinaza białkowa A, aktywując białka motoryczne przenoszące pęcherzyki zawierające pigment wzdłuż mikrotubuli i mikrofilamentów.
Adaptacja do środowiska.
Większość ryb, gadów i płazów przechodzi ograniczoną fizjologiczną zmianę barwy w odpowiedzi na zmiany w środowisku. Ten typ kamuflażu najczęściej występuje w postaci nieznacznego pociemnienia bądź pojaśnienia skóry w kierunku odcienia najbliższego środowiska. Pokazano, że proces ten zależy od widzenia, występuje tylko, kiedy zwierzę może widzieć środowisko. Głównym czynnikiem odpowiedzialnym za zmianę barwy jest translokacja melaniny w melanoforach.
Rozwój.
Podczas rozwoju zarodkowego kręgowców chromatofory tworzą się jak wiele innych komórek, z grzebienia nerwowego, parzystej wstęgi komórek powstających z brzegów tuby nerwowej. Posiadają one zdolność do migracji na dużą odległość. Pozwala ona chromatoforom zasiedlać liczne narządy ciała, w tym skórę, oczy, uszy czy mózg. Opuszczając falowo grzebień nerwowy, chromatofory obierają drogę grzbietowo-boczną poprzez skórę, osiągając ektodermę poprzez niewielkie otworki w blaszce podstawnej, bądź drogę brzuszno-przyśrodkową pomiędzy somitami a tubą nerwową. Wyjątek stanowią melanofory siatkówki, nabłonka barwnikowego oka. Nie pochodzą one z grzebienia nerwowego. Zamiast tego wybrzuszenie tuby nerwowej formuje kubki oczne, które tworzą siatkówkę. Kiedy i jak multipotencjalne chromatoforowe komórk prekursorowe (chromatoblasty) rozwijają się w pochodzące od nich podtypy komórek, stanowi przedmiot przyszłych badań. Wiadomo, że w przypadku zarodka danio pręgowanego 3 dni po zapłodnieniu każdy z rodzajów komórek dorosłej ryby – melanofory, ksantofory i irydofory – są już obecne. Badania z użyciem zmutowanych ryb pokazały, że czynniki transkrypcyjne, jak "kit", "sox10" czy "mitf", grają ważną rolę w kontroli różnicowania się chromatoforów. Przy wadliwej funkcji białek kodowanych przez te geny chromatofory mogą być miejscowo bądź całkowicie nieobecne, co skutkuje leucyzmem. Za przykład może stanowić nieprawidłowa forma białka kodowanego przez gen "kit" u świni domowej, powodująca dominującą barwę białą, jak też zespół Waardenburga typu 2 związany z nieprawidłowym "microphthalmia-associated transcription factor", przebiegający oprócz braku komórek barwnikowych z mikroftalmią i głuchotą.
Zastosowania praktyczne.
Poza badaniami podstawowymi zmierzającymi ku lepszemu poznaniu chromtoforów komórki te bywały używane do różnych celów. Przykładowo larwy danio pręgowanego wykorzystuje się w badaniach nad organizacją chromatoforów i ich komunikacją, w której efekcie powstają dokładnie poziome pasy obserwowane u dorosłej ryby. Wydaje się to użytecznym modelem zwierzęcym dla zrozumienia tworzenia się wzorców na polu ewolucyjnej biologii rozwoju. Biologia chromatoforów wykorzystywana jest także do modelowania stanu bądź chorób ludzkich, w tym czerniaka czy albinizmu. Niedawno zbadano gen odpowiedzialny za złoty pasek danio pręgowanego, "Slc24a5", ludzki odpowiednik, którego silnie koreluje z kolorem skóry.
Chromatofory służą również jako biomarker ślepoty u gatunków zimnokrwistych, jako że zwierzęta wykazujące pewne zaburzenia widzenia nie potrafią zaadaptować się do jasnego otoczenia. Ludzkie homologi receptorów mediujących translokację pigmentu melanoforów wskazuje się jako zaangażowane w procesy takie jak supresja apetytu czy opalanie się, co czyni z nich atrakcyjne targety molekularne leków. Tak więc firmy farmaceutyczne stworzyły metody szybkiej identyfikacji bioaktywnych związków z użyciem melanoforów platany szponiastej. Inni uczeni stworzyli techniki wykorzystujące melanofory jako bioczujniki i dla szybkiej detekcji chorób, bazujące na odkryciu, że toksyna krztuścowa blokuje agregację barwnika w melanoforach rybich. Proponowano również potencjalne zastosowania militarne bazującej na chromatoforach zmiany barwy, głównie jako rodzaj aktywnego kamuflażu, a nawet niewidzialności.
Chromatofory głowonogów.
Płaszczoobrosłe głowonogi posiadają złożone, wielokomórkowe narządy wykorzystywane do szybkiej zmiany barwy. Najlepiej widać to na przykładzie jasno zabarwionych kałamarnic, mątw i ośmiornic. Każda jednostka chromatoforów złożona jest z pojedynczej komórki chromatoforu i licznych mięśni, nerwów, gleju i komórek osłonki.
Ośmiornice potrafią angażować chromatofory w złożone, falujące pokazy barwne z wieloma szybko zmieniającymi się kolorami. Neurony zawiadujące chromatoforami leżą głównie w zwoju podprzełykowym. Wzorzec zmiany barwy wynika ze wzorca potencjału czynnościowego, a rozlokowanie dróg przewodzenia impulsów odpowiada rozlokowaniu chromatoforów. Może to wyjaśnić, czemu zmiana koloru przebiega falowo, jako że neurony ulegają aktywacji jeden po drugim.

</doc>
<doc id="3186632" url="https://pl.wikipedia.org/wiki?curid=3186632" title="Thamnolia">
Thamnolia

Thamnolia Ach. ex Schaer. (szydlina) – rodzaj grzybów z rodziny czasznikowatch ("Icmadophilaceae)". Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Icmadophilaceae, Pertusariales, Ostropomycetidae, Lecanoromycetes, Pezizomycotina, Ascomycota, Fungi".
Synonimy nazwy naukowej: "Cerania" Gray.
Nazwa polska według W. Fałtynowicza.

</doc>
<doc id="3186634" url="https://pl.wikipedia.org/wiki?curid=3186634" title="Chojno Nowe Drugie">
Chojno Nowe Drugie

Chojno Nowe Drugie – wieś w Polsce położona w województwie lubelskim, w powiecie chełmskim, w gminie Siedliszcze. 
W latach 1975–1998 miejscowość administracyjnie należała do ówczesnego województwa chełmskiego.
Przez miejscowość przebiega droga krajowa nr .
We wsi znajdują się pałac wybudowany w latach 70. XIX wieku dla rodziny Dziewickich, w którym obecnie działa dom pomocy społecznej, oraz Sala Królestwa miejscowego zboru Świadków Jehowy.

</doc>
<doc id="3186638" url="https://pl.wikipedia.org/wiki?curid=3186638" title="WAMPAS Baby Stars">
WAMPAS Baby Stars

WAMPAS Baby Stars – kompania promocyjna z czasów dwudziestolecia międzywojennego, sponsorowana przez amerykańskie stowarzyszenie reklamodawców „Western Association of Motion Picture Advertisers'”, które nadawało odznaczenia trzynastu (w roku 1932 - piętnastu) młodym aktorkom każdego roku. Odznaczenia były nadawane od 1922 do 1934 roku. Otrzymywały je początkujące aktorki, które zdaniem reklamodawców stały na progu gwiazdorstwa filmowego. Odznaczenie były nadawane na imprezie o nazwie „WAMPAS Frolic”. Wybranie dziewczyny cieszyły się dużym zainteresowanie mediów. Nagród nie przyznano w 1930 oraz 1933 roku. Kompania zakończyła działalność w 1934 roku, z powodu podejrzeń o brak niezależności i promowanie protegowanych przez wytwórnie filmowe.

</doc>
<doc id="3186640" url="https://pl.wikipedia.org/wiki?curid=3186640" title="Szczepan Kozak">
Szczepan Kozak

Szczepan Kozak (ur. 26 grudnia 1970 w Przeworsku) – polski historyk, specjalizujący się w źródłoznawstwie i historii XIX i XX w.; nauczyciel akademicki związany z Uniwersytetem Rzeszowskim.
Życiorys.
Uczęszczał do Liceum Ogólnokształcące im. Władysława Jagiełły w Przeworsku, gdzie w 1989 zdał egzamin maturalny. Następnie rozpoczął studia historyczne w Wyższej Szkole Pedagogicznej w Rzeszowie, zakończone uzyskaniem tytułu magistra w 1994. W tym samym roku został zatrudniony na stanowisku asystenta w Instytucie Historii Wyższej Szkoły Pedagogicznej, a następnie Uniwersytetu Rzeszowskiego. W 2002 uzyskał stopień naukowy doktora nauk humanistycznych w zakresie historii (specjalizacja źródłoznawstwo) na podstawie rozprawy "Rzeszowskie akta notarialne 1871-1918. Studium historyczno-źródłoznawcze", napisanej pod kierunkiem prof. Jadwigi Hoff. Objął stanowisko adiunkta w Zakładzie Archiwistyki i Nauk Pomocniczych Historii w Instytucie Historii Uniwersytetu Rzeszowskiego. W latach 2005-2008 pełnił funkcję prodziekana Wydziału Socjologiczno-Historycznego Uniwersytetu Rzeszowskiego. W 2014 uzyskał habilitację na Uniwersytecie Rzeszowskim. Jest kierownikiem Pracowni Archiwistyki i Nauk Pomocniczych Historii. Na uczelni prowadzi zajęcia z podstaw archiwistyki współczesnej, aktoznawstwa, organizacji archiwum zakładowego, organizacji kancelarii, nauk pomocniczych historii XIX i XX w. Zainteresowania badawcze prof. Kozaka koncentrują się wokół źródłoznawstwa i nauk pomocniczych historii XIX i XX w., historii społecznej XIX i XX w., historii kobiet, historii regionalnej (historii Przeworska). Był redaktorem naukowym I tomu czasopisma popularno - naukowego "Przeworskie Studia Regionalne (2012)". Po ustąpieniu z redakcji został jednym z założycieli a następnie prezesem Regionalnego Towarzystwa Naukowego w Przeworsku (2014). Jest redaktorem naczelnym redagowanego przy Instytucie Historii UR czasopisma naukowego "Galicja. Studia i materiały""," członkiem redakcji Przemyskich Zapisków Historycznych, wchodzi w skład rady naukowej serii wydawniczej "Przeworsk - mała ojczyzna". Pełni funkcję przewodniczącego Rady Naukowo-Programowej (VIII kadencji) Archiwum Państwowego w Przemyślu.

</doc>
<doc id="3186644" url="https://pl.wikipedia.org/wiki?curid=3186644" title="Muzeum Pożarnictwa w Przodkowie">
Muzeum Pożarnictwa w Przodkowie

Muzeum Pożarnictwa im. Leona Deyka w Przodkowie – muzeum z siedzibą we wsi Przodkowo (powiat kartuski). Placówka jest prowadzona przez tutejszą Ochotniczą Straż Pożarną.
Muzeum powstało w 1994 roku z inicjatywy miejscowego komendanta OSP Leona Deyka, a jego siedzibą są pomieszczenia remizy strażackiej. W latach 2010-2014 miała miejsce rozbudowa budynku, dzięki czemu placówka uzyskała nowe powierzchnie wystawowe. W otwarciu nowego obiektu brał udział m.in. gen. Wiesław Leśniakiewicz - komendant główny Państwowej Straży Pożarnej. W  1 rocznicę śmierci druha Leona Deyka, w dniu 1 września  2016 roku Muzeum Pożarnictwa w Przodkowie otrzymało jego imię. Oprócz remizy i muzeum w budynku mieści się Centrum Edukacji Ratownictwa i Gminny Ośrodek Pomocy Społecznej.
W placówce prezentowane są eksponaty związane z historią straży pożarnej w Przodkowie. Wśród zbiorów znajdują się m.in. wozy strażackie na bazie samochodów: Scania, Star 25 oraz Żuk, sikawki konne i ręczne, motopompy, wyposażenie i ubiory strażackie, sztandary, zdjęcia i dokumenty. Część eksponatów trafiła do muzeum z zagranicy: ze Szwajcarii oraz z ZSRR i NRD.
Zwiedzanie muzeum odbywa się w uzgodnieniu z kustoszem.

</doc>
<doc id="3186645" url="https://pl.wikipedia.org/wiki?curid=3186645" title="Plecha pierwotna">
Plecha pierwotna

Plecha pierwotna – występujący u niektórych porostów rodzaj plechy – pierwszy, jaki rozwija się na podłożu z kiełkujących urwistków, izydiów czy zarodników. Na plesze pierwotnej wyrasta później drugi rodzaj plechy – plecha wtórna.
Plecha pierwotna występuje np. u licznych gatunków z rodzaju "Baeomyces" (grzybinka), "Cladonia" (chrobotek), "Stereocaulon" (chróścik). Różni się budową od plechy wtórnej. Jest to plecha skorupiasta, lub ma postać drobnych łusek lub listków, podczas gdy plecha wtórna ma postać słupkowatych, pojedynczych lub rozgałęzionych podecjów. Plecha pierwotna może być trwała, tzn. występująca cały czas, łącznie z plechą wtórną, lub wcześniej czy później zanikająca.

</doc>
<doc id="3186646" url="https://pl.wikipedia.org/wiki?curid=3186646" title="Reynaldo Hahn">
Reynaldo Hahn

Reynaldo Hahn (ur. 9 sierpnia 1874 w Caracas, zm. 28 stycznia 1947 w Paryżu) – francuski kompozytor, dyrygent i krytyk muzyczny. 
Urodzony jako Wenezuelczyk, obywatelstwo francuskie przyjął w roku 1912. Studiował w paryskim konserwatorium u Jules'a Masseneta, który wywarł duży wpływ na jego twórczość. Obdarzony pięknym głosem, często sam wykonywał skomponowane przez siebie pieśni. Szczególnie cenił muzykę Mozarta. Jako krytyk muzyczny publikował w „Le Figaro”. W latach 1945-1947 był dyrektorem Opery Paryskiej. Wśród jego dzieł największym powodzeniem cieszyły się operetki, opery komiczne i cykle pieśni.

</doc>
<doc id="3186648" url="https://pl.wikipedia.org/wiki?curid=3186648" title="Anatolij Złenko">
Anatolij Złenko

Anatolij Maksymowycz Złenko ukr. Анато́лій Макси́мович Зле́нко (ur. 2 czerwca 1938 w Stawyszczu, zm. 1 marca 2021) – radziecki i ukraiński dyplomata i polityk, ostatni Minister Spraw Zagranicznych Ukraińskiej Socjalistycznej Republiki Radzieckiej (1990–1991), Minister Spraw Zagranicznych Ukrainy (1991–1994 i 2000–2003).
Życiorys.
W 1959 ukończył technikum górnicze w Kijowie, pracował jako majster w kopalni w Kadijewce. W latach 1962–1967 studiował na Uniwersytecie Kijowskim w specjalności tłumacz-referent. W sowieckiej służbie dyplomatycznej od 1967. W latach 1967–1973 w wydziale organizacji międzynarodowych Ministerstwa Spraw Zagranicznych Ukraińskiej SRR. Od 1973 do 1979 pracownik sekretariatu UNESCO w Paryżu. W latach 1979–1983 radca wydziału organizacji międzynarodowych MSZ USRR. Od października 1983 do marca 1987 stały przedstawiciel USRR przy UNESCO.
Od kwietnia 1987 do lipca 1989 wiceminister spraw zagranicznych USRR, od lipca 1989 do lipca 1990 pierwszy wiceminister spraw zagranicznych USRR. Od lipca 1990 minister spraw zagranicznych USRR, od deklaracji niepodległości Ukrainy (24 sierpnia 1991) do 25 sierpnia 1994 – minister spraw zagranicznych Ukrainy.
Od września 1994 do września 1997 – ambasador Ukrainy przy ONZ, od 19 września 1997 do 2 października 2000 ambasador Ukrainy we Francji, równolegle od 19 września 1997 do 17 października 2000 stały przedstawiciel Ukrainy przy UNESCO (od 23 listopada 1998 przedstawiciel Ukrainy w Radzie Wykonawczej UNESCO). Akredytowany równolegle jako ambasador w Portugalii. Od października 2000 do września 2003 ponownie minister spraw zagranicznych Ukrainy. Od października 2003 do stycznia 2005 doradca prezydenta Ukrainy od spraw międzynarodowych, od grudnia 2003 do marca 2005 przedstawiciel Ukrainy w komisji praw człowieka ONZ. Od października 2006 do grudnia 2007 doradca premiera Ukrainy Wiktora Janukowycza do spraw zagranicznych.
Od 2010 dziekan wydziału stosunków międzynarodowych Kijowskiego Uniwersytetu Slawistycznego i wiceprezydent Uniwersytetu.

</doc>
<doc id="3186650" url="https://pl.wikipedia.org/wiki?curid=3186650" title="Félicien Courbet">
Félicien Courbet

Félicien Courbet (ur. 25 lutego 1888 w Ixelles, zm. 20 grudnia 1967 tamże) – belgijski pływak i waterpolista z początków XX wieku, medalista igrzysk olimpijskich, rekordzista świata.
Jako dwudziestolatek wystartował na IV Letnich Igrzysk Olimpijskich w Londynie w 1908 roku. Wziął udział w wyścigu na 200 metrów stylem klasycznym. W eliminacjach płynął w wyścigu numer siedem, który wygrał z czasem 3:16,4 i awansował do półfinałów. W drugim półfinale zajął ostatnie, czwarte miejsce (czas nieznany) i odpadł z dalszej rywalizacji.
2 października 1910 roku w belgijskim Schaerbeek ustanowił rekord świata na 200 metrów stylem klasycznym. Wynosił on 3:00,8 i był aktualny do 28 lipca 1914 roku.
Podczas V Letnich Igrzysk Olimpijskich w Sztokholmie w 1912 roku wystartował w dwóch konkurencjach pływackich. Na dystansie 200 metrów stylem klasycznym, w którym jako rekordzista świata był jednym z faworytów do złota, wystartował w piątym wyścigu eliminacyjnym, który z czasem 3:12,6 wygrał i awansował do półfinału. Tam, w drugim półfinale, zajął piąte miejsce z czasem 3:11,6 i odpadł z dalszej rywalizacji. Na dystansie 400 metrów stylem klasycznym zajął drugie miejsce w trzecim wyścigu eliminacyjnym, z czasem 6:52,6 i awansował do fazy półfinałowej. Tam, w pierwszym półfinale, zajął czwarte niepremiowane awansem miejsce z czasem 6:59,8. Courbet wziął także udział w turnieju piłki wodnej mężczyzn. Wraz z belgijską reprezentacją wywalczył brązowy medal.
Osiem lat później, podczas VII Letnich Igrzysk Olimpijskich w Antwerpii wystartował w dwóch konkurencjach pływackich. Zarówno na 200, jak i na 400 metrów stylem klasycznym odpadł w fazie eliminacyjnej.

</doc>
<doc id="3186652" url="https://pl.wikipedia.org/wiki?curid=3186652" title="Arthur Edmund Carewe">
Arthur Edmund Carewe

Arthur Edmund Carewe (ur. 30 grudnia 1884 w Trabzonie, zm. 22 kwietnia 1937) – amerykańsko-ormiański aktor filmowy. Jego aktywność zawodowa przypadała na epokę kina niemego i wczesnych lat epoki kina dźwiękowego. 
Urodził się jako Hovsep Hovsepian w Trabzon w zamożnej ormiańskiej rodzinie na terenie ówczesnego Imperium osmańskiego. Jego ojciec zmarł w 1882 roku. Po śmierci ojca rodzina musiała emigrować z kraju w związku z masakrą Ormian, do jakiej doszło na terenie imperium.
Ostatecznie, wraz z braćmi i matką, osiedlili się w USA. Tam założyli firmę zajmującą się sprzedażą dywanów i mebli. Hovsep, marzący o karierze aktorskiej, ukończył American Academy of Dramatic Arts w Nowym Jorku. W 1910 roku przyjął pseudonim Arthur Edmund Carewe i rozpoczął występowanie na deskach teatrów. W 1915 roku przeniósł się do Chicago. 8 czerwca 1918 roku otrzymał obywatelstwo USA. W 1919 roku przeniósł się do Hollywood. W 1919 roku zadebiutował na ekranie rolą w filmie "Romance and Arabella". 
Grał w wielu wybitnych produkcjach lat dwudziestych i trzydziestych. Jednak w 1936 roku doznał udaru mózgu, który zakończył jego karierę aktorską. 22 kwietnia 1937 roku został znaleziony martwy w swoim samochodzie na parkingu koło plaży w Santa Monica. Prawdopodobnie popełnił samobójstwo, strzelając sobie w głowę.

</doc>
<doc id="3186654" url="https://pl.wikipedia.org/wiki?curid=3186654" title="Świerząbek korzenny">
Świerząbek korzenny

Świerząbek korzenny ("Chaerophyllum aromaticum" L.) – gatunek rośliny z rodziny selerowatych. Występuje w Europie Środkowej i Wschodniej sięgając aż do Uralu. W Polsce występuje pospolicie na Pomorzu Gdańskim oraz w południowej części kraju. Rzadki w północno-zachodniej części Polski. W górach sięga aż do regla górnego.
Biologia i ekologia.
Bylina. Rośnie na glebach świeżych i wilgotnych, żyznych, o odczynie obojętnym i zasadowym. Występuje w łęgach, przydrożach, na brzegach rowów, wzdłuż niewielkich cieków wodnych. Kwitnie w od lipca do sierpnia.

</doc>
<doc id="3186656" url="https://pl.wikipedia.org/wiki?curid=3186656" title="Okup pańszczyźniany">
Okup pańszczyźniany

Okup pańszczyźniany – urzędowa zamiana pańszczyzny na opłaty pieniężne, traktowana jako wstęp do oczynszowania chłopów.
Okup wprowadzono rozporządzeniem cara Aleksandra II z dnia 16 maja 1861 w związku z buntami chłopskimi. Okup pańszczyźniany popierał Aleksander Wielopolski. Ukaz carski o okupie nie obejmował gospodarstw poniżej 3 morgów i nie dotyczył osad wcześniej oczynszowanych. Ponieważ okup ustalono na bardzo wysokim poziomie, co było korzystne dla szlachty a niekorzystne dla chłopów, jesienią 1861 wybuchła nowa fala oporu chłopskiego. W czasie uwłaszczenia chłopów w Królestwie Polskim w 1864 rząd carski obniżył okup i zamienił go na podatek gruntowy.

</doc>
<doc id="3186659" url="https://pl.wikipedia.org/wiki?curid=3186659" title="Charles Koechlin">
Charles Koechlin

Charles Louis Eugène Koechlin (ur. 27 listopada 1867 w Paryżu, zm. 31 grudnia 1950 w Canadel) – francuski kompozytor, teoretyk muzyki i pedagog.
Życiorys.
Kompozycję studiował w Paryskim Konserwatorium, najpierw u Jules'a Masseneta, później u Gabriela Faurégo. Naczelną dewizą Koechlina była duchowa wolność i całkowita niezależność: nie związał się z żadnym artystycznym ugrupowaniem, nie zabiegał o względy wydawców ani wykonawców. W twórczości nie kierował się przyjętymi z góry założeniami artystycznymi, co sprawiało, że jego muzyka była trudna do zaklasyfikowania, zarazem konserwatywna i nowatorska. Chociaż otrzymał kilka prestiżowych nagród, był znany i ceniony raczej jako pedagog i autor podręczników.
Twórczość.
Za jego najwybitniejsze dzieło uchodzi cykl "Le livre de la jungle" zainspirowany opowiadaniami Rudyarda Kiplinga z tomu "Księga dżungli". Cykl, tworzony przez blisko 40 lat, zawiera trzy bliskie impresjonizmowi pieśni z orkiestrą („Trois poèmes de Kipling” na mezzosopran, baryton, tenor, chór i orkiestrę, op. 18) oraz cztery poematy symfoniczne ("La course de printemps" op. 95, "La méditation de Purun Bhagat" op. 159, "La loi de la jungle" op. 175 i "Les Bandar-Log" op. 176). Utwory te charakteryzuje bogactwo kolorystyki, błyskotliwa instrumentacja i politonalna harmonika. 

</doc>
<doc id="3186663" url="https://pl.wikipedia.org/wiki?curid=3186663" title="János Wenk">
János Wenk

János Wenk (ur. 24 kwietnia 1894 w Czadcy, zm. 17 października 1962 w Budapeszcie) – węgierski pływak i waterpolista, uczestnik igrzysk olimpijskich.
Wenk po raz pierwszy wystartował na igrzyskach olimpijskich podczas V Letnich Igrzysk Olimpijskich w Sztokholmie w 1912. Wystartował w dwóch konkurencjach. W turnieju piłki wodnej zajął wraz z drużyną węgierską piąte miejsce. W całym turnieju strzelił trzy bramki. W wyścigu pływackim na dystansie 100 metrów stylem grzbietowym uzyskał czas 1:28,6 i początkowo zakwalifikował się do półfinału, lecz ostatecznie został zdyskwalifikowany.
Dwanaście lat później, podczas VIII Letnich Igrzysk Olimpijskich w Paryżu w 1924 wziął udział w turnieju piłki wodnej, gdzie węgierska reprezentacja zajęła piąte miejsce.
Wenk reprezentował barwy budapeszteńskiego klubu Ferencvárosi TC.

</doc>
<doc id="3186666" url="https://pl.wikipedia.org/wiki?curid=3186666" title="Ilias Kielesidis">
Ilias Kielesidis

Ilias Kielesidis (gr. Ηλίας Κελεσίδης; ur. 20 czerwca 1953 w Brnie, zm. 30 marca 2007 w Atenach) – grecki kolarz.
Lata młodości i kariera klubowa.
Urodził się w Czechosłowacji. Po przeprowadzce do Grecji zapisał się do klubu Meliteas Saloniki. W latach 1978-1986 reprezentował Panathinaikos Ateny.
Kariera reprezentacyjna.
W latach 1978-1988 był członkiem greckiej kadry narodowej. W 1979, 1983 i 1984 zostawał mistrzem Bałkanów w zawodach indywidualnych. W 1984 został wicemistrzem Bałkanów w zawodach drużynowych. W tym samym roku wystartował na igrzyskach olimpijskich w wyścigu indywidualnym ze startu wspólnego, jednakże go nie ukończył.
Losy po zakończeniu kariery.
Po zakończeniu kariery został trenerem. Prowadził kolarską reprezentację Grecji, a w latach 2004-2006 był doradcą technicznym Greckiego Związku Kolarskiego. Zmarł 30 marca 2007 w Atenach na zawał serca. Pochowany został 2 kwietnia 2007 w tym samym mieście.

</doc>
<doc id="3186667" url="https://pl.wikipedia.org/wiki?curid=3186667" title="Los Pueblos Deciden">
Los Pueblos Deciden

Lud Decyduje (hiszp. "Los Pueblos Deciden", bask. "Herriek Erabaki", galic. "Os Pobos Deciden", LPD) – wyborcza koalicja hiszpańskich regionalnych, separatystycznych, eurosceptycznych, socjalistycznych i nacjonalistycznych partii politycznych.
Sojusz powstał w 2014 celem wspólnego startu w wyborach europejskich w tym samym roku. Zawiązały go działająca w Kraju Basków i wspólnocie autonomicznej Nawarry Euskal Herria Bildu (koalicja tworzona m.in. przez ugrupowania Eusko Alkartasuna, Aralar i Sortu) oraz Galisyjski Blok Nacjonalistyczny. Dołączyły do nich mniejsze organizacje polityczne z Aragonii, Asturii i Wysp Kanaryjskich. Listę wyborczą sojuszu otworzył baskijski dziennikarz Josu Juaristi.
W głosowaniu z 25 maja 2014 LPD uzyskała około 2,1% głosów i 1 mandat w PE VIII kadencji.

</doc>
<doc id="3186668" url="https://pl.wikipedia.org/wiki?curid=3186668" title="Ucieczka gangstera (film 1994)">
Ucieczka gangstera (film 1994)

Ucieczka gangstera – japońsko-amerykański film sensacyjny z 1994 roku. Film był kręcony w stanie Arizona, miastach Phoenix, Prescott oraz Yumie. Jest to remake filmu z 1972 pod tym samym tytułem.
Fabuła.
Małżeńska para przestępców, Doc McCoy i Carol McCoy, zostaje wynajęta w celu zorganizowania napadu. Dosyć szybko okazuje się, że oboje zostali wykorzystani. Małżeństwo postanawia rozpocząć własną grę. 
Obsada.
i inni
Produkcja.
Podczas kręcenia filmu, Alec Baldwin i Kim Basinger byli parą, tak jak Steve McQueen i Ali MacGraw w oryginalnej wersji "Ucieczki gangstera".
Hotel, w którym zatrzymują się Carol i Doc, to ten sam, w którym zatrzymują się główni bohaterowie w wersji "Ucieczki gangstera" z 1972 roku.
Podczas kręcenia sceny, w której Carol prowadzi samochód, a Doc strzela z tylnego siedzenia, jeden z naboi uderzył aktorkę w usta. Zdjęcia przerwano na tydzień.
Nagrody i nominacje.
Złote Maliny 1995:
Nominacja w kategorii:

</doc>
<doc id="3186672" url="https://pl.wikipedia.org/wiki?curid=3186672" title="C.R. Gregory">
C.R. Gregory



</doc>
<doc id="3186673" url="https://pl.wikipedia.org/wiki?curid=3186673" title="Strażnica WOP Tolkmicko">
Strażnica WOP Tolkmicko



</doc>
<doc id="3186675" url="https://pl.wikipedia.org/wiki?curid=3186675" title="András Baronyi">
András Baronyi

András István Baronyi (ur. 13 września 1892 w Budapeszcie, zm. 6 czerwca 1944 tamże) – węgierski pływak i lekkoatleta z początków XX wieku, uczestnik igrzysk olimpijskich.
Jako piętnastolatek wystartował na IV Letnich Igrzyskach Olimpijskich w 1908 w Londynie. Wziął udział w wyścigu na 200 metrów stylem klasycznym. W drugim wyścigu eliminacyjnym zajął z czasem 3:18,0, drugie miejsce i odpadł z dalszej rywalizacji.
Cztery lata później podczas V Letnich Igrzysk Olimpijskich w Sztokholmie Baronyi wystartował na dystansie 100 metrów stylem grzbietowym. Dotarł do finału, gdzie zajął czwarte miejsce z czasem 1:25,2. Do brązowego medalu stracił równo sekundę. Wziął także udział w konkursie skoku w dal z miejsca. Z wynikiem 3,13 m zajął siódme miejsce.
Baronyi reprezentował barwy budapeszteńskiego klubu MAC.

</doc>
<doc id="3186677" url="https://pl.wikipedia.org/wiki?curid=3186677" title="Halfdan Kjerulf">
Halfdan Kjerulf

Halfdan Kjerulf (ur. 17 września 1815 w Christianii, zm. 11 sierpnia 1868 w Grefsen) – norweski kompozytor. 
Urodzony w Christianii (obecnie Oslo), studiował na tamtejszym uniwersytecie. Twórczość Kjerulfa ograniczała się głównie do małych form. Obejmuje 108 pieśni solowych, około 40 kompozycji na chór i 10 albumów fortepianowych. O oryginalności jego dzieł przesądziło głównie wykorzystanie elementów rodzimego folkloru. 
Dorobek Kjerulfa stał się źródłem inspiracji dla Edvarda Griega.

</doc>
<doc id="3186680" url="https://pl.wikipedia.org/wiki?curid=3186680" title="Is There Anybody Out There">
Is There Anybody Out There



</doc>
<doc id="3186682" url="https://pl.wikipedia.org/wiki?curid=3186682" title="Obywatele – Partia Obywatelska">
Obywatele – Partia Obywatelska

Obywatele lub Obywatele – Partia Obywatelska (hiszp. "Ciudadanos" lub "Ciudadanos-Partido de la Ciudadanía", kat. "Ciutadans" lub "Ciutadans-Partit de la Ciutadania", C's) – hiszpańska partia polityczna, działająca początkowo głównie w Katalonii, następnie w całym kraju, ugrupowanie o profilu socjalliberalnym i unionistycznym.
Historia.
Partia powstała w 2006, deklarując się jako partia unionistyczna, przeciwna nacjonalizmowi (również regionalnemu katalońskiemu). Programowo określiła się jako formacja łącząca elementy socjaldemokracji i postępowego liberalizmu. Jej przewodniczącym został Albert Rivera.
Obywatele działali początkowo głównie w Katalonii. W wyborach do regionalnego parlamentu w 2006 i w 2010 otrzymywali ponad 3% głosów i po 3 mandaty. W 2012 ugrupowanie poparło ponad 7,5% głosujących, dzięki czemu do katalońskiego parlamentu weszło 9 jej przedstawicieli. Partia rozszerzyła swoją działalność, organizując w 2013 w Madrycie zjazd krajowy i przyjmując na nim manifest programowy "La conjura de Goya".
W wyborach europejskich w 2014 partia otrzymała w skali kraju około 3,2% głosów i 2 mandaty w PE VIII kadencji, które obsadzili Javier Nart oraz Juan Carlos Girauta, którzy dołączyli do frakcji Porozumienia Liberałów i Demokratów na rzecz Europy.
W wyborach w 2015 ugrupowanie po raz pierwszy wprowadziło swoich przedstawicieli do większości parlamentów regionalnych, następnie zwiększyło swoją delegację poselską w Katalonii do 25 osób. W wyborach parlamentarnych w tym samym roku ugrupowanie otrzymało 13,9% głosów, co przyniosło mu 40 mandatów w nowo wyłonionym Kongresie Deputowanych. W przedterminowych wyborach w 2016 partię poparło 13,1% głosujących, co przełożyło się na 32 mandaty poselskie.
W 2017 ugrupowanie zwyciężyło w wyborach regionalnych w Katalonii, jednak większość w regionalnym parlamencie uzyskały ugrupowania opowiadające się za niepodległością wspólnoty. W 2019 partia podpisała porozumienie z formacją Związek, Postęp, Demokracja, włączając jej kandydatów na swoje listy wyborcze. W wyborach w kwietniu tegoż roku otrzymała 15,8% głosów i 57 miejsc w Kongresie Deputowanych XIII kadencji. W wyniku odbywających się następnie w 2019 wyborów europejskich Obywatele uzyskali 7 mandatów (oraz 1 mandat zawieszony do czasu brexitu).
W kolejnych przedterminowych wyborach krajowych z listopada 2019 ugrupowanie poniosło porażkę, otrzymując 6,8% głosów i utrzymując tylko 10 miejsc w Kongresie Deputowanych. Albert Rivera dzień po wyborach ogłosił swoje odejście z funkcji przewodniczącego partii, zrzeczenie się mandatu i rezygnację z aktywności politycznej. W 2020 nową przewodniczącą partii została Inés Arrimadas. W 2023 na czele formacji stanęli Patricia Guasp (jako rzeczniczka) oraz Adrián Vázquez Lázara (jako sekretarz generalny).

</doc>
<doc id="3186683" url="https://pl.wikipedia.org/wiki?curid=3186683" title="Anatomia (ujednoznacznienie)">
Anatomia (ujednoznacznienie)



</doc>
<doc id="3186684" url="https://pl.wikipedia.org/wiki?curid=3186684" title="Kjell Steen-Nilsen">
Kjell Steen-Nilsen

Kjell Steen-Nilsen (ur. 25 stycznia 1923, zm. 26 maja 2014 w Nesodden) – norweski zapaśnik.
Trzynastokrotny mistrz kraju w wadze koguciej. W latach 1948 i 1951-1953 wygrywał w stylu wolnym, a w latach 1954-1962 zwyciężał w stylu klasycznym. W 1957 zdobył Kongepokal. Reprezentował klub IF Ørnulf Oslo.
Zmarł w domu opieki w Nesodden. Został pochowany 6 czerwca 2014 w tym samym mieście.

</doc>
<doc id="3186685" url="https://pl.wikipedia.org/wiki?curid=3186685" title="Thomas Ludger Dupré">
Thomas Ludger Dupré



</doc>
<doc id="3186686" url="https://pl.wikipedia.org/wiki?curid=3186686" title="Prva liga Srbije w piłce nożnej (2012/2013)">
Prva liga Srbije w piłce nożnej (2012/2013)

Sezon 2012/13 Prva liga Srbije – 7. edycja rozgrywek serbskiej Prvej ligi w piłce nożnej.
Rozgrywki toczyły się w jednej grupie i występowało w nich 18 drużyn. Po zakończeniu sezonu mistrz oraz wicemistrz awansowali bezpośrednio do Super ligi, a sześć ostatnich drużyn spadło do Srpskiej ligi, ponieważ od następnego sezonu zmniejszono liczbę drużyn w Prvej lidze do 16. 
Prva liga Srbije.
Drużyny.
W Prva liga Srbije w sezonie 2012/13 występowało 18 drużyn.
Tabela.
 * Po sezonie FK Hajduk Kula (8 miejsce w Super lidze) nie otrzymał licencji na grę w Super lidze w sezonie 2013/14 (drużyna została rozwiązana), w jego miejsce do Super ligi awansował z 3. miejsca FK Voždovac, a dzięki temu FK Teleoptik utrzymał się w Prvej lidze, jako najwyżej sklasyfikowany spadkowicz.

</doc>
<doc id="3186687" url="https://pl.wikipedia.org/wiki?curid=3186687" title="Joseph Francis Maguire">
Joseph Francis Maguire



</doc>
<doc id="3186689" url="https://pl.wikipedia.org/wiki?curid=3186689" title="Männer zum Knutschen">
Männer zum Knutschen

Männer zum Knutschen (tytuł międzynar. "Men to Kiss"; tytuł roboczy "Tobi und der Knuddelmann") − niezależny niemiecki film fabularny z 2012 roku, wyreżyserowany przez Roberta Hasfogela, z Frankiem Christianem Marksem i Udo Lutzem obsadzonymi w rolach głównych. Jest to komedia romantyczna, której bohaterami są dwaj homoseksualiści − ekscentryczny Tobi oraz uporządkowany Ernst. Światowa premiera projektu odbyła się w lutym 2012 podczas Mardi Gras Film Festival w Australii. "Männer zum Knutschen" jest spin-offem, a zarazem sequelem komedii "Alex und der Löwe" (2010). Film wyróżniono nagrodami i nominacjami w trakcie festiwali w Calgary, Hamburgu, San Diego, Honolulu i Miami.

</doc>
<doc id="3186690" url="https://pl.wikipedia.org/wiki?curid=3186690" title="Symphonica">
Symphonica



</doc>
<doc id="3186691" url="https://pl.wikipedia.org/wiki?curid=3186691" title="Autoland Cournil II">
Autoland Cournil II

Autoland Cournil II − terenowy samochód osobowy produkowany przez francuską firmę Autoland. Była to "ucywilniona" wersja pojazdu wojskowego produkowanego przez Autoland.
Dostępny był on w następujących wersjach nadwozia: Pick-Up, Bâché (kabriolet z brezentowym dachem) oraz Tole (hard-top z poliestrową nadbudówką). Samochód był napędzany przez benzynowy (83 KM) lub dieslowy (67,4 KM) silnik R4 produkcji Renault. Moc przenoszona była na oś przednią bądź na obie osie poprzez 4-biegową manualną skrzynię biegów.
Według informacji podawanych przez firmę, wydłużona wersja (4230 mm) miała napęd na oś przednią lub na obie osie, krótka (3600 mm) zaś, jedynie napęd na obie osie. Prześwit pojazdu wynosił 232 mm.

</doc>
<doc id="3186692" url="https://pl.wikipedia.org/wiki?curid=3186692" title="Struktura Podlesie">
Struktura Podlesie

Struktura Podlesie – struktura geologiczna na Roztoczu Zachodnim w Polsce, która może być kraterem uderzeniowym. Jest to regularne, koliste zagłębienie terenu o średnicy 4,1 km, które wyróżnia się rzeźbą z otoczenia, wśród dolin i wąwozów Roztocza.
Jeżeli jest to istotnie krater uderzeniowy, to zapewne pierwotnie miał średnicę 3,5 km oraz głębokość 150–200 m i powstał 40–60 milionów lat temu w paleogenie. Utworzenie takiego krateru mógł spowodować upadek meteoroidu o średnicy 50–60 m. Brak anomalii magnetycznych wskazuje na obiekt kamienny.
Charakterystyka.
Struktura Podlesie znajduje się w obrębie Roztocza Gorajskiego, w większości na terenie wsi Podlesie Duże i Podlesie Małe. Otaczające wzniesienia są poprzecinane licznymi wąwozami, zaś doliny mają tendencję do rozszerzania się ku ujściu, co jest typowe dla procesów denudacyjnych. Struktura Podlesie ma kształt misy o średniej głębokości 46 m, zamkniętej relatywnie wąską bramą, pozbawionej ostańców charakterystycznych dla procesów denudacyjnych, co wskazuje na odmienną genezę tego zagłębienia w porównaniu z resztą obszaru. Pochodzenie tektoniczne struktury jest wątpliwe ze względu na kolisty kształt.
Geologia.
Roztocze jest częścią kredowej antykliny, przykrytej osadami lodowcowymi podczas zlodowaceń plejstoceńskich. Zlodowacenie północnopolskie pozostawiło na nim duże ilości osadów typu lessowego, zasypując strukturę Podlesie, która została odsłonięta wskutek erozji w holocenie. Wyniki uzyskane z wierceń wskazują, że struktura jest głębsza niż widoczne obecnie zagłębienie i w okresie zlodowaceń środkowopolskich znajdowało się tam bezodpływowe jezioro, którego poziom sięgał powyżej obecnie istniejącej bramy – zatem pierwotnie struktura była zamkniętym zagłębieniem terenu. Wał krateru mógł zostać zniszczony przez lodowce.
Hipoteza uderzeniowa.
Brak jednoznacznych dowodów uderzeniowego pochodzenia struktury Podlesie. Głównym problemem jest, że powstała w słabo związanych skałach osadowych, które podczas impaktu nie tworzą łatwo rozpoznawalnych struktur, pozwalających na identyfikację. Największe możliwości weryfikacji tej hipotezy dają badania petrologiczne margli wydobytych z wierceń z dna struktury, które mogą być zestaloną materią, rozkruszoną wskutek uderzenia.

</doc>
<doc id="3186693" url="https://pl.wikipedia.org/wiki?curid=3186693" title="Oscar Grégoire">
Oscar Grégoire

Oscar Grégoire (ur. 27 marca 1877 w Iwantiejewce, zm. 28 września 1947 w Brukseli) – belgijski pływak i waterpolista z początków XX wieku, medalista igrzysk olimpijskich.
Jako dwudziestotrzylatek wystartował na II Letnich Igrzyskach Olimpijskich w Paryżu w 1900 roku. Wziął wtedy udział w turnieju piłki wodnej. Belgia, reprezentowana przez brukselski klub "Club de natation de Bruxelles" zajęła drugie miejsce.
Osiem lat później, podczas Igrzysk w Londynie ponownie zdobył tytuł wicemistrza olimpijskiego w piłce wodnej. Wystartował także w wyścigu pływackim na dystansie 100 metrów stylem grzbietowym, lecz nie ukończył startu w eliminacjach.
Podczas Letnich Igrzysk Olimpijskich w Sztokholmie w 1912 zdobył brąz w turnieju piłki wodnej, a w wyścigu pływackim na 200 metrów stylem grzbietowym został zdyskwalifikowany.

</doc>
<doc id="3186697" url="https://pl.wikipedia.org/wiki?curid=3186697" title="Autoland Serie 220/275">
Autoland Serie 220/275

Autoland Serie 220/275 − terenowy samochód osobowy produkowany przez francuską firmę Autoland. Liczba przy nazwie oznacza wartość rozstawu osi mierzonego w centymetrach.
Prześwit pojazdu wynosił 232 mm.
Po przemianowaniu nazwy firmy produkującej ten pojazd, zmieniono jego nazwę na Auverland Typ A (także: Auverland A-Series).

</doc>
<doc id="3186699" url="https://pl.wikipedia.org/wiki?curid=3186699" title="Kristian Thulesen Dahl">
Kristian Thulesen Dahl

Kristian Thulesen Dahl (ur. 30 lipca 1969 w Brædstrup) – duński polityk, długoletni poseł do Folketingetu, przewodniczący Duńskiej Partii Ludowej (2012–2022).
Życiorys.
Ukończył studia z zakresu biznesu i prawa handlowego na Uniwersytecie w Aalborgu (1995). Początkowo działał w Partii Postępu, w latach 1991–1995 pełnił funkcję przewodniczącego jej organizacji młodzieżowej. W 1995 znalazł się wśród założycieli Duńskiej Partii Ludowej.
W 1993 przez kilkanaście dni zasiadał w duńskim parlamencie jako czasowy zastępca poselski. W 1994 po raz pierwszy został wybrany na deputowanego do Folketingetu na pełną kadencję. W kolejnych wyborach w 1998, 2001, 2005, 2007, 2011, 2015 i 2019 z powodzeniem ubiegał się o reelekcję.
Zasiadał w międzyczasie również w radzie gminy Give (1997–2006) i Vejle (2006–2010). Gdy w 2012 Pia Kjærsgaard zrezygnowała z kierowania Duńską Partią Ludową, Kristian Thulesen Dahl z jej poparciem został wybrany na nowego przewodniczącego tego ugrupowania. Funkcję tę pełnił do 2022, kiedy to zastąpił go Morten Messerschmidt. W tym samym roku zrezygnował z członkostwa w partii, a także z mandatu poselskiego.
Jego brat Jens Henrik Thulesen Dahl również został politykiem.
Odznaczenia.
W 2013 odznaczony Krzyżem Kawalerskim I klasy Orderu Danebroga.

</doc>
<doc id="3186700" url="https://pl.wikipedia.org/wiki?curid=3186700" title="Phonogram Records">
Phonogram Records

Phonogram Inc. – holenderska wytwórnia płytowa, utworzona przez Philips Phonografische Industrie. Firma rozprowadzała globalnie pod swoim szyldem nagrania należące do innych jednostek fonograficznych. Aktualnie prawa do nagrań należących wcześniej do firmy, należą do Universal Music Group, muzycznego holdingu należącego do światowej wielkiej czwórki wytwórni płytowych.
W 1967 roku Phonogram był w posiadaniu 34% holenderskiego rynku muzycznego, będąc tam wówczas najbardziej popularną firmą fonograficzną. To był efekt promocji w tamtejszej telewizji, dzięki której wielu uznanych muzyków podpisało kontrakt z wytwórnią, m.in. – Van Morrison, Cat Stevens, The Rolling Stones, John Mayall, Manfred Mann, Tom Jones, The Troggs, The Moody Blues, czy Dave Dee, Dozy, Beaky, Mick &amp; Tich.
Historia.
Nazwa wytwórni po raz pierwszy pojawiła się w latach 1950. W roku 1953 Philips Phonografische Industrie (PPI) założyło NV Phonogram. Firma ta wprowadzała na rynek holenderski wydawnictwa należące do wytwórni London, Philips, Mercury, Fontana oraz Decca. Także działające na rynkach innych państw filie koncernu PPI, dystrybuowały nośniki pod nazwą Phonogramu.
W roku 1962, wszystkie przedsiębiorstwa Phonogramu stały się częścią grupy Grammophon-Philips (GPG). Grupa była wspólnym przedsięwzięciem podmiotów Philips Phonografische Industrie oraz należącego do niemieckiego giganta Siemens, Deutsche Grammophon. Wtedy marka Phonogram nie była używana przy produkcji nagrań. Ten stan zmienił się w roku 1972. Wtedy PPI oraz Deutsche Grammophon oficjalnie połączyły siły, by stworzyć nazwę handlową PolyGram. Philips P. I. NV później wprowadził na rynek nazwę Phonogram International B.V., zostając jednostką zależną PolyGramu. Tym samym w późniejszych latach większość zagranicznych firm nagraniowych Philipsa znane były pod marką Phonogram.
W 1978 roku Phonogram International został objęty kontrolą przez nowo utworzony koncern PolyGram Record Operations. W efekcie 19 podległych Phonogramowi międzynarodowych firm funkcjonowało pod nazwą PolyGram.
Po tym jak w 1995 roku holenderski urząd Benelux Trademarks Office odmówił rejestru nazwy i znaku firmowego firmy "Phonogram", przez co PolyGram postanowił porzucić popularną dotąd markę. W następnych latach pozostałe firmy Phonogramu zostały przemianowane na Mercury Records.

</doc>
<doc id="3186702" url="https://pl.wikipedia.org/wiki?curid=3186702" title="Zbrodnia w Dermance (powiat kostopolski)">
Zbrodnia w Dermance (powiat kostopolski)

Zbrodnia w Dermance – zbrodnia dokonana 16 czerwca 1943 roku na ludności polskiej przez bojówkę UPA. Miejscem zbrodni była wieś Dermanka położona w powiecie kostopolskim województwa wołyńskiego. W jej wyniku zginęło około 100 Polaków.
Okoliczności zbrodni.
Pod wpływem doniesień o atakach UPA na polskie wsie na Wołyniu, polscy mieszkańcy Dermanki, wsi o mieszanym składzie narodowościowym (40-50 rodzin polskich i 30 ukraińskich) począwszy od 22 kwietnia 1943 (Wielki Czwartek) unikali nocowania w swoich domach. Spodziewając się ataku w nocy, spali w lesie, a w późniejszym czasie w zbożu. Krótko przed napadem część ludności przeniosła się do Budek Ujściańskich, jednak gdy atak nie następował, powrócono do Dermanki.
16 czerwca 1943 roku oddział UPA zaatakował Dermankę od strony Marenina. Napastnicy podszywali się pod partyzantkę sowiecką, nosząc czerwone kokardki. Początkowo zamordowano 12 osób z dwóch rodzin mieszkających na skraju wsi. We wsi wszczęto alarm. Polacy rzucili się do ucieczki na wschód, w stronę dawnej granicy polsko-sowieckiej. Dopadniętych Polaków zabijano głównie za pomocą broni białej, strzelano do uciekających. Zabito około 100 osób; 75 z nich zostało pochowanych później w zbiorowej mogile, pozostałych grzebano na miejscu zbrodni.
Uciekinierzy z Dermanki znaleźli schronienie w Korcu i Janówce, a później w Hucie Starej.
Podczas tego napadu napastnicy nie dokonywali podpaleń. Kościół parafialny pw. św. Izydora Rolnika w Dermance UPA spaliła dopiero w lipcu 1943. Dermanka uległa spaleniu w styczniu 1944 podczas przejścia frontu.

</doc>
<doc id="3186704" url="https://pl.wikipedia.org/wiki?curid=3186704" title="Food">
Food



</doc>
<doc id="3186705" url="https://pl.wikipedia.org/wiki?curid=3186705" title="Kapela Stachy">
Kapela Stachy

Kapela Stachy – zespół muzyki ludowej z Krosna.
Kapela została założona w 1965 roku przy Krośnieńskich Hutach Szła przez Stanisława Inglota. 
Na przełomie lat 60. i 70. kapela cieszyła się dużą popularnością w całej Polsce, grając rzeszowskie polki, sztajerki, wolne. Zapraszano ją na Festiwal Piosenki Polskiej w Opolu (1967 i 1969). Dzięki popularności zdobytej wśród publiczności opolskiego festiwalu muzyki rozrywkowej kapela zaczęła dawać występy razem z zespołami big-bitowymi m.in. z zespołem Skaldowie. Występowała na koncertach w całej Polsce, Niemczech, Holandii, Czechosłowacji i Bułgarii. 
Kapela współpracowała z TV Katowice występując w programach znanego etnografa prof. Adolfa Dygacza.
W latach 90. zespół często gościł w programach Telewizji Rzeszów, wraz z innymi kapelami działającymi w Krośnie takimi, jak Jacoki, Swaty, Kamraty, Pogórzanie.
W repertuarze Kapeli znajduje się ponad 200 utworów i przyśpiewek Pogórza Karpackiego. Kapela występuje w tradycyjnym dla kapel rzeszowskich składzie: skrzypce, skrzypce sekund, klarnet, cymbały, kontrabas. Cymbały są najstarszym instrumentem kapeli, liczącym ponad 270 lat i należą do kolejnych pokoleń muzyków z rodu Szajna. Skrzypkiem w kapeli jest Stanisław Wyżykowski (ur. 1927), grający również na lirze korbowej oraz zajmujący się lutnictwem. Wykonuje i naprawia skrzypce, kontrabasy, cymbały, oraz jako jeden z nielicznych w Polsce wytwarza liry korbowe. 

</doc>
<doc id="3186706" url="https://pl.wikipedia.org/wiki?curid=3186706" title="Blancpain Endurance Series 2012">
Blancpain Endurance Series 2012

Sezon 2012 Blancpain Endurance Series – druga edycja serii wyścigowej Blancpain Endurance Series. Sezon rozpoczął się 15 kwietnia na Monzy, a zakończył się 14 października na Circuito de Navarra, po rozegraniu 6 rund. Tytuł mistrzowski wśród kierowców po raz pierwszy zdobyli Stéphane Ortelli, Christopher Mies i Christopher Haase, natomiast mistrzostwo wśród zespołów przypadło zespołowi Belgian Audi ClubWRT. Mistrzostwo kierowców Pro-Am Cup zdobyli Niek Hommerson i Louis Machiels, mistrzostwo zespołów Pro-Am Cup AF Corse, triumfatorami w klasyfikacji Gentlemen wśród kierowców zostali Pierre Hirschi i Robert Hissom, mistrzostwo zespołów Gentelmen zdobyli Saintéloc Racing.

</doc>
<doc id="3186707" url="https://pl.wikipedia.org/wiki?curid=3186707" title="Ghost Stories">
Ghost Stories



</doc>
<doc id="3186708" url="https://pl.wikipedia.org/wiki?curid=3186708" title="Ilias Kelesidis">
Ilias Kelesidis



</doc>
<doc id="3186710" url="https://pl.wikipedia.org/wiki?curid=3186710" title="Pia Kjærsgaard">
Pia Kjærsgaard

Pia Kjærsgaard (ur. 23 lutego 1947 w Kopenhadze) – duńska polityk, długoletnia posłanka do Folketingetu, a w latach 2015–2019 jego przewodnicząca, założycielka Duńskiej Partii Ludowej i jej przewodnicząca w latach 1995–2012.
Życiorys.
Ukończyła w 1963 szkołę podstawową, a w 1985 technikum spożywcze. Pracowała m.in. jako opiekunka w domu opieki społecznej oraz w biurze ubezpieczeniowym i reklamowym. Zaangażowała się w działalność polityczną w ramach Partii Postępu, od 1979 kandydując z jej ramienia w wyborach. W latach 1985–1994 pełniła funkcję lidera politycznego tego ugrupowania.
W 1984 po raz pierwszy została wybrana na deputowaną do Folketingetu. W kolejnych wyborach w 1987, 1988, 1990, 1994, 1998, 2001, 2005, 2007, 2011, 2015, 2019 i 2022 z powodzeniem ubiegała się o reelekcję. W 1995 opuściła Partię Postępu, zakładając i stając na czele Duńskiej Partii Ludowej, prawicowego, narodowo-konserwatywnego i antyimigracyjnego ugrupowania. W latach 2001–2011 kierowana przez nią formacja, posiadająca trzecią co do wielkości frakcję w parlamencie, wspierała centroprawicowe gabinety Andersa Fogh Rasmussena i Larsa Løkke Rasmussena.
Działalność Pii Kjærsgaard i jej poglądy niejednokrotnie wzbudzały kontrowersje. W 2001 w partyjnej publikacji określiła muzułmanów jako ludzi, który „kłamią, oszukują i zwodzą”. Organy ścigania po złożeniu zawiadomienia przez organizację antyrasistowską odmówiły wszczęcia postępowania w tej sprawie. W 2003 została ukarana karą 3 tys. DKK grzywny za grożenie nielegalnie posiadanym gazem pieprzowym napotkanej kobiecie, która swoim zachowaniem, jak oświadczyła polityk, miała ją zastraszać.
W 2012 zrezygnowała z kierowania Duńską Partią Ludową, popierając na stanowisko swojego następcy Kristiana Thulesena Dahla, który został wybrany na nowego przewodniczącego tego ugrupowania. 3 lipca 2015 Pia Kjærsgaard została przewodniczącą duńskiego parlamentu. Funkcję tę pełniła do 21 czerwca 2019.
W 2018 odznaczona krzyżem komandorskim I klasy, a wcześniej krzyżem komandorskim, krzyżem kawalerskim I klasy i krzyżem kawalerskim Orderu Danebroga. W 2008 wyróżniona tajwańskim Orderem Lśniącej Gwiazdy II klasy.

</doc>
<doc id="3186711" url="https://pl.wikipedia.org/wiki?curid=3186711" title="Heroes (singel)">
Heroes (singel)



</doc>
<doc id="3186714" url="https://pl.wikipedia.org/wiki?curid=3186714" title="Druga Komisja Jacques’a Delorsa">
Druga Komisja Jacques’a Delorsa

Druga Komisja Jacques’a Delorsa – Komisja Europejska, która swoją działalność rozpoczęła w 1989, a zakończyła w 1993 roku. Przewodniczącym Komisji był Jacques Delors, a wiceprzewodniczącymi Henning Christophersen, Frans Andriessen, Martin Bangemann, Leon Brittan, Manuel Marín i Filippo Maria Pandolfi.
Komisja składała się z Przewodniczącego i 16 komisarzy. Dwóch miała Francja, Hiszpania, Wielka Brytania, Włochy i Niemcy, a po jednym Dania, Belgia, Luksemburg, Holandia, Grecja, Irlandia i Portugalia.

</doc>
<doc id="3186717" url="https://pl.wikipedia.org/wiki?curid=3186717" title="Grace McKenzie">
Grace McKenzie

Grace McKenzie, primo voto Nelson, secondo voto Morgan (ur. 8 lipca 1903 r. w Garston, zm. w sierpniu 1988 r. w Liverpoolu) – angielska pływaczka reprezentująca Wielką Brytanię, medalistka igrzysk olimpijskich.
McKenzie wystartowała na igrzyskach olimpijskich dwukrotnie. Podczas VII Letnich Igrzysk Olimpijskich w Antwerpii w 1920 roku wystartowała we wszystkich konkurencjach kobiecych. Na dystansach 100 i 300 metrów stylem dowolnym odpadła w fazie eliminacyjnej. W kobiecej sztafecie 4 × 100 m stylem dowolnym wystartowały jedynie trzy ekipy. Brytyjki z McKenzie na czwartej zmianie zajęły drugie miejsce.
Cztery lata później podczas VIII Letnich Igrzysk Olimpijskich w Paryżu Jeans wystartowała w kobiecej sztafecie 4 × 100 m stylem dowolnym. Brytyjka płynęła tym razem na trzeciej zmianie i wraz z koleżankami z drużyny wywalczyła tytuł wicemistrzowski.
McKenzie reprezentowała barwy klubu Garston SC.

</doc>
<doc id="3186719" url="https://pl.wikipedia.org/wiki?curid=3186719" title="Prva liga Srbije w piłce nożnej (2011/2012)">
Prva liga Srbije w piłce nożnej (2011/2012)

Sezon 2011/12 Prva liga Srbije – 6. edycja rozgrywek serbskiej Prvej ligi w piłce nożnej.
Rozgrywki toczyły się w jednej grupie i występowało w nich 18 drużyn. Po zakończeniu sezonu mistrz oraz wicemistrz awansowali bezpośrednio do Super ligi, a cztery ostatnie drużyny spadły do Srpskiej ligi.
Prva liga Srbije.
Drużyny.
W Prva liga Srbije w sezonie 2011/12 występowało 18 drużyn.

</doc>
<doc id="3186720" url="https://pl.wikipedia.org/wiki?curid=3186720" title="Hydra (album)">
Hydra (album)



</doc>
<doc id="3186721" url="https://pl.wikipedia.org/wiki?curid=3186721" title="Vern Fleming">
Vern Fleming

Vern Fleming (ur. 4 lutego 1962 w Nowym Jorku) – amerykański koszykarz, występujący na pozycji rozgrywającego. Mistrz olimpijski z Los Angeles.
W 1980 wystąpił w meczu gwiazd amerykańskich szkół średnich - McDonald’s All-American.
Po karierze w NCAA na uczelni University of Georgia, Fleming wziął udział w drafcie 1984, w którym został wybrany z 18. numerem przez Indianę Pacers. Był członkiem amerykańskiej reprezentacji olimpijskiej, która na Igrzyskach 1984 w Los Angeles zdobyła złoty medal.
Fleming w barwach Pacers występował przez 11 sezonów. Przed rozgrywkami 1995/96 podpisał roczny kontrakt jako wolny agent z New Jersey Nets. Zakończył karierę po sezonie 1996/97, który spędził we francuskim klubie CSP Limoges.
12 listopada 1988 roku został wybrany zawodnikiem tygodnia NBA
W latach 2000–2003 był asystentem trenera Isiaha Thomasa w zespole Indiany Pacers.

</doc>
<doc id="3186722" url="https://pl.wikipedia.org/wiki?curid=3186722" title="Problem przesunięcia sofy">
Problem przesunięcia sofy

Problem przesunięcia sofy – nierozwiązane do dziś zadanie, sformułowane przez austriacko-kanadyjskiego matematyka Leo Mosera w 1966 roku. Problem dotyczy znalezienia kształtu sofy o jak największym polu A, tak aby można było ją przesunąć w korytarzu o kształcie litery L szerokości 1. Otrzymane pole „A” jest określane jako „stała sofy”. Dokładna wartość stałej A nie jest znana.
Uniwersytet w Aalborgu wykorzystuje problem przesunięcia sofy jako zadanie pilotażowe dla studentów pierwszego roku matematyki i informatyki. Muszą oni spróbować rozwiązać ten problem w grupach.
Dolne i górne kresy.
Półkole o promieniu 1 spełnia warunki problemu i można je przesunąć przez narożnik. Pole takiej figury to formula_1 i jest to łatwe do uzyskania dolne ograniczenie na wartość stałej sofy.
John Hammersley otrzymał większe dolne ograniczenie formula_2 tworząc sofę składającą się z dwóch ćwiartek kół po każdej stronie prostokąta 1 na 4/π, z wyciętym półkolem o promieniu formula_3.
Matematyk Joseph L. Gerver znalazł sofę dającą jeszcze wyższe ograniczenie na stałą sofy: 2,219531669...
Hammersley dowiódł natomiast prostym argumentem, że stała sofy może wynosić najwyżej formula_4.

</doc>
<doc id="3186725" url="https://pl.wikipedia.org/wiki?curid=3186725" title="Villiaumit">
Villiaumit

Villiaumit – minerał z gromady halogenków będący krystalicznym fluorkiem sodu (NaF). Należy do minerałów bardzo rzadkich. Nazwa pochodzi od nazwiska Maxime'a Villiaume'a – francuskiego podróżnika i kolekcjonera minerałów, głównie z Gwinei i Madagaskaru, który jako pierwszy w 1908 roku opisał minerał pochodzący z Wysp Los w Gwinei.
Właściwości.
Villiaumit bardzo rzadko tworzy kryształy, które przybierają postać słabo wykształconych sześcianów. Zwykle występuje w skupieniu ziarnistym. Ma barwę czerwoną, karminową, ciemnowiśniową, szkarłatnoczerwoną, brązową, różową. Kryształy syntetycznego fluorku sodu są bezbarwne, natomiast zabarwienie villiaumitu jest spowodowane defektami sieci krystalicznej w minerale, będących efektem oddziaływania zewnętrznego promieniowania jonizującego. Ogrzewany do temperatury 300 °C staje się bezbarwny. Minerał odznacza się wyjątkowo silnym pleochroizmem, obserwowane barwy oscylują od jaskrawożółtej do ciemnoczerwonej. Minerał jest przezroczysty do nieprzeświecającego, o szklistym połysku. Jest rozpuszczalny w wodzie.
Toksyczność.
Jak wszystkie rozpuszczalne fluorki, jest bardzo toksyczny dla człowieka. LDLo wynosi ok. 70 mg/kg (doustnie). W przypadku spożycia odpowiednio dużej dawki niemal natychmiast pojawiają się bóle brzucha, nudności, wymioty, wzmożone wydzielanie śliny, czasem bóle głowy, nadmierne pocenie się i uczucie osłabienia. W dawce zbliżonej do śmiertelnej występują zaburzenia sercowo-naczyniowe i funkcji mięśni w wyniku zaburzeń elektrolitowych, głównie hipokalcemii i hiperkaliemii; przejawia się to bólami mięśniowymi, bolesnymi skurczami, drgawkami, spadkiem ciśnienia tętniczego, zaburzeniem rytmu serca. Rozwija się również mieszana kwasica oddechowo-metaboliczna w wyniku zaburzeń układu oddechowego i funkcji nerek.
Występowanie.
Villiaumit jest minerałem bardzo rzadkim. Zwykle jest składnikiem sjenitów nefelinowych. Występuje w Gwinei (Wyspy Los, gdzie został odkryty), Rosji – Chibiny (Półwysep Kolski), Kanadzie – Mon Saint Hilaire w Quebec, Kenii – złoże Magadii i na Grenlandii – Ilimaussak.
Zastosowanie.
Minerał cieszy się dużym zainteresowaniem kolekcjonerów. Nie ma zastosowania w jubilerstwie.

</doc>
<doc id="3186732" url="https://pl.wikipedia.org/wiki?curid=3186732" title="Piątek 13-ego (album Kaena)">
Piątek 13-ego (album Kaena)



</doc>
<doc id="3186733" url="https://pl.wikipedia.org/wiki?curid=3186733" title="Okopy (rejon żółkiewski)">
Okopy (rejon żółkiewski)



</doc>
<doc id="3186736" url="https://pl.wikipedia.org/wiki?curid=3186736" title="Okopy (rejon borszczowski)">
Okopy (rejon borszczowski)



</doc>
<doc id="3186738" url="https://pl.wikipedia.org/wiki?curid=3186738" title="Piątek Trzynastego">
Piątek Trzynastego



</doc>
<doc id="3186739" url="https://pl.wikipedia.org/wiki?curid=3186739" title="Kościół śś. Piotra i Pawła w Kątach Wrocławskich">
Kościół śś. Piotra i Pawła w Kątach Wrocławskich



</doc>
<doc id="3186740" url="https://pl.wikipedia.org/wiki?curid=3186740" title="All Platinum Records">
All Platinum Records

All Platinum Records – nieistniejąca grupa wytwórni płytowych, koncentrująca kilka zależnych podmiotów, która założona została w 1968 roku przez piosenkarkę Sylvię Robinson i jej męża, biznesmena Joe Robinsona, który wcześniej pracował w przemyśle muzycznym.
Historia.
All-Platinum i jej zależne wytwórnie, czyli Stang, Vibration, Turbo and Astroscope, były związane z muzyką soul oraz Rhythm and blues. Wiele nagrań dystrybuowanych przez firmę było rejestrowane w należącej do niej Soul Sound Studios, znajdujących się w Englewood (New Jersey). Przy produkcji płyt brali udział muzycy pracujący w wytwórni.
Przedsiębiorstwo rozpoczęło działalność jako Platinum Records, lecz później dodano prefiks „All”, by uniknąć mylenia z wytwórnią o podobnej nazwie z Miami. Firma, w której Sylvia odpowiadała za działalność kreatywną oraz produkcję, dzięki czemu w latach '70. All Platinum mogło się pochwalić serią przebojów R&amp;B i pop, pomimo że wytwórnia nie była duża i niezależna.
Chess Records.
Firma Robinsonów z pomocą europejskiego koncernu PolyGram, w 1975 roku nabyła byłego konkurenta Chess Records, po tym jak przedsiębiorstwo zbankrutowało. Jednak taki ruch nie okazał się dla małżeństwa sukcesem, ponieważ All Platinum nie było w stanie utrzymać stałej publikacji materiału należącego wcześniej do firmy Chess.
Sugar Hill Records.
W roku 1974 Robinsonowie wprowadzili na rynek nową wytwórnię zależną, Sugar Hill Records, która została powołana do życia jako odpowiedź na szybko rozwijającą się scenę rapu, czy hip-hopu. Po znacznym sukcesie, jaki przyniósł singiel "Rapper's Delight" (1979) Sylvia poświęciła się w pełni nowemu przedsięwzięciu. Kiedy pozostałe wytwórnie zależne przestały przynosić zyski, dołożyła wszelkich starań, by singel "The Message" (1982) przekuć na sukces. Sugar Hill przestała istnieć w roku 1986, po tym jak doszło do różnicy zdań z dystrybutorami koncernu Music Corporation of America. Bitwa prawna z MCA trwała aż do roku 1991, kiedy strony zawarły ugodę poza sądem, mimo że Robinsonowie nie otrzymali żadnych pieniędzy.
Koniec studia.
Aż do śmierci Joego w 2000, małżeństwo nadal pracowało w studio. Dwa lata później – w 2002 roku Englewood Studios (wtedy pod nazwą Sugar Hill) spłonęły w pożarze, wraz z większością oryginalnych taśm. W 2011 roku Sylvia umarła, w wieku 75 lat.

</doc>
<doc id="3186741" url="https://pl.wikipedia.org/wiki?curid=3186741" title="Roznowa">
Roznowa

Roznowa, Rożnowa – polana w Gorcach, na grzbiecie łączącym Bukowinę Obidowską z Bukowiną Miejską. Jest jedną z całego ciągu polan na tym grzbiecie, kolejno są to polany: Roznowa, Łukasówka, Dermowa, Buchańska, Plowowa, Molowa i Supułowa. Dawno nieużytkowane, obecnie zarastają lasem. Nazwy polan pochodzą od nazwisk właścicieli.
Polana Roznowa jest największą z tych polan i jeszcze nie zarosła lasem. Znajduje się zaraz na południowy wschód o wierzchołka Bukowiny Obidowskiej, na północnych stokach grzbietu opadających do doliny Lepietnicy. Położona jest na wysokości około 940–980 m n.p.m. Roztacza się z niej widok na dolinę Lepietnicy, grzbiet Średniego Wierchu i Turbacz. Górnym skrajem polany biegnie znakowany szlak turystyczny.
Polana znajduje się poza Gorczańskim Parkiem Narodowym, w granicach wsi Obidowa, w województwie małopolskim, w powiecie nowotarskim, w gminie Nowy Targ.

</doc>
<doc id="3186742" url="https://pl.wikipedia.org/wiki?curid=3186742" title="Corazón (album Santany)">
Corazón (album Santany)



</doc>
<doc id="3186743" url="https://pl.wikipedia.org/wiki?curid=3186743" title="Tibi et Igni">
Tibi et Igni



</doc>
<doc id="3186744" url="https://pl.wikipedia.org/wiki?curid=3186744" title="Masters (album grupy Masters)">
Masters (album grupy Masters)



</doc>
<doc id="3186745" url="https://pl.wikipedia.org/wiki?curid=3186745" title="Go To Hell">
Go To Hell



</doc>
<doc id="3186746" url="https://pl.wikipedia.org/wiki?curid=3186746" title="35th Anniversary">
35th Anniversary



</doc>
<doc id="3186747" url="https://pl.wikipedia.org/wiki?curid=3186747" title="This is Your Life">
This is Your Life



</doc>
<doc id="3186748" url="https://pl.wikipedia.org/wiki?curid=3186748" title="Divide And Conquer">
Divide And Conquer



</doc>
<doc id="3186749" url="https://pl.wikipedia.org/wiki?curid=3186749" title="Niewygodna prawda II">
Niewygodna prawda II



</doc>
<doc id="3186750" url="https://pl.wikipedia.org/wiki?curid=3186750" title="Songbook">
Songbook



</doc>
<doc id="3186752" url="https://pl.wikipedia.org/wiki?curid=3186752" title="Poza czasem">
Poza czasem



</doc>
<doc id="3186755" url="https://pl.wikipedia.org/wiki?curid=3186755" title="Seed Eight (Remix 2014 EP)">
Seed Eight (Remix 2014 EP)



</doc>
<doc id="3186756" url="https://pl.wikipedia.org/wiki?curid=3186756" title="Wimbledon 2014 (gra pojedyncza kobiet)">
Wimbledon 2014 (gra pojedyncza kobiet)

Wimbledon 2014 – gra pojedyncza kobiet – zawody singlowe kobiet, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 23 czerwca–5 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3186757" url="https://pl.wikipedia.org/wiki?curid=3186757" title="Dermowa">
Dermowa

Dermowa – polana w Gorcach, na grzbiecie łączącym Bukowinę Obidowską z Bukowiną Miejską. Jest jedną z całego ciągu polan na tym grzbiecie, kolejno są to polany: Rożnowa, Łukasówka, Dermowa, Buchańska, Plowowa, Molowa i Supułowa. Dawno nieużytkowane. Nazwy polan pochodzą od nazwisk właścicieli.
Polana Dermowa znajduje się na północnych stokach grzbietu opadających do doliny Lepietnicy. Położona jest na wysokości około 940–960 m n.p.m. Roztacza się z niej ograniczony widok na dolinę Lepietnicy, grzbiet Średniego Wierchu i Turbacz. Górnym skrajem polany biegnie znakowany szlak turystyczny.
Dermowa należy do wsi Klikuszowa w województwie małopolskim, w powiecie nowotarskim, w gminie Nowy Targ.

</doc>
<doc id="3186758" url="https://pl.wikipedia.org/wiki?curid=3186758" title="Osada wsi">
Osada wsi



</doc>
<doc id="3186759" url="https://pl.wikipedia.org/wiki?curid=3186759" title="Panieńskie Skały (Lwówek Śląski)">
Panieńskie Skały (Lwówek Śląski)

Panieńskie Skały – formacja skalna oraz obszar Natura 2000 (kod PLH020009) w Lwówku Śląskim w województwie dolnośląskim. Wśród skał znajdowało się jedno z dwóch w Polsce stanowisko włosocienia delikatnego.
Położenie.
Panieńskie Skały znajdują się na południowo-wschodnim zboczu Szpitalnej Góry, we wschodniej części Niecki Lwóweckiej. Dolina Srebrnej oddziela je od Lwóweckich Skał, z którymi tworzą największy zespół skalny na Pogórzu Izerskim. Skałki leżą średnio na wysokości 240–255 m n.p.m. Od południa i wschodu graniczą z zabudowaniami mieszkalnymi przy ulicy Polnej. Po zachodniej stronie skał rośnie las komunalny. Nieopodal przebiega niebieski szlak turystyczny z Lwówka Śląskiego do Lubomierza.
Historia.
W przykrytej skałą szczelinie znajdują się naprzeciw siebie dwa znaki przypisywane walończykom - poszukiwaczom minerałów z XI–XII wieku. Według legend, miały się w niej ukrywać podczas wojen husyckich kobiety i dziewczęta z Lwówka. Na ich pamiątkę nazwano szczelinę Panieńską Izdebką (niem. "Jungfernstübchen"). Stąd wzięła się też nazwa dla całej formacji skalnej. Napis „Jungfernstübchen” wykuty w przykrywającej szczelinę skale częściowo przetrwał do naszych czasów. W kronikach opisano podziemny korytarz, częściowo służący do odprowadzania wody, idący stąd w kierunku Radłówki. Przed II wojną światową Panieńskie Skały były pomnikiem przyrody i miejscem chętnie odwiedzanym przez turystów i mieszkańców Lwówka.
Obszar Natura 2000.
Decyzją Komisji Europejskiej z 13 listopada 2007, która weszła w życie w lutym 2008, został zatwierdzony obszar mający znaczenie dla Wspólnoty sieci Natura 2000. Pierwotnie obejmował on 9,9 ha. W 2008 jego powierzchnia została zwiększona do 11,5 ha. Większość obszaru ostoi zajmowały wówczas pola uprawne i łąki, ciągnące się na północ od skał. W 2012 tereny te zostały wyłączone spod ochrony. Na mocy rozporządzenia Ministra Środowiska z dnia 21 grudnia 2016 (weszło w życie w marcu 2017) zatwierdzono specjalny obszar ochrony siedlisk o powierzchni 1,06 ha.
Przedmiotem ochrony są:
Ściany skalne i urwiska krzemianowe.
Ławica skał tworzona przez turońskie piaskowce ciągnie się ok. 200 m zwartym murem, zbudowanym z baszt i wieżyc mających horyzontalne uwarstwienie. Skały wystają ponad poziom na wysokość do 20 m. Krawędź ławicy jest porozcinana szczelinami, z których kilka przykrywają bloki skalne. Skały zajmują obszar o powierzchni 0,21 ha. Porośnięte są roślinnością chasmofityczną – naskalnymi zbiorowiskami mszysto-paprociowymi. Występuje tu paprotka zwyczajna i nerecznica samcza oraz gatunki obce – niecierpek drobnokwiatowy i czeremcha amerykańska.
Grąd.
Skały otoczone są dwoma pasami grądu zajmującymi powierzchnię 0,55 ha. Drzewostan zbudowany jest z dębu bezszypułkowego, lipy drobnolistnej i czereśni ptasiej. Występują tu krzewy: trzmielina pospolita, kruszyna pospolita i bez koralowy. W runie można spotkać wiechlinę gajową, turzycę leśną, kosmatkę gajową, nerecznicę samczą, kokoryczkę wielokwiatową, konwalię majową i bluszcz pospolity. Rosną tu gatunki obce: czeremcha amerykańska, niecierpek drobnokwiatowy i kasztanowiec zwyczajny oraz synantropijne: glistnik jaskółcze ziele i bodziszek cuchnący. Na obrzeżach lasu występuje bez czarny. Grąd jest chroniony zarówno jako siedlisko przyrodnicze, jak i ze względu na ważną rolę osłony dla siedliska włosocienia delikatnego.
Włosocień delikatny.
Gametofity włosocienia delikatnego występowały w szczelinach Panieńskich Skał. W 2008 roku stwierdzono ich zanik na znanym siedlisku. Paproć ta pozostała jednak przedmiotem ochrony z uwagi na duże prawdopodobieństwo odbudowy jej populacji.

</doc>
<doc id="3186761" url="https://pl.wikipedia.org/wiki?curid=3186761" title="Maurits Verdonck">
Maurits Verdonck

Mauritius Augustus Verdonck (ur. 21 kwietnia 1879 w Gandawie, zm. 1 marca 1968 w Gentbrugge) – belgijski wioślarz, medalista olimpijski i mistrz Europy.
Życiorys.
Verdonck był uczestnikiem igrzysk olimpijskich w 1900 w Paryżu. Jako reprezentant belgijskiego klubu "Royal Club Nautique de Gand" wystartował w ósemce, w której wraz z kolegami z klubu zdobył srebrny medal.
W tym samym roku zwyciężył w ósemce na mistrzostwach Europy w Paryżu.

</doc>
<doc id="3186764" url="https://pl.wikipedia.org/wiki?curid=3186764" title="Eleanor Uhl">
Eleanor Uhl

Eleanor Marie Uhl, po mężu Gash (ur. 21 marca 1902 r. w Filadelfii, zm. 21 lipca 1981 r. w Doylestown) – amerykańska pływaczka z pierwszej połowy XX wieku, uczestniczka igrzysk olimpijskich.
Podczas VII Letnich Igrzysk Olimpijskich w Antwerpii w 1920 roku, osiemnastoletnia Uhl wystartowała w jednej konkurencji pływackiej. W wyścigu na 300 metrów stylem dowolnym, z czasem 5:02,0, zajęła pierwsze miejsce w drugim wyścigu eliminacyjnym, co pozwoliło jej zakwalifikować się do finału. W wyścigu finałowym zajęła piąte miejsce. Jej wynik jest nieznany.
Uhl reprezentowała barwy klubu Meadowbrook Club.

</doc>
<doc id="3186765" url="https://pl.wikipedia.org/wiki?curid=3186765" title="Tōfuku-ji">
Tōfuku-ji

 – kompleks klasztorny szkoły zen rinzai w południowej części Kioto. Jeden z wiodących klasztorów systemu gozan.
Historia klasztoru.
Fundatorem klasztoru był kanclerz cesarski Michiie Kujō, znany także jako Michiie Fujiwara (1193–1252). Budowę rozpoczęto w roku 1236, a na funkcję opata założyciela kanclerz wybrał mistrza zen Enniego Ben’ena. Nazwa powstała ze złożenia członów z nazw dwu klasztorów w Narze – Tōdai-ji and Kōfuku-ji. Formalnie ceremonię konsekracji klasztoru przeprowadził Enni już po śmierci fundatora, bo w roku 1255.
Po Ennim, który zmarł w tym klasztorze w 1280 roku, kilkoma następnymi opatami byli jego uczniowie. Drugim opatem został Tōzan Tanshō (1231–1291), trzecim – Mukan Fumon (znany także jako Mukan Gengo) (1212–1291), czwartym – Hakuun Egyō (1228–1297), piątym – Sansō E’un (1231–1301), szóstym – Zōsan Junkū (1233–1308), dziewiątym – Chigotsu Daie (1229–1312) a dziesiątym – Jikyō Chikan (1245–1322). Inni XIV-wieczni opaci to m.in. Mugan Sōō (zm. 1374) i Giyō Hōshū (1361–1424). Giyō wprowadził sioguna Yoshimochi Ashikagę do społeczności zen.
W wieku 12 lat rozpoczął w tym klasztorze praktykę zen Jakushitsu Genkō (1290–1367).
W 1319 roku pożar zniszczył większą część klasztoru. Mnisi z Kenchō-ji z Kamakury i z którymi mnisi z Tōfuku-ji byli w bardzo przyjacielskich stosunkach, dostarczyli natychmiast planów, według których Kenchō-ji został zbudowany. Z ich pomocą Tōfuku-ji został szybko odbudowany i powrócił do dawnej świetności. Następne pożary wybuchły w latach 1334 i 1336.
Tōfuku-ji stał się jednym z czołowych klasztorów systemu "gozan". Na liście pięciu klasztorów pochodzącej z końcowego okresu panowania cesarza Go-Daigo (1318–1339) klasztor znalazł się na drugim miejscu po Nanzen-ji, a przed Kennin-ji i dwoma klasztorami z Kamakury: Kenchō-ji i Engaku-ji. Na ostatniej liście zaaranżowanej podczas panowania sioguna Yoshimitsu Ashikagi (1358–1408) i obejmującej po pięć klasztorów z Kioto i Kamakury, znalazł się na czwartym miejscu po Tenryū-ji, Shōkoku-ji i Kennin-ji, a przed Manju-ji.
W czasie wojny Ōnin (1467-1477) wiele klasztorów Kioto zostało spalonych, wśród nich także i Tōfuku. Został stosunkowo szybko odbudowany. Mimo pożarów w klasztorze przetrwało kilka budynków z początkowego okresu jego istnienia. Brama pochodzi na pewno z okresu Muromachi i tradycyjnie datuje się ją na okres 1235–1238. Wiadomo, że zawaliła się w 1585 roku, ale została szybko odbudowana przez Hideyoshiego. Również z tego samego okresu pochodzą latryna i łaźnia. Budynek medytacji powstał w latach 1249–1256, a biblioteka – 1375–1381. Za panowania Tokugawów budynki zostały poddane renowacji. Główny budynek został zrekonstruowany w 1934 roku.
W 1655 roku klasztor został odwiedzony przez chińskiego mistrza chan Yinyuana Longqi (1592–1673), założyciela szkoły ōbaku.
W latach 1980–2009 opatem klasztoru był Keido Fukushima (1932–2011).
Jesienią do klasztoru przybywają tłumy pragnące zobaczyć spektakularnie barwne klony ("momiji") ze stumetrowej długości mostu Tsūten-kyō.
Plan architektoniczny.
Plan architektoniczny klasztoru był wzorowany na konstrukcjach chińskich klasztorów Tiantongshan. Odbiegał jednak w kilku detalach od oryginału. Klasztor zaprojektowany był wzdłuż osi północ-południe. Wejście wiedzie poprzez "sanmon" (Bramę Trzech Wyzwoleń), która symbolizuje oczyszczenie z pożądań i myślenia pojęciowego, i wkroczenie w krainę „pustki”. Stamtąd droga prowadzi do leżącego na osi budynku Buddy (jap. "butsuden"). Ponieważ wszelkie rytuały związane z Buddą musiało poprzedzać oczyszczenie, na lewo i prawo od osi, za bramą, a przed budynkiem Buddy znajdowały się latryna (jap. "tōsu") i łaźnia (jap. "yokushitsu"). Na lewo i na prawo od osi klasztoru, za budynkiem Buddy znajdowały się budynek mnichów (jap. "sōdō") i kuchnia (jap. "kuri"). Budynek mnichów służył do medytacji. Następnym (trzecim) budynkiem leżącym na osi był budynek Dharmy (jap. "hattō"), w którym oświecony mnich wygłaszał wykłady poświęcone sutrom. Było to centrum całego kompleksu.
W Tōfuku-ji rozkład budynków związany jest z ludzką anatomią.
W przeszłości kompleks klasztorny liczył 53 świątynie, obecnie jest ich 24.

</doc>
<doc id="3186767" url="https://pl.wikipedia.org/wiki?curid=3186767" title="Amerykańska Akademia Okulistyki">
Amerykańska Akademia Okulistyki

Amerykańska Akademia Okulistyki (ang. "American Academy of Ophthalmology", AAO) – amerykańska organizacja medyczna zrzeszająca lekarzy okulistów. AAO to największe stowarzyszenie okulistyczne w USA, zrzesza ponad 90 proc. amerykańskich okulistów i dodatkowo ma ponad 7 tys. członków zagranicznych. Akademią zarządza Rada Powiernicza ("ang. Board of Trustees") z przewodniczącym na czele (od 1978 przewodniczący wybierany jest na roczną kadencję). Oficjalnym organem AAO jest czasopismo „Ophthalmology”.
Historia.
Początkowo Amerykańska Akademia Okulistyki funkcjonowała jako część "American Academy of Ophthalmology and Otolaryngology" (AAOO). Z inicjatywą powołania amerykańskiego towarzystwa lekarzy zajmujących się oczami, uszami, nosem i gardłem wystąpił w 1896 roku dr Hal Foster z Kansas City (konferencja założycielska odbyła się w dniach 9-10 kwietnia 1896 roku właśnie w Kansas City). Pierwszym przewodniczącym nowego towarzystwa został Adolph Alt z St. Louis. Pierwotnie AAOO nosiła nazwę "Western Ophthalmological, Otological, Laryngological and Rhinological Association" (używano skrótu WOOL).
Jako odrębna organizacja AAO funkcjonuje od 1979 roku.

</doc>
<doc id="3186768" url="https://pl.wikipedia.org/wiki?curid=3186768" title="Jelcz M121E4">
Jelcz M121E4

Jelcz M121E4 – SAM MPK Lublin II – trolejbus na bazie autobusu Jelcz M121I eksploatowany w Lublinie.
Historia.
Po likwidacji JZS Jelcz syndyk wyprzedawał pozostały majątek, z którego MPK Lublin zakupiło trzy surowe nadwozia Jelcza M121I4 w celu podmiany karoserii remontowanych autobusów Jelcz M121M. Jednak po kilku miesiącach postanowiono zbudować z nich trolejbusy, gdyż nadwozia nie nadawały się do planowanego początkowo wykorzystania.
Wybudowano trzy trolejbusy. Pierwszy włączono do eksploatacji 2 marca 2011 r. i oznaczono numerem 3841, kolejny w czerwcu 2011 r. (nr 3852) i ostatni w lecie 2011 r. (nr 3858).
Budowa.
Nadwozie.
Zabudowę nadwozia i jego wykończenie wykonano w warsztatach MPK Lublin. Ściana przednia i tylna, wykonana z tworzyw sztucznych, jest zmodernizowaną wizualnie wersją konstrukcji Jelcza M121E. Zmodernizowane boki nadwozia mają wyrównaną linię okien, jak w Jelczach M121 z roku 2006. Wnętrze wykończono drewnopodobnym laminatem, wyposażono w siedzenia produkcji firmy Astromal i żółte poręcze. Kabinę kierowcy wyprowadzono do przedniej połowy drzwi przednich.
Silnik.
Trolejbus ma szeregowo-bocznikowy silnik prądu stałego Elmor DK210A3P, wyposażony w zestaw styczników rozruchowych w komorze pod tylnymi siedzeniami oraz oporniki rozruchowe na dachu. Jest to taka sama konstrukcja jak w trolejbusie PR110E.

</doc>
<doc id="3186769" url="https://pl.wikipedia.org/wiki?curid=3186769" title="13 (album)">
13 (album)



</doc>
<doc id="3186770" url="https://pl.wikipedia.org/wiki?curid=3186770" title="Florence Sancroft">
Florence Sancroft

Florence Adelaide Ives Sancroft, po mężu Plume (ur. 30 grudnia 1902 r. w Hoxton, zm. 30 stycznia 1978 r. w Islington) – angielska pływaczka z pierwszej połowy XX wieku reprezentująca Wielką Brytanię, uczestniczka igrzysk olimpijskich. 
Podczas VII Letnich Igrzysk Olimpijskich w Antwerpii w 1920 roku, siedemnastoletnia Sancroft wystartowała w jednej konkurencji pływackiej. W wyścigu na 300 metrów stylem dowolnym, z nieznanym czasem, zajęła piąte miejsce w drugim wyścigu eliminacyjnym, co nie pozwoliło jej zakwalifikować się do finału.

</doc>
<doc id="3186774" url="https://pl.wikipedia.org/wiki?curid=3186774" title="I (album)">
I (album)



</doc>
<doc id="3186775" url="https://pl.wikipedia.org/wiki?curid=3186775" title="Blok bazowy">
Blok bazowy

Blok bazowy to maksymalnej długości sekwencja operacji kodu pośredniego taka, że nie zawiera żądnego punktu połączenia (etykiety) chyba że na początku oraz nie zawiera żadnego rozgałęzienia (skok warunkowy) chyba że na końcu.
Algorytm wyznaczania bloku bazowego można oprzeć na następujących założeniach:
Blok bazowy ma szczególne zastosowanie przy optymalizacji kodu wynikowego, służy między innymi do detekcji pętli, a także jest wykorzystywany przy lokalnej alokacji rejestrów.

</doc>
<doc id="3186780" url="https://pl.wikipedia.org/wiki?curid=3186780" title="Emmy Machnow">
Emmy Machnow

Emmy Gunilla "Emy" Machnow, po mężu Almberg (ur. 1 września 1897 r. w Sztokholmie, zm. 23 listopada 1974 r. w Malmö) – szwedzka pływaczka z pierwszej połowy XX wieku, medalistka igrzysk olimpijskich.
Podczas VII Letnich Igrzysk Olimpijskich w Antwerpii w 1920 roku, dwudziestodwuletnia Machnow wystartowała w jednej konkurencji pływackiej. W kobiecej sztafecie 4 × 100 m stylem dowolnym wystartowały jedynie trzy ekipy. Szwedki z Manchow na drugiej zmianie zajęły trzecie miejsce
Manchow reprezentowała klub Malmö SS.

</doc>
<doc id="3186781" url="https://pl.wikipedia.org/wiki?curid=3186781" title="Alive! (album)">
Alive! (album)



</doc>
<doc id="3186783" url="https://pl.wikipedia.org/wiki?curid=3186783" title="Alive!">
Alive!



</doc>
<doc id="3186786" url="https://pl.wikipedia.org/wiki?curid=3186786" title="Miłość (album)">
Miłość (album)



</doc>
<doc id="3186790" url="https://pl.wikipedia.org/wiki?curid=3186790" title="Vulcano (album Sorry Boys)">
Vulcano (album Sorry Boys)



</doc>
<doc id="3186791" url="https://pl.wikipedia.org/wiki?curid=3186791" title="The Other Side">
The Other Side



</doc>
<doc id="3186793" url="https://pl.wikipedia.org/wiki?curid=3186793" title="Trouble (album)">
Trouble (album)



</doc>
<doc id="3186794" url="https://pl.wikipedia.org/wiki?curid=3186794" title="Trouble (singel)">
Trouble (singel)



</doc>
<doc id="3186798" url="https://pl.wikipedia.org/wiki?curid=3186798" title="Puzzle (ujednoznacznienie)">
Puzzle (ujednoznacznienie)



</doc>
<doc id="3186799" url="https://pl.wikipedia.org/wiki?curid=3186799" title="Puzzle (album)">
Puzzle (album)



</doc>
<doc id="3186800" url="https://pl.wikipedia.org/wiki?curid=3186800" title="Maria Trąmpczyńska">
Maria Trąmpczyńska

Maria Joanna Laura Trąmpczyńska ps. "Maria d’Otto" (ur. 27 grudnia 1875 w Orzeszkowie, zm. 8 maja 1967 w Poznaniu) – polska śpiewaczka, profesor Państwowej Wyższej Szkoły Muzycznej w Poznaniu.
Życiorys.
Córka Henryka, który był administratorem majątku oraz Pauliny z domu Pągowska. W 1894 roku zdała maturę i jako prywatna nauczycielka uczyła: w latach 1895–1897 w Małopolsce Wschodniej i w latach 1900–1902 na Żmudzi. W Paryżu na Sorbonie w latach 1897–1900 ukończyła studia przyrodnicze i historię sztuki, a podczas nich pobierała lekcje gry na fortepianie. W Warszawiea w latach 1902–1903 u W. Grąbczewskiego uczyła się śpiewu. W Paryżu w latach 1903–1911 początkowo u G. Sbrigli studiowała śpiew solowy, później w Schola Cantorum zdając egzamin w 1906 roku oraz deklamację liryczną w 1907 roku. Następnie u J. Sonadrou uczyła się gry scenicznej oraz w szkole Sandriniego taniec i mimikę. W Operze i Filharmonii Warszawskiej śpiewała w sezonie 1907 roku. Jako solistka koncertów Colonne i Lamoureux występowała m.in.w Paryżu. W Petersburgu występowała gościnnie w 1910 roku, a w monachijskiej operze była śpiewaczką w latach 1911–1914 i śpiewała w latach 1914–1917 w operze w Budapeszcie. Carmen i Amneris w "Aidzie" należały do jej najlepszych partii. Na scenie śpiewała z M. Battistinim, T. Ruffą, Gemmą Bellincioni i innymi. Do Polski powróciła w 1917 roku i została zaangażowana na okres roku przez Operę Warszawską. Występowała gościnnie na scenach i estradach w Warszawie, Poznaniu, Krakowie oraz większych miastach polskich. Profesorem śpiewu została w 1919 roku w Konserwatorium Warszawskim, a w Państwowym Konserwatorium Muzycznym w Poznaniu od roku 1926. Nadal koncertowała 25 maja 1929 roku w Poznaniu, a 8 listopada 1929 roku w Warszawie śpiewając m.in. w "Stabat Mater" Karola Szymanowskiego. W Poznaniu ośrodkiem bujnego życia towarzyskiego i artystycznego był jej dom. W Poznaniu była podczas okupacji i stworzyła wokół siebie drugie, obok Gertrudy Konatkowskiej, konspiracyjne środowisko muzyczne podczas którego kształciła m.in. Stefana Stuligrosza). W PWSM w Poznaniu w 1945 roku objęła klasę śpiewu, wychowując szereg wybitnych śpiewaków. Prodziekan w latach 1948–1950, a dziekan w latach 1950–1952 Wydziału Wokalnego. Profesorem nadzwyczajnym została w 1956 roku, a w 1958 roku przeszła na emeryturę. Zmarła 8 maja 1967 roku w Poznaniu, a pochowana została na cmentarzu Górczyńskim (kwatera IPd-13-5).

</doc>
<doc id="3186804" url="https://pl.wikipedia.org/wiki?curid=3186804" title="Péter Niedermüller">
Péter Niedermüller

Péter Niedermüller (ur. 3 września 1952 w Budapeszcie) – węgierski polityk, naukowiec i samorządowiec, wiceprzewodniczący Koalicji Demokratycznej, poseł do Parlamentu Europejskiego VIII kadencji.
Życiorys.
Z zawodu etnograf i antropolog kultury. Jako naukowiec pracował przez dziesięć lat na Uniwersytecie Humboldtów w Berlinie i przez pięć lat na London Metropolitan University.
Zaangażował się w działalność polityczną, dołączając do Koalicji Demokratycznej, której został wiceprzewodniczącym. W wyniku wyborów europejskich w 2014 Péter Niedermüller z ramienia tego ugrupowania został eurodeputowanym VIII kadencji PE, gdy z objęcia mandatu zrezygnował Ferenc Gyurcsány. W 2018 został wybrany do krajowego parlamentu, jednak odmówił objęcia mandatu. W PE zasiadał do 2019, w tym samym roku wygrał wybory na urząd burmistrza stołecznej dzielnicy Erzsébetváros.

</doc>
<doc id="3186805" url="https://pl.wikipedia.org/wiki?curid=3186805" title="New (album Paula McCartneya)">
New (album Paula McCartneya)



</doc>
<doc id="3186806" url="https://pl.wikipedia.org/wiki?curid=3186806" title="New">
New



</doc>
<doc id="3186808" url="https://pl.wikipedia.org/wiki?curid=3186808" title="Sean Blakemore">
Sean Blakemore

Sean Blakemore (ur. 10 sierpnia 1967 w St. Louis, w stanie Missouri) – amerykański aktor telewizyjny i filmowy, model.
Życiorys.
Jest piątym z siedmiorga dzieci, które wychowywała samotna matka. Przed przeprowadzką do Los Angeles w 1998 roku, w St. Louis pracował na kilku etatach jako model na pokazach mody i w reklamach i lektor, wykonywał prace drukarskie oraz występował w lokalnym teatrze i studenckich filmach krótkometrażowych. Przez kilka lat pracował również na planie serialów kontrolując grupy statystów. W 1996 r. wystartował rolą męża Grace (Gina Ravera) w sportowym dramacie telewizyjnym HBO "Dusza gry" ("Soul of the Game") obok Delroya Lindo, Blaira Underwooda, R. Lee Ermey i Jerry’ego Hardina. Był wielokrotnie nagradzany Visual Fine Artist.
W 2011 roku dołączył do obsady opery mydlanej ABC "Szpital miejski" ("General Hospital"), gdzie gra Shawna Butlera, weterana wojny z PTSD, który mieszka w Port Charles.
9 czerwca 2010 r. Blakemore poślubił aktorkę i tancerkę Nadyię Jones.

</doc>
<doc id="3186809" url="https://pl.wikipedia.org/wiki?curid=3186809" title="McCartney">
McCartney



</doc>
<doc id="3186810" url="https://pl.wikipedia.org/wiki?curid=3186810" title="O.Z.N.Z.">
O.Z.N.Z.



</doc>
<doc id="3186813" url="https://pl.wikipedia.org/wiki?curid=3186813" title="Rise (album)">
Rise (album)



</doc>
<doc id="3186820" url="https://pl.wikipedia.org/wiki?curid=3186820" title="Polska (album)">
Polska (album)



</doc>
<doc id="3186821" url="https://pl.wikipedia.org/wiki?curid=3186821" title="Wimbledon 2014 (gra pojedyncza mężczyzn)">
Wimbledon 2014 (gra pojedyncza mężczyzn)

Wimbledon 2014 – gra pojedyncza mężczyzn – zawody singlowe mężczyzn, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 23 czerwca–6 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3186825" url="https://pl.wikipedia.org/wiki?curid=3186825" title="Bryan Craig">
Bryan Craig

Bryan Allen Craig (ur. 27 października 1991 w Boca Raton, na Florydzie) – amerykański aktor telewizyjny i filmowy.
Bryan Craig rozpoczął karierę aktorską w wieku czternastu lat, w 2005 roku. Od tego czasu pojawił się w kilku różnych serialach. Jest również mistrzem w sztukach walki, skateboardingu i tańca nowoczesnego. W 2013 roku dołączył do obsady opery mydlanej ABC "Szpital miejski" ("General Hospital"), gdzie gra Morgana Corinthosa.

</doc>
<doc id="3186827" url="https://pl.wikipedia.org/wiki?curid=3186827" title="Wacław Frankowski">
Wacław Frankowski

Wacław Frankowski (ur. 25 października 1903 w Łodzi, zm. 19 marca 1981 w Łodzi) – łódzki działacz robotniczy w okresie 20-lecia międzywojennego, dyplomata Polskiej Rzeczypospolitej Ludowej, poseł polski w Brazylii w latach 1953-1956.
Życiorys.
Z zawodu był tkaczem i ślusarzem. Jako członek Komunistycznej Partii Robotniczej Polski, stał się na początku lat 20. XX w. jednym z czołowych łódzkich działaczy komunistycznych i związkowych. 30 lipca 1923 został aresztowany za udział w strajkach. 2 października został skazany przez Sąd Okręgowy w Łodzi 3 lata więzienia. Uwolniono go dopiero w 1928 i został skierowany przez KPP do półlegalnej pracy w teatrze "Scena Robotnicza", w którym kierownikiem był Witold Wandurski. Działał również w związku włókniarzy i stowarzyszeniu wolnomyślicieli. W latach 1930-1937 był delegatem związkowym w łódzkich fabrykach Kindermana i Szaca, ponownie został aresztowany i skazany na 2 lata i 7 miesięcy. Wyrok odsiadywał w więzieniu w Łodzi, Częstochowie i we Wronkach. W czasie okupacji niemieckiej został w 1940 wywieziony na roboty przymusowe do Niemiec i pracował tam w kopalni węgla w Grünau. Wróciwszy w lipcu 1945, wstąpił do PPR (później w PZPR) i do 1950 pracował w Komitecie Łódzkim PPR/PZPR na stanowisku kierownika Wydziału Ekonomicznego, po czym rozpoczął karierę w polskiej dyplomacji.
Początkowo pracował trzy miesiące na stanowisku I sekretarza ambasady w Rzymie, później jako zastępca ambasadora, kiedy Jan Druto został wysłany dwa miesiące do Nowego Jorku. Od 29 września 1953 do 21 listopada 1956 pełnił funkcję Posła Nadzwyczajnego i Ministra Pełnomocnego PRL w Rio de Janeiro w Brazylii. 23 listopada 1954 doprowadził do podpisania polsko-brazylijskiej umowy handlowej. Po powrocie z misji dyplomatycznej pracował w łódzkim przemyśle włókienniczym, a następnie przeszedł na emeryturę. Pochowany na Cmentarzu Doły.
Życie osobiste.
Miał starszą siostrę Annę. Żoną Wacława Frankowskiego była Leokadia Frankowska z domu Magda (zm. 1994), z którą miał jedną córkę Janinę (zm. 1983). Miał także dwóch wnuków. Do końca życia żywo interesował się fotografiką.

</doc>
<doc id="3186828" url="https://pl.wikipedia.org/wiki?curid=3186828" title="Nowa ziemia (album)">
Nowa ziemia (album)



</doc>
<doc id="3186829" url="https://pl.wikipedia.org/wiki?curid=3186829" title="Prayer">
Prayer



</doc>
<doc id="3186960" url="https://pl.wikipedia.org/wiki?curid=3186960" title="Kvikne">
Kvikne

Kvikne – norweska wieś i dawna gmina położona w okręgu Hedmark. W tej miejscowości rozpoczyna swój bieg rzeka Orkla. 
W roku 1966 gmina Kvikne została podzielona na dwie wsie: Kvikne (664 mieszkańców) przyłączoną do gminy Tynset i Innset (420 mieszkańców) przyłączoną do gminy Rennebu w okręgu Sør-Trøndelag.

</doc>
<doc id="3186969" url="https://pl.wikipedia.org/wiki?curid=3186969" title="Strażnica WOP Elbląg">
Strażnica WOP Elbląg



</doc>
<doc id="3187063" url="https://pl.wikipedia.org/wiki?curid=3187063" title="Wacław Daszkiewicz">
Wacław Daszkiewicz

Wacław Daszkiewicz (ur. 24 stycznia 1893 w Dalnowie k. Kiejdan, zm. 18 stycznia 1958 prawdopodobnie w Moskwie) – pułkownik Armii Czerwonej, generał brygady ludowego Wojska Polskiego.
Życiorys.
Przed I wojną światową skończył dwie klasy liceum przy Średniej Szkole Agronomicznej w Kownie. W sierpniu 1914 wstąpił do carskiej armii, gdzie został podoficerem piechoty na froncie niemieckim. Od lipca do grudnia 1916 roku elew Oficerskiej Szkoły Piechoty w Pskowie, po ukończeniu której został podporucznikiem i dowódcą plutonu i zastępcą dowódcy kompanii w 548. Czugujewskim Pułku Piechoty. Od kwietnia do sierpnia 1917 roku dowódca kompanii 1. Polskiego Zapasowego Pułku Strzelców (Rewolucyjny Pułk Polski) w Biełgorodzie. Po rewolucji lutowej aktywny działacz rewolucyjny, członek komitetu pułkowego. Znacząco przyczynił się do buntu pułku i jego przejścia na stronę bolszewików. W maju 1917 wstąpił do biełgorodzkiej organizacji SDPRR(b). VIII-X 1917 pomocnik dowódcy pułku strzelców w Mińsku. Podczas rewolucji październikowej dowodził oddziałem przy zajmowaniu budynku Poczty Głównej w Mińsku, po czym został jej komisarzem. W walkach w listopadzie 1917 został ranny. Od grudnia 1917 dowódca 1. Rewolucyjnego Pułku im. Rady Delegatów Robotniczych. Od lutego 1918 instruktor na kursach dowódców nowo powstałej Armii Czerwonej, od sierpnia 1918 dowódca batalionu w 63. Pułku Piechoty. 3 XII 1918 - 22 X 1922 studiował w Akademii Wojskowej im. M. Frunze w Moskwie, podczas studiów brał również udział w walkach z "białymi". V-XI 1919 dowódca brygady w 52. Dywizji Piechoty Armii Czerwonej, a VIII-XII 1920 podczas wojny z Polską p.o. szefa sztabu mającej powstać 1. Polskiej Armii Czerwonej. Po studiach dowódca pułku piechoty w 2. Dywizji Piechoty. Od 10 VIII 1923 zastępca szefa sztabu okręgu wojskowego, od początku 1926 oficer wywiadu wojskowego jako pracownik służby dyplomatycznej i przemysłu wojennego. Od 8 VIII 1931 ponownie w służbie liniowej, został zastępcą szefa sztabu korpusu piechoty. W 1935 ukończył zaoczne studia na Fakultecie Operacyjnym Akademii Wojskowej im. Frunze i został wykładowcą na kursach wojsk pancernych w tej akademii jako asystent Katedry Taktyki Ogólnej. W grudniu 1935 mianowany pułkownikiem. W 1938 przygotował pracę do otrzymania stopnia docenta z dziedziny wyszkolenia z taktyki ogólnej, jednak w ramach czystek stalinowskich został zwolniony do rezerwy i najprawdopodobniej został uwięziony. 15 II 1940 ponownie powołany do służby jako zastępca komendanta oficerskich kursów dokształcających. Od 15 XII 1940 do 15 IV 1944 wykładał w Akademii Wojskowej Armii Czerwonej w Moskwie. Nie brał udziału w działaniach wojennych. 
15 kwietnia 1944 roku został skierowany do służby w PSZ w ZSRR, został zastępcą komendanta do spraw taktyki organizującej się Wyższej Szkoły Oficerskiej PSZ w ZSRR w Riazaniu. Do 12 czerwca 1944 roku był również pełniącym obowiązki jej komendanta. Z powodu złej opinii generała brygady Witalisa Martanusa z 5 sierpnia 1944 roku i wniosku o przeniesienie, 6 października 1944 roku zdał obowiązki i 5 dni potem został szefem Oddziału Inspektorów Centrum Wyszkolenia Oficerów. Od 1 czerwca 1945 roku zastępca szefa Oddziału Oficerskich Szkół Piechoty w Departamencie Piechoty i Kawalerii MON. Od 10 września 1945 roku pełnił obowiązki szefa sztabu Dowództwa Okręgu Wojskowego Nr V w Krakowie. Uchwałą Prezydium Krajowej Rady Narodowej z 14 grudnia 1945 roku został mianowany generałem brygady z prawem noszenia dystynkcji od 24 grudnia i starszeństwem z 1 stycznia 1946 roku. 2 maja 1946 roku uzyskał bardzo dobrą opinię generała brygady Mikołaja Prus-Więckowskiego, przeniesiony do Sztabu Generalnego WP jako szef Oddziału VII Wyszkolenia Bojowego. 28 grudnia 1946 roku zakończył służbę w Wojsku Polskim. 4 stycznia 1947 roku wyjechał do ZSRR. Dalszy przebieg jego służby w Armii Radzieckiej nie jest znany. Mieszkał w Moskwie.
W 1967 jego imię otrzymał Ośrodek Szkolenia Służby Inżynieryjno-Budowlanej WP.

</doc>
<doc id="3187065" url="https://pl.wikipedia.org/wiki?curid=3187065" title="Kozmic Blues">
Kozmic Blues



</doc>
<doc id="3187067" url="https://pl.wikipedia.org/wiki?curid=3187067" title="Wimbledon 2014 (gra podwójna mężczyzn)">
Wimbledon 2014 (gra podwójna mężczyzn)

Wimbledon 2014 – gra podwójna mężczyzn – zawody deblowe mężczyzn, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 25 czerwca–5 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3187069" url="https://pl.wikipedia.org/wiki?curid=3187069" title="Lightning Bolt">
Lightning Bolt



</doc>
<doc id="3187070" url="https://pl.wikipedia.org/wiki?curid=3187070" title="Iryna Abielska">
Iryna Abielska

Iryna Sciapanauna Abielska (, , "Irina Stiepanowna Abielska"; ur. w 1965 w Brześciu) – białoruska lekarz pediatra i endokrynolog, osobista lekarka przywódcy Białorusi Alaksandra Łukaszenki i prawdopodobna matka jego najmłodszego syna Mikałaja; doktor nauk (odpowiednik polskiego stopnia doktora habilitowanego).
Życiorys.
Młodość i edukacja.
Iryna Abielska urodziła się w 1965 roku w Brześciu, w obwodzie brzeskim Białoruskiej SRR, ZSRR. Wywodzi się z rodziny o tradycjach lekarskich. Jej babcia była felczerką i wszyscy jej krewni byli w większym lub mniejszym stopniu związani z medycyną. Matka Iryny Abielskiej, Ludmiła Pastajałka, w latach 2001–2005 pełniła funkcję minister ochrony zdrowia Republiki Białorusi. Również ciotka i brat Abielskiej są lekarzami.
W 1988 roku Iryna Abielska ukończyła studia na Wydziale Pediatrii Mińskiego Państwowego Instytutu Medycznego ze specjalnością „pediatria”. W 2004 roku uzyskała stopień kandydata nauk (odpowiednik polskiego stopnia doktora). Temat jej dysertacji kandydackiej brzmiał: "Radiodiagnostyka w etapach rehabilitacji medycznej chorych na osteochondrozę kręgosłupa szyjnego". W 2011 roku uzyskała stopień doktora nauk (odpowiednik polskiego stopnia doktora habilitowanego). Temat jej dysertacji doktorskiej brzmiał: "Osteochondroza szyjna: wizualizacja promieniowa i technologia rehabilitacji medycznej pacjentów".
Praca.
Iryna Abielska odbyła staż podyplomowy w 3. Dziecięcym Miejskim Szpitalu Klinicznym miasta Mińska. Następnie przez trzy lata pracowała jako lekarz pediatra w 25. Poliklinice Dziecięcej. W latach 1992–1994 była lekarzem endokrynologiem w Miejskiej Przychodni Endokrynologicznej i lekarzem diagnostyki USG Mińskiego Centrum Diagnostycznego (według innego źródła w latach 1990–1994 pracowała jako konsultantka-endokrynolog w Szpitalu Klinicznym Nr 9).
Od 1994 do 2001 roku pracowała jako lekarz terapeuta w Republikańskim Szpitalu Głównego Zarządu Instytucji Leczniczo-Profilaktycznych i Sanatoryjno-Kurortowych Zarządu Sprawami Prezydenta Republiki Białorusi. Pełniła wówczas funkcję osobistej lekarki Alaksandra Łukaszenki (według innego źródła jesienią 1994 roku rozpoczęła pracę jako lekarz wyższej kategorii w komisji lekarskiej w oddziale endokrynologicznym i pracowała w gabinecie USG konsultacji dla kobiet). Od 2001 do wiosny 2007 roku i ponownie od 2 listopada 2009 roku jest lekarką naczelną Republikańskiego Klinicznego Centrum Medycznego Zarządu Sprawami Prezydenta.
Rodzina i życie prywatne.
Iryna Abielska poznała swojego przyszłego męża podczas studiów. Wkrótce potem wzięła ślub i urodziła starszego syna, Dzmitryja Jauhienawicza Abielskiego. Jej małżeństwo nie trwało jednak długo i przez wiele lat Iryna wychowywała syna samotnie. Dzmitryj ukończył Liceum Białoruskiego Uniwersytetu Państwowego oraz studia medyczne, uzyskując wykształcenie oftalmologa, po czym podjął pracę w Centrum Oftalmologicznym. Iryna Abielska posiada również drugiego, młodszego syna, którego tożsamość jest niejasna. Zdaniem niepaństwowych mediów istnieje wysokie prawdopodobieństwo, że jest nim Mikałaj Łukaszenka, nieślubny syn przywódcy Białorusi Alaksandra Łukaszenki. Według nieoficjalnych źródeł Mikałaj miał urodzić się w sierpniu 2004 roku.
Iryna Abielska posiada willę położoną w elitarnej mińskiej dzielnicy Drozdy, zamieszkanej przez przedstawicieli władzy i ludzi blisko związanych z Alaksandrem Łukaszenką. Deklaruje się jako wierząca, wyznaje prawosławie.

</doc>
<doc id="3187072" url="https://pl.wikipedia.org/wiki?curid=3187072" title="Lightning bolt">
Lightning bolt



</doc>
<doc id="3187074" url="https://pl.wikipedia.org/wiki?curid=3187074" title="Kakadu cienkodzioba">
Kakadu cienkodzioba

Kakadu cienkodzioba ("Cacatua tenuirostris") – gatunek średniej wielkości ptaka z rodziny kakaduowatych (Cacatuidae), podrodziny kakadu (Cacatuinae). Występuje w południowo-wschodniej Australii. Niezagrożony wyginięciem.
Hałaśliwy, stadny ptak. Związany z zaroślami eukaliptusowymi, porastającymi okolice rzek lub ich brzegi. Pierwotnie żywił się głównie podziemnymi organami roślinnymi (bulwami, cebulami i kłączami); wraz ze zwiększaniem areału upraw rolnych na terenie Australii w diecie kakadu cienkodziobych zwiększał się także udział ziaren zbóż, np. pszenicy.
W lęgu 2–4 białe jaja, które oba ptaki z pary wysiadują przez 24–27 dni. Młode pozostają w gnieździe do 56 dni od wyklucia. Są zdolne do rozrodu po 3–4 latach. "C. tenuirostris" może żyć ponad 50 lat. Introdukowane lub zbiegłe z niewoli ptaki szybko się rozprzestrzeniają, w niektórych rejonach, np. zachodniej Wiktorii, stając się uciążliwymi szkodnikami upraw.
Taksonomia.
Kakadu cienkodzioba po raz pierwszy została opisana w 1820 roku przez Heinricha Kuhla pod nazwą "Psittacus tenuirostris". Miejsce zebrania holotypu zapisano jako "Nova Hollandia"; według autorów "Handbook of the Birds of the World" oznaczało to Nową Południową Walię, choć w innym ujęciu nazwa ta mogła się odnosić do wybrzeża Port Phillip.
W rodzaju "Cacatua" gatunek umieścił w 1828 roku, pod nazwą "Cacatua nasicus", René Primevère Lesson; opracowany system klasyfikacji zaprezentował w "Manuel d’Ornithologie". Aktualna nazwa akceptowana przez IOC – "Cacatua tenuirostris" – została po raz pierwszy wspomniana w 1864 roku w spisie "Catalogue Systematique", wydanym przez Narodowe Muzeum Historii Naturalnej w Leiden. Ostatecznie zatwierdzono ją w 2010 roku.
W wydanym w 1995 spisie gatunków ptaków uwzględnionych w załącznikach CITES kakadu długodzioba ("Cacatua pastinator") została wpisana również jako podgatunek kakadu cienkodziobej – "Cacatua tenuirostris pastinator". Wcześniej w 1913 roku Gregory Macalister Mathews w "List of Birds of Australia" wyróżnił w gatunku "Cacatua tenuirostris" podgatunek nominatywny ("C. t. tenuirostris") i "C. t. pastinator", umieszczając ją w monotypowym rodzaju "Licmetis" (obecnie mającym status podrodzaju). Ponieważ stwierdzono hybrydyzację pomiędzy osobnikami populacji "C. t. tenuirostris", "C. t. pastinator" oraz "Cacatua sanguinea", mówi się o kompleksie gatunków "C. tenuirostris", przy czym wysunięto przypuszczenie, że dwa pierwsze z wymienionych taksonów kakadu miały wspólnego przodka, którego także cechował charakterystyczny, długi dziób. Gatunek jest klasyfikowany przez IOC jako monotypowy.
Szczątki kopalne kakadu cienkodziobej odnaleziono w Green Waterhole Cave w Australii Południowej. Wszystkie ptasie szczątki subfosylne odkryte w jaskini mogą liczyć od 15 tys. do 40 tys. lat. Łącznie znaleziono 127 kości, należących do co najmniej 31 osobników. Przedtem nie znaleziono żadnych szczątków kopalnych papug z rodzaju "Cacatua". Wydaje się, że długi, bardzo charakterystyczny dziób jest cechą uzyskaną w toku ewolucji. Przodkowie papug z podrodzaju "Lycmetis" („corellas”) byli prawdopodobnie krótkodziobymi ptakami, żywiącymi się ziarnami i owocami. Jedna z hipotez na temat wykształcenia się długiej szczęki mówi, że na południu kontynentu, gdzie panował chłodniejszy klimat, wilgoć z podłoża nie parowała tak intensywnie jak na północy, dzięki czemu gleba mogła pozostawać miękka przez dłuższy czas. Miałoby to umożliwić papugom poszukiwanie pożywienia w ziemi, co faworyzowałoby osobniki z dłuższymi dziobami, którymi mogłyby sprawniej ryć w poszukiwaniu kłączy i bulw. Choć niektórzy autorzy uważają, że wspólny przodek papug z tego kompleksu gatunków miał długi, zakrzywiony dziób, nie jest wykluczone, że u kakadu cienkodziobych i długodziobych taki kształt dzioba wyewoluował niezależnie. Prawdopodobnie linia "C. tenuirostris" była pierwszą oddzieloną linią ewolucyjną, kolejną zaś linia "C. pastinator" (następnie "C. sanguinea gymnopis" i "C. sanguinea normatoni").
Etymologia nazwy naukowej: Słowo „kakadu” pochodzi z języka malajskiego od słowa "kakak-tuá", nawiązującego do mocnego dzioba tych ptaków. Nazwa gatunkowa "tenuirostris" także odnosi się do dzioba. Słowo "tenuis" oznacza z łaciny „cienki”, „smukły”, natomiast "rostrum" znaczy dziób.
Hybrydyzacja.
Stwierdzono krzyżowanie się kakadu cienkodziobej z trzema gatunkami. Kakadu różowa ("C. roseicapillus") jest sympatryczna wobec "C. tenuirostris", zasięgi występowania obu gatunków pokrywają się w południowo-zachodniej Australii. W przypadku kakadu sinookiej ("C. sanguinea") obszar wspólnego występowania gatunków rozciąga się na wschód od Adelaide. Mieszańce kakadu cienkodziobej i żółtoczubej ("C. galerita") stwierdzano we wschodniej Wiktorii; jedynie w przypadku krzyżowania się z tym gatunkiem notowano przypadki wyklucia się piskląt.
Ernest Warren opisał przypadek mieszanej pary kakadu żółtoczubej (samiec, co najmniej 4 lata) i cienkodziobej (samica, co najmniej 12 lat), które właściciel zakupił w Durbanie i trzymał w ogrodzie w, jak to określił, „dość naturalnych warunkach”. W okresie 1908–1913, co sierpień, samica składała jaja (jedno lub dwa). Złożone w 1908 jaja zostały zabrane kakadu, z obawy, że ptaki nie będą się nimi zajmować, i oddane kurze, która jednak zgniotła je z powodu zbyt cienkich skorupek. Dwa jaja złożone w 1909 oddano z tych samych przyczyn gołębiowi, który jednak się nimi nie interesował. W 1911 samica złożyła jaja z żerdki, dlatego się stłukły. W latach 1910, 1912 i 1913 spośród siedmiu jaj jedynie z dwóch wykluły się pisklęta. Warren zauważył, że udział odchowanych piskląt w stosunku do złożonych jaj jest niski, co może wynikać z tego, że osobniki rodzicielskie należały do dwóch różnych gatunków (zobacz: mechanizmy izolacji postzygotycznej). Oba dorosłe ptaki zostały uwiecznione na rycinie, podobnie jak ich potomstwo. W momencie badania mieszańców jeden był w wieku trzech lat, drugi zaś trzech miesięcy; oba miały cechy mieszane i były do siebie bardzo podobne.
Zdaniem Warrena długość i barwa czuba (zarówno u "C. galerita", jak i "C. tenuirostris") nie jest cechą dominującą ani recesywną, ponieważ u mieszańców wystąpiły pomarańczowe czuby średniej długości, łączące cechy obu rodziców.
Morfologia.
Kakadu cienkodzioba jest średniej wielkości krępą papugą, o białym upierzeniu i krótkim ogonie. Czub także krótki, o długości 33–34 mm, nie zawsze widoczny. Górna szczęka wyraźnie dłuższa niż żuchwa. Dookoła oka naga, szaroniebieska lub jasnoniebieska skóra; wokół nagiej obrączki ocznej i dzioba pióra pomarańczowoczerwone. Pomarańczowoczerwona plama występuje też na wierzchu głowy, pod czubem. Na gardle czerwonopomarańczowy pas. Masa ciała wynosi 565–640 g. Samca wyróżnia wyraźnie dłuższy i smuklejszy dziób. Tęczówka ciemnobrązowa. Dziób biały, niebieskawoszary u nasady. Nogi i stopy szare.
Długość ciała wynosi 37–41 cm, rozpiętość skrzydeł 80–90 cm. U 23 zbadanych samców długość skrzydła wynosiła 268–288 mm, u 24 samic 255–278 mm; długość dzioba u tychże samców mieściła się między 46,3 a 52,6 mm, natomiast u samic 41,6 a 50,6 mm. Długości ogona nie podano wprost, jednak odnotowano, że stosunek długości skrzydło/ogon wynosi zazwyczaj 0,44–0,46. U okazów pochodzących ze zbiorów Muzeum Brytyjskiego (wymiary uśrednione) ogon ma długość ok. 12,7 cm, dziób ok. 5 cm (1,95 cala), a skok ok. 2,41 cm (0,95 cala).
Występowanie.
Kakadu cienkodzioba jest endemitem Australii, gdzie występuje w południowo-wschodniej części kontynentu. Jej naturalne rejony występowania to trzy stany: południowo-wschodnia Australia Południowa, obszary trawiaste w zachodniej części stanu Wiktoria oraz południowa Nowa Południowa Walia, gdzie spotyka się ją na obszarze zwanym Riverina.
W stanie Queensland została introdukowana. Musiało to nastąpić przed 1865, ponieważ już John Gould w wydanym tamtego roku dziele "Handbook to the Birds of Australia" wspomniał o występowaniu "C. tenuirostris" w tym stanie. W Nowej Południowej Walii na wolności żyją ptaki, które uciekły z niewoli; ich populacja jest regularnie zasilana nowymi uciekinierami. Według "The Birds of Australia" (1911) ptaki tego gatunku można również spotkać w Terytorium Północnym, nie odnotowano jednak, jak się tam znalazły. Kakadu cienkodzioba znajduje się na liście ptaków wyspy King w kategorii "pojawiające się nieregularnie, rzadko lub sporadycznie" (wyspa King leży około 90 km od wybrzeża Australii). Także na Tasmanii spotyka się osobniki tego gatunku: najprawdopodobniej są to ptaki zbiegłe z niewoli.
Żyje na obszarach trawiastych, leśno-trawiastych, lasach rosnących na brzegach rzek oraz na obszarach rolniczych i uprawach. Gatunek związany z eukaliptusami; w zasiedlanych środowiskach częsty jest na przykład eukaliptus kamaldulski, "E. fasciculosa" i "E. ovata". Ptak zawsze występuje w okolicy rzek lub strumieni. Prócz eukaliptusów w środowiskach wybieranych przez ten gatunek rośnie "Allocasuarina luehmannii" (rzewniowate). Kakadu cienkodzioba jest spotykana do wysokości 400 m n.p.m.
Pożywienie.
Gatunek przystosowany do kopania w ziemi dziobem w poszukiwaniu kłączy i innych podziemnych organów roślinnych, na przykład bulw tworzonych przez pochrzyn ("Dioscorea"), cebuli storczykowatych i różnych organów liliowców. Zjada również bulwy introdukowanych "Romulea rosea" (kosaćcowate). Prócz pokarmu roślinnego żywi się złożonymi w glebie jajami prostoskrzydłych (Orthoptera). Do jego pokarmu należą też opadnięte lub już zasiane nasiona zbóż, w tym pszenicy. John Gould napisał o kakadu cienkodziobych następująco:
Badania prowadzone przez 7 lat w zachodniej Wiktorii wykazały, że kakadu cienkodziobe w tym rejonie porzucają swój pierwotny skład pożywienia na rzecz nasion. Wśród jeszcze niestrawionego pokarmu, znajdującego się w wolach lub żołądkach gruczołowych 314 osobników, około 90% objętości stanowiły ziarna zbóż, nasiona słonecznika, ostu i przedstawicieli "Romulea". Ta zmiana wiąże się z zanikaniem roślin tworzących organy podziemne, co nastąpiło po wprowadzeniu upraw zbóż przez kolonistów z Europy. Według danych z 2000 dla ptaków z zachodniej Wiktorii około 49% diety stanowią nasiona, które mogą być spożywane cały rok. W zachodniej Wiktorii kakadu cienkodziobe latem żerują w ciągu dnia dłużej niż sympatryczne kakadu różowe i żółtoczube, ponieważ ich pożywienie jest trudniejsze do zdobycia.
W roku 2000 przeprowadzono serię eksperymentów z udziałem sześciu dorosłych ptaków. Dzięki tym badaniom chciano poznać preferencje pokarmowe kakadu, aby właściwie dobrać przynętę w pułapce. W eksperymencie nr 1 ptaki miały do wyboru łuskany i niełuskany owies oraz łuskany i niełuskany słonecznik; nie ograniczono im dostępu do pokarmu ani jego rodzajów. Spożyły średnio 23,47±6,8 g pożywienia w ciągu dnia; przy średniej wadze tych osobników (512 g) jest to około 4,6% masy ciała. W tej samej serii eksperymentów wykazano, że w niewoli kakadu preferują łuskany owies, jest więc on najlepszym ziarnem, by zwabić je do pułapki.
Tryb życia i zachowanie.
Papuga żeruje w chłodniejszych porach dnia, w południe odpoczywa w cieniu. O świcie opuszcza miejsce spoczynku, aby się napić. Układanie się ptaków do snu na gałęzi opisane jest jako "akrobatyczne". Gatunek stadny; poza sezonem lęgowym bywa widywany w stadach liczących około 2000 osobników. Większość czasu spędza na ziemi. W trakcie żerowania jeden osobnik pozostaje na drzewie w roli „strażnika”. Porusza się seriami skoków, znacznie szybszych niż u kakadu żółtoczubej, od której także szybciej uderza skrzydłami. Nie ma niezdarnego, „kaczkowatego” chodu jak inne kakadu. W pobliżu gniazd, w trakcie odpoczynku, ptaki przebywają w parach lub grupach rodzinnych, skrzecząc i trajkocząc.
W locie widoczne gwałtowne, trzepoczące uderzenia skrzydeł; niekiedy występują krótkie ślizgi na lekko wygiętych skrzydłach. Wydawany w locie głos kontaktowy to wibrujące, drżące "curr-ur-rup". Zaniepokojona, kakadu cienkodzioba chrapliwie krzyczy.
Lęgi.
Informacje o rozrodzie w warunkach naturalnych są niepełne. Okres lęgowy rozpoczyna się w sierpniu i trwa przez kolejne 2 miesiące. Gniazdo znajduje się w dziupli martwego drzewa na wysokości do 25 m nad ziemią. Papuga ta gniazduje kolonijnie. W przygotowaniu dziupli biorą udział oba ptaki z pary. Dziupla może być używana kilka lat z rzędu. Jedyną wyściółką są trociny. Jeżeli brakuje odpowiedniego miejsca, kakadu cienkodziobe potrafią wykopać otwór w miękkim zboczu przy rzece. Alfred John North odnotował, że wybierane miejsca są trudno dostępne, także dla człowieka.
Jaja stanowią blisko 3,4% masy ciała samicy (jedno waży około 22,1 g); na tle rodzaju "Cacatua" jest to przeciętny wynik. Składane są dwa, trzy albo cztery jaja. Chropowata skorupka przybiera barwę białą. Kształt jaja jest owalny, ze spiczastym szerszym końcem. Wymiary: około 35 na 25-28 mm.
Inkubacja trwa od 24 do 27 dni. Wysiadują oba ptaki z pary. Jak u większości kakadu, pisklęta wykluwają się pokryte puchem. Są w pełni opierzone po 49-56 dniach. Zanim się opierzą, następuje spadek masy. Zdolne do rozrodu po 3-4 latach.
Hodowla.
Kakadu cienkodzioba jest hodowana przez ludzi jako ptak ozdobny. John Gould w "Handbook to the Birds of Australia" (1865) pisał, że widział wiele tych ptaków w niewoli, zarówno w Nowej Południowej Walii, jak i w Australii Południowej. Do starszych książek świadczących o trzymaniu tego gatunku w domostwach należy także wydana w 1907 w Londynie "How to sex cage bird". Oznacza to, że kakadu cienkodziobą hodowano w Europie już na początku XX wieku. Spośród kakadu australijskich ten gatunek najlepiej naśladuje ludzką mowę. Cena za parę w stanie Wiktoria to około 200$ (≈475 zł; stan w 2010). Gatunek polecany jest dla osób średnio zaawansowanych w hodowli papug. Źle znosi towarzystwo innych gatunków, może zabić współtowarzysza. Wymaga mocnej siatki w wolierze. Nie występują odmiany barwne.
Wybieg lub woliera powinny mieć długość co najmniej 4,5 m, by zapewnić ptakom możliwość swobodnego poruszania się. Zalecane wymiary skrzynki lęgowej dla "C. tenuirostris" to około 41 × 41 x 90 cm. Właściwym pożywieniem są urozmaicone mieszanki małych ziaren, do tego zielone liście, np. buraków liściowych, sałaty, gwiazdnicy oraz owoce. Poza tym ptaki tego gatunku wymagają zabawek przeznaczonych do niszczenia dziobem, jak gałęzie, kawałki drewna czy wysterylizowane szyszki. Lubią kąpiele.
Status zagrożenia.
Przez IUCN "Cacatua tenuirostris" zaklasyfikowana została jako gatunek najmniejszej troski (LC, Least Concern). Po przybyciu Europejczyków na kontynent populacja kakadu cienkodziobych zmniejszyła się ze względu na niszczenie środowiska i dużą liczebność królików, także żywiących się ziarnem. W latach 50. XX w. rozpoczęto ograniczanie populacji królików, poszerzyły się również obszary upraw zbóż i słonecznika, dzięki czemu stada kakadu stały się większe. W roku 2014 liczebność kakadu cienkodziobej wykazywała tendencję wzrostową. Zasięg występowania tej papugi staje się coraz szerszy, na niektórych terenach ptak ten ma nawet status szkodnika.
Kakadu cienkodzioba jako szkodnik.
W Nowej Południowej Walii uchodzi za szkodnika. Stanowi konkurencję dla żałobnic brunatnych ("Calyptorhynchus lathami"), którym odbiera miejsca lęgowe; ponadto zajmuje miejsca w dziuplach, gdzie potencjalnie mogłyby gnieździć się kakadu długodziobe ("C. pastinator") i pałanki wędrowne ("Pseudocheirus peregrinus"). W centrum Perth przenosi również chorobę dzioba i piór (PBFD), aspergilozę, różę, jersiniozę i salmonellozę. Może także zachodzić hybrydyzacja z innymi papugami z podrodzaju "Licmetis", zdarzająca się też w hodowlach z udziałem tych gatunków.
W zachodniej części stanu Wiktoria razem z kakadu żółtoczubą i różową powoduje duże straty w uprawach zbóż, prawdopodobnie w największym stopniu spośród tych trzech gatunków. Żeby zniechęcić ptaki do żerowania na polach, wykorzystano między innymi wizualne i dźwiękowe odstraszacze, trutki oraz substancje drażniące. Rozważa się użycie w przyszłości m.in. 4-aminopirydyny, która była z powodzeniem stosowana do walki z epoletnikami krasnoskrzydłymi ("Agelaius phoeniceus"), niszczącymi uprawy kukurydzy cukrowej. Po spożyciu tego związku ptaki zwykle giną, a ich nerwowe, przedagonalne zachowanie i skrzeczenie odstraszają inne osobniki. Z szacunków wynika, że na sto ptaków jedynie jeden ginie, a reszta zostaje odstraszona. Problematyczny w stosowaniu trutek jest sposób żerowania kakadu, ponieważ zjadając ziarno odrzucają one łuskę, więc substancja, która jedynie pokrywa ziarno, może wcale na ptaka nie wpłynąć.
W 2007 roku w Perth stwierdzono występowanie 503 kakadu cienkodziobych. Zliczono je w ramach przygotowań do opracowania dokumentu, który miał ukazać szkodliwość introdukowanych gatunków papug w obszarze miasta (prócz kakadu cienkodziobej są to także kakadu sinooka i lorysa górska, "Trichoglossus haematodus"). Do szkodliwych działań tych ptaków oraz innych kakadu należy wykopywanie świeżo zasianej pszenicy lub owsa, wyjadanie nasion ze zbóż przeznaczonych dla bydła lub koni, zjadanie lub wyrywanie sadzonek eukaliptusów (z grupy nazywanej „Blue Gums”), pozostawianie dziur wydrapanych/wykopanych w ziemi, niszczenie drobnych gałązek lub liści na drzewach, gdzie ptaki przesiadują stadnie (niekiedy prowadzące do obumarcia drzewa), rozrywanie kabli oraz bardzo głośne zachowanie, nieprzyjemne dla mieszkańców. W ramach odłowu ptaków zaproponowano użycie pułapek typu „walk-in cage”, wystrzeliwane sieci („cannon nets”), pułapki z opadającą klapką (np. pokrytą siatką, „clap traps”) oraz odstrzał. Problem gwałtownie rozprzestrzeniających się kakadu był poruszany w australijskiej prasie, a nawet w parlamencie (19 października 2004).

</doc>
<doc id="3187075" url="https://pl.wikipedia.org/wiki?curid=3187075" title="An Omen (EP)">
An Omen (EP)



</doc>
<doc id="3187078" url="https://pl.wikipedia.org/wiki?curid=3187078" title="Alexander Kielland">
Alexander Kielland

Alexander Lange Kielland (ur. 18 lutego 1849 w Stavanger, zm. 6 kwietnia 1906 w Bergen) – norweski powieściopisarz, nowelista i komediopisarz. 
Przez wydawnictwo Gyldendal, a później także przez światowych krytyków, uznany za jednego z czterech najwybitniejszych pisarzy norweskich (wraz z Henrikiem Ibsenem, Jonasem Lie i Bjørnstjernem Bjørnsonem). Przedstawiciel realizmu krytycznego. Pisał w języku bokmål.
Jego siostra Kitty Lange była malarką pejzażystką i działaczką na rzecz praw kobiet.

</doc>
<doc id="3187079" url="https://pl.wikipedia.org/wiki?curid=3187079" title="Live in Gdańsk">
Live in Gdańsk



</doc>
<doc id="3187080" url="https://pl.wikipedia.org/wiki?curid=3187080" title="Roger Howarth">
Roger Howarth

Roger Howarth (ur. 13 września 1968 r. w hrabstwie Westchester, w stanie Nowy Jork) – amerykański aktor telewizyjny i filmowy.
Jego ojciec napisał sztuki tearalne. W wieku siedmiu lat występował w "Wielki Książę" ("The Grand Duke"). Uczęszczał do liceum o profilu teatralnym i występował w kilku przedstawieniach. Do 19. roku życia był aktywnym piłkarzem, grał z Puma Shoes U.S. National Soccer Team.
Debiutował na ekranie jako chłopak w deszczu w filmie "Wychodzac z mroku" ("Liebestraum", 1991) obok Kevina Andersona, Billa Pullmana, Catherine Hicks i Kim Novak. W latach 1992-2003 grał Todda Manninga, Jr. w operze mydlanej ABC "Tylko jedno życie". W 1998 wystąpił w kilku sztukach teatralnych, m.in. "Biała Róża", "Henryk IV", "Matka Courage i jej dzieci" i "Orestes" Eurypidesa. W 2011 r. powrócił do "Tylko jednego życia".
W 1992 r. ożenił się z aktorką Cari Stahler. Mają syna Juliana (ur. 1992) i córkę Claudette (ur. 2002).

</doc>
<doc id="3187081" url="https://pl.wikipedia.org/wiki?curid=3187081" title="Alter Ego">
Alter Ego



</doc>
<doc id="3187083" url="https://pl.wikipedia.org/wiki?curid=3187083" title="Piotr Setkiewicz">
Piotr Setkiewicz

Piotr Setkiewicz (ur. 1963) – polski historyk, kierownik Centrum Badań Państwowego Muzeum Auschwitz-Birkenau w Oświęcimiu.
Studia historyczne ukończył na Uniwersytecie Jagiellońskim w Krakowie, a w 1999 roku na Uniwersytecie Śląskim w Katowicach obronił pracę doktorską pt. "IG Farben - Werk Auschwitz 1941–1945".
Od 1988 roku pracownik naukowy Państwowego Muzeum Auschwitz-Birkenau w Oświęcimiu, najpierw w Dziale Naukowym, potem - w latach 2001-2007 - kierownik Archiwum, a w 2008 roku został kierownikiem Działu Naukowego, przemianowanego w 2014 roku na Centrum Badań. Głównymi polami jego badań są kwestie związane z zatrudnieniem więźniów w niemieckim przemyśle i historię podobozów KL Auschwitz. Redaktor naczelny "Zeszytów Oświęcimskich".

</doc>
<doc id="3187084" url="https://pl.wikipedia.org/wiki?curid=3187084" title="Fortress">
Fortress



</doc>
<doc id="3187085" url="https://pl.wikipedia.org/wiki?curid=3187085" title="Forteca (film)">
Forteca (film)



</doc>
<doc id="3187086" url="https://pl.wikipedia.org/wiki?curid=3187086" title="Epka (album)">
Epka (album)



</doc>
<doc id="3187087" url="https://pl.wikipedia.org/wiki?curid=3187087" title="2013 (album Roberta M)">
2013 (album Roberta M)



</doc>
<doc id="3187088" url="https://pl.wikipedia.org/wiki?curid=3187088" title="5 (album)">
5 (album)



</doc>
<doc id="3187090" url="https://pl.wikipedia.org/wiki?curid=3187090" title="TO">
TO

To lub to

</doc>
<doc id="3187093" url="https://pl.wikipedia.org/wiki?curid=3187093" title="City Of Lakes '76">
City Of Lakes '76



</doc>
<doc id="3187094" url="https://pl.wikipedia.org/wiki?curid=3187094" title="El Derwid">
El Derwid



</doc>
<doc id="3187098" url="https://pl.wikipedia.org/wiki?curid=3187098" title="Parafia Matki Boskiej Nieustającej Pomocy w Jastarni">
Parafia Matki Boskiej Nieustającej Pomocy w Jastarni



</doc>
<doc id="3187099" url="https://pl.wikipedia.org/wiki?curid=3187099" title="Arias (Andrzej Dobber)">
Arias (Andrzej Dobber)



</doc>
<doc id="3187121" url="https://pl.wikipedia.org/wiki?curid=3187121" title="Live By The Code">
Live By The Code



</doc>
<doc id="3187122" url="https://pl.wikipedia.org/wiki?curid=3187122" title="Live 2013">
Live 2013



</doc>
<doc id="3187124" url="https://pl.wikipedia.org/wiki?curid=3187124" title="Władysław Janicki">
Władysław Janicki

Władysław Janicki (ur. 27 maja 1953 w Poznaniu, zm. 12 czerwca 2014 tamże) – polski tancerz i choreograf.
Ukończył Państwową Szkołę Baletową w Poznaniu. Od razu zatrudniony w Polskim Teatrze Tańca w Poznaniu przez Conrada Drzewieckiego. Tańczył w następujących baletach wyreżyserowanych przez Drzewieckiego: "Cudowny mandaryn", "Divertimento", "Sonata na dwa fortepiany", "Modus vivendi", "Epitafium dla Don Juana", "Odwieczne pieśni", "Krzesany" i "Zemsta". Od 1978 we Wrocławiu. Zagrał w "Sporze" i "Hamlecie" u Henryka Tomaszewskiego. Od 1979 w Operze Wrocławskiej. Od 1982 ponownie w Polskim Teatrze Tańca w Poznaniu ("Yesterday"). Od lat 90. XX wieku zajmuje się choreografią i reżyserią, a mniej tańczy. Debiut choreograficzny nastąpił prawdopodobnie w 1982 (Teatr Kalambur we Wrocławiu, spektakl "Spartalino" w reżyserii Bogusława Litwińca). W 1986 stworzył choreografię do spektaklu "Trzy świnki" w poznańskim Teatrze Lalki i Aktora Marcinek, z którym związał się na stałe, współpracując w tym okresie m.in. z Januszem Ryl-Krystianowskim i Krystyną Meissner. Stworzył choreografię dla następujących sztuk: "Czerwony Kapturek", "Pierścień i róża", "Bulwar czarownic", "Ja, Feuerbach", "Ribidi, Rabidi, Knoll", "Szałaputki", "Bajka o czasie", "Bajka o szczęściu" i "Calineczka". Dla Teatru Lalek Rabcio w Rabce stworzył przedstawienie "Piękna i Bestia" (ostatnie dzieło, premiera - 28 kwietnia 2014). 

</doc>
<doc id="3187125" url="https://pl.wikipedia.org/wiki?curid=3187125" title="María Teresa Torró Flor">
María Teresa Torró Flor



</doc>
<doc id="3187126" url="https://pl.wikipedia.org/wiki?curid=3187126" title="LOVE again">
LOVE again



</doc>
<doc id="3187127" url="https://pl.wikipedia.org/wiki?curid=3187127" title="Unleashed In The West - Live In Berlin">
Unleashed In The West - Live In Berlin



</doc>
<doc id="3187131" url="https://pl.wikipedia.org/wiki?curid=3187131" title="Wimbledon 2014 (gra podwójna kobiet)">
Wimbledon 2014 (gra podwójna kobiet)

Wimbledon 2014 – gra podwójna kobiet – zawody deblowe kobiet, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 25 czerwca–5 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3187152" url="https://pl.wikipedia.org/wiki?curid=3187152" title="Nigdy nie rozmawiaj z nieznajomym">
Nigdy nie rozmawiaj z nieznajomym

Nigdy nie rozmawiaj z nieznajomym (ang. "Never Talk to Strangers") – amerykańsko-kanadyjsko-niemiecki thriller z 1995 roku w reżyserii Petera Halla. Wyprodukowany przez wytwórnię TriStar Pictures.
Premiera filmu miała miejsce 20 października 1995 roku w Stanach Zjednoczonych. W Polsce premiera filmu odbyła się 8 listopada 1996 roku.
Opis fabuły.
Psycholog sądowa Sarah Taylor (Rebecca De Mornay) spotyka w sklepie przystojnego Tony'ego Ramireza (Antonio Banderas), który proponuje jej randkę. Sarah nie umie oprzeć się pokusie. Ich znajomość przeradza się w namiętny, ale bardzo niebezpieczny romans.
Obsada.
Źródło: Filmweb
i inni.
Zdjęcia.
Zdjęcia realizowane były na terenie Węgier (Budapeszt) oraz Kanady (Toronto).

</doc>
<doc id="3187153" url="https://pl.wikipedia.org/wiki?curid=3187153" title="Klicko">
Klicko



</doc>
<doc id="3187154" url="https://pl.wikipedia.org/wiki?curid=3187154" title="Daniił Elkonin">
Daniił Elkonin

Daniił Borisowicz Elkonin (ur. w Małej Pereszczepynie koło Połtawy, zm. 4 października 1984 w Moskwie) – radziecki psycholog i pedagog, doktor habilitowany, członek Akademii Nauk Pedagogicznych ZSRR.
Życiorys.
Od 1914 do 1920 roku uczył się w Połtawie, następnie (ze względu na trudną sytuację materialną rodziny) pracował jako urzędnik i nauczyciel. W latach 1924–1929 studiował w Państwowym Instytucie Pedagogicznym im. Aleksandra Hercena w Leningradzie. Jako student zaangażowany był w pracę naukową na temat fizjologii układu nerwowego.
Po ukończeniu studiów rozpoczął pracę w Instytucie Hercena zajmując się problematyką twórczych zabaw dziecięcych. W 1932 roku został Zastępcą Dyrektora ds. Naukowych Instytutu. Od 1937 do 1941 roku był nauczycielem w jednej z leningradzkich szkół podstawowych oraz prowadził wykłady w Instytucie Pedagogicznym. Był twórcą podręczników dla narodów Dalekiej Północy. W 1940 roku obronił pracę doktorską na temat rozwoju mowy uczniów. W czasie II wojny światowej służył w Armii Czerwonej i brał udział m.in. w obronie Leningradu. Po wojnie wykładał psychologię w Wojskowym Instytucie Pedagogicznym Armii Radzieckiej.
Po zwolnieniu w 1953 roku z wojska w randze podpułkownika rozpoczął pracę w Instytucie Psychologii Rosyjskiej Akademii Nauk w Moskwie, w którym pracował do śmierci. Od 1959 roku kierował w moskiewskiej szkole nr 110 programem badawczym, który stał się osnową do opracowania nowych podstaw programowych dla nauczycieli.
W 1962 obronił pracę habilitacyjną i otrzymał stopnień doktora habilitowanego, a w 1968 roku został wybrany członkiem Akademii Nauk Pedagogicznych ZSRR. Od 1966 roku przez wiele lat wykładał na Wydziale Psychologii Uniwersytetu Moskiewskiego.
Zainteresowania naukowe.
Zainteresowania naukowe Elkonina koncentrowały się wokół badań nad psychologią wieku przedszkolnego oraz wczesnoszkolnego. Uważał, że należy dziecięcą zabawę poddać analizie psychologicznej. Wynikiem obserwacji i późniejszej analizy był pogląd, że twórcze zabawy dziecięce (takie, które polegają na odgrywaniu roli, cechując się maksymalnym zaangażowaniem oraz pełnym zadowoleniem) są czynnikiem ułatwiającym dzieciom poznawanie otaczającego świata. Według Elkonina, "zabawa to szczególny typ działalności dziecka kryjący w sobie jego stosunek do otaczającej, przede wszystkim społecznej rzeczywistości i mający własną specyficzną treść i budowę – szczególny przedmiot i motywy działalności oraz szczególny system działań". Zgodnie z jego poglądami zabawa u dzieci rozwija procesy psychiczne bezpośrednio z nią związane – wyobraźnię, myślenie, fantazję, pamięć oraz psychomotorykę. Na podstawie pracy badawczej nad zachowaniem uczniów opracował nowe wzory programowo-metodyczne nauczania, które były oparte na teorii etapowego kształtowania czynności umysłowych. Elkonin jest również autorem nowej, oryginalnej, fonicznej metody nauki czytania poprzez wykorzystanie fonemów.
Jest autorem ponad 100 publikacji naukowych.
Główne prace.
Źródło:

</doc>
<doc id="3187157" url="https://pl.wikipedia.org/wiki?curid=3187157" title="Piłka nożna w Polsce (2013/2014)">
Piłka nożna w Polsce (2013/2014)

Inne:

</doc>
<doc id="3187165" url="https://pl.wikipedia.org/wiki?curid=3187165" title="Melville R. Bissell">
Melville R. Bissell

Melville R. Bissell (ur. 25 września 1843 w Hartwick, zm. 15 marca 1889 w Grand Rapids) – amerykański wynalazca, twórca nowego modelu mechanicznego odkurzacza.
Życiorys.
Melville R. Bissell urodził się 25 września 1843 roku w Hartwick, a dorastał w Berlin w stanie Wisconsin. W młodości pracował z ojcem w Kalamazoo, gdzie prowadzili sklep warzywny. W następnych latach Bissell otworzył sklep z zastawą w Grand Rapids, a w czasie kryzysu z 1873 roku dorobił się w przemyśle i handlu nieruchomościami.
Kolejnym etapem w jego karierze była sprzedaż mechanicznych odkurzaczy do dywanów. Wkrótce potem, w 1876 roku, opatentował urządzenie z centralną szczotką, którego użyteczność zwiększały dodatkowo gumowe wykończenia182,346 (patent nr 182.346). W 1884 roku jego fabrykę strawił pożar, ale nie przeszkodziło to Bissellowi w rozwoju przedsiębiorstwa i powiększaniu sprzedaży. Marka Bissell jest wciąż obecna na rynku.
Bissell zmarł w 15 marca 1889 roku w Grand Rapids, a jego żona Anna zastąpiła go na stanowisku prezesa firmy i kierowała nią do śmierci w 1934 roku. Była pierwszą kobietą na stanowisku prezesa korporacji.
Był synem Alpheusa (1801−1897) i Lydii Ann (1803−1893). Z małżeństwa z Anną (1846−1934) miał dwoje dzieci: Annę (1868−1958) i Melville’a (1882−1972).

</doc>
<doc id="3187169" url="https://pl.wikipedia.org/wiki?curid=3187169" title="Robin Mattson">
Robin Mattson

Robin Mattson (ur. 1 czerwca 1956 w Los Angeles) – amerykańska aktorka telewizyjna.
Życiorys.
Pochodzi z Los Angeles. Jest córką kucharza Paula Mattsona. Mattson zaczęła występować w wieku sześciu lat. Jej wczesna kariera rozpoczęła się od gościnnych występów w sitcomie NBC "The John Forsythe Show" (1966). Jej debiutem filmowym była rola Lisy Rand w dramacie familijno-przygodowym "Namu, The Killer Whale" (1974). Jako dziecko na podstawie umowy z legendarnym producentem Ivanem Torsem pojawiała się w filmach i serialach. Grała potem także w filmach "Powrót do Macon County" ("Return to Macon County", 1975) u boku Nicka Nolte i Dona Johnsona, "Wolf Lake" (1980) z Rodem Steigerem oraz "Take Two" (1988) obok Franka Stallone.
Życie prywatne.
27 maja 1978 r. poślubiła reżysera Raya Manzellę, jednak 26 grudnia 1984 r. rozwiedli się.
W 1993 r. mając pasję do gotowania uczęszczała do Międzynarodowego Instytutu Kulinarnego w Los Angeles. Następnie od czerwca 1996 do marca 1997 r. w Lifetime prowadziła własny program kulinarny "The Main Ingredient". Napisała własną książkę kucharską, wydaną w 1997 r. pt. „Soap Opera Café : The Skinny on Food from a Daytime Star”.
Była związana z przedsiębiorcą i menedżerem Henry Neumanem. 3 czerwca 2006 r. wyszła za mąż za piłkarza Wernera Rotha.

</doc>
<doc id="3187170" url="https://pl.wikipedia.org/wiki?curid=3187170" title="Daniel Elkonin">
Daniel Elkonin



</doc>
<doc id="3187171" url="https://pl.wikipedia.org/wiki?curid=3187171" title="Alaksandr Akulicz">
Alaksandr Akulicz



</doc>
<doc id="3187173" url="https://pl.wikipedia.org/wiki?curid=3187173" title="Borys Ananjew">
Borys Ananjew



</doc>
<doc id="3187174" url="https://pl.wikipedia.org/wiki?curid=3187174" title="Alaksandr Akulicz (naukowiec)">
Alaksandr Akulicz (naukowiec)

Alaksandr Wasilewicz Akulicz (, , "Aleksandr Wasiljewicz Akulicz"; ur. 24 października 1957 w Pierakolu) – białoruski naukowiec, specjalista w dziedzinie budowy maszyn przemysłu spożywczego; doktor nauk technicznych (odpowiednik polskiego stopnia doktora habilitowanego), profesor.
Życiorys.
Urodził się 24 października 1957 roku we wsi Pierakol, w rejonie kliczewskim obwodu mohylewskiego Białoruskiej SRR, ZSRR. W 1981 roku ukończył Mohylewski Instytut Technologiczny. W 2000 roku uzyskał stopień doktora nauk technicznych (odpowiednik polskiego stopnia doktora habilitowanego), w 2003 roku – tytuł profesora. Od 1981 roku pracuje na Mohylewskim Uniwersytecie Żywienia. Od 2003 roku pełni funkcję kierownika katedry na tej uczelni. Od 2001 roku jest członkiem korespondentem Białoruskiej Akademii Inżynierskiej.
Alaksandr Akulicz jest autorem prac naukowych na temat procesów i aparatów produkcji spożywczej i chemicznej, teorii i praktyki zamkniętych obiegów. Stworzył i wprowadził do produkcji nowe klasy wysokowydajnych aparatów z kierowalną hydrodynamiką do suszenia i separacji materiałów rozpraszalnych.

</doc>
<doc id="3187180" url="https://pl.wikipedia.org/wiki?curid=3187180" title="Dancing Galaxy (album)">
Dancing Galaxy (album)

Dancing Galaxy – album izraelskiej grupy Astral Projection wydany 13 października 1997 roku przez wytwórnię Phonokol Records. Sample z mową z utworu 1, 4 i 8 zostały użyte z filmu "Diuna" (1984).

</doc>
<doc id="3187183" url="https://pl.wikipedia.org/wiki?curid=3187183" title="Do You Feel My Love">
Do You Feel My Love

Do You Feel My Love – singiel brytyjskiego muzyka reggae Eddyego Granta, który wydany został w roku 1980, nakładem angielskiej wytwórni płytowej Ensign. Utwór promował płytę "Can't Get Enough". Piosenka dotarła do miejsca 8. na brytyjskiej liście przebojów.

</doc>
<doc id="3187184" url="https://pl.wikipedia.org/wiki?curid=3187184" title="Handel trójkątny">
Handel trójkątny

Handel trójkątny – określenie przepływu towarów i ludzi (niewolników) odbywającego się na Oceanie Atlantyckim, w ramach handlu pomiędzy Europą, Afryką i Ameryką w okresie od połowy XVI wieku do połowy XIX wieku.
W klasycznym rozumieniu handel trójkątny polegał na wywozie różnego rodzaju wyrobów wytworzonych w Europie (m.in. broń, tkaniny, wyroby żelazne) do Afryki, gdzie wymieniano je na niewolników. Ci wywożeni byli do Ameryki (w szczególności na Karaiby), do pracy na plantacjach. Dobra wytworzone na plantacjach (m.in. cukier, bawełna czy tytoń) były z kolei sprowadzane do Europy i tam sprzedawane.
Handlem trójkątnym określa się także zapoczątkowany nieco później przepływ dóbr między Afryką, Karaibami a Nową Anglią – z Afryki na Karaiby sprowadzano niewolników, wyprodukowaną na Karaibach melasę przewożono do Nowej Anglii, gdzie na jej bazie wytwarzano rum sprzedawany następnie w Afryce.
Inny model trójkątny obrazuje z kolei handel pomiędzy Nową Anglią, Karaibami oraz Europą, w ramach którego na Karaibach sprzedawano pochodzące z Nowej Anglii ryby, produkty drzewne i mięso, stąd do Europy eksportowano cukier, a z Europy do Nowej Anglii sprowadzano wyroby rzemieślnicze.

</doc>
<doc id="3187185" url="https://pl.wikipedia.org/wiki?curid=3187185" title="Ergonomia pedagogiczna">
Ergonomia pedagogiczna

Ergonomia pedagogiczna – dział pedagogiki zajmujący się problemami optymalizacji warunków materialnych pracy w szkole.
Ergonomia pedagogiczna bierze pod uwagę zasady i metody dostosowania zarówno stanowiska pracy nauczyciela jak i ucznia do ich konkretnych potrzeb wynikających z pracy dydaktycznej. Kształtuje prawidłowe warunki bezpieczeństwa i higieny pracy, dba o prawidłowy dobór środków dydaktycznych niezbędnych do osiągnięcia celu procesu nauczania, poszukuje rozwiązań dla osiągnięcia optymalnych warunków rekreacyjnych oraz zajmuje się estetyką szkoły i jej otoczenia.

</doc>
<doc id="3187186" url="https://pl.wikipedia.org/wiki?curid=3187186" title="Płaskorzeźba „Jezu ratuj, bo giniemy”">
Płaskorzeźba „Jezu ratuj, bo giniemy”

Płaskorzeźba „Jezu ratuj, bo giniemy" – dzieło autorstwa rzeźbiarza Jana Małety, pierwsza tablica upamiętniająca powstanie warszawskie. Płaskorzeźba powstała w ostatnich dniach powstania warszawskiego – we wrześniu 1944, w pracowni artysty na Boernerowie.
Płaskorzeźba, odlana z brązu, przedstawia leżącego pod ceglanym murem powstańca, nad którym unosi się biały orzeł z laurem. W tle widać plac Zamkowy – wokół Kolumny Zygmunta las ludzkich rąk wyciągniętych w kierunku ukrzyżowanego Chrystusa z opuszczoną głową, który oderwaną od krzyża prawą ręką zasłania oczy, nie mogąc patrzeć na tragedię płonącego miasta. W dolnej części znajduje się napis: "Jezu ratuj, bo giniemy!", a w górnej części: "Powstanie, Warszawa, 1 VIII – 2 X 1944".
Inspiracją do tak ujętej postaci Chrystusa był fragment "Kwiatów polskich" Juliana Tuwima: 
Z formy wykonanej przez Małetę powstało kilka egzemplarzy płaskorzeźby: 
Tablice usuwano prawdopodobnie w ramach akcji masowego zdejmowania i demontowania krzyży w miejscach uznanych przez PZPR za publiczne. Akcję dekrucyfikacji zaplanował Zenon Kliszko przy aprobacie Władysława Gomułki, a realizowały ją organa partyjne wszelkich szczebli. Autora płaskorzeźby nękał Urząd Bezpieczeństwa, grożąc, że poniesie on odpowiedzialność, jeśli w obiegu publicznym znajdą się jakiekolwiek reprodukcje.
Z inicjatywy Rady Ochrony Pamięci Walk i Męczeństwa, a także syna i wnuka rzeźbiarza, Wojciecha Małety i Piotra Turskiego, którzy przechowali oryginalny brązowy model tablicy, 5 października 2013 odtworzono i ponownie odsłonięto płaskorzeźbę. Znajduje się ona na zachowanym fragmencie reliktowej ściany budynku, przy Alejach Jerozolimskich obok skrzyżowania z ul. Marszałkowską (obecnie rondo Dmowskiego). Tablica ma wymiary 45×75 centymetrów. Umieszczono ją na prawo od innej tablicy, upamiętniającej miejsce uświęcone krwią Polaków, w sąsiedztwie Hotelu Novotel (d. Hotel Forum). W uroczystości odsłonięcia repliki tablicy uczestniczyli przedstawiciele władz miasta i dzielnicy Śródmieście. Obecni byli oficerowie Dowództwa Garnizonu Warszawa oraz przedstawiciele Urzędu ds. Kombatantów i Osób Represjonowanych, poświęcenia tablicy dokonał Biskup Polowy WP Józef Guzdek.

</doc>
<doc id="3187187" url="https://pl.wikipedia.org/wiki?curid=3187187" title="Obraz Matki Boskiej z Koźla">
Obraz Matki Boskiej z Koźla

Obraz Matki Boskiej z Koźla (również "Obraz Matki Bożej z Koźla" lub "Obraz Madonny kozielskiej") – wizerunek przedstawiający Maryję z Dzieciątkiem w typie hodegetrii, znajdujący się w parafialnym kościele św. Zygmunta i św. Jadwigi Śląskiej w Kędzierzynie-Koźlu, będący najstarszym obrazem maryjnym w diecezji opolskiej. Obraz otoczony jest lokalnym kultem religijnym i uważany za cudowny.
Historia obrazu.
Obraz Matki Boskiej z Koźla powstał w latach 1420–1430 w Czechach, najprawdopodobniej w Ołomuńcu. Jest odległym naśladownictwem obrazu bizantyjskiego. Należy do grupy hodegetrii, do której zaliczany jest także m.in. obraz Matki Boskiej Częstochowskiej czy obraz Matki Boskiej Opolskiej. Z badań historyków sztuki wynika, że z obrazem Madonny kozielskiej bardzo blisko spokrewniony jest obraz Matki Boskiej Bytomskiej. Hodegetria bytomska albo stanowi kopię kozielskiej, albo też obie mają ten sam pierwowzór. 
Wizerunek kozielski jest prawdopodobnie najstarszym maryjnym obrazem z grupy tzw. Madonn piekarskich. Nie jest znany ani artysta, który go wykonał, ani sposób czy okoliczności, w jakich trafił on do kościoła w Koźlu. Umieszczony został w najstarszej części kościoła, którą jest kaplica Najświętszej Maryi Panny, najprawdopodobniej przed 1480, kiedy to przy kaplicy powołano bractwo Zwiastowania NMP.
Z protokołu wizytacyjnego kościoła z 1713 wynika, że obraz okryty został srebrnymi koronami oraz srebrną szatą wysadzaną kamieniami szlachetnymi, ufundowanymi przez nieznaną osobę. W 1938 przeprowadzono gruntowny remont kaplicy, podczas którego zza przeszklenia obrazu wymontowano zdobiące obraz korony i szaty, które ponownie zostały nałożone już po II wojnie światowej.
Kult obrazu zapoczątkowano już w XV wieku. Od 1996 przed obrazem odbywają się nabożeństwa do Matki Bożej z Koźla, początkowo raz w miesiącu, a obecnie w każdą środę, zazwyczaj o godz. 17:30. Ówczesny proboszcz parafii ks. dr Alfons Schubert ułożył specjalną modlitwę do Matki Bożej z Koźla, która została zaaprobowana 3 listopada 1999 roku za zezwoleniem kurii opolskiej.
28 maja 2003 kopia wizerunku Matki Boskiej z Koźla, wykonana przez miejscowego artystę Grzegorza Fuławkę, została przekazana papieżowi św. Janowi Pawłowi II podczas parafialnej pielgrzymki do Watykanu.
Z początkiem XXI wieku zaobserwowano proces niszczenia obrazu, w wyniku czego podjęto decyzję o gruntownej konserwacji przez nyskiego konserwatora Andrzeja Marka Barskiego, którą ukończono 29 lutego 2004. W trakcie prac konserwatorskich zdemontowano z sukni Matki Bożej zdobiące ją 34 srebrne sześcioramienne gwiazdy. Odrestaurowany obraz umieszczono w nowo zaprojektowanym ołtarzu w centralnej części kaplicy Matki Bożej, w specjalnej oszklonej gablocie, rezygnując jednocześnie ze zdobiących obraz wcześniej srebrnych koron i szat. Odrestaurowany wizerunek został poświęcony przez opolskiego biskupa pomocniczego Jana Kopca.
29 maja 2020 Poczta Polska wprowadziła do obiegu okolicznościową kartkę pocztową z wizerunkiem Matki Boskiej z Koźla w nakładzie 8000 sztuk, projektu Jana Konarzewskiego, wraz z okolicznościowym datownikiem.
O historii kozielskiego obrazu opowiadają dwie legendy zanotowane przez Theophila Konietznego w 1934.
Opis obrazu.
Obraz namalowany został techniką temperową na desce lipowej. Tło obrazu jest złote, z widocznymi nimbami wokół głów obu postaci. Od czasu konserwacji z 2004 tło jest jednolite.
Matka Boża.
Głowa Matki Bożej osadzona jest na krótkiej szyi, twarz pociągła, o małych, skośnych oczach, wąskim nosie i drobnych ustach. Twarz Maryi wyróżnia się specyficznym wyrazem spośród innych wizerunków Madonn piekarskich posiadających łagodne, refleksyjne oblicze. Ukośne łuki brwiowe i zmarszczone czoło nadają jej rysom wyraz tragicznego zatroskania, który upodabnia ją do wizerunków Matki Boskiej Bolesnej. Maryja jest okryta ciemną chustą w typie bizantyńskiego maforionu, z czerwono-brunatną podszewką i lamowaniem ozdobionym perłami. Chusta spięta jest kwadratową zaponą. Brzeg prawego rękawa oblamowany jest złotą bortą. Dłoń prawej ręki z rozwartym kciukiem spoczywa na piersi, wskazując na Dzieciątko. Natomiast lewa ręka Madonny, z palcami dłoni tworzącymi kształtem literę M (symbol Maryi), podtrzymuje siedzące na niej Dzieciątko.
Jezus Chrystus.
Dzieciątko o majestatycznej twarzy i kręconych włosach, ubrane w brązową szatę ze złotymi ornamentami, jest zwrócone ku matce. W lewej dłoni trzyma księgę, skierowaną w dół i opartą na lewym kolanie. Prawą rękę skierowaną ma ku górze w geście błogosławieństwa, jednocześnie dotyka nią lekko chusty Maryi. 
Ozdoby obrazu.
Okazałą ozdobą obrazu są dwie korony oraz srebrna szata (płaszcz), złożona z trzech elementów.
Szata wykonana jest z blachy ozdobionej na całej powierzchni repusowanymi ornamentami i lamówkami na wewnętrznych krawędziach. Płaszcz wysadzany jest niesymetrycznie 80 kamieniami szlachetnymi i ozdobiony zapinkami (broszkami) Maryi i Dzieciątka.
Korony mają kształt krzyżujących się półkoli, które zwieńczone są na szczycie kulką z krzyżykiem. Na każdym półkolu umieszczono kamień szlachetny, a pozostałe kamienie rozmieszczono na okrągłych łożach na obwodzie koron. Widocznych jest pięć kamieni na łożu Maryi i trzy na łożu Dzieciątka. Obecnie ozdoby są zdemontowane z obrazu.

</doc>
<doc id="3187188" url="https://pl.wikipedia.org/wiki?curid=3187188" title="Izydor Dziubiński">
Izydor Dziubiński

Izydor Wiesław Dziubiński (ur. 1929 we Włocławku, zm. 17 czerwca 2014) – polski matematyk, profesor zwyczajny nauk matematycznych (specjalność: analiza zespolona i równania różniczkowe).
Życiorys.
W 1949 roku zdał maturę i rozpoczął studia matematyczne na Wydziale Matematyki, Fizyki i Chemii Uniwersytetu Łódzkiego, gdzie był uczniem Zygmunta Charzyńskiego. W 1951 roku związał swoje życie zawodowe z Politechniką Łódzką, gdzie podjął pracę na stanowisku zastępcy asystenta, jednocześnie kontynuował studia matematyczne. Pracę doktorską pod tytułem "Równanie funkcji ekstremalnych w rodzinie funkcji jednolistnych, ograniczonych o współczynnikach rzeczywistych" napisał pod kierunkiem Zygmunta Charzyńskiego i w 1960 roku uzyskał stopień doktora (Uniwersytet Łódzki). W 1968 roku na podstawie rozprawy habilitacyjnej pod tytułem "Funkcje quasi-gwiaździste" uzyskał stopień naukowy docenta nauk matematycznych w zakresie matematyki. W 1977 uzyskał tytuł profesora nadzwyczajnego, a w 1992 roku tytuł profesora zwyczajnego.
Jako wykładowca przez całą karierę naukową związany był z Politechniką Łódzką, gdzie był jednym z organizatorów i przez dwie kadencje (1990–1996) dziekanem Wydziału Fizyki Technicznej, Informatyki i Matematyki Stosowanej PŁ, a także twórcą i pierwszym dyrektorem Instytutu Matematyki PŁ, sprawując tę funkcję w latach 1970–1983 oraz od 1992 do 1999 roku. Był również profesorem zwyczajnym Wydziału Informatyki, Zarządzania i Transportu Akademii Humanistyczno-Ekonomicznej w Łodzi. Został pochowany na Starym Cmentarzu w Łodzi.
Zainteresowania naukowe.
Przedmiotem jego zainteresowań były funkcje analityczne, a w szczególności zagadnienia ekstremalne w teorii funkcji analitycznych oraz równania różniczkowe, głównie zagadnienia teoretyczne rozwiązywane metodami analizy funkcjonalnej. Opublikował ponad 100 prac naukowych, 4 podręczników i ponad 10 skryptów. Wypromował 25 doktorów nauk matematycznych. Trzy doktoraty zostały obronione w Strathclyde University – współpromotorem ze strony szkockiej był Gary Roach.

</doc>
<doc id="3187189" url="https://pl.wikipedia.org/wiki?curid=3187189" title="Boracéia">
Boracéia



</doc>
<doc id="3187190" url="https://pl.wikipedia.org/wiki?curid=3187190" title="Itaóca">
Itaóca



</doc>
<doc id="3187192" url="https://pl.wikipedia.org/wiki?curid=3187192" title="Joel Isasi">
Joel Isasi

Joel Isasi González (ur. 31 lipca 1967 w Matanzas) – kubański lekkoatleta (sprinter), medalista olimpijski z 1992.
Zwyciężył w biegu na 100 metrów i w sztafecie 4 × 100 metrów na mistrzostwach Ameryki Środkowej i Karaibów w 1989 w San Juan. Powtórzył ten sukces w obu konkurencjach na igrzyskach Ameryki Środkowej i Karaibów w 1990 w Meksyku (sztafeta kubańska biegła w składzie: Andrés Simón, Leandro Peñalver, Félix Stevens i Isasi). Kubańska sztafeta 4 × 100 metrów w tym samym składzie zdobyła srebrny medal na Igrzyskach Dobrej Woli w 1990 w Seattle.
Isasi zajął 6. miejsce w biegu na 60 metrów na halowych mistrzostwach świata w 1991 w Sewilli. Zwyciężył w biegu na 100 metrów i w sztafecie 4 × 100 metrów (w składzie: Simón, Jorge Aguilera, Joel Lamela i Isasi) na mistrzostwach ibero-amerykańskich w 1992 w Sewilli.
Na igrzyskach olimpijskich w 1992 w Barcelonie kubańska sztafeta 4 × 100 metrów w składzie: Simón, Lamela, Isasi i Aguilera wywalczyła brązowy medal. Ustanowiła wówczas rekord Kuby czasem 38,0 s. Isasi zajął 5. miejsce w biegu na 60 metrów na halowych mistrzostwach świata w 1993 w Toronto. Zwyciężył w biegu na 100 metrów i w sztafecie 4 × 100 metrów (w składzie: Simón, Iván García, Isasi i Aguilera) na igrzyskach Ameryki Środkowej i Karaibów w 1993 w Ponce. Na mistrzostwach świata w 1993 w Stuttgarcie kubańska sztafeta 4 × 100 metrów w składzie: Simón, García, Isasi i Aguilera zajęła 4. miejsce. Isasi zajął 8. miejsce w biegu na 100 metrów na Igrzyskach Dobrej Woli w 1994 w Petersburgu.
Zdobył złoty medal w sztafecie 4 × 100 metrów (w składzie: Isasi, Aguilera, Lamela i García) oraz srebrny w biegu na 100 metrów na igrzyskach panamerykańskich w 1995 w Mar del Plata. Odpadł w półfinale biegu na 100 metrów oraz w eliminacjach sztafety 4 × 100 metrów (w składzie: Leonardo Prevost, Lamela, Isasi i Aguilera) na mistrzostwach świata w 1995 w Göteborgu). Na mistrzostwach Ameryki Środkowej i Karaibów w 1995 w Gwatemali zdobył brązowy medal w biegu na 100 metrów.
Zajął 6. miejsce w sztafecie 4 × 100 metrów na igrzyskach olimpijskich w 1996 w Atlancie (sztafeta kubańska biegła w składzie: Simón, Lamela, Isasi i Luis Alberto Pérez-Rionda). Na mistrzostwach ibero-amerykańskich w 1996 w Medellín zajął 4. miejsce w biegu na 100 metrów.
Isasi był mistrzem Kuby w biegu na 100 metrów w 1991, 1993 i 1995.
Rekordy życiowe:

</doc>
<doc id="3187194" url="https://pl.wikipedia.org/wiki?curid=3187194" title="Trębiccy">
Trębiccy



</doc>
<doc id="3187196" url="https://pl.wikipedia.org/wiki?curid=3187196" title="Bitwa pod Artemizjonem">
Bitwa pod Artemizjonem



</doc>
<doc id="3187198" url="https://pl.wikipedia.org/wiki?curid=3187198" title="Trzebiccy">
Trzebiccy



</doc>
<doc id="3187207" url="https://pl.wikipedia.org/wiki?curid=3187207" title="Francisco Morazán Quesada">
Francisco Morazán Quesada



</doc>
<doc id="3187209" url="https://pl.wikipedia.org/wiki?curid=3187209" title="Lista odcinków serialu Czarownice z East Endu">
Lista odcinków serialu Czarownice z East Endu

Poniżej znajduje się lista odcinków serialu telewizyjnego Czarownice z East Endu – który był emitowany przez amerykańską stację telewizyjną Lifetime od 6 października 2013 roku do 5 października 2014 roku. W Polsce był emitowany od 10 marca 2014 roku do 13 października 2014 przez Fox Life. Powstały dwie serie składające się łącznie z 23 odcinków.

</doc>
<doc id="3187219" url="https://pl.wikipedia.org/wiki?curid=3187219" title="Albert Dickin">
Albert Dickin

Albert Edward Dickin (ur. 1901 w Brentford, zm. 5 maja 1955 w Birmingham) – angielski pływak i skoczek reprezentujący Wielką Brytanię, uczestnik igrzysk olimpijskich.
Dickin reprezentował kraj na igrzyskach olimpijskich trzykrotnie.
Podczas VII Letnich Igrzysk Olimpijskich w 1920 roku rozgrywanych w Antwerpii reprezentował kraj w dwóch konkurencjach. W wyścigu pływackim na dystansie 100 metrów stylem dowolnym startował w pierwszym wyścigu eliminacyjnym. Z nieznanym czasem zajął ostatnie, piąte miejsce i odpadł z dalszej rywalizacji. W konkursie skoków do wody z wieży startował w pierwszej grupie skoczków. Z wynikiem 140,5 punktu zajął czwarte miejsce i nie awansował do finału.
Cztery lata później, podczas VIII Letnich Igrzysk Olimpijskich w Paryżu Dickin wystartował w trzech konkurencjach. W konkursie skoków z wieży wystartował w pierwszej grupie eliminacyjnej. Z wynikiem 141 punktów zajął szóste miejsce i odpadł z dalszej rywalizacji. W wyścigu pływackim na dystansie 100 metrów stylem dowolnym Brytyjczyk wystartował w drugim wyścigu eliminacyjnym. Zajął w nim piąte miejsce z czasem 1:06,0, co oznaczało da niego koniec rywalizacji. Dickin płynął także na drugiej zmianie brytyjskiej sztafety 4 × 200 m stylem dowolnym. Ekipa brytyjska zajęła w finale piąte miejsce z czasem 10:29,4.
Podczas IX Letnich Igrzysk Olimpijskich w 1928 roku rozgrywanych w Amsterdamie, Dickin reprezentował kraj w jednej konkurencji. W wyścigu sztafet 4 × 200 m stylem dowolnym płynął na ostatniej zmianie. Ekipa brytyjska dotarła do finału, gdzie z czasem 10:15,8 zajęła szóste miejsce.
Dickin reprezentował barwy klubu Polytechnic Swimming Club.

</doc>
<doc id="3187225" url="https://pl.wikipedia.org/wiki?curid=3187225" title="Kristian Dahl Thulesen">
Kristian Dahl Thulesen



</doc>
<doc id="3187226" url="https://pl.wikipedia.org/wiki?curid=3187226" title="Frank Odberg">
Frank Odberg

Frank Olof Odberg (ur. 1 marca 1879 w Gandawie, zm. w 1917) – belgijski wioślarz.
Odberg był uczestnikiem Letnich Igrzysk Olimpijskich 1900 w Paryżu. Jako reprezentant belgijskiego klubu "Royal Club Nautique de Gand" wystartował w ósemce, w której wraz z kolegami z klubu zdobył srebro olimpijskie.

</doc>
<doc id="3187227" url="https://pl.wikipedia.org/wiki?curid=3187227" title="Iris Tanner">
Iris Tanner

Iris Vera Tanner, primo voto Murrell, secondo voto Curran (ur. 20 listopada 1906 r. w Eastbourne, zm. 22 lutego 1971 r. w Hailsham) – angielska pływaczka reprezentująca Wielką Brytanię, medalistka igrzysk olimpijskich.
Tanner reprezentowała kraj na igrzyskach olimpijskich dwukrotnie.
Podczas VIII Letnich Igrzysk Olimpijskich w Paryżu Tanner wystartowała w trzech konkurencjach. W wyścigu na 100 metrów stylem dowolnym wystartował w pierwszym wyścigu eliminacyjnym. Zajęła w nim drugie, premiowane awansem miejsce, z czasem 1:22,4. W pierwszym półfinale zajęła trzecie miejsce z czasem 1:18,6. Zawodniczka, która zajęła trzecie miejsce w drugim półfinale, Nowozelandka Gwitha Shand uzyskała gorszy czas, co oznaczało dla Brytyjki awans do finału. W finale Tanner z czasem 1:20,8, zajęła piąte miejsce. W wyścigu na dystansie 400 metrów stylem dowolnym Brytyjka wystartowała w czwartym wyścigu eliminacyjnym. Zajęła w nim drugie miejsce z czasem 6:35,4 i awansowała do półfinału. W półfinale ponownie zajęła trzecie miejsce z czasem 6:34,0, lecz tym razem to Nowozelandka Shand (trzecie miejsce w drugim z półfinałów) była lepsza, co oznaczało dla Tanner koniec rywalizacji na tym dystansie. Tanner znalazła się także w składzie brytyjskiej sztafety 4 × 100 m stylem dowolnym. Płynęła tam na ostatniej zmianie, a ekipa Brytyjek z czasem 5:17,0 wywalczyła srebrny medal.
Podczas IX Letnich Igrzysk Olimpijskich w 1928 roku rozgrywanych w Amsterdamie, Tanner wystartowała w tych samych konkurencjach co w Paryżu. W wyścigu na 100 metrów stylem dowolnym wystartował w trzecim wyścigu eliminacyjnym. Zajęła w nim drugie, premiowane awansem miejsce, z czasem 1:26,4. W pierwszym półfinale zajęła czwarte miejsce (czas nieznany), co oznaczało dla niej koniec rywalizacji. W wyścigu na dystansie 400 metrów stylem dowolnym Brytyjka wystartowała w drugim wyścigu eliminacyjnym. Zajęła w nim drugie miejsce z czasem 6:11,0 i awansowała do półfinału. W półfinale zajęła trzecie miejsce z czasem 6:09,0, co pozwoliło jej awansować do półfinału, w którym szóste miejsce. Tanner znalazła się także w składzie brytyjskiej sztafety 4 × 100 m stylem dowolnym. W eliminacjach płynęła na drugiej, a w finale na trzeciej zmianie. Brytyjki z czasem 5:02,8 zdobyły srebrny medal.
Tanner reprezentował barwy klubu Eastbourne Swimming Club.

</doc>
<doc id="3187231" url="https://pl.wikipedia.org/wiki?curid=3187231" title="Wivan Pettersson">
Wivan Pettersson

Wivi Mathilda "Wivan" Pettersson, primo voto Frunck (ur. 24 stycznia 1904 r. w Eskilstunie, zm. 7 listopada 1976 r. tamże) – szwedzka pływaczka, medalistka igrzysk olimpijskich.
Podczas VIII Letnich Igrzysk Olimpijskich w Paryżu Pettersson wystartowała w trzech konkurencjach. W wyścigu na 100 metrów stylem dowolnym wystartowała w drugim wyścigu eliminacyjnym. Zajęła w nim czwarte, niepremiowane awansem miejsce, z czasem 1:27,4. W wyścigu na dystansie 200 metrów stylem klasycznym Szwedka wystartowała w pierwszym wyścigu eliminacyjnym. Zajęła w nim trzecie miejsce z czasem 3:37,0. Spośród zawodniczek, które zajęły w eliminacjach trzecie miejsca Pettersson okazała się najszybsza co pozwoliło jej awansować do finału. Zajęła w nim czwarte miejsce z czasem 3:37,6. Pettersson znalazła się także w składzie szwedzkiej sztafety 4 × 100 m stylem dowolnym. Płynęła tam na trzeciej zmianie, a ekipa Szwedek z czasem 5:35,6 wywalczyła brązowy medal.
Pettersson reprezentował barwy klubu Eskilstuna SS.

</doc>
<doc id="3187233" url="https://pl.wikipedia.org/wiki?curid=3187233" title="Oscar Dessomville">
Oscar Dessomville

Oscar Charles Dessomville (ur. 19 sierpnia 1876 w Gandawie, zm. 30 sierpnia 1938 tamże) – belgijski wioślarz.
Dessomville był uczestnikiem Letnich Igrzysk Olimpijskich 1900 w Paryżu. Jako reprezentant belgijskiego klubu "Royal Club Nautique de Gand" wystartował w ósemce, w której wraz z kolegami z klubu zdobył srebro olimpijskie. Wyczyn ten udało mu się powtórzyć osiem lat później w barwach tego samego klubu.

</doc>
<doc id="3187234" url="https://pl.wikipedia.org/wiki?curid=3187234" title="Feliks Dela">
Feliks Dela

Feliks Dela (ur. 4 października 1943 w Kalinie Małej, zm. 14 lipca 2017) – polski strażak, generał brygadier, komendant główny Państwowej Straży Pożarnej (1992–1997).
Życiorys.
Ukończył Technikum Górnicze w Dąbrowie Górniczej, w 1967 został absolwentem Szkoły Oficerów Pożarnictwa w Warszawie. W 1978 uzyskał tytuł zawodowy inżyniera w Wyższej Oficerskiej Szkole Pożarniczej, kształcił się również w zakresie zarządzania na Uniwersytecie Śląskim. Pracował jako wykładowca krakowskiej Szkoły Podoficerów Pożarnictwa. W 1971 objął stanowisko zastępcy komendanta miejskiego straży pożarnych w Bytomiu, później był komendantem rejonowym, a w 1984 został komendantem Szkoły Chorążych Pożarnictwa w Krakowie.
25 lutego 1992 powierzono mu funkcję pierwszego komendanta głównego Państwowej Straży Pożarnej, urząd ten sprawował do 3 stycznia 1997. W 1992 awansowany na stopień nadbrygadiera, a w 1997 otrzymał nominację na generała brygadiera. Od 1997 do 1998 był szefem Obrony Cywilnej Kraju.
W 1992 dowodził akcją gaśniczą w trakcie wielkiego pożaru lasów w okolicy Kuźni Raciborskiej. W dowód uznania dla jego działań otrzymał tytuł honorowego obywatela miasta Kuźnia Raciborska.
W okresie pełnienia służby brał także udział w organizacji nowego krajowego systemu ratowniczo-gaśniczego, tworzeniu nowych służb ratowniczych i inicjowaniu zmian w systemie ochrony przeciwpożarowej. W 1998 przeszedł w stan spoczynku, udzielając się nadal jako ekspert przy tworzeniu systemów szkoleniowych i programów bezpieczeństwa. Od 2001 pełnił obowiązki dyrektora Departamentu Bezpieczeństwa Powszechnego MSWiA, a od 2002 dyrektora Centralnego Muzeum Pożarnictwa w Mysłowicach.
Został pochowany w Alei Zasłużonych na cmentarzu Rakowickim w Krakowie (kwatera LXIX, pas B/1/27). W 2021 jego imieniem nazwano ulicę położoną w Dzielnicy XVIII Nowa Huta na osiedlu Zgody (w pobliżu Szkoły Aspirantów Państwowej Straży Pożarnej w Krakowie).

</doc>
<doc id="3187241" url="https://pl.wikipedia.org/wiki?curid=3187241" title="Finola Hughes">
Finola Hughes

Finola Hughes (ur. 29 października 1959 w Londynie) – angielska aktorka telewizyjna, filmowa i teatralna, prezenterka telewizyjna, autorka, tancerka, reżyserka i producentka filmowa, występowała w roli Anny Devane w operze mydlanej ABC "Szpital miejski" ("General Hospital").
Gdy miała 10 lat rozpoczęła naukę tańca i sztuk performatywnych w szkole teatralnej Arts Educational w Londynie. W 1981 roku zagrała postać kotki Białej Victorii w londyńskiej produkcji Andrew Lloyda Webbera "Koty" ("Cats"). W 1983 r. wystąpiła obok Johna Travolty w filmie muzycznym "Pozostać żywym" ("Staying Alive"), sequelu "Gorączka sobotniej nocy".
4 lipca 1992 r. wyszła za mąż za Russella Younga. Mają synów Dylana Josepha Younga (ur. 9 listopada 2000) i Cash Justice (ur. 2005) i córkę Sadie Beatrice Young (ur. 2007).

</doc>
<doc id="3187242" url="https://pl.wikipedia.org/wiki?curid=3187242" title="Roberto Dietrich">
Roberto Dietrich

Roberto Dietrich (ur. 9 czerwca 1964 w Cisnădie) – rumuński polityk i ekonomista, deputowany do Parlamentu Europejskiego VII kadencji (2014).
Życiorys.
Z zawodu ekonomista, pracował w różnych przedsiębiorstwach, m.in. jako dyrektor. Działał w samorządzie miejskim w rodzinnej miejscowości. W wyborach europejskich w 2009 bez powodzenia kandydował z listy Partii Narodowo-Liberalnej. Mandat eurodeputowanego objął w czerwcu 2014 na niespełna trzy tygodnie przed końcem kadencji, zastępując Ovidiu Silaghiego. Formalnie został członkiem Porozumienia Liberałów i Demokratów na rzecz Europy.

</doc>
<doc id="3187244" url="https://pl.wikipedia.org/wiki?curid=3187244" title="Polski Związek Ludowy">
Polski Związek Ludowy

Polski Związek Ludowy – nielegalne stronnictwo chłopskie działające w latach 1904-1907 w Królestwie Polskim.
Pierwsza organizacja polityczna chłopów Królestwa Polskiego, powstała na nielegalnym zjeździe w Warszawie 13 listopada 1904 r. PZL ukształtował się na bazie postępowego ruchu nauczycieli ludowych. Działalność PZL inspirowana była między innymi myślą socjalisty i teoretyka spółdzielczości, Edwarda Abramowskiego. Był on twórcą projektu programu PZL według którego naczelnym zadaniem organizacji miała być walka o przywrócenie swobód narodowych, demokratycznych praw obywatelskich i autonomii Królestwa Polskiego. Związek opowiadał się także za rozwojem oświaty i spółdzielczości wiejskiej oraz wyzwoleniem wsi spod wpływów endecji.
Podczas rewolucji 1905-1907 współpracował z Polską Partią Socjalistyczną i znacznie się zradykalizował. Organizował antycarskie wiece i demonstracje chłopskie, współuczestniczył w przygotowaniu strajku szkolnego i działał na rzecz wprowadzeniu języka polskiego do gmin i szkół wiejskich. PZL domagał się wówczas wprowadzenia szerokich swobód politycznych (wolności słowa, zgromadzeń i stowarzyszeń), powołania Sejmu w Królestwie w oparciu o pięcioprzymiotnikowe prawo wyborcze oraz wywłaszczenia obszarników w drodze odgórnych reform.
Czołowymi działaczami związku byli: Stefan Julian Brzeziński, Mieczysław Dębski, Jadwiga Dziubińska, Wacław Kruszewski, Stanisław Najmioła, Zygmunt Nowicki, Stanisław Osiecki, i K. Klimek. Organem prasowym było „"Życie Gromadzkie"” i „"Zagon"” wydawany w latach 1906-1907. PZL posiadał najbardziej rozbudowane struktury na terenie guberni warszawskiej i lubelskiej oraz na Podlasiu.
PZL przestał działać w maju 1907 na skutek aresztowań dokonanych przez władze rosyjskie. Pozostali na wolności członkowie stronnictwa skupili się wokół "Zarania".

</doc>
<doc id="3187245" url="https://pl.wikipedia.org/wiki?curid=3187245" title="Cadw">
Cadw

Cadw (wal. chronić, strzec) – agenda rządu walijskiego (Welsh Government/Llywodraeth Cymru) powołana do zachowania kulturowego dziedzictwa Walii. Cadw stanowi część Wydziału ds. Kultury i Sportu Rządu Walijskiego (Welsh Government’s Culture and Sport Department) i jest odpowiedzialna przed jego ministrem.
Historia i zadania.
Utworzony w 1984 roku Cadw wykonuje swoje obowiązków w zakresie ochrony, prezentacji i promocji dziedzictwa architektonicznego Walii działając w imieniu Walijskiego Zgromadzenia Narodowego. Obowiązki te obejmują:
CADW definiuje dziedzictwo architektoniczne jako fizyczne pozostałości ludzkich działań w obrębie walijskiego krajobrazu kulturowego. Pozostałości te obejmują miejsca, zabytki, ruiny architektoniczne i zabytkowe budynki.
W 2006 roku Cadw po raz pierwszy opublikował sprawozdanie, w którym wymienił liczbę zabytkowych obiektów, nad którymi sprawuje statutową opiekę:
Projekty.
Aby rozwiązać wiele kwestii z zakresu dziedzictwa Cadw opracowuje specjalne projekty. Duże projekty, takie jak Heritage Tourism Project i Cauldrons and Furnaces dają możliwość osiągnięcia dużych rezultatów w krótkim czasie.
Cauldrons &amp; Furnaces.
Założeniem Cauldrons &amp; Furnaces było opowiadanie niezwykłych historii w niezwykłych miejscach. Uczestnicy, którzy odwiedzali latem 2012 roku osiem znanych miejsc będących pod opieką Cadw mogli doświadczyć bogatego i zróżnicowanego dziedzictwa kulturowego Walijczyków, od jego mitycznych początków do czasów współczesnych. Trasa wędrówki rozpoczęła się w Llanthony Priory i wiodła szlakiem średniowiecznych pielgrzymów, królów, świętych, szaleńców i nędzarzy kończąc się w St David’s.
Heritage Tourism Project.
Rząd Walijski nadzoruje projekt rozwoju turystyki szlakami dziedzictwa Walii. Projekt ten jest w dużym stopniu finansowany przez rząd walijski i z funduszy unijnych i pomaga zmaksymalizować wartość ekonomiczną tego dziedzictwa poprzez zwiększenie liczby, długości i wartości wizyt w Walii. Projekt ma także udostępnić dziedzictwo Walii szerszej publiczności, czyniąc go bardziej atrakcyjnym zarówno dla odwiedzających Walię, jak i dla jej mieszkańców. W celu skoordynowanego wykorzystania funduszy dostępnych w ramach programów konwergencyjnych Cadw współpracuje z takimi organizacjami Visit Wales, Countryside Council for Wales, The Valleys Regional Park i Environment Agency. Wśród sześciu podjętych projektów jest realizowany przez Cadw Heritage Tourism Project, wart 19 milionów funtów, zaplanowany do grudnia 2014 roku.
Główne tematy tego projektu to:

</doc>
<doc id="3187247" url="https://pl.wikipedia.org/wiki?curid=3187247" title="Hedevig Rasmussen">
Hedevig Rasmussen

Hedevog Rasmussen, primo voto Gjørling, secondo voto Jensen (ur. 21 kwietnia 1902 r. w Kopenhadze, zm. 15 kwietnia 1985 r. w Lundtofte) – duńska pływaczka, uczestniczka igrzysk olimpijskich.
Podczas VIII Letnich Igrzysk Olimpijskich w Paryżu Rasmussen wystartowała w trzech konkurencjach. W wyścigu na 100 metrów stylem dowolnym wystartowała w trzecim wyścigu eliminacyjnym. Zajęła w nim trzecie, niepremiowane awansem miejsce, z czasem 1:22,4. W wyścigu na dystansie 400 metrów stylem dowolnym Dunka wystartowała w pierwszym wyścigu eliminacyjnym. Zajęła w nim trzecie miejsce z czasem 6:58,2 i awansowała do półfinału, gdyż była najszybszą zawodniczką z trzecich miejsc. W drugim półfinale zajęła czwarte miejsce z czasem 6:55,2 i odpadła z dalszej rywalizacji. Rasmussen znalazła się także w składzie duńskiej sztafety 4 × 100 m stylem dowolnym. Płynęła tam na trzeciej zmianie, a ekipa Dunek z czasem 5:42,4 zajęła czwarte miejsce.
Rasmussen reprezentowała barwy kopenhaskiego klubu Vikingernes Svømmeklub.

</doc>
<doc id="3187248" url="https://pl.wikipedia.org/wiki?curid=3187248" title="Gurli Ewerlund">
Gurli Ewerlund

 Hulda Gunhild Axelina "Gurli" Ewerlund, primo voto Andersson (ur. 13 października 1902 r. w Malmö, zm. 10 czerwca 1985 r. tamże) – szwedzka pływaczka, medalistka igrzysk olimpijskich.
Podczas VIII Letnich Igrzysk Olimpijskich w Paryżu Ewerlund wystartowała w trzech konkurencjach. W wyścigu na 100 metrów stylem dowolnym wystartowała w trzecim wyścigu eliminacyjnym. Zajęła w nim czwarte, niepremiowane awansem miejsce, z czasem 1:23,2. W wyścigu na dystansie 400 metrów stylem dowolnym Szwedka wystartowała w pierwszym wyścigu eliminacyjnym. Zajęła w nim czwarte miejsce z czasem 7:05,4 i nie awansowała do półfinału. Ewerlund znalazła się także w składzie szwedzkiej sztafety 4 × 100 m stylem dowolnym. Płynęła tam na drugiej zmianie, a ekipa Szwedek z czasem 5:35,6 wywalczyła brązowy medal.
Ewerlund reprezentowała barwy klubu Eastbourne Swimming ClubMalmö SS.

</doc>
<doc id="3187249" url="https://pl.wikipedia.org/wiki?curid=3187249" title="Doris Molesworth">
Doris Molesworth

Doris Agnes Molesworth, primo voto Fraser (ur. 30 kwietnia 1902 r. w Aston Manor, zm. w 1976 r. w Birmingham) – angielska pływaczka reprezentująca Wielką Brytanię, uczestniczka igrzysk olimpijskich.
Podczas VIII Letnich Igrzysk Olimpijskich w Paryżu Molesworth wystartowała w jednej konkurencji. W wyścigu na dystansie 400 metrów stylem dowolnym Brytyjka wystartowała w pierwszym wyścigu eliminacyjnym. Zajęła w nim drugie miejsce z czasem 6:28,6 i awansowała do półfinału. W półfinale ponownie zajęła drugie miejsce z czasem 6:19,8, co oznaczało awans do finału. W wyścigu finałowym Molesworth zajęła czwarte miejsce z czasem 6:25,4.
Molesworth reprezentowała barwy klubu Isander Ladies Diving Club.

</doc>
<doc id="3187253" url="https://pl.wikipedia.org/wiki?curid=3187253" title="Tadeusz Matejszczak">
Tadeusz Matejszczak

Tadeusz Matejszczak ps. "Kciuk" (ur. 11 czerwca 1924 w Skarżysku-Kamiennej, zm. 19 września 2008 tamże) – major Wojska Polskiego, żołnierz podobwodu „Morwa” Armii Krajowej, prezes Koła Miejskiego Nr 1 Związku Kombatantów RP i byłych Więźniów Politycznych w Skarżysku-Kamiennej, harcmistrz Związku Harcerstwa Polskiego.
Pochowany na Cmentarzu Rzymskokatolickim w Skarżysku-Kamiennej przy ul. Cmentarnej.
Młodość.
Uczęszczał do szkoły powszechnej w Skarżysku-Kamiennej pod dyrekcją Józefa Erbla (dzisiejsze I L.O. im. Juliusza Słowackiego przy ul. 1 Maja 82), którą ukończył w 1938. Następnie rozpoczął naukę w Technikum Mechanicznym w Radomiu. Już od pierwszych klas szkoły powszechnej należał do drużyny zuchów, a następnie harcerzy. Przed samą wojną zdobył stopień Harcerza Orlego.
II wojna światowa.
W momencie wybuchu wojny we wrześniu 1939 Tadeusz Matejszczak pozostał w Skarżysku. Naukę w Technikum Mechanicznym w Radomiu kontynuował od listopada 1939, kiedy szkoła ponownie rozpoczęła swoją działalność, przerwaną przez wybuch wojny. Kiedy w styczniu 1940 w Skarżysku doszło do masowych aresztowań harcerzy, udało mu się pozostać na wolności. Rozpoczął wtedy działalność konspiracyjną w Związku Walki Zbrojnej, w placówce nr 113. Jej dowódcą był ppor. Kazimierz Miernik ps. „Borsuk”, późniejszy wykładowca w konspiracyjnej Szkole Podchorążych oraz organizator montażu amunicji z wykradanych detali i prochu w firmie „Hasag”, zarządzającej byłą Fabryką Amunicji. Wskutek prowadzonych działań konspiracyjnych Tadeuszowi Matejszczakowi zaczęło grozić aresztowanie. Aby się przed nim uchronić, ukrywał się pod fikcyjnym, wielokrotnie zmienianym nazwiskiem. Dodatkowym zabezpieczeniem przed aresztowaniem było to, że nie był umieszczany na oficjalnych listach uczniów radomskiego technikum.
Pod koniec 1941 został w Skarżysku zorganizowany Specjalny Pluton Operacyjny. Jego powołanie było wymuszone potrzebą bezpośredniej walki z okupantem w odwecie za stosowane wobec mieszkańców miasta represje, jak też w celu ochrony przed konfidentami, kolaborantami i prowokatorami. Dodatkowym powodem był fakt, że Skarżysko stanowiło duży węzeł komunikacyjny, co pozwalało na prowadzenie działań wywiadowczych dla celów wojskowych. Innymi zadaniami Plutonu Specjalnego było zdobywanie na wrogu broni dla tworzących się oddziałów partyzanckich, środków finansowych na utrzymanie struktur podziemnego państwa Polskiego, a także prowadzenie akcji społeczno-wychowawczych, np. wymierzanie kary chłosty za utrzymywanie kontaktów z zaborcą. Pierwszym dowódcą Plutonu (rozwiniętego później do Referatu II w ramach Podobwodu „Morwa” AK) był ppor. Henryk Grodź ps. „Bryks”. Rozpoczął on działalność od zorganizowania służby wywiadowczej oraz małej dywersji. Jesienią 1942 Tadeusz Matejszczak, jako świeżo upieczony absolwent konspiracyjnej Szkoły Podoficerskiej w stopniu kaprala, został skierowany właśnie do rozbudowującego się Plutonu Specjalnego. Wskutek coraz większego zaangażowania w działalność Plutonu Tadeusz Matejszczak musiał przerwać naukę w Radomiu, całkowicie poświęcając się zadaniom konspiracyjnym.
Pierwszym poważnym zadaniem plutonu w czerwcu 1943 miała być likwidacja Leo Metza, szefa Kripo w Skarżysku, skazanego w maju 1943 wyrokiem polskiego Sądu Wojskowego na karę śmierci za bestialstwa i morderstwa popełnione na Polakach. Akcję tę miała przeprowadzić grupa w składzie: Henryk Grodź „Bryks”, Tadeusz Czaplarski „Schmidt” i Tadeusz Rot „Albin”. W trakcie przygotowań do akcji zostali oni zaskoczeni przez oddział niemieckich żandarmów. Wywiązała się walka, w której zginęli Grodź i rot. Czaplarski, któremu udało się wymknąć z zasadzki, do końca wojny ukrywał się poza Skarżyskiem, będąc na liście osób poszukiwanych przez żandarmerię. Po śmierci ppor. Grodzia dowódcą referatu II i Plutonu Specjalnego został ppor. Mieczysław Szymański „Szum”, a po jego śmierci
w marcu 1944 dowództwo objął sierż. Witold Połcik „Grzmot”. Jego zastępcą i dowódcą 1 drużyny został kpr. Matejszczak „Kciuk”, będący już wówczas uznanym bohaterem wielu udanych akcji plutonu. Przykładowo, 9 czerwca 1944 wziął udział w akcji zagarnięcia utargu z kas kolejowych na stacji w Jakubowicach, podczas której zdobyczą plutonu padło ponad 170 tysięcy złotych. Pieniądze te znacząco zasiliły finanse „Morwy”. Przy okazji w wagonie bagażowym zniszczono kilkanaście skrzyń aparatury radiowej i telefonicznej, przeznaczonej dla frontowych oddziałów Wehrmachtu. Jednakże najbardziej znanym czynem Tadeusza Matejszczaka było wykonanie wyroku śmierci na Leo Metzu.
Likwidacja Leo Metza.
Wykonanie wydanego w maju 1943 wyroku na szefie skarżyskiego Kripo nie było łatwą sprawą. Pierwsza grupa Plutonu Specjalnego, która otrzymała to zadanie, została rozbita. Z kolei samemu Metzowi w miejscach publicznych zawsze towarzyszyła obstawa złożona z kilku tajnych pracowników policji niemieckiej. Patrząc z innego punktu widzenia, w razie jego zgładzenia fala niemieckich represji spadłaby na miasto i przebywających w więzieniach zakładników. Swoją zbrodniczą działalność wobec Polaków, Żydów i Cyganów Metz kontynuował więc aż do 3 sierpnia 1944. Ten dzień był praktycznie ostatnim momentem na wykonanie wyroku, gdyż w Warszawie wybuchło powstanie, a wojska radzieckie kontynuowały swój marsz na zachód, spychając Niemców. Metz wystraszony radziecką ofensywą forsującą brzegi Wisły, oczekiwał na pociąg, którym miał się ewakuować ze Skarżyska do Częstochowy, gdzie wcześniej wysłał już swoją żonę. Pociąg jednak nie ruszył ze stacji, gdyż oddziały leśne wysadziły w powietrze most kolejowy w pobliżu Bliżyna. Około południa skarżyski kat został zlokalizowany w restauracji należącej do państwa Ireny i Wiktora Gellerów, znajdującej się przy ul. Piłsudskiego 20 (obecnie 1 Maja), gdzie często lubił popijać alkohol. Przebywał tam ze swoim podwładnym, Wadychem.
Na wieść o dostrzeżeniu Metza u Gellerów dowódca Plutonu Specjalnego, Witold Połcik „Grzmot”, ruszył do akcji wraz z grupką kilku osób. Otoczyli oni restaurację, w której przebywał zbrodniarz. Do wykonania wyroku, czyli likwidacji Metza, wyznaczono Tadeusza Matejszczaka „Kciuka”, najlepszego strzelca w plutonie, nieomylnie władającego swoim Visem, którego miał osłaniać Stanisław Kochanek „Antoniak”. Józef Kotlega „Błyskawica” oprócz zabezpieczania akcji miał przeprowadzić dodatkowy zwiad, aby upewnić się, że tym razem Metza nie ubezpieczają niemieccy żandarmi. Akcję zabezpieczali także uzbrojeni 
w pistolety, automaty i granaty: Witold Połcik, Henryk Herman, Czesław Matejszczak, Henryk Kucharski. W akcji uczestniczył także Zdzisław Kochanek, brat „Antoniaka”, który obserwował siedzibę żandarmów.
Według planu „Kciuk” i „Antoniak” mieli wejść do restauracji i zamówić w bufecie piwo. Metz miał być zastrzelony w momencie płacenia za alkohol, kiedy ruch sięgania do kieszeni po odbezpieczony pistolet był najmniej podejrzany. Po wejściu do restauracji „Kciuk” zauważył ruch ręki Metza, który zinterpretował jako gest sięgania po broń. Aby nie dopuścić do tego, że wróg wystrzeli pierwszy, sięgnął po swojego Visa i trzykrotnie oddał strzał w jego kierunku. Po chwili zauważył zastępcę Metza, który wychylił głowę zza drzwi, dlatego też zrezygnował z zabrania dokumentów i oddał jeszcze trzy dodatkowe strzały w kierunku ciała kata, które obsunęło się na podłogę. „Kciuk” wybiegł z lokalu, nawołując stojącego przy bufecie Kochanka do ucieczki. Ten jednak został zatrzymany w drzwiach przez celującego do niego niemieckiego żołnierza. „Antoniakowi” udało się jednak swoim zachowaniem oraz faktem, że był przebrany w mundur kolejarski przekonać go, że nie ma nic wspólnego z całym zdarzeniem. Niemiec pozwolił mu wymknąć się na ulicę, gdzie na brata czekał Zdzisław Kochanek. Matejszczak po całej akcji ruszył w stronę przejścia między restauracją a sąsiednim budynkiem i przez furtkę w płocie posesji uciekł na podwórko Gellerów. Wcześniej jednak natrafił na zastępcę Metza, Wadycha, który uciekał z restauracji przez kuchnię. „Kciuk” postanowił przeznaczyć ostatni pocisk z magazynku na niego, lecz niestety z powodu dużej odległości nie mógł trafić. Po tych wydarzeniach Matejszczak udał się do domu rodziców partyzanta o pseudonimie „Gołąbek”, gdzie jego matka, pani Sobótka, przejęła od „Kciuka” dwa pistolety i granat. Zostawiwszy dowody zabójstwa udał się spokojnie przez wiadukt do meliny u Kochanków.
Po udanym zamachu na Leo Metza Tadeusz Matejszczak otrzymał awans na stopień sierżanta Armii Krajowej.
Końcówka wojny, lata powojenne.
18 stycznia 1945 do Skarżyska wkroczyły wojska radzieckie. Już w kilka tygodni później w mieście i okolicach organa służby Urzędu Bezpieczeństwa rozpoczęły nagonkę na najbardziej aktywnych żołnierzy, partyzantów i konspiratorów Armii Krajowej i Narodowych Sił Zbrojnych. Wielu z nich opuściło miasto, uciekając przed represjami, innych aresztowano i wysłano w głąb Rosji bądź zamordowano na miejscu. Prześladowania nie ominęły też Tadeusza Matejszczaka, który został aresztowany w kwietniu 1945 Po krótkim śledztwie został wypuszczony, lecz objęty nadzorem policyjnym. W tym samym czasie aresztowany i skazany na wieloletnie więzienie został ostatni dowódca Plutonu Specjalnego, Witold Połcik „Grzmot”. Tadeusz Matejszczak, będący jego zastępcą, nie mógł się spodziewać niczego lepszego, więc aby uwolnić się od policyjnego nadzoru, wyjechał na Wybrzeże. Jednak w czerwcu 1945 został ponownie aresztowany w Sopocie. Z wyroku sądu w Gdańsku otrzymał karę 4 lat więzienia. Na mocy amnestii zwolniono go z więzienia w marcu 1947. Wtedy powrócił do Skarżyska z zamiarem ukończenia szkoły technicznej w Radomiu. Jednak w dalszym ciągu był szykanowany przez władze. Zabroniono mu powrotu do szkoły i dopiero na wieczorowych kursach ukończył w 1948 Technikum Mechaniczne. Jako były aktywny żołnierz AK nie mógł otrzymać na terenie Skarżyska żadnej pracy. Wreszcie w 1949 został zatrudniony w nowo powstającej Fabryce Samochodów Ciężarowych w Starachowicach, która intensywnie poszukiwała pracowników z wykształceniem technicznym. W fabryce tej pracował aż do emerytury, którą uzyskał w 1983.
Życie prywatne.
Był żonaty z por. Krystyną Teresą Matejszczak (z domu Hentka) ps. "Astra". Ślub odbył się w dniu 18 kwietnia 1949. Mieli dwójkę dzieci, syna Romana i córkę Ewę. W 1999 małżeństwo otrzymało Medal za Długoletnie Pożycie Małżeńskie.
Odznaczenia.
Za swoją działalność wojenną w szeregach ZWZ i AK, jak i powojenną, Tadeusz Matejszczak został wielokrotnie odznaczony, ale dokumenty dla niego najważniejsze – wniosek o nadanie Zaszczytnego Krzyża Orderu Virtuti Militari za akcję likwidacji Leo Metza – „zaginęły” w okresie początkowej PRL. 15 sierpnia 1946 otrzymał Medal Wojska nadany mu w Londynie. W kraju zaś dopiero w 1959 otrzymał Krzyż Walecznych.
Po raz drugi otrzymał Krzyż Walecznych w 1990, nadany mu w Londynie przez Prezydenta Kaczorowskiego. W 1975 przyznano mu Krzyż Kawalerski Orderu Odrodzenia Polski. Dwukrotnie został również odznaczony Krzyżem Partyzanckim – po raz pierwszy 1961 w Londynie, następnie w 1996 w Warszawie. W tym samym 1996 przyznano mu Krzyż Armii Krajowej. W 1985 otrzymał odznakę „Za Zasługi dla Kielecczyzny”. Równocześnie z odznaczeniami był nominowany na kolejne stopnie oficerskie. Stopień kapitana otrzymał w 1999. Ostatnią nominację, na majora, przyznano mu 1 lipca 2007, podczas uroczystości rocznicowych na Brzasku. Tego samego dnia jego żona Krystyna otrzymała nominację na porucznika. Z kolei za pracę w harcerstwie w 1987 otrzymał Krzyż za Zasługi dla ZHP oraz Rozetę z Mieczami do Krzyża Zasługi.

</doc>
<doc id="3187254" url="https://pl.wikipedia.org/wiki?curid=3187254" title="Lex Luthor">
Lex Luthor

Lex Luthor (pełne nazwisko; Alexander Joseph „Lex” Luthor, pierwotnie Alexei Luthor) – fikcyjna postać (złoczyńca) występujący w komiksowych magazynach z udziałem Supermana, wydawanych przez DC Comics. Autorami postaci był duet twórców Supermana: scenarzysta Jerry Siegel i rysownik Joe Shuster, którzy wprowadzili Luthora w komiksie "Action Comics vol. 1 #23" (kwiecień 1940).
Lex Luthor pierwotnie wykazywał wiele cech wspólnych z wyobrażeniami stereotypowych szalonych naukowców z pulp magazine’ów. Luthor jest jedną z kilku postaci w komiksach o Supermanie, której nazwisko jest aliteracją złożoną z liter "LL", do których zaliczani są również Lois Lane, Lana Lang i Lori Lemaris. W zestawieniu 100 największych komiksowych złoczyńców portalu internetowego IGN Luthor zajął czwarte miejsce.
Charakterystyka.
Lex Luthor jest najbardziej rozpoznawalnym wrogiem Supermana, jest także przeciwnikiem wielu innych superbohaterów uniwersum DC Comics. Jego rola i historia ulegały na przestrzeni lat licznym zmianom. W komiksach przedstawiany jest jako rudowłosy lub całkowicie łysy złoczyńca, od szalonego geniusza po przepełnionego megalomanią przedsiębiorcy, pałającego niepohamowaną żądzą władzy. Jest jednym z największych geniuszy w komiksowym uniwersum DC, jednak zamiast wykorzystywać swój intelekt i bogactwo dla dobra ludzkości, woli podejmować wszelkie działania w imię egoistycznych pobudek. Obsesyjnie dąży do zgładzenia Supermana. Nie posiada on podwójnej tożsamości, ani żadnych nadprzyrodzonych mocy, dlatego też zmuszony jest walczyć z przybyszem z planety Krypton za pomocą podstępu i wszelkiego rodzaju zdobyczy nowoczesnych technologii, a zwłaszcza specjalnego kombinezonu bojowego (Warsuit). W jednej z historii z okresu tzw. srebrnej ery komiksu on i nastoletni Superman (używający wówczas pseudonimu Superboy) byli przyjaciółmi, jednak w wyniku wypadku w którym Lex całkowicie stracił włosy, nie pojmując całego zdarzenia (został on ocalony przez Superboya) zaczął obsesyjnie nienawidzić superbohatera. W publikacjach ukazujących się po zakończeniu crossoveru zatytułowanego "Crisis on Infinite Earths" z 1985 roku, postać Luthora zaczęła być przedstawiana jako makiawelistyczny przemysłowiec i przestępca w „białym kołnierzyku”, który chowa swoje socjopatyczne zapędy pod maską filantropa. Uzyskał on nawet na krótko urząd Prezydenta Stanów Zjednoczonych (publikacje z 2000 roku). Kierujący własną korporacją LexCorp, Luthor związany był z takimi grupami superzłoczyńców jak Injustice Gang, Injustice League, Secret Six, Secret Society of Super-Villains i Project 7734.
Występowanie.
Lex Luthor poza komiksem pojawiał się również w licznych serialach i filmach animowanych, fabularnych filmach aktorskich i grach komputerowych bazujących na komiksach DC Comics. Pierwszy raz w wersji aktorskiej pojawił się w filmie "Atom Man vs. Superman" z 1950 roku, gdzie w jego rolę wcielił się aktor Lyle Talbot. W serii filmów kinowych, zapoczątkowanej obrazem "Superman" ("Superman: The Movie") z 1978 roku, w reżyserii Richarda Donnera, w postać Luthora wcielił się Gene Hackman. W serialu telewizyjnym "Superboy" z lat 1988–1992 w role wcielali się kolejno aktorzy Scott James Wells i Sherman Howard. W serialu telewizyjnym "Nowe przygody Supermana" ("Lois &amp; Clark: New Adventures of Superman") z lat 1993–1997 w rolę złoczyńcy wcielił się John Shea. Michael Rosenbaum zagrał młodego Luthora w serialu telewizyjnym "Tajemnice Smallville" ("Smallville"). W pseudo-sequelu do serii filmów z lat 1978–1987 pod tytułem ' ("Superman Returns") z 2006 roku (reżyseria Bryan Singer) następcą Gene’a Hackmana został Kevin Spacey. W filmie ' ("Batman v Superman: Dawn of Justice") złoczyńcę zagrał Jesse Eisenberg. Rolę tę powtórzył później w "Lidze Sprawiedliwości" oraz jej wersji reżyserskiej. Aktor Clancy Brown użyczył głosu Luthorowi w serialach animowanych, których akcja rozgrywa się we wspólnym uniwersum ("DC animated universe"): "Superman" ("Superman: The Animated Series"), "Liga Sprawiedliwych" ("Justice League") i "Liga Sprawiedliwych Bez Granic" ("Justice League Unlimited"), następnie w serialu animowanym "Batman" ("The Batman") z lat 2004–2008, filmie animowanym wydanym bezpośrednio na DVD pod tytułem ' ("Superman/Batman: Public Enemies") z 2009 roku, oraz grze komputerowej ' z 2012 roku. Luthor był również grywalną postacią w grach komputerowych "Mortal Kombat vs. DC Universe" z 2008 roku i "" z 2013 roku.

</doc>
<doc id="3187256" url="https://pl.wikipedia.org/wiki?curid=3187256" title="Cling Cling">
Cling Cling

Cling Cling – dwudziesty piąty (drugi promujący piąty album zespołu) singiel japońskiego girlsbandu Perfume, którego wydanie w Japonii jest zaplanowane na 16 lipca 2014. Strona B "Hold Your Hand" miała swoją premierę w wersji cyfrowej 21 maja 2014.

</doc>
<doc id="3187258" url="https://pl.wikipedia.org/wiki?curid=3187258" title="Reprezentacja ZSRR w koszykówce mężczyzn">
Reprezentacja ZSRR w koszykówce mężczyzn



</doc>
<doc id="3187259" url="https://pl.wikipedia.org/wiki?curid=3187259" title="ZSRR na letnich igrzyskach olimpijskich">
ZSRR na letnich igrzyskach olimpijskich



</doc>
<doc id="3187260" url="https://pl.wikipedia.org/wiki?curid=3187260" title="ZSRR na zimowych igrzyskach olimpijskich">
ZSRR na zimowych igrzyskach olimpijskich



</doc>
<doc id="3187262" url="https://pl.wikipedia.org/wiki?curid=3187262" title="Bohdan Karkowski">
Bohdan Karkowski

Bohdan Mychajłowycz Karkowski, ukr. Богдан Михайлович Карковський (ur. 29 stycznia 1988 w obwodzie lwowskim) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek Szkoły Sportowej nr 4 we Lwowie, barwy której bronił w juniorskich mistrzostwach Ukrainy (DJuFL). Karierę piłkarską rozpoczął 14 października 2005 w drużynie Rawa Rawa Ruska. Na początku 2008 został piłkarzem Wołyni Łuck. W związku z doznaną kontuzją był zmuszony nie grać w 2010 roku. W czerwcu 2014 za obopólną zgodą kontrakt został anulowany.

</doc>
<doc id="3187263" url="https://pl.wikipedia.org/wiki?curid=3187263" title="Jean-Christophe Cambadélis">
Jean-Christophe Cambadélis

Jean-Christophe Cambadélis (ur. 14 sierpnia 1951 w Neuilly-sur-Seine) – francuski polityk, działacz partyjny i młodzieżowy, długoletni parlamentarzysta, I sekretarz Partii Socjalistycznej (2014–2017).
Życiorys.
Z wykształcenia doktor nauk społecznych, był badaczem na Université de Paris I. Działalność polityczną rozpoczął na początku lat 70. w ramach AJS, młodzieżówki jednej z partii komunistycznych. Po rozłamie w organizacji studenckiej UNEF stał na czele jednego z odłamów, zrzeszającego studentów skrajnie lewicowych. Funkcję tę pełnił do 1984. Wkrótce porzucił komunistów, dołączając do Partii Socjalistycznej.
W latach 1988–1993 po raz pierwszy zasiadał w Zgromadzeniu Narodowym. Od 1995 do 2001 był wiceprzewodniczącym rady miejskiej w Paryżu. W międzyczasie, w 1997, powrócił do niższej izby francuskiego parlamentu, uzyskując reelekcję w kolejnych wyborach (2002, 2007, 2012). Awansował także w strukturach partyjnych, w 2014 został wybrany na pierwszego sekretarza socjalistów.
Kierowana przez niego partia poniosła porażkę w wyborach parlamentarnych w 2017, tracąc większość poselskiej reprezentacji. Jean-Christophe Cambadélis odpadł już w pierwszej turze głosowania w swoim okręgu wyborczym. 18 czerwca 2017, po zakończeniu drugiej tury wyborów, zrezygnował z funkcji pierwszego sekretarza PS.

</doc>
<doc id="3187264" url="https://pl.wikipedia.org/wiki?curid=3187264" title="Przypisańcy">
Przypisańcy

Przypisańcy – zależna ludność chłopska występująca głównie w dobrach kościelnych od XII w. bez prawa odejścia.
Nazwa przypisańcy pochodzi od ich imiennego wyliczenia wraz z należnymi świadczeniami w dokumentach książęcych na mocy których ludność chłopską przekazywano Kościołowi bez prawa odejścia. Ludność ta była przekazywana Kościołowi razem z darowanymi mu dobrami ziemskimi

</doc>
<doc id="3187266" url="https://pl.wikipedia.org/wiki?curid=3187266" title="SUW2000">
SUW2000



</doc>
<doc id="3187267" url="https://pl.wikipedia.org/wiki?curid=3187267" title="Roman Karasiuk">
Roman Karasiuk

Roman Iwanowycz Karasiuk, ukr. Роман Іванович Карасюк (ur. 27 marca 1991 we Włodzimierz Wołyńskim, w obwodzie wołyńskim) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek zespołu amatorskiego BRW-WIK Włodzimierz Wołyński, barwy którego bronił w juniorskich mistrzostwach Ukrainy (DJuFL). W barwach tej drużyny debiutował w amatorskich mistrzostwach Ukrainy. Zawodową karierę piłkarską rozpoczął 11 października 2008 w drużynie Wołyń Łuck w meczu przeciwko Dynamo-2 Kijów. Na początku 2013 został wypożyczony na pół roku do Stali Ałczewsk. W czerwcu 2014 za obopólną zgodą kontrakt został anulowany. Wkrótce zasilił skład Stali Dnieprodzierżyńsk. Latem 2017 przeszedł do Weresu Równe. 29 czerwca 2018 podpisał kontrakt z węgierskim Kisvárda FC.
Kariera reprezentacyjna.
Występował w juniorskich reprezentacjach Ukrainy różnych kategorii wiekowych.

</doc>
<doc id="3187274" url="https://pl.wikipedia.org/wiki?curid=3187274" title="Redwan Memeszew">
Redwan Memeszew

Redwan Raimowycz Memeszew, ukr. Редван Раїмович Мемешев, krym. Redvan Memeşev (ur. 15 sierpnia 1993 w Dżankoju, w Autonomicznej Republice Krymu, Ukraina) – ukraiński piłkarz pochodzenia krymskotatarskiego, grający na pozycji pomocnika lub napastnika.
Kariera piłkarska.
Kariera klubowa.
Karierę piłkarską rozpoczął 20 marca 2011 w drużynie Krymtepłycia Mołodiżne. 10 lipca 2013 przeszedł do Wołyni Łuck. 17 sierpnia 2017 został piłkarzem Karpat Lwów. 15 grudnia 2017 opuścił lwowski klub. 24 marca 2018 został piłkarzem SK Dnipro-1. 28 marca 2019 podpisał kontrakt z białoruskim klubem Sławija Mozyrz.
Kariera reprezentacyjna.
Od 2013 zawodnik młodzieżowej reprezentacji Ukrainy.

</doc>
<doc id="3187276" url="https://pl.wikipedia.org/wiki?curid=3187276" title="Ceratogaulus">
Ceratogaulus

Ceratogaulus – wymarły rodzaj gryzonia z rodziny Mylagaulidae. Zamieszkiwał Wielkie Równiny Ameryki Północnej 15,97 do 5,332 mln lat temu. Jest jedynym znanym rodzajem gryzoni z rogami i najmniejszym znanym rodzajem rogatego ssaka.
Historia odkrycia.
W 1902 roku amerykański zoogeograf i paleontolog William Diller Matthew opublikował na łamach „Bulletin American Museum of Natural History” artykuł opisujący nowy rodzaj i gatunek wymarłych gryzoni, które zamieszkiwały Wielkie Równiny Ameryki Północnej 15,97 do 5,33 Ma. Holotyp został odkryty w 1898 roku przez jednego z najsławniejszych paleontologów XX wieku, Amerykanina Barnuma Browna, w Loup Fork (Pawnee Creek) w Kolorado, podczas ekspedycji paleontologicznej zorganizowanej przez Amerykańskie Muzeum Historii Naturalnej z Nowego Jorku. Kompletna czaszka należała do przedstawiciela wymarłej rodziny Mylagaulidae, lecz naukowcy byli zaskoczeni faktem wyposażenia czaszki w niespotykane dotychczas u gryzoni wyrostki, o kształcie porównywanym z rogiem nosorożca. Matthew zaliczył nowy rodzaj gryzoni do wymarłej rodziny Mylagaulidae, której członkowie wiedli podziemny tryb życia.
W 1907 roku młody wówczas stażem paleontolog James Gidley opublikował opis odrębnego rodzaju kopalnych gryzoni ("Epigaulus"), których przedstawiciele byli wyposażeni w podobne przydatki czaszkowe. Rdzeń rogów tych zwierząt miał 32 mm wysokości, podstawa rogu szerokość 17 mm, przy długości czaszki 80 mm. Holotypem był niemal kompletny szkielet pochodzący ze zbiorów United States Geological Survey. Szkielet został odkryty w 1885 roku w okolicy Long Island w stanie Kansas przez paleontologa Johna B. Hatchera, który prowadził prace na zlecenie prof. Othniela C. Marsha. Ostatecznie opisane przez Gidleya gatunki zostały włączone do rodzaju "Ceratogaulus". Dla paleontologów pozostała jednak niejasna funkcja rogów tych zwierząt.
Systematyka.
"Ceratogaulus", określany przez badaczy „rogatym susłem” północnoamerykańskiego miocenu, jest klasyfikowany w należącej do wiewiórkokształtnych rodzinie Mylagaulidae. 
Do rodzaju zaliczano cztery gatunki, których zachowane w skałach szczątki znajdywano wyłącznie na obszarze Wielkich Równin w stanie Nebraska i północno-wschodniej części Kolorado:
W 2013 William W. Korth opisał na łamach „Annals of Carnegie Museum” kolejny, piąty gatunek "Ceratogaulus" – "Ceratogaulus robustus", który różnił się od siostrzanych gatunków masywną budową zębów. Kopalne ślady gatunku zostały odkryte w formacji Tesuque, w Nowym Meksyku.
Funkcja rogów.
Zagadkowa funkcja rogów "Ceratogaulus" była analizowana przez paleontologów od pierwszego opisu tych zwierząt przez Williama Matthew w 1902 roku. Ich obecność zdaje się być niezgodna z podziemnym trybem życia w norach, które oferują ograniczoną przestrzeń. Naukowcy badający "Ceratogaulus" proponowali dwie hipotezy. Matthew był zwolennikiem teorii o używaniu ich do walk o podłożu seksualnym, zaś James Williams Gidley twierdził w roku 1907, że były one wykorzystywane do kopania. Hipotezę tę poparł między innymi William W. Korth w 2000 roku. W 1983 roku Craig Packer zwrócił uwagę, że samce ssaków używały rogów do obrony przed drapieżnikami.
Funkcja dużych, wystających na grzbiecie nosa rogów była przedmiotem długotrwałej spekulacji wśród paleontologów. Dopiero w 2005 roku Samantha Hopkins z University of Oregon opublikowała wyniki analizy ewolucyjnej i funkcjonalnej morfologii przydatków czaszkowych tych wymarłych zwierząt. W rezultacie swych prac doszła do wniosku, że rogi u "Ceratogaulus" były wykorzystywane do obrony przed drapieżnikami, a nie do kopania czy też walk między samcami tego gatunku. Zwróciła także uwagę, że rozmiary rogów zmuszały zwierzęta do spędzania większej ilości czasu na powierzchni ziemi.
Występowanie.
Kopalne ślady występowania "Ceratogaulus" odkrywano wyłącznie na terenie Wielkich Równin Ameryki Północnej (Kansas, Nebraska, Teksas i Nowy Meksyk) i datowano je na miocen.

</doc>
<doc id="3187283" url="https://pl.wikipedia.org/wiki?curid=3187283" title="Serhij Litowczenko (ur. 1987)">
Serhij Litowczenko (ur. 1987)

Serhij Serhijowycz Litowczenko, ukr. Сергій Сергійович Літовченко (ur. 4 października 1987 w Charkowie) – ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek klubu Arsenał Charków, w barwach którego rozpoczął karierę piłkarską 24 września 2005 w meczu przeciwko FK Sumy. W lipcu 2007 został wypożyczony do końca roku do klubu Hazowyk-ChHW Charków. Od lata 2009 bronił barw drużyny Feniks-Iliczowiec Kalinine do czasu jej rozformowania na początku 2010. W lutym 2010 jako wolny agent został piłkarzem Wołyni Łuck. W lutym 2012 został wypożyczony na pół roku do Naftowyk-Ukrnafty Ochtyrka. 17 stycznia 2015 za obopólną zgodą kontrakt z klubem został anulowany. Potem występował w Heliosie Charków. W lipcu 2015 podpisał kontrakt z Olimpikiem Donieck. 15 sierpnia 2016 przeszedł do gruzińskiego SK Zugdidi. 16 stycznia 2017 przeniósł się do Dinama Tbilisi, w którym grał do 4 grudnia 2017. 16 stycznia 2018 przeszedł do Kəpəz Gəncə. 11 lipca 2018 przeniósł się do Czornomorca Odessa. 2 lipca 2019 powrócił do Dinama Tbilisi. 9 stycznia 2020 opuścił Dinamo.

</doc>
<doc id="3187284" url="https://pl.wikipedia.org/wiki?curid=3187284" title="Szarzynka skórzasta">
Szarzynka skórzasta

Szarzynka skórzasta, tarczownica skórzasta ("Parmelina tiliacea " (Hoffm.) Hale – gatunek grzybów z rodziny tarczownicowatych ("Parmeliaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1784 Georg Franz Hoffmann nadając mu nazwę "Lichen tiliaceus". Obecną, uznaną przez Index Fungorum nazwę nadał mu w roku 1974 Mason Ellsworth Hale, przenosząc go do rodzaju "Parmelina". 
Niektóre synonimy nazwy naukowej:
Nazwa polska według "Krytycznej listy porostów i grzybów naporostowych Polski". 
Morfologia.
Plecha z glonami protokokkoidalnymi, listkowata, tworząca rozetki, lub nieregularna. Osiąga średnicę do 8 cm, jest głęboko wcinana i ściśle przylegająca do podłoża. Poszczególne odcinki mają średnicę do 6 mm, ale na końcach rozszerzają się do 1 cm, są krótkie i szerokie, końce mają zaokrąglone i zatokowato karbowane. Są nieregularnie wcinane, ich boki zachodzą na siebie lub stykają się z sobą. Górna powierzchnia plechy ma barwę białoszarą lub niebieskoszarą, a jej środkowa część jest delikatnie omączona. Dolna powierzchnia jest w części środkowej czarna, w części obwodowej brunatna i posiada liczne, czarne chwytniki.
Nie tworzy soraliów, licznie natomiast występują brodawkowate, wałeczkowate lub rozdęte izydia. Mogą być pojedyncze lub rozgałęzione i mają zazwyczaj brunatną barwę, czasami tylko są tej samej barwy co plecha. Lekanorowe apotecja występują bardzo rzadko. Mają średnicę do 7 mm, jasno lub czerwonobrunatne tarczki i gruby, gładki lub popękany brzeżek plechowy. W jednym worku powstaje po 8 askospor o rozmiarach 8-12 × 5-7 μm.
Występowanie i siedlisko.
Występuje głównie w Europie i Azji, poza tymi dwoma kontynentami znana jest jeszcze z Afryki Północnej, Kolumbii w Ameryce Południowej i wyspy Kuba. Nie występuje natomiast w Ameryce Północnej. W Polsce występuje na obszarze całego kraju i jest dość częsty. Podlega ścisłej ochronie gatunkowej.
Rośnie na korze drzew liściastych w dobrych warunkach oświetleniowych – głównie na drzewach rosnących pojedynczo lub przydrożnych. Znajduje się na "Czerwonej liście roślin i grzybów Polski". Ma status VU – gatunek narażony na wyginięcie.

</doc>
<doc id="3187285" url="https://pl.wikipedia.org/wiki?curid=3187285" title="Parmelina tiliacea">
Parmelina tiliacea



</doc>
<doc id="3187286" url="https://pl.wikipedia.org/wiki?curid=3187286" title="Parmelia tiliacea">
Parmelia tiliacea



</doc>
<doc id="3187288" url="https://pl.wikipedia.org/wiki?curid=3187288" title="Tarczownica skórzasta">
Tarczownica skórzasta



</doc>
<doc id="3187291" url="https://pl.wikipedia.org/wiki?curid=3187291" title="7,62 mm pistolet maszynowy PPSz">
7,62 mm pistolet maszynowy PPSz



</doc>
<doc id="3187294" url="https://pl.wikipedia.org/wiki?curid=3187294" title="Antychryst (powieść)">
Antychryst (powieść)

Antychryst (oryg. bułg. "Антихрист") – powieść Emiliana Stanewa, wydana po raz pierwszy w 1970. Jest to powieść historyczno-filozoficzna, rozgrywająca się w schyłkowych latach istnienia drugiego państwa bułgarskiego.
Powieść została wpisana do kanonu literatury bułgarskiej 1878-1988.
Na język polski utwór został przełożony przez Wojciecha Gałązkę.
Treść.
Narratorem i głównym bohaterem utworu jest zbiegły z monasteru mnich Teofil, w życiu świeckim Enio.
Bohater urodził się w rodzinie ikonografa Teodora Samołaza, jednego z nadwornych artystów cara bułgarskiego Iwana Aleksandra, i jego małżonki Prepiji z Ochrydy. Od dzieciństwa odznaczał się nadzwyczajną urodą. Ponadto jako kilkuletnie dziecko przeszedł ciężką chorobę, co rodzina uznała za znak boży - dziecko miało zostać albo wielkim świętym, albo wyjątkowym grzesznikiem. Z dzieciństwa Enio zapamiętał obraz Chrystusa z ikony pisanej przez ojca, równocześnie stale towarzyszyło mu przeczucie obecności Szatana. Nie pozbył się go nawet, uczęszczając do cerkwi, co więcej, w trakcie nabożeństw chłopiec był przekonany, że diabeł jest obecny w świątyni, a nawet, że jest nim sam patriarcha bułgarski.
W dzieciństwie Enio zaczął tworzyć wiersze, początkowo głównie religijne, następnie także świeckie, zwłaszcza, gdy zakochał się w carskiej córce Keracy Marii, którą nazywał Ralicą. Przekazał jej część swoich utworów, dziewczyna zaś pokazała je ojcu. Ten zaprosił Enia do pałacu i wręczył mu złote pióro, proponując mu postrzyżyny mnisze i przyjęcie pracy dworskiego skryby. W tym samym czasie Enio dowiedział się od mnicha Laurentego o nowej i głośnej drodze dążenia do zbawienia - hezychazmie, oraz o jej orędowniku i nauczycielu, schimnichu Teodozjuszu. Po kłótni z ojcem postanowił nie przyjmować pracy na dworze, lecz w poszukiwaniu spokoju duszy udać się do monasteru w Kilifarewie, gdzie nauczał Teodozjusz.
Enio został przyjęto do klasztoru jako posłusznik. Przełożony monasteru, Eutymiusz, dowiedziawszy się o jego talencie poetyckim, uznał, że dar ten może stać się dla niego zarówno wyjątkową łaską, jak i przekleństwem. W celu umocnienia w kandydacie na mnicha pokory i cnót ewangelicznych nakazał mu zamieszkać razem ze starym i chorym mnichem Łukaszem. Duchowny ten, dawny rozbójnik, z powodu starości i choroby wielokrotnie złorzeczył wszystkim mnichom i bluźnił. Jego słowa przypominały Eniowi dawne lęki i uczucie obecności Szatana. Mimo wszystko młodzieniec pozostał w monasterze, wierząc, że usilna modlitwa pozwoli mu ujrzeć „światłość Taboru” i odnajdując pociechę w nabożeństwa i pisaniu wierszy. Złożył wieczyste śluby mnisze i przyjął imię zakonne Teofil.
W trzecim roku życia w monasterze mnich Łukasz zażądał od Teofila, by wbrew zasadom udał się razem z nim na odpustowy targ. Tam młody mnich zobaczył olśniewająco piękną kobietę, której obraz nie opuszczał go przez kolejne dni. Tymczasem mnich Łukasz krótko po powrocie do klasztoru ciężko zachorował. Wówczas do jego celi przybył sam starzec Teodozjusz, który stwierdził, że przyczyną jego duchowych cierpień było zatajenie w czasie spowiedzi niektórych zbrodni popełnionych przed wstąpieniem do monasteru. Łukasz wyspowiadał się i krótko potem zmarł.
Teofil kontynuował ćwiczenia duchowne, by doskonalić się w hezychazmie. Znowu jednak zaczęły nawiedzać go wątpliwości i myśli o wszechmocy diabła, wobec której wysiłki mnichów musiały być bezowocne. Rozmowa z Teodozjuszem nie rozwiała ich, co więcej, młody mnich uznał, że starzec zdaje sobie sprawę z własnej niemocy i oszukuje wiernych, jak i samego siebie, przekonując o sile modlitwy i pokory.
Ostatecznie, po wielu godzinach medytacji i modlitwy, mnich osiągnął stan, który uznał za boską światłość. Doświadczenie to uznał jednak za przerażające i odbierające sens życia. Zaczął zastanawiać się, czy Bóg nie okazał się jego wrogiem, a życie mnichów - wielkim oszustwem. Jego przerażenie pogłębił jeszcze sen, w którym ujrzał powtórne ukrzyżowanie, a następnie odnalazł ukryte martwe ciało Chrystusa, podczas gdy wszyscy wokół świętowali zmartwychwstanie, o którym miał świadczyć pusty grób. Teofil stwierdził, że jego życie nie miało sensu i postanowił porzucić monaster. Łowiąc ryby w rzece, spotkał widzianą niegdyś na targu piękną kobietę - Armę, bogomiłkę, po czym uciekł razem z nią do obozu jej współwyznawców.
Teofil przyłączył się do bogomiłów i zgodził się zostać ich skrybą, spisującym nauczanie sekty. Złamał śluby czystości, żyjąc z Armą, przestał modlić się i zaczął prowadzić hulaszczy tryb życia. Nauczanie bogomiłów szybko przestało go przekonywać. Arma rozczarowała się co do niego, widząc, że nie był świętym mnichem, za jakiego niegdyś go uważała. Teofila oburzył natomiast fakt, że kobieta, zanim go poznała, była kochanką Greka Panajotisa. Gdy Panajotis usiłuje siłą odebrać mu Armę, dawny mnich zabija go. Za namową Army oboje odchodzą z obozu bogomiłów i zamieszkują w chacie nad należącą do męskiego monasteru rzeką, utrzymując się z przewożenia podróżnych przez rzekę. Teofil nie zgadza się wziąć z Armą ślubu pod fałszywym nazwiskiem ani nie dopuszcza jej do nabożeństw w cerkwi. Uwagę na parę zwraca ihumen monasteru Dorozjusz. Pewnego dnia Teofil nakrywa go na próbie zgwałcenia jego partnerki i zabija.
Właściciel miejscowych dóbr, Stan Czarnogłów, szybko zdemaskował Teofila jako zabójcę ihumena i postanowił, zgodnie ze swoimi uprawnieniami, osądzić jego i Armę. Na miejscu sądu pojawił się jednak mnich Manasjusz, by oznajmić, że Teofil, jako zbiegły mnich i heretyk-bogomił, podlega sądowi patriarszemu. Arma została nałożnicą bojara, Teofila zaś doprowadzono do Tyrnowa na proces. W więzieniu mnicha odwiedził Eutymiusz. Teofil zarzucił mu, że to jego polecenia, w szczególności nakaz opieki nad mnichem Łukaszem, doprowadziły do jego duchowego upadku. Eutymiusz stwierdził, że młodego mężczyznę zgubił brak pokory nawet w obliczu wyjątkowych doświadczeń modlitewnych. Nakazał Teofilowi, by żałował swoich grzechów, wtedy bowiem zyska - mimo wszystko - szansę na zbawienie, w przeciwnym razie może stać się nowym Antychrystem.
Postawiony przed sądem cara i patriarchy, Teofil nie bronił bogomilskich dogmatów, twierdził, że odszedł z sekty z własnej woli. Stwierdził, że zawsze odtrącał Szatana, ten jednak nie chciał go opuścić, nie odpowiedział na pytania o przyczyny ucieczki z monasteru. W ostatniej chwili poprosił Eutymiusza o wstawiennictwo. Duchowny oznajmił, że kara przysłuży się zbawieniu Teofila, który do tej pory błądził jedynie między Bogiem i Szatanem. Sąd zakończył się obłożeniem bogomiłów anatemą. Przywódcy sekty zostali skazani na kary wycięcia języka, wypalenia oczu i obcięcia uszu, jedynie Teofila, za wstawiennictwem Eutymiusza, postanowiono jedynie napiętnować i wygnać poza granice Bułgarii.
Wypędzony z kraju, dawny mnich błąkał się kilka lat po zniszczonych najazdami tureckimi ziemiach Bizancjum, imając się różnych zajęć. Przerażony ludzkim nieszczęściem, tym silniej czuł obecność diabła. Pewnego dnia spotkał kobietę, która dla ratowania swoich dzieci przed głodem postanowiła sama sprzedać się w niewolę. Wstrząśnięty, oddał jej ostatnie pieniądze. Po tym wydarzeniu pojawiło się w nim nieznane dotąd uczucie - miłość dla całego ludu bułgarskiego.
W 1393, w czasie ostatniego zwycięskiego najazdu Turków na Bułgarię, Teofil został wzięty do niewoli. Od egzekucji uratował go Turek, którego dawny mnich spotkał w więzieniu, oczekując na swój proces za herezję. Następnie turecki dowódca Szeremet bej uczynił z niego osobistego służącego. Z obozu tureckiego bohater obserwował oblężenie Tyrnowa, którego obroną dowodził Eutymiusz. Heroiczna obrona zakończyła się klęską z powodu zdrady. Teofil, wchodząc razem z Turkami do zdobytego miasta, był świadkiem niszczenia jego świątyń, mordowania i grabienia mieszkańców. Na rozkaz Szeremeta beja osobiście zamordował primikeriosa Angeła.
Po usilnych prośbach Teofil uzyskał zgodę na spotkanie z uwięzionym Eutymiuszem. Zapytał go, dlaczego dopuścił do rzezi najlepszych prawosławnych Bułgarów i pozwolił na splądrowanie Tyrnowa. Eutymiusz przekonywał, że los Bułgarów dał im wszystkim możliwość zbawienia, a Turków okrył hańbą. Teofil powtarzał, że skoro Bułgarzy uważali islam za fałszywą wiarę, tak samo fałszywe mogło być nauczanie hezychastów. Wreszcie poprosił hierarchę o błogosławieństwo na prowadzenie bezlitosnej walki przeciwko najeźdźcom, Eutymiusz jednak odmówił, stwierdzając, że nigdy nie usankcjonuje czynów diabelskich. Ostatecznie oznajmił, że Teofil nie nawrócił się i okazał się sługą Szatana.
Następnego dnia bohater obserwował odejście Eutymiusza i tysięcy Bułgarów na wygnanie, w którym widział ostateczne odejście „nierzeczywistego świata” i zwycięstwo Antychrysta w jego rodzinnej ziemi. Kilka dni później, przyzywając błogosławieństwa nieobecnego Eutymiusza, zabił we śnie Szeremet beja, podpalił obozowisko tureckie i zbiegł.
Cechy utworu.
Wymowa tekstu.
W zamyśle autora "Antychryst" miał być opowieścią o duchowych poszukiwaniach współczesnych mu ludzi, w tym jego samego. Według Stanewa okres jego życia był zarazem czasem ostatecznym, w którym historię i wydarzenia bieżące przeżywa się jak kolejne fazy Apokalipsy. Akcję dzieła umieścił w czasach, które również były przez współczesnych uważane za poprzedzające bezpośrednio upadek znanego dotąd świata, panowanie Antychrysta i wreszcie Sąd Ostateczny - w latach schyłku drugiego państwa bułgarskiego.
Przywołanie w utworze herezji bogomiłów wpisuje się w szerszą refleksję nad bułgarską tożsamością, zapoczątkowaną jeszcze w dwudziestoleciu międzywojennym. W latach 20. i 30. XX wieku w wielu krajach europejskich pojawiło się żywe zainteresowanie rodzimymi, przedchrześcijańskimi wierzeniami lub lokalnymi herezjami piętnowanymi przez oficjalne Kościoły. W swoim obrazie bogomiłów i ich rywalizacji z Cerkwią prawosławną Stanew kontynuuje myśl historyka Petyra Mutafczijewa, który oskarżył zarówno oficjalny Kościół, jak i heretyków, o wpojenie Bułgarom postawy bierności wobec zła.
Postać głównego bohatera.
Główny bohater utworu, mnich Teofil, nosi imię znaczące - oznacza ono w języku greckim to samo, co bułgarskie imię Bogomił, imię przywódcy ruchu bogomiłów. Wprost sugeruje ono, że Teofil jest heretykiem, który będzie kwestionował i podważał wszystkie dogmaty, o których nauczają powszechnie szanowani przywódcy religijni. Bohater nie należy jednak do bogomiłów - sam Bóg uczynił go wiecznym sceptykiem, poszukującym indywidualnego poznania Boga i sensu życia, nieprzyjmującego niczyjego nauczania bez wątpliwości. Sugeruje to uzdrowienie bohatera z ciężkiej choroby we wczesnym dzieciństwie - odzyskanie przez niego zdrowia całe otoczenie przyjmuje za złą wróżbę.
Teofil w zamyśle autora ma ukazywać typową duchowość bułgarską - pełną ciągłego niepokoju, z pierwiastkami humanistycznymi i nihilistycznymi. Najważniejszy wpływ na nią ma tradycja prawosławna, ale i gnostyckie grupy heretyckie z bogomiłami na czele i zupełnie wolny od religijnych założeń pragmatyzm. W swoim życiu Enio-Teofil pozostaje kolejno pod wpływem każdej z tych tendencji. Początkowo pragnie być hezychastą, zgodnie z prawosławną tradycją mistyczną wstępuje do monasteru i zamierza uczyć się modlitwy od bardziej doświadczonych mnichów. Brakuje mu jednak pokory, co udaremnia jego wysiłki. Patrząc na Teodozjusza i Eutymiusza, których wierni i mnisi postrzegają jako uświęconych za życia, na przemian zachwyca się ich postawą i oskarża o hipokryzję.
Powieść szczegółowo opisuje doznania i przeżycia mistyczne bohatera. Ukazuje, iż Enio, a następnie mnich Teofil, nigdy nie stał się - zgodnie z zaleceniami hezychastów - człowiekiem pokornym i pełnym miłości bliźniego. Modląc się, pragnął zdobyć dla siebie duchowe bogactwo, a tym samym stać się równym Bogu. Nawet w warunkach monasteru, gdzie miał ćwiczyć się w cnotach, opiekując się starym i chorym mnichem Łukaszem, bohater zachował wobec Boga i ludzi postawę roszczeniową. Z jednej strony potrafił samokrytycznie oceniać swoją postawę, z drugiej nigdy nie zdobył się na pełne zaufanie Bogu, co pozwoliłoby prawdziwie naśladować hezychastów. Jego wiara okazała się słaba - do zwątpienia wystarczył mu widok kobiety na jarmarku, zły sen lub widok starca Teodozjusza śpiącego w chacie jak każdy inny człowiek. Modląc się i kontemplując, Enio-Teofil pragnął przede wszystkim poznania, samowiedzy, czego wyrazem jest wypowiadanie przez niego nie Modlitwy Jezusowej, ale jej parafrazy z prośbą o "pokazanie mu Boga".
Mimo wszystko modlitwy bohatera przynoszą efekt - doświadcza on mistycznego przeżycia, które (prawdopodobnie błędnie) bierze za „niestworzone światło”, o którym nauczali hezychaści. Widok, który uznał za potęgę Boga, był dla niego pozbawiony życia, niedający obiecanej nadziei i sensu, przerażający. W interpretacji Grażyny Szwat-Gyłybowej
W jego obliczu Teofil nie widzi możliwości pozostawania w monasterze i kontynuowania ascetycznych wysiłków, a za jedyną sensowną alternatywę uznaje zaprzeczenie całego dotychczasowego życia. Przemianę tę wyraża łowienie ryb w strumieniu, z czego bohater czerpie zwykłą przyjemność (podczas gdy oficjalnie robi to, by zdobyć żywność dla monasteru), a następnie porzucenie szat mniszych nad wodą.
Porzucenie jednego systemu wartości pociąga za sobą wzmożoną nieufność wobec każdego następnego, z którym styka się bohater. Po przyłączeniu się do bogomiłów niedoszły asceta, nawet po przyjęciu posady pisarza sekty, nie przyjmuje ich nauczania. Akceptuje głoszony przez nich dualizm, który zwalnia człowieka z osobistej odpowiedzialności za złe czyny, pozornie pozwala na tworzenie własnych norm moralnych, o czym marzył bohater. Rezygnując z prawosławnej etyki i mistyki, kolejno popełnia kolejne czyny, które sam uzna za odrażające - kłamie, dziko pożąda Army, wreszcie zabija, czy wręcz uznaje się za równego Bogu. I taki system poglądów, ukierunkowany wyłącznie na zaspakajanie doraźnych pragnień, nie może go jednak usatysfakcjonować.
Okaleczenie na soborze antyheretyckim w Tyrnowie budzi w Teofilu bunt przeciwko Cerkwi oparty na nowych podstawach: broni indywidualności i prawa do własnej duchowej refleksji przeciwko dogmatom, oryginalności każdej jednostki. Sam przedstawia się jako człowiek grzeszny, świadomie deprawujący innych. Odrzuca go jednak łatwość, z jaką może wpływać na innych i zyskiwać opinię mędrca. Okrucieństwa popełniane przez Turków i widok ludzkiego cierpienia po raz pierwszy doprowadzają go do współczucia wobec innych, chęci niesienia pomocy. Teofil nie wraca jednak do wartości chrześcijańskich, a jedynie zaczyna postrzegać siebie jako członka wspólnoty dzielącej jednakowe cierpienia. Solidaryzuje się przy tym wyłącznie z Bułgarami. Chce być patriotą, który pokona przeznaczenie Bułgarów, zbuntuje się przeciwko nieuniknionemu upadkowi swojego narodu.
Teofil chce widzieć swoje wewnętrzne przemiany jako obronę własnej indywidualności, którą usiłowały sobie podporządkować różne siły. W rzeczywistości są one ciągłą próbą zbudowania jakiegokolwiek punktu odniesienia w chaotycznym świecie, który pierwotnie porządkowały wartości prawosławne. Kwestionując wszystkie przyjęte zasady i tym samym wyłączając się z każdej społeczności, Enio-Teofil jest obrazem człowieka współczesnego autorowi: stale tworzącego samego siebie, poszukującego, wątpiącego i samotnego.
Odrzuciwszy wszystkie systemy wartości, po upadku Tyrnowa bohater odrzuca również historyczną tradycję Bułgarii, przekonując sam siebie, że nawet w przypadku skutecznej obrony przed Turkami byłaby ona królestwem diabła. Enio-Teofil wierzy, że ostatecznie odrzucił wszystkie wpływające na niego idee i będzie mógł w pełni decydować o sobie. Z drugiej strony czuje własne wyobcowanie, pytając „kto dostrzeże mnie, pohańbionego Bułgara?”. Jego wolność jest jedynie iluzją, gdyż tkwi w nim dawne uprzedzenie do prawosławia, które nie spełniło jego oczekiwań, oraz przeświadczenie o obowiązku podjęcia z Turkami walki, w której skazany będzie na klęskę. Enio-Teofil pełen jest pesymizmu, nic bowiem nie jest w stanie przekonać go, że można skutecznie walczyć ze złem, które - generowane przez diabła - wypełnia cały świat i każdego człowieka. Nie przemawia do niego chrześcijańskie nauczanie o zbawieniu, ale tęsknota za metafizyką również nie może go opuścić.
Postać Eutymiusza.
Eutymiusz Tyrnowski został ukazany w powieści jako mistyk, który postrzega i analizuje następujące wydarzenia jako znaki czasu, interpretuje ich znaczenie w świetle historii zbawienia. Pełen współczucia dla Enia-Teofila i jego ciągłych duchowych rozterek, nie uznaje jego przeżyć duchowych za złudne halucynacje, lecz dowód zachwiania relacji między Bogiem a człowiekiem w czasach ostatecznych. Z czasem zaczyna dostrzegać w mnichu Antychrysta, postać, której pojawienie się zapowiada koniec świata (chociaż do ostatniego spotkania z Eniem wierzy, że jest jeszcze dla niego szansa nawrócenia i ratunek).
Eutymiusz jest prawosławnym konserwatystą, nieufnym wobec samodzielnych poszukiwań duchowych, które kwestionują utarty i uświęcony porządek. Stanowi antytezę głównego bohatera, który buntuje się przeciwko każdemu systemowi poglądów i wierzeń. Spadające na Bułgarię nieszczęścia nie są w stanie zachwiać jego wiarą, widzi je bowiem jako darowaną przez Opatrzność szansę na odkupienie popełnionych dawniej grzechów. Nie podziela poglądów Enia-Teofila, dla którego Bułgaria upadła, bo jej mieszkańcy nie umieli już trwać jako wspólnota, spierając się nieustannie między sobą. Odmawia bohaterowi błogosławieństwa dla bezlitosnej walki, którą ten chciałby toczyć z najeźdźcami: tym samym odrzuca twierdzenia Teofila, jakoby Bułgarów zawiodły zarówno Cerkiew, jak i nauka bogomiłów, opowiada się po stronie chrześcijańskich wartości przeciwko partykularyzmowi etnicznemu.
Recepcja utworu i komentarze odautorskie.
"Antychryst" intepretowany był w Bułgarii przede wszystkim jako powieść metafizyczna i filozoficzna. Od takiego postrzegania swojego utworu odżegnywał się jego autor, który utrzymywał, że podstawowym celem dzieła było podjęcie dyskusji o historii Bułgarii i negatywnym wpływie prawosławia na nią. Wzywał do refleksji filozoficznej, która przyniesie korzyść Bułgarom i ich państwu, a nie tylko będzie prowadzona z perspektywy czysto teoretycznej. Negatywna ocena całej duchowej kultury chrześcijaństwa bizantyńskiego (nie tylko kanonicznej Cerkwi, ale i odłączających się od niej herezji) wpisywała się w zainteresowanie neopogaństwem obecne w literaturze bułgarskiej okresu międzywojennego, spełniając równocześnie oczekiwania ideologów Bułgarii komunistycznej.
Odżegnując się od metafizycznych interpretacji "Antychrysta", Stanew nie ukrywał, że głównego bohatera swojej powieści uważa za obraz ludzi mu współczesnych, w szczególności Bułgarów, których historia (zwłaszcza bogomilstwo i upadek drugiego państwa bułgarskiego) w jego przekonaniu predestynowała do szybszego niż w innych państwach zakwestionowania obrazu świata głoszonego przez religię. Konsekwencją było pojawienie się - w zastępstwie tradycyjnych wierzeń - postawy solidarności z innymi cierpiącymi, odrzucającej kulturę i tradycję, uzasadnionej nie religijnie, a wypływającej z pobudek całkowicie prywatnych. Przyjęcie takiego stanowiska wobec życia pozwalało według Stanewa ratować własne człowieczeństwo, ale skazywało zarazem na samotność. W tym momencie wizja pisarza zbiega się z obecnym w literaturze bułgarskiej mitem duchownego osamotnienia.
"Antychryst", podobnie jak pozostałe dzieła Stanewa, w których obecny jest wątek bogomiłów ("Legenda o księciu presławskim Sybinie", "Tichik i Nazariusz"), zostały wysoko ocenione przez krytykę i cieszyły się znaczną popularnością wśród czytelników.

</doc>
<doc id="3187296" url="https://pl.wikipedia.org/wiki?curid=3187296" title="Deksmedetomidyna">
Deksmedetomidyna

Deksmedetomidyna – organiczny związek chemiczny zawierający pierścień imidazolu i 1,2-ksylenu. Stosowany jako lek w celu uzyskania uspokojenia i uśmierzenia dolegliwości pacjenta związanych z inwazyjnymi procedurami medycznymi. Lek stosowany jest również w celu zmniejszenia pobudzenia u chorych z objawami psychotycznymi.
Działanie.
Podawanie dożylne wywołuje stan sedacji, obserwuje się również działanie przeciwlękowe, przeciwbólowe i sympatykolityczne.
Mechanizm.
Polega na selektywnym i agonistycznym oddziaływaniu z receptorami adrenergicznymi alfa-2. Za działanie sedatywne odpowiedzialna jest stymulacja receptorów zlokalizowanych w miejscu sinawym górnej części pnia mózgu. Na działanie analgetyczne składa się komponenta centralna – stymulacja receptorów w pniu mózgu i rogach tylnych rdzenia kręgowego, oraz obwodowa – stymulacja receptorów w zwojach nerwowych korzeni tylnych nerwów rdzeniowych.
Sposób podawania.
Preparat do infuzji przygotowuje się, rozpuszczając 200 μg deksmedetomidyny w 50 ml soli fizjologicznej. Deksmedetomidyna może być podawana tylko dożylnie w postaci ciągłego wlewu dożylnego w dawce od 0,2 do 1,4 μg/kg/h. Bezwzględnie przeciwwskazane jest podawanie w pojedynczym wstrzyknięciu. Polecana początkowa dawka to wlew 1 μg/kg/h przez 10 minut, następnie 0,2–0,7 μg/kg/h i dostosowanie odpowiedniego poziomu sedacji do potrzeb pacjenta.
Wskazówki praktyczne.
Unikalne działanie pozwala uzyskać stan uspokojenia bez wywoływania nadmiernej senności (""), trudny do osiągnięcia innymi środkami. Podawanie leku szczególnie przydatne jest w sytuacjach kiedy istnieje konieczność zachowania świadomości podczas sedacji. Wywoływanie uspokojenia połączonego z działaniem przeciwbólowym bez depresji oddechowej wykorzystywane jest w czasie odzwyczajania od leczenia wentylacyjnego, po długotrwałym stosowaniu innych leków sedatywnych, oraz u osób w wieku podeszłym, czy z ciężkimi schorzeniami dodatkowymi. Wlew deksmedetomidyny ma również zastosowanie przy krótkotrwałej sedacji, na przykład po zabiegu operacyjnym w oddziale wybudzeniowym. Działanie uspokajające i zmniejszające drżenie mięśniowe dobrze sprawdza się u pacjentów z objawami zespołu abstynencyjnego, oraz w zespołach majaczeniowych po dużych i długotrwałych zabiegach operacyjnych np. z krążeniem pozaustrojowym w kardiochirurgii, pozwalając zmniejszyć pobudzenie psychomotoryczne i działając kardioprotekcyjnie. Zmniejszanie drżenia mięśniowego wykorzystywane jest w opanowaniu dreszczy przy wychłodzeniu ciała, jak również przy hipotermii leczniczej. Lek – ze względu na odmienny mechanizm działania – może być również podawany w chorobie terminalnej jako wspomagający inne leki przeciwbólowe i sedatywne.
Preparaty.
Preparaty dostępne w Polsce: "Dexdor" i "Dexmedetomidine".

</doc>
<doc id="3187300" url="https://pl.wikipedia.org/wiki?curid=3187300" title="Seb Dance">
Seb Dance

Seb Dance (ur. 1 grudnia 1981 w Londynie) – brytyjski polityk, poseł do Parlamentu Europejskiego, VIII i IX kadencji.
Życiorys.
W wieku 16 lat został członkiem Partii Pracy. Pracował w brytyjskim parlamencie i jako doradca Shauna Woodwarda, sekretarza ds. Irlandii Północnej. Później zatrudniony w organizacji charytatywnej ActionAid. Przystąpił do związku zawodowego UNITE i związanej z laburzystami spółdzielczej Co-operative Party. W wyborach w 2014 w okręgu londyńskim z ramienia swojego ugrupowania uzyskał mandat eurodeputowanego VIII kadencji. W 2019 z powodzeniem ubiegał się o reelekcję.
Seb Dance jest otwarcie zdeklarowanym gejem, partnerem Spencera Livermore'a, dyrektora kampanii wyborczych Partii Pracy.

</doc>
<doc id="3187301" url="https://pl.wikipedia.org/wiki?curid=3187301" title="Edward Szabelski">
Edward Szabelski

Edward Szabelski (ur. 13 października 1898 w Radoryżu, zm. 19 listopada lub 6 sierpnia 1942 w Dachau) – polski duchowny katolicki, kapelan Wojska Polskiego.
Życiorys.
Wychował się w rodzinie organistów. Jego ojcem był Franciszek Szabelski (1869–1935) organista w kościele św. Jana Chrzciciela w Sadownem. Jego brat Bolesław Szabelski był kompozytorem. W 1926 przyjął święcenia kapłańskie i rozpoczął pracę w diecezji lubelskiej. 
12 czerwca 1934 Prezydent RP przeniósł go z pospolitego ruszenia do rezerwy duchowieństwa wojskowego z równoczesnym mianowaniem kapelanem rezerwy w duchowieństwie wojskowym wyznania rzymskokatolickiego i starszeństwem z dniem 1 lipca 1934, lokata 3., a minister spraw wojskowych powołał do służby czynnej i wyznaczył na stanowisko administratora parafii wojskowej Lida. Z dniem 15 maja 1937 został przemianowany na kapelana służby stałej z tym samym starszeństwem i 2. lokatą. Na stanowisku administratora parafii wojskowej Lida pozostał do mobilizacji w 1939.
W sierpniu 1939 został kapelanem 135 pułku piechoty, z którym po agresji III Rzeszy na Polskę przeszedł całą kampanię wrześniową i dostał się do niemieckiej niewoli. Osadzono go w obozie Oflagu II B w Arnswalde (obecnie Choszczno), gdzie prowadził regularną działalność duszpasterską wśród polskich jeńców.
Prawdopodobnie ze względu na rolę odgrywaną w środowisku jenieckim kapelani stali się wkrótce obiektem zainteresowania niemieckiej Abwehry. Pod koniec 1939 roku ks. Szabelskiego i trzech innych kapelanów z Oflagu II B odizolowano od reszty jeńców, a następnie przewieziono do Oflagu w Rotenburgu (zgromadzono tam także kapelanów z innych obozów jenieckich). Wiosną 1940 wraz z innymi kapelanami został formalnie zwolniony z niewoli i jako cywil przekazany Gestapo, a następnie osadzony w obozie w Buchenwaldzie (nr 31250). W lipcu 1942 wraz z 50 innymi kapelanami został przeniesiony do KL Dachau, gdzie księży zmuszano do pracy ponad siły przy robotach ziemnych. Szabelski zmarł z wycieńczenia 19 listopada 1942 roku. Jego prochy Niemcy przesłali mieszkającej w Sadownem rodzinie, gdzie na tamtejszym cmentarzu zostały pochowane.
W kościele św. Jadwigi Królowej w Choszcznie znajduje się tablica upamiętniająca ks. Szabelskiego oraz trzech innych kapelanów z Oflagu II B.

</doc>
<doc id="3187303" url="https://pl.wikipedia.org/wiki?curid=3187303" title="Tabela wszech czasów Ekstraklasy w futsalu">
Tabela wszech czasów Ekstraklasy w futsalu

Tabela wszech czasów Ekstraklasy w futsalu obejmuje podsumowanie sezonów 1994/1995 – 2013/2014 najwyższej klasy rozgrywkowej tej dyscypliny w Polsce.
Tabela prezentuje liczbę: zdobytych tytułów mistrza Polski, rozegranych meczów, zdobytych punktów w lidze, zwycięstw, remisów, porażek, bramek strzelonych i bramek straconych oraz bilans bramek.
Tabela.
Stan na koniec sezonu 2013/2014.
Źródło:
Legenda:
 uczestnicy Ekstraklasy sezonu 2014/2015

</doc>
<doc id="3187306" url="https://pl.wikipedia.org/wiki?curid=3187306" title="Inhibitory oksydazy ksantynowej">
Inhibitory oksydazy ksantynowej

Inhibitor oksydazy ksantynowej to każda substancja, która hamuje aktywność enzymatyczną oksydazy ksantynowej, enzymu zaangażowanego w metabolizm puryn. U ludzi zahamowanie aktywności oksydazy ksantynowej wywołuje zmniejszenie wytwarzania kwasu moczowego, w związku z tym kilka leków będących inhibitorami oksydazy ksantynowej jest stosowanym w leczeniu hiperurykemii i powiązanych z nią chorób, w tym dny moczanowej. Inhibitory oksydazy ksantynowej są badane pod kątem stosowania w zespole poreperfuzyjnym.
Podział.
Inhibitory oksydazy ksantynowej dzielą się na dwa rodzaje:
a) analogi puryn:
b) inne
Roślinne inhibitory oksydazy ksantynowej.
Doświadczalnie wykazano, że liczne produkty naturalne mogą hamować oksydazę ksantynową in vitro lub w organizmów modelowych (myszy, szczury). Istnieją trzy flawonoidy, które występują w wielu różnych owocach i warzywach: kemferol, mirycetyna i kwercetyna. Bardziej ogólnie, oksydazę ksantynową hamują flawony i flawonole o płaskiej strukturze z grupą hydroksylową w pozycji 7. Olejek eteryczny wyekstrahowany z "Cinnamomum osmophloeum" hamuje oksydazę ksantynową u myszy. Naturalny surowiec propolis z wyselekcjonowanych źródeł hamuje oksydazę ksantynową u szczurów; konkretna substancja odpowiedzialna na hamowanie aktywności enzymu nie została zidentyfikowana, ponadto nieznana jest częstość występowania tego zjawiska. Ekstrakt z liści rośliny "Pistacia integerrima" hamuje oksydazę ksantynową na poziomie, który potwierdza zasadność dalszych badań.
W medycynie ludowej drzewo paproci "Cyathea spinulosa" (dawniej "Alsophila spinulosa") było stosowane w dnie moczanowej, jednakże należy podkreślić, że jej najaktywniejszy związek, kwas kawowy, jest jedynie słabym inhibitorem oksydazy ksantynowej.

</doc>
<doc id="3187308" url="https://pl.wikipedia.org/wiki?curid=3187308" title="Pływanie na Letnich Igrzyskach Olimpijskich 1932 – 400 m stylem dowolnym kobiet">
Pływanie na Letnich Igrzyskach Olimpijskich 1932 – 400 m stylem dowolnym kobiet

Wyścig na 400 metrów stylem dowolnym kobiet był jedną z konkurencji pływackich rozgrywanych podczas X Letnich Igrzysk Olimpijskich w Los Angeles. Wystartowało 14 zawodniczek z dziewięciu reprezentacji.
Dwukrotna złota medalistka (na 100 metrów stylem dowolnym i w sztafecie 4 × 100 metrów) Helene Madison przystąpiła do rywalizacji na tym dystansie jako rekordzistka świata. Kiedy jej główna rywalka, srebrna medalistka z Amsterdamu, Holenderka Marie Braun została po eliminacjach odwieziona do szpitala z wysoką gorączką, zwycięstwo Amerykanki wydawało się niemal pewne. Jednak wyścig finałowy był o wiele bardziej emocjonujący. Madison i jej koleżanka z drużyny, Lenore Kight-Wingard, od razu wysunęły się na prowadzenie. Rekordzistka świata utrzymywała stałą przewagę nad drugą z Amerykanek przez 300 metrów. Na ostatnich stu metrach Kight-Wingard znacznie przyspieszyła, zaś Madison próbowała odeprzeć jej atak. Obie zawodniczki przypłynęły na matę niemal jednocześnie. Po chwili zegar pokazał czasy obu zawodniczek - Madison wygrała z Kight-Wingard jedną dziesiątą sekundy ustanawiając przy tym nowy rekord świata. Brązowa medalista, Południowoafrykanka Jenny Maakal przypłynęła na metę dwadzieścia sekund po Amerykankach.
Wyniki.
Eliminacje.
Dwie najszybsze zawodniczki z każdego wyścigu i najszybsza z trzeciego miejsca awansowały do półfinału.
Półfinały.
Trzy najszybsze zawodniczki z każdego półfinału awansowały do finału.
Półfinał 2

</doc>
<doc id="3187310" url="https://pl.wikipedia.org/wiki?curid=3187310" title="Maria z Dzieciątkiem i świętymi">
Maria z Dzieciątkiem i świętymi

Maria z Dzieciątkiem i świętymi ("Magdalena czytająca") – obraz ołtarzowy Rogiera van der Weydena, przykład niderlandzkiego malarstwa tablicowego.
 
Z obrazu "Maria z Dzieciątkiem i świętymi" do obecnych czasów zachowały się trzy fragmenty dzieła: "Magdalena czytająca", znajdująca się w National Gallery w Londynie i dwa portrety świętych, prawdopodobnie św. Józefa i św. Katarzyny przechowywane w Muzeum Calouste Gulbenkiana w Lizbonie. W sztokholmskiej Nationalmuseum zachowała się grafika z ok. 1500 roku, autorstwa Mistrza Girarta de Roussillon, przedstawiająca skopiowany obraz Weydena. Szkocka historyk sztuki Lorne Campbell, kurator National Gallery w Londynie, w swojej monografii rozszerzyła liczbę postaci o Magdalenę i stojącego nad nim św. Józefa. Na podstawie rysunku oraz trzech zachowanych fragmentów szacuje się pierwotną wielkość obrazu na ok. 100 x 150 cm .
Datowanie.
Lorne Campbell datuje ołtarz na lata 1432 -1437 czym czyni go, obok "Madonny van der Paele" van Eycka jeden z najwcześniejszych niderlandzkich "Sacre Conversazioni", wyprzedzając nawet włoskie ujęcia tego tematu. Historyk sztuki John Ward zauważa, że ołtarz był jednym z pierwszych dzieł van der Weydena, stworzonym na początku swojej kariery, kiedy był jeszcze pod silnym wpływem Roberta Campina. Na podstawie podobieństw do "Ołtarza Werla" datuje go na rok ok. 1437. Datowanie dzieła na tak wczesne lata nie jest przez wszystkich historyków uznawana; m.in. Stephan Kemperdick datuje powstanie obrazu na rok ok. 1454 
Historia i opis obrazu.
Opierając się na grafice, ołtarz ukazuje kolejno (od lewej strony): niezidentyfikowanego świętego biskupa z mitrą i pastorałem, w geście błogosławieństwa; następnie w wąskiej na pozór pustej przestrzeni widać pionowe linie tworzące zarys klęczącej postaci. Prawdopodobnie jest to św. Katarzyna a fragment z jej wizerunkiem głowy przechowywany jest w lizbońskim muzeum. Dalej stoi postać z brodą, bosa, z otwartą księgą; prawdopodobnie jest to Jan Chrzciciel. Pośrodku na tronie siedzi Madonna z Dzieciątkiem, które przechylone jest w swoją lewą stronę, w kierunku otwartej świętej księgi podtrzymywanej przez klęczącego Jan Ewangelistę. Tu grafika kończy się, jednakże londyński obraz przedstawia dalszy ciąg obrazu ołtarzowego: postać Magdy Magdaleny a w tle szaty Józefa. W Muzeum Gulbenkiana w Lizbonie znajduje się fragment z głową św. Józefa, psujący do postaci stojącej w tle londyńskiej Magdaleny. 
Maria Magdalena.
Obraz został podzielony przed rokiem 1811, prawdopodobnie w wyniku uszkodzenia. Największa zachowana część przedstawiająca "Czytającą Magdalenę", na początku XVII wieku uległa kolejnym zmianom: zamalowano tło na ciemny kolor pozostawiając jedynie postać świętej. Po tych zmianach losy obrazu aż do XIX wieku są nieznane. Został na nowo odkryty w 1811 roku by w 1860 roku, za pośrednictwem paryskiego marszanda Edmonda Beaucousina, trafić do londyńskiego National Gallery. Dopiero w 1955 roku, po przeprowadzonych pracach konserwatorskich i usunięciu zabrudzeń i zamalowań, przywrócono pierwotny wygląd odciętego fragmentu.
Wizerunek Magdy Magdaleny w malarstwie renesansowym bardzo często był syntezą kilku Marii wspominanych w Nowym Testamencie lub identyfikowano ją z jedną z nich co miało wpływ na ikonografię towarzyszącą jej postaci. Weyden oparł postać Magdaleny na tradycyjnym przedstawieniu Marii z Betanii. Maria była tą, która siedziała u stóp Jezusa; słuchała i kontemplowała Jego Słowa. Artysta ukazał świętą siedzącą w cichej pobożności, z pochyloną głową i wzrokiem zatopionym w lekturze księgi. Rękopis wygląda jak XIII wieczna francuska Biblia. Fakt przedstawienia kobiety czytającej na XV wiecznym obrazie należał do rzadkości; modelka musiała należeć do szlacheckiego rodu. O rodowodzie może wskazywać strój Magdaleny: zielona suknia przepasana niebieską szarfą spod której wystaje suknia spodnia wykonana z bogatej tkaniny złotogłowia. Weyden wzór tkaniny oddał z wielką dbałością. Magdalena siedzi na czerwonej poduszce i opiera się o drewniany kredens. Koło niej, na pierwszym planie stoi jej atrybut: alabastrowy flakonik symbolizujący olejek jaki według Ewangelii przyniosła do grobu Chrystusa. Jak twierdzi Cambell, Weyden zadbał o wiele szczegółów, czym dorównał a nawet prześcignął szczegółowość van Eycka. Usta Magdaleny zostały pomalowane mieszaniną koloru cynobru, bieli i czerwieni, obszycia zielonej sukni maja różne odcienie szarości a złota tkanina u dołu wykonane zostały impastem o różnej barwie i wielkości kropek. Za Magdaleną stoi Józef trzymający w dłoniach różaniec z perłowymi koralami od których odbija się światło. Również inne elementy otaczające kobietę zostały oddane z dbałością o szczegóły: paznokcie postaci klęczącej, gwoździe w podłodze, światło odbijane w klamrach książki. W tle znajduje się przykład malarstwa miniaturowego: artysta przedstawił maleńka postać kobiety na ścieżce i łucznika oraz refleksy świetlne odbijające się od wody w rzece. 
Według Lorne Campbell, figura Magdaleny była pierwowzorem dla postaci św. Barbary znajdującej się na skrzydle "Ołtarza Werla"; jest bliska Marii ze sceny "Zwiastowania" autorstwa Roberta Campina.
Inne postacie.
W Lizbonie znajdują się dwa fragmenty obrazu pojawiające się po raz pierwszy w inwentarzu kolekcji Leo Nardus z Suresnes w 1907 roku. Pierwszy przedstawia popiersie kobiety, ubranej w bogaty, wręcz królewski strój. Powszechnie uznaje się, że jest to postać św. Katarzyny Aleksandryjskiej. Na obrazie prawdopodobnie klęczy na co wskazuje układ jej szaty i widoczna rzeka w tle będąca na tym samym poziomie co na londyńskim fragmencie. Historycy Martin Davies i John Ward wysuwają hipotezę, iż postać Katarzyny, choć wyszła z pod pędzla Weydena lub bardzo bliskich współpracowników, to mogła pochodzić z innego obrazu ołtarzowego. Na dowód przedstawiają przykład fragment okna widoczny za plecami świętej, które framuga jest gładka gdy okna za św. Józefem jest frezowane. Taka niekonsekwencja w twórczości Weydena jest bardzo wyjątkowa. Teza ta nie broni się gdy porówna się grubość obu paneli, które są jednakowe - 1,3 cm i mają brawie identyczne wymiary (18,6 x 21,7 cm dla Katarzyny i 18.2 × 21 cm dla Józefa). Lorne Campbell wskazuje dodatkowo na mały czerwony trójkąt znajdujący się po prawej stronie wizerunku świętej (widoczny po zdjęciu ramy) pasujący do brakującej czerwonej szaty Jana Chrzciciela

</doc>
<doc id="3187311" url="https://pl.wikipedia.org/wiki?curid=3187311" title="Schizma bazylejska">
Schizma bazylejska

Schizma bazylejska – wewnętrzny rozłam jaki przebył Kościół katolicki trwający w latach 1431-1449.
Przyczyną schizmy były spory doktrynalne wokół sprawy najwyższej władzy w kościele: większość biskupów uważała, że Sobór Powszechny posiada autorytet wyższy od papieża (koncyliaryzm). Stanowisko odmienne reprezentował ówczesny papież, Eugeniusz IV, według którego Biskup Rzymu, czyli papież, jako następca świętego Piotra Apostoła posiada władzę nad wszystkimi innymi biskupami katolickimi.
23 lipca 1431 roku w Bazylei rozpoczął obrady XVII katolicki sobór powszechny znany jako Sobór Bazylea-Ferrara-Florencja, ponieważ sobór zwołano bez wiedzy i zgody Eugeniusza IV papież zakwestionował legalność zgromadzenia. Po kilkukrotnej zmianie miejsca obrad: z Bazylei na Ferrarę, następnie z Ferrary na Florencję Ojcowie soborowi uchwalili dogmat według którego: sobór jest autorytetem wyższym niż papież, papież nie ma prawa rozwiązywać ani odraczać sesji soboru, kto łamie założenia tego dogmatu zostaje uznany za heretyka i ekskomunikowany. Eugeniusz IV potępił założenia biskupów, wobec czego ci okrzyknęli papieża heretykiem i zdetronizowali. Detronizacja miała miejsce w roku 1438, natomiast rok później odbyło się soborowe konklawe, podczas którego 5 listopada 1439 roku wybrany został antypapież obediencji bazylejskiej. Został nim książę Sabaudii Amadeusz VIII, który przybrał imię Feliks V. Kres schizmie położyła w 1447 śmierć papieża Eugeniusza. Wybrany na jego następcę kardynał Tommaso Parentucelli, który przyjął imię Mikołaj V w 1449 roku skłonił Feliksa V do tego, by ten odwołał klątwy rzucone na Eugeniusza IV i wyrzekł się pretensji do tronu papieskiego. Gdy abdykacja antypapieża Feliksa stała się faktem, sobór wybrał na nowego papieża urzędującego już Mikołaja V po czym rozwiązał się.

</doc>
<doc id="3187322" url="https://pl.wikipedia.org/wiki?curid=3187322" title="Zygmunt Ambros">
Zygmunt Ambros

Zygmunt Ambros (ur. 22 grudnia 1907 w Zabłatowcach koło Żydaczowa, zm. 12 marca 1963 w Warszawie) – polski lekarz, twórca gdańskiej ortopedii po II wojnie światowej.
Życiorys.
W 1933 ukończył studia na Wydziale Lekarskim Uniwersytetu Jana Kazimierza we Lwowie. W latach 1934-1937 pracował we Lwowie, pod kierunkiem profesora Adama Grucy zatrudniony w lwowskim Szpitalu Ubezpieczalni Społecznej na Oddziale Chirurgiczno-Ortopedycznym. 30 czerwca 1937 roku uzyskał stopień doktora medycyny na podstawie pracy pt. "Regeneracja tkanki kostnej". Od roku 1938 starszy asystent Instytutu Chirurgii Urazowej w Warszawie. Podczas II wojny światowej był starszym asystentem Oddziału Chirurgicznego warszawskiego Szpitala św. Ducha.
Po zakończeniu działań wojennych został ordynatorem Oddziału Chirurgiczno-Urazowego w Miejskim Szpitalu dla Dzieci w Warszawie, równocześnie pełnił funkcję ordynatora w Lecznicy Ministerstwa Zdrowia. W 1949 uzyskał habilitację się na Wydziale Lekarskim Uniwersytetu Warszawskiego na podstawie pracy "Anatomiczna i czynnościowa naprawa ścięgien ręki". W 1954 objął stanowisko kierownika, w nowo kreowanej przez Niego, Klinice Ortopedycznej Akademii Medycznej w Gdańsku, a w 1955 otrzymał nominację na profesora nadzwyczajnego. Jego zespół opracował pierwszy po wojnie podręcznik "Zarys ortopedii ogólnej" (Warszawa 1959).
Od 1957 roku ordynator Oddziału Ortopedyczno-Urazowego w Szpitalu nr 8 w Warszawie, w którym pracował do końca życia.
Prezes Głównego Zarządu Polskiego Towarzystwa Ortopedycznego i Traumatologicznego. Członek Międzynarodowego Towarzystwa Ortopedycznego (1957–1963) oraz Francuskiego Towarzystwa Ortopedycznego (1958–1963).
Zmarł po kilkumiesięcznej, ciężkiej chorobie nowotworowej. Pochowany został na Starych Powązkach w Warszawie

</doc>
<doc id="3187339" url="https://pl.wikipedia.org/wiki?curid=3187339" title="Hanna Ryzhykova">
Hanna Ryzhykova



</doc>
<doc id="3187342" url="https://pl.wikipedia.org/wiki?curid=3187342" title="Henrik Heltberg">
Henrik Heltberg

Henrik Anton Heltberg (ur. 4 lutego 1806 w Støren, zm. 2 marca 1873 w Christianii) – norweski pedagog.
Był zdecydowanym zwolennikiem poglądów Henrika Wergelanda, orędownika wolności i demokracji. W roku 1846 założył dwuletnią szkołę (od roku 1853 – trzyletnią), w której pomagał młodym ludziom, mającym z różnych względów problemy edukacyjne, przygotować się do egzaminów wstępnych na studia. Szkoła, zwana „fabryką studentów”, szybko zdobyła duży rozgłos. Uczęszczali do niej między innymi Henrik Ibsen, Jonas Lie, Aasmund Olavsson Vinje oraz Bjørnstjerne Bjørnson, który upamiętnił swojego nauczyciela i szkolnych kolegów w wierszu "Gamle Heltberg" ("Stary Heltberg").

</doc>
<doc id="3187344" url="https://pl.wikipedia.org/wiki?curid=3187344" title="Park Narodowy Brecon Beacons">
Park Narodowy Brecon Beacons

Park Narodowy Brecon Beacons (ang. "Brecon Beacons National Park", wal. "Parc Cenedlaethol Bannau Brycheiniog") – park narodowy w Wielkiej Brytanii, położony w południowej części Walii, na terenach hrabstw: Blaenau Gwent, Carmarthenshire, Merthyr Tydfil, Powys, Rhondda Cynon Taf, Monmouthshire, Caerphilly.
Park Narodowy Brecon Beacons został założony w 1957 roku, jako trzeci w Walii po Parku Narodowym Snowdonia (1951) i Parku Narodowym Pembrokeshire Coast (1952). Rozciąga się od Llandeilo na zachodzie, po Hay-on-Wye na północnym wschodnie i Pontypool na południowym wschodzie. Obejmuje powierzchnię 1344 km².
Większość parku stanowią łąki i wrzosowiska, na których wypasane są walijskie kuce górskie i górskie owce walijskie.

</doc>
<doc id="3187345" url="https://pl.wikipedia.org/wiki?curid=3187345" title="Karol Szadurski">
Karol Szadurski

Karol Roman Szadurski (ur. 31 sierpnia 1945 w Koniecpolu) – polski inżynier i samorządowiec, w latach 1998–2002 burmistrz gminy Warszawa-Bielany, działacz opozycji w okresie PRL.
Życiorys.
Z wykształcenia inżynier, ukończył studia na Wydziale Metalurgicznym Politechniki Częstochowskiej (1971).
W 1971 podjął pracę w Hucie Warszawa, gdzie był zatrudniony do 1989. W 1980 został przewodniczącym zakładowych struktur NSZZ „Solidarność”. Był delegatem na I Krajowy Zjazd Delegatów „Solidarności” w Gdańsku (1981). Przyjaźnił się i blisko współpracował z księdzem Jerzym Popiełuszką, współorganizował msze za ojczyznę, prowadził działalność charytatywną. Po wprowadzeniu stanu wojennego kierował komitetem strajkowym w swoim zakładzie pracy, aresztowany, przetrzymywany w zakładzie karnym na Białołęce, następnie zwolniony po uniewinnieniu przez Sąd Wojewódzki w Warszawie. W latach 1982–1989 kilkakrotnie zatrzymywany i przesłuchiwany za działalność opozycyjną.
Po 1989 był pracownikiem Przedsiębiorstwa Handlu Zagranicznego „Polservice” (1989–1992), sprawował także funkcję dyrektora Izby Gospodarczej Unii Własności Pracowniczej w Warszawie (1991–1996). W wyborach parlamentarnych w 1997 bez powodzenia ubiegał się o mandat poselski z rekomendacji Akcji Wyborczej Solidarność. W wyborach w 1998 uzyskał mandat radnego gminy Warszawa-Bielany z listy AWS. Jednocześnie wybrano go na burmistrza gminy w ramach istniejącej w samorządzie koalicji AWS-UW. W wyborach w 2002 z powodzeniem ubiegał się o reelekcję do rady dzielnicy Bielany z listy Prawa i Sprawiedliwości. W 2006 wycofał się z działalności samorządu warszawskiego. W 2007 został prezesem I Żoliborskiej Spółdzielni Mieszkaniowej.
W 2013 odznaczony przez prezydenta Bronisława Komorowskiego Krzyżem Oficerskim Orderu Odrodzenia Polski. W 2018 otrzymał Krzyż Wolności i Solidarności.
W spektaklu "Wierność" Pawła Woldana w postać Karola Szadurskiego wcielił się Wiktor Zborowski.

</doc>
<doc id="3187350" url="https://pl.wikipedia.org/wiki?curid=3187350" title="Jelcz PR110T">
Jelcz PR110T

Jelcz PR110T – trolejbus produkowany przez polskie przedsiębiorstwa Jelcz z Jelcza-Laskowic oraz KPNA, tyrystorowa wersja Jelcza PR110E. Produkowany był w latach 1981–1991. W 2014 r. w Lublinie wycofano z ruchu trzy ostatnie egzemplarze i sprzedano do miasta Równe na Ukrainie.
Historia.
W roku 1976 w Gdyni zbudowano pierwszy polski trolejbus tyrysytorowy, lecz konstrukcja nie przyjęła się. W 1980 postanowiono powrócić do budowy układów ze sterowaniem tyrystorowym, prace prowadzono w Kapenie, na bazie Jelcza PR110E i silnika IEL. W 1981 powstały 4 pojazdy, testowano je w Lublinie, w Gdyni, na warszawskiej linii do Piaseczna i w Tychach.
Silnik.
Do napędu tego trolejbusu użyto silnika IEL-u, który w pewnej mierze wzorował się na tej jednostce ze Škody ŠM 11/WPK. Po zakończeniu produkcji w 1991 silniki te trafiały do Jelcz 120MT serii lubelskiej.
Zakończenie produkcji.
W latach 90. XX wieku zlikwidowano wiele systemów trolejbusowych. Ocalałe systemy zasilane były używanym taborem ze zlikwidowanych sieci. W ten sposób Kapena straciła klientów, lecz oferowała jeszcze trolejbus Jelcz 120MT.

</doc>
<doc id="3187351" url="https://pl.wikipedia.org/wiki?curid=3187351" title="Kościół Wniebowzięcia Najświętszej Maryi Panny w Zawichoście">
Kościół Wniebowzięcia Najświętszej Maryi Panny w Zawichoście

Kościół Wniebowzięcia Najświętszej Maryi Panny w Zawichoście – rzymskokatolicki kościół parafialny znajdujący się w mieście Zawichost. Należy do dekanatu Zawichost diecezji sandomierskiej.
Budowla została wzniesiona w II połowie XVII wieku, następnie została zniszczona w czasie wojny północnej. W latach 1738-1744 świątynia została odbudowana dzięki staraniom księdza Cypriana Lange i konsekrowana w 1744 roku. Na początku XIX wieku kościół był restaurowany. Podczas II wojny światowej, w dniu 28 lipca 1944 roku świątynia spłonęła. Następnie została odbudowana. W 1987 roku, w czasie urzędowania księdza Jerzego Siary kościół został odnowiony i odrestaurowany. Podczas wykonywania instalacji grzewczej, w krypcie świątyni został odsłonięty mur na planie półkola. W latach 1992-1993 w kościele badania wstępne prowadził historyk sztuki Wojciech Koziejowski, który stwierdził, że odkryty mur to pozostałość poprzedniej romańskiej budowli – apsyda zachowana w formie krypty.

</doc>
<doc id="3187354" url="https://pl.wikipedia.org/wiki?curid=3187354" title="? (album)">
? (album)



</doc>
<doc id="3187357" url="https://pl.wikipedia.org/wiki?curid=3187357" title="? (ujednoznacznienie)">
? (ujednoznacznienie)



</doc>
<doc id="3187358" url="https://pl.wikipedia.org/wiki?curid=3187358" title="Lorna Hill">
Lorna Hill

Lorna Hill (ur. 21 lutego 1902 w Durham, zm. 17 sierpnia 1991 w Keswick) – brytyjska pisarka; autorka licznych książek, głównie dla młodych czytelników.

</doc>
<doc id="3187362" url="https://pl.wikipedia.org/wiki?curid=3187362" title="Guy Bechtel">
Guy Bechtel

Guy Bechtel (ur. 16 stycznia 1931 w Strasburgu) – francuski historyk i germanista. Autor prac naukowych poświęconych Langwedocji w XVII i XVIII wieku, prześladowaniom religijnym w nowożytnej Europie oraz narodzinom nowoczesności. Uczeń Emmanuela Le Roy Ladurie.
Był autorem m.in. biografii francuskiego premiera Pierre'a Lavala (1963) oraz niemieckiego drukarza Jana Gutenberga (1992). Za tę ostatnią pracę ("Gutenberg et l'invention de l'imprimerie: une enquête") otrzymał w 1993 nagrodę Akademii Francuskiej.

</doc>
<doc id="3187363" url="https://pl.wikipedia.org/wiki?curid=3187363" title="Grand Prix Austrii 2014">
Grand Prix Austrii 2014

Grand Prix Austrii 2014 (oficjalnie Formula 1 Grosser Preis von Österreich 2014) – ósma eliminacja Mistrzostw Świata Formuły 1 w sezonie 2014. Grand Prix odbyło się w dniach 20–22 czerwca 2014 roku na torze Red Bull Ring w Spielbergu.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing–Reference.info
!Nr
!Kierowca
!Okrążenia
!Suma

</doc>
<doc id="3187364" url="https://pl.wikipedia.org/wiki?curid=3187364" title="Nena (grupa muzyczna)">
Nena (grupa muzyczna)



</doc>
<doc id="3187365" url="https://pl.wikipedia.org/wiki?curid=3187365" title="Formula 1 Grosser Preis von Österreich 2014">
Formula 1 Grosser Preis von Österreich 2014



</doc>
<doc id="3187372" url="https://pl.wikipedia.org/wiki?curid=3187372" title="Manoli Pawlidi">
Manoli Pawlidi

Manoli Gieorgijewicz Pawlidi, ros. Маноли Георгиевич Павлиди, gr. Μανώλης Παυλίδης (ur. w 1929, Turkmeńska SRR, ZSRR) – radziecki piłkarz pochodzenia greckiego, grający na pozycji napastnika.
Kariera piłkarska.
W 1948 roku rozpoczął karierę piłkarską w klubie Łokomotiw Aszchabad. W 1949 został zaproszony do pierwszoligowego Nieftianika Baku. W 1952 powrócił do turkmeńskiego klubu, który zmienił w międzyczasie nazwę na Spartak Aszchabad. W 1954 zakończył karierę piłkarską w Spartaku Aszchabad.

</doc>
<doc id="3187384" url="https://pl.wikipedia.org/wiki?curid=3187384" title="Aasmund Olavsson Vinje">
Aasmund Olavsson Vinje

Aasmund Olavsson Vinje (ur. 6 kwietnia 1818 w Vinje, zm. 30 lipca 1870 w Gran) – norweski poeta i publicysta.
Życiorys.
Jako jeden z pierwszych zaczął się posługiwać w swoich dziełach literackich i w publicystyce językiem landsmål. W roku 1858 założył własny tygodnik „Dølen”, który prowadził aż do śmierci, poruszając w nim tematykę społeczno-polityczną i kulturalną. Jest autorem wspomnień z okresu dzieciństwa i lirycznych wierszy poświęconych przyrodzie. Jego twórczość prozatorską cechuje sceptycyzm, radykalizm i konserwatyzm.

</doc>
<doc id="3187391" url="https://pl.wikipedia.org/wiki?curid=3187391" title="README">
README



</doc>
<doc id="3187392" url="https://pl.wikipedia.org/wiki?curid=3187392" title="Wybory uzupełniające do Izby Reprezentantów w 1. okręgu wyborczym stanu Karolina Południowa">
Wybory uzupełniające do Izby Reprezentantów w 1. okręgu wyborczym stanu Karolina Południowa



</doc>
<doc id="3187393" url="https://pl.wikipedia.org/wiki?curid=3187393" title="Jan Pawłowski (działacz opozycyjny)">
Jan Pawłowski (działacz opozycyjny)

Jan Pawłowski (ur. 15 maja 1945 w Stanisławowie, zm. 22 listopada 2005) – polski działacz opozycji antykomunistycznej, członek Solidarności Walczącej.
Życiorys.
W 1968 ukończył studia w zakresie fizyki na Uniwersytecie Wrocławskim, następnie pracownik naukowy tej uczelni i Politechniki Wrocławskiej.
Współtwórca kontrwywiadu tej organizacji, która prowadziła rozpracowywanie Służby Bezpieczeństwa PRL (m.in. nasłuch radiowy, analiza rozmów radiowych SB, rozszyfrowywanie komunikatów SB, lokalizowanie punktów operacyjnych SB i analiza materiałów dostarczanych od współpracujących z opozycji funkcjonariuszy).
W latach 1992-1993 był dyrektorem delegatury Urzędu Ochrony Państwa we Wrocławiu.

</doc>
<doc id="3187397" url="https://pl.wikipedia.org/wiki?curid=3187397" title="Cacatua tenuirostris">
Cacatua tenuirostris



</doc>
<doc id="3187398" url="https://pl.wikipedia.org/wiki?curid=3187398" title="Mylagaulidae">
Mylagaulidae

Mylagaulidae – wymarła rodzina gryzonia wiewiórkokształtnych. Zamieszkiwała Wielkie Równiny Ameryki Północnej oraz Chiny 30,8 do 5,332 mln lat temu. Mylagaulidae wiodły podziemny tryb życia.
Systematyka.
"Mylagaulidae" zaliczane są do wiewiórkokształtnych. Obejmuje trzy podrodziny:
Promylagaulinae:
Mesogaulinae:
Mylagaulinae:
incertae sedis

</doc>
<doc id="3187405" url="https://pl.wikipedia.org/wiki?curid=3187405" title="Gawriił Psomiadi">
Gawriił Psomiadi

Gawriił Konstantinowicz Psomiadi, ros. Гавриил Константинович Псомиади, gr. Γάβρος Ψωμίδης (ur. 19 marca 1962, Kentau, Kazachska SRR, ZSRR) – radziecki piłkarz pochodzenia greckiego, grający na pozycji obrońcy. Na początku lat 90. XX powrócił do swojej historycznej ojczyzny.
Kariera piłkarska.
Wychowanek SDJuSSzOR Czornomoreć Odessa. Pierwszy trener Semen Altman. W 1978 roku rozpoczął karierę piłkarską w drużynie rezerw Czornomorca Odessa, a w 1983 debiutował w pierwszej drużynie. W 1985 został powołany do wojska, gdzie służył w wojskowym SKA Kijów. Latem 1986 po zwolnieniu z wojska powrócił do Czornomorca, ale już stracił miejsce w podstawowym składzie. Rozegrał tylko 1 mecz, dlatego latem 1987 odszedł do Nistru Kiszyniów. W 1988 został zaproszony do pierwszoligowego Kołosu Nikopol. W 1990 zakończył karierę piłkarską.

</doc>
<doc id="3187409" url="https://pl.wikipedia.org/wiki?curid=3187409" title="Kościół św. Józefa w Sandomierzu">
Kościół św. Józefa w Sandomierzu

Kościół świętego Józefa w Sandomierzu – jeden z zabytkowych kościołów w Sandomierzu, w województwie świętokrzyskim. Należy do dekanatu Sandomierz diecezji sandomierskiej.
Historia.
Świątynia została zbudowana dla zakonu franciszkanów reformatów. Zakonnicy osiedlili się w 1672 roku w Sandomierzu za zgodą biskupa krakowskiego Andrzeja Trzebickiego i rozpoczęli swoje duszpasterstwo. Kościół został wybudowany z cegły i został konsekrowany w dniu 24 października 1690 roku przez krakowskiego biskupa pomocniczego Stanisława Szembeka. Fundatorami kościoła zostali Aleksander Michał Lubomirski, Jan Kurdwanowski, Piotr Opocki i Marcin Dębski. W tym samym czasie wzniesiono również trójskrzydłowy klasztor. 
W 1708 roku zostało zmienione pokrycie dachu świątyni - gont został zastąpiony przez dachówkę. W latach 1756-1766 budowla została gruntownie wyremontowana. 
W 1809 roku kościół został uszkodzony przez pożar. W 1824 roku świątynia została ponownie konsekrowana przez biskupa Adama Prospera Burzyńskiego. W 1859 roku w kościele zostały zamontowane nowe organy. W 1863 roku władze rosyjskie usunęły zakonników i zajęły klasztor. Od 1864 roku świątynią opiekowali się wikariusze-rektorzy. 
W 1934 roku, decyzją biskupa Włodzimierza Jasińskiego, kościół stał się siedzibą parafii. W 1944 roku dach świątyni został uszkodzony przez pożar. Po II wojnie światowej zbudowano go ponownie i pokryto blachą. W latach pięćdziesiątych XX wieku świątynia została pokryta blachą ocynkowaną i zostało odnowione jej wnętrze. W 1980 roku wieżyczka kościoła została zrekonstruowana.
Pomnik historii.
22 listopada 2017 r. decyzją Prezydenta RP Andrzeja Dudy na wniosek Ministra Kultury i Dziedzictwa Narodowego Piotra Glińskiego, po uzyskaniu opinii Rady Ochrony Zabytków, wpisano sandomierski historyczny zespół architektoniczno-krajobrazowy na listę pomników historii, przyznawany zabytkom nieruchomym o szczególnej wartości historycznej, naukowej i artystycznej, utrwalonym w powszechnej świadomości i mającym duże znaczenie dla dziedzictwa kulturalnego Polski. Obszar tego pomnika obejmuje zabytki sandomierskiej starówki, w tym między innymi bazylikę katedralną, sandomierskie kościoły pw. Nawrócenia świętego Pawła, pw. św. Jakuba, pw. św. Michała, pw. św. Józefa, pw. Ducha Świętego, Dom Długosza, średniowieczny układ urbanistyczny miasta, Brama Opatowska, ratusz, Collegium Gostomianum, Wąwóz Królowej Jadwigi i Wąwóz Piszczele.

</doc>
