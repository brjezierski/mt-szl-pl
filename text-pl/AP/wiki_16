<doc id="3187412" url="https://pl.wikipedia.org/wiki?curid=3187412" title="Kenchō-ji">
Kenchō-ji

Kenchō-ji (jap. 建長寺) – kompleks klasztorny szkoły zen rinzai w Kamakurze, najstarszy klasztor zen w Japonii, wzór konstrukcyjny dla wszystkich średniowiecznych klasztorów japońskich.
Historia klasztoru.
Klasztor został ufundowany przez regenta Hōjō Tokiyori, który zapragnął wybudować reprezentatywny klasztor w Kamakurze. Budowę ukończono w roku 1253 i otrzymał nazwę Kenchō po erze panowania cesarza Go-Fukakusy (後深草, pan. 1246-1260) "kenchō" (1249-1256). Opatem założycielem został mianowany chiński mistrz chan Lanxi Daolong (1213-1278), który w roku 1246 przybył do Japonii.
Klasztor wzorowany był na chińskim modelu klasztoru z góry Jing i był pierwszym całkowicie przeznaczonym dla szkoły rinzai klasztorem w Japonii. Od samego początku Lanxi narzucił w klasztorze ścisłe przestrzeganie chińskich reguł monastycznych i wkrótce jego imię stało się znane w całej Japonii. Gdy Tokiyori zaprosił do Kamakury drugiego chińskiego mistrza chan Wu’an Puninga (1197-1276), Lanxi przekazał mu stanowisko opata, a sam udał się do Kioto, gdzie objął stanowisko jedenastego opata klasztoru Kennin (1259-1261).
Uczniem mistrza Lanxi w Kenchō-ji został osiemnastoletni Nampo Jōmyō (1235-1308), który w 1259 roku udał się do Chin po dalsze nauki. Pod koniec swojego życia został opatem Kenchō-ji, który był wówczas najbardziej prestiżowym klasztorem zen w Japonii. Jego uczniami w tym czasie byli m.in. Shūhō Myōchō (1282-1338) oraz Kanzan Egen (1277-1360).
Puning przybył do Japonii w 1260 roku i energicznie kontynuował działania rozpoczęte przez mistrza Lanxi. Tokiyori całkowicie mu zaufał, praktykował zen i osiągnął oświecenie. Mimo dość zaawansowanego wieku, jego dynamizm przyciągnął do klasztoru wielu uczniów, z których wybrani stanowili najbliższy krąg wokół mistrza. Jego styl nauczania był czysto zakorzeniony w szkole linji. Otrzymał tytuł Sōkaku Zenji i tak też nazwano jego linię przekazu, która szybko wygasła. Jednak mistrz nie mógł się dobrze zaadaptować do japońskich warunków i 1263 roku powrócił do Chin.
Po powrocie mistrza Lanxi do Kamakury Tokiyori najpierw wyznaczył go na opata nowego klasztoru Zenkō, a gdy opróżniło się miejsce opata Kenchō-ji, ponownie został opatem tego klasztoru. W 1265 roku mistrz Lanxi został oskarżony o szpiegowanie na rzecz władz mongolskich w Chinach i skazany dwukrotnie na wygnanie. Tuż przed śmiercią pozwolono mu na powrót do Kenchō-ji. Linia przekazu utworzona przez mistrza nazwana został od jego tytułu Daikaku Zenji (Mistrz zen Wielkiego Oświecenia). Daikaku-ha była liczna i stanowiła znaczącą siłę w ówczesnej szkole rinzai.
Kolejnym chińskim opatem klasztoru został mistrz chan Yishan Yining (1247-1317). Jego nauczanie cieszyło się takim powodzeniem, że klasztor nie mógł wszystkich pomieścić. Yishan wymyślił więc egzamin dla chętnych mnichów, głównie polegający na weryfikacji literackich umiejętności kandydatów. Taki test zdał m.in. Musō Soseki. Kulturalno-religijny program Yishana stał się prekursorskim praogramem dla systemu gozan.
Uczniem mistrza Yishana był jeden z najbardziej wpływowych mnichów-poetów Kokan Shiren (1278-1346), który został później spadkobiercą mistrza zen Tōzana Tanshō (1231-1291) i oprócz sławy poetyckiej, zyskał sławę jako opat Nanzen-ji i Kenchō-ji.
W 1326 roku do Japonii przybył mistrz chan Qingzhuo Zhengcheng (1274-1339) i również został opatem tego klasztoru, a potem i innych także w Kioto. Poświęcił się m.in. pracy nad przystosowaniem chińskich reguł klasztornych do zwyczajów japońskich.
Opatem klasztoru był także inny chiński mistrz, jednak pochodzący z tradycji caodong (jap. "sōtō"), Dongming Huiri (1272-1340), który ostatecznie przyjął styl szkoły rinzai, gdyż jego zainteresowania sztuką predestynowały go do tego ruchu. Jego uczniem był w Kenchō-ji Jakushitsu Genkō (1290-1367).
W drugiej połowie XIII wieku centrum ruchu zen stała na jakiś czas się Kamakura i pięcioma klasztorami z tego miasta, które znalazły się w systemie "gozan", były Kenchō (na miejscu pierwszym), Engaku (2), Jufuku (3), Jōmyō(4) oraz Jōchi (5). Na ostatnim spisie dokonanym w czasie panowania Yoshimitsu Ashikagi (1358-1408) kolejność trzech pierwszych klasztorów jest identyczna, natomiast dwa ostatnie zamieniły się miejscami. W tym czasie klasztory Kamakury były już podrzędne w stosunku do klasztorów z Kioto.
Po pożarach w XIV i XV wieku, które strawiły wiele budynków, klasztor został odbudowany przez Takuana Sōhō (1573-1645).
Architektura klasztoru.
Ze wszystkich średniowiecznych klasztorów Japonii, Kenchō-ji (Kamakura) i Tōfuku-ji (Kioto) są prawdopodobnie najbardziej znaczące z architektonicznego punktu widzenia. Najstarsze plany architektoniczne dostarczyły cennych informacji o podobieństwach budowy obu tych klasztorów. Gdy klasztor Tōfuku uległ częściowemu spaleniu w 1319 roku, mnisi z Kenchō-ji dostarczyli kopie oryginalnego planu, który został wykorzystany przy budowie obu klasztorów. Gdy na początku XV wieku pożar strawił cały klasztor Kenchō sięgnięto do wcześniejszych kopii planów i klasztor został błyskawicznie odbudowany, chociaż tylko częściowo zgodnie z pierwotnym układem.
Ogólny styl użyty w Kenchō-ji może być uważany za pierwotny model dla wszystkich średniowiecznych klasztorów zen w Japonii. Ten klasyczny styl nosi nazwę "shichidō-garan" (siedmiobudynkowy klasztor).
Architektura Kenchō-ji odzwierciedlała chiński model architektoniczny z góry Tiantong. Odbiegała jednak w kilku detalach od oryginału. Klasztor zaprojektowany był wzdłuż osi północ-południe. Wejście wiodło przez tzw. "górską bramę" (jap. "sanmon"), która symbolizowała oczyszczenie z pożądań i myślenia pojęciowego, i wkroczenie krainę "pustki". Stamtąd droga wiodła do leżącego na osi budynku Buddy (jap. "butsuden"). Ponieważ wszelkie rytuały związane z Buddą musiało poprzedzać oczyszczenie, na lewo i prawo od osi, za bramą, a przed budynkiem Buddy znajdowały się latryna (jap. "tōsu") i łaźnia (jap. "yokushitsu"). Na lewo i na prawo od osi klasztoru, za budynkiem Buddy znajdowały się budynek mnichów (jap. "sōdō") i kuchnia (jap. "kuri"). Budynek mnichów służył do medytacji. Następnym (trzecim) budynkiem leżącym na osi był budynek Dharmy (jap. "hattō"), w którym oświecony mnich wygłaszał wykłady poświęcone sutrom. Było to centrum całego kompleksu.
Pierwotnie kompleks zawierał oprócz głównego korpusu klasztornego 49 świątyń (tatchū; -in), z których po pożarach w XIV i XV wieku do dziś przetrwało 10.
Obiekty klasztoru.
Oto obiekty klasztoru poczynając od bramy:

</doc>
<doc id="3187413" url="https://pl.wikipedia.org/wiki?curid=3187413" title="Abraham Zbąski (zm. 1541)">
Abraham Zbąski (zm. 1541)

Abraham Zbąski herbu Nałęcz (zm. 1541) – kasztelan bydgoski w latach (1516–1528).

</doc>
<doc id="3187421" url="https://pl.wikipedia.org/wiki?curid=3187421" title="Bitwa pod Termopilami (ujednoznacznienie)">
Bitwa pod Termopilami (ujednoznacznienie)



</doc>
<doc id="3187424" url="https://pl.wikipedia.org/wiki?curid=3187424" title="Karoline Bjørnson">
Karoline Bjørnson

Karoline Johanne Elisabeth Bjørnson, z domu Reimers (ur. 1 grudnia 1835 w Bergen, zm. 27 czerwca 1934 w Aulestad) – norweska aktorka.
Grała w teatrach w Bergen i Trondheim. Była znana przede wszystkim jako żona pisarza i noblisty, Bjørnstjerne Bjørnsona, z którym wzięła ślub w roku 1858. Często służyła mu pomocą podczas przygotowywania artykułów, zwłaszcza przy tłumaczeniu tekstów na niemiecki. Bjørnson poświęcił jej kilka wierszy. Przyjmuje się, że to ona była pierwowzorem postaci Tory Parsberg w sztuce męża "Paweł Lange i Tora Parsberg". Matka Bjørna Bjørnsona, pierwszego dyrektora Teatru Narodowego i reżysera.

</doc>
<doc id="3187426" url="https://pl.wikipedia.org/wiki?curid=3187426" title="Bałtyk (motoryzacja)">
Bałtyk (motoryzacja)

Bałtyk – polski autobus produkowany w Koszalinie w latach ok. 1957–1963 przez Zachodnio-Pomorską Spółdzielnię Mechaników Samochodowych w Koszalinie.
W pod koniec lat 50. w Koszalinie rozpoczęto produkcję autobusu na bazie podwozia Stara, później Škody. W 1963 r. zakończono produkcję.
Budowa.
Początkowo pojazdy te posiadały podwozia wraz z silnikami od Stara, a ich nadwozia wyglądały tak, jak Stary N50 (prototyp). Później zaczęto używać podwozi Skody 706RTO z nadwoziem własnego projektu. 
Eksploatacja.
Bałtyki były wykorzystywane w różnych miastach w Polsce, jako miejskie i międzymiastowe. 

</doc>
<doc id="3187427" url="https://pl.wikipedia.org/wiki?curid=3187427" title="Anglesey Coastal Path">
Anglesey Coastal Path



</doc>
<doc id="3187429" url="https://pl.wikipedia.org/wiki?curid=3187429" title="Torii Hunter">
Torii Hunter

Torii Kedar Hunter (ur. 18 lipca 1975) – amerykański baseballista, który występował na pozycji prawozapolowego.
Po ukończeniu szkoły średniej, w 1993 roku został wybrany w pierwszej rundzie draftu z numerem dwudziestym przez Minnesota Twins i początkowo grał w klubach farmerskich tego zespołu, między innymi w New Britain Rock Cats, reprezentującym poziom Double-A. W Major League Baseball zadebiutował 22 sierpnia 1997 w meczu przeciwko Baltimore Orioles jako pinch runner i był to jego jedyny występ w sezonie. W 1998 występował głównie w niższych ligach, między innymi w zespole Triple-A Salt Lake Buzz. 15 kwietnia 1999 w meczu z Detroit Tigers zdobył pierwszego home runa w MLB. W 2001 po raz pierwszy zdobył Złotą Rękawicę, zaś rok później po raz pierwszy wystąpił w Meczu Gwiazd. W sezonie 2007 zdobył trzy grand slamy (17 kwietnia przeciwko Mariners, 18 maja przeciwko Brewers i 18 sierpnia przeciwko Mariners).
W listopadzie 2007 jako wolny agent podpisał pięcioletni kontrakt wart 90 milionów dolarów z Los Angeles Angels of Anaheim. W maju 2009 został wybrany przez redakcję Sporting News do pięćdziesiątki najlepszych aktywnych zawodników w MLB. 13 czerwca 2009 w meczu międzyligowym z San Diego Padres po raz pierwszy zdobył trzy home runy w jednym meczu. W tym samym roku po raz dziewiąty z rzędu zdobył Złotą Rękawicę i otrzymał Branch Rickey Award za działalność charytatywną. 30 maja 2011 w spotkaniu z Kansas City Royals zaliczył 1000. RBI w MLB.
W listopadzie 2012 jako wolny agent podpisał dwuletni kontrakt wart 26 milionów dolarów z Detroit Tigers. 9 kwietnia 2013 w meczu przeciwko Toronto Blue Jays zaliczył 2000. uderzenie, zaś 16 czerwca 2013 w spotkaniu z Minnesota Twins zdobył 300. home runa w MLB. W grudniu 2014 podpisał roczny kontrakt wart 10,5 miliona dolarów z Minnesota Twins.
Pod koniec października 2015 ogłosił zakończenie zawodniczej kariery.

</doc>
<doc id="3187431" url="https://pl.wikipedia.org/wiki?curid=3187431" title="Daniel Keyes">
Daniel Keyes

Daniel Keyes (ur. 9 sierpnia 1927 w Nowym Jorku, zm. 15 czerwca 2014 w Boca Raton) – amerykański pisarz science-fiction.
Życiorys.
Debiutował trzema opowiadaniami w 1952, w 1959 opublikował swoje najsłynniejsze opowiadanie "Kwiaty dla Algernona", nagrodzone w 1960 Nagrodą Hugo za najlepszą miniaturę literacką. W 1966 otrzymał nagrodę Nebula za tę samą historię przerobioną na powieść. Sukcesu tej kreacji już nie powtórzył, chociaż wydał jeszcze cztery powieści sci-fi: "The Touch" (1968), "The Fifth Sally" (1980), "Until Death" (1998) i "The Asylum Prophecies" (2009)
Ponadto wydał trzy kryminalne reportaże non-fiction: "The Minds of Billy Milligan" (wyd. 1981), nagrodzoną w 1986 Kurd-Laßwitz-Preis oraz nominowaną do Edgar Award w 1982, "Unveiling Claudia" (wyd. 1986), nominowaną do Edgar Award w 1987, a także "The Milligan Wars: A True-Story Sequel" (1994). W 2000 opublikował wspomnienia "Algernon, Charlie, and I: A Writer's Journey"
W 2000 otrzymał nagrodę od stowarzyszenia Science Fiction and Fantasy Writers of America.
Od 1966 był wykładowcą, a od 1972 profesorem literatury angielskiej na Uniwersytecie Ohio.

</doc>
<doc id="3187434" url="https://pl.wikipedia.org/wiki?curid=3187434" title="Ołeksandr Kafadży">
Ołeksandr Kafadży

Ołeksandr Mychajłowycz Kafadży, ukr. Олександр Михайлович Кафаджи, ros. Александр Михайлович Кафаджи, "Aleksandr Michajłowicz Kafadżi", gr. Αλέξανδρος Καφαζης (ur. 10 lutego 1945 w Odessie, zm. 7 sierpnia 2001) – ukraiński piłkarz pochodzenia greckiego, grający na pozycji napastnika, a wcześniej pomocnika, sędzia piłkarski kategorii krajowej i inspektor FFU.
Kariera piłkarska.
Wychowanek klubu Łokomotyw Odessa. W 1964 roku rozpoczął karierę piłkarską w drużynie Czornomorca Odessa. W 1967 przeszedł do Metalista Charków. W 1971 na rok powrócił do Czornomorca. Potem występował w klubach Dynamo Chmielnicki i Krywbas Krzywy Róg. W 1974 zakończył karierę piłkarską w drużynie Bukowyna Czerniowce.
Po zakończeniu kariery piłkarskiej grał w amatorskich zespołach Odessy. Pracował jako sędzia piłkarski kategorii krajowej i inspektor Ukraińskiego Związku Piłki Nożnej. Również pracował w Federacji Piłki Nożnej w Odessie.

</doc>
<doc id="3187438" url="https://pl.wikipedia.org/wiki?curid=3187438" title="Wieża telewizyjna w Stuttgarcie">
Wieża telewizyjna w Stuttgarcie

Wieża telewizyjna w Stuttgarcie ("Stuttgarter Fernsehturm") o wysokości 216,6 m, oddana do użytku w 1956 r., jest jednym z symboli stolicy Badenii-Wirtembergii. Jej budowa wyznaczyła nową epokę w budowie wież, zarówno pod względem konstrukcyjnym, jak i architektonicznym: jako pierwsza w swojej kategorii została zbudowana z żelbetu, posiada także kosz wystający poza obrys poniżej anten i z ograniczonym użyciem wsporników. Od początku właścicielem i zarządcą wieży była rozgłośnia Süddeutscher Rundfunk. Ze względów przeciwpożarowych została zamknięta 27 marca 2013 roku. Ponowne otwarcie nastąpiło 29 stycznia 2016 roku.
Komercyjny sukces znajdującej się w wieży restauracji i platformy widokowej oraz innowacyjne rozwiązania konstrukcyjne wywołały światowy "boom" na podobne obiekty. W 1959 budowla została wyróżniona nagrodą w dziedzinie architektury, a w 2009 niemieckie zrzeszenie inżynierów ("Bundesingenieurkammer") nadało jej miano "Historisches Wahrzeichen der Ingenieurbaukunst in Deutschland" (Historycznego Świadectwa Inżynierskiej Sztuki Budowlanej w Niemczech). Od 1986 wieża znajduje się w rejestrze zabytków kultury ("Kulturdenkmal").
Historia.
Tło historyczne.
Na początku lat 50. XX wieku odbiór telewizji w okolicach Stuttgartu był utrudniony. Sygnał, który nadawał nadajnik na Weinbiet w Nadrenii-Palatynacie, docierał tylko do wyżej położonych mieszkań. Większość mieszkańców mogła odbierać transmisje jedynie w niskiej jakości albo z pomocą specjalnych anten wzmacniających. Skargi na poziom sygnału wzmogły się po bezpośredniej transmisji telewizyjnej koronacji królowej Elżbiety II 2 czerwca 1953. 11 sierpnia 1953 heidelberski dziennik Heidelberger Tagblatt opublikował artykuł o ironicznym tytule „"Ist Fernsehen Glückssache?"“ („"Czy telewizja daje szczęście"“). Także sygnał nadajnika radiowego UKF Stuttgart-Degerloch nie docierał wszędzie.
Rozgłośnia Süddeutscher Rundfunk (SDR) była świadoma istniejących problemów i złożyła w Ministerstwie Spraw Wewnętrznych Badenii-Wirtembergii wniosek o zgodę na ustawienie na wysokim na 485,2 m n.p.m. wzgórzu Bopser kratownicowego masztu nadawczego. Maszt miał służyć do nadawania telewizji, mieć ok. 200 m wysokości, z trzech stron być zabezpieczony odciągami, a koszt budowy oszacowano na  marek. Budowa miała się zakończyć przed Mistrzostwami Świata w Piłce Nożnej latem 1954 w Szwajcarii. Wysokie położenie miało zapewnić dobry zasięg w całej kotlinie wokół Stuttgartu ("Stuttgarter Talkessel"). Podczas rozpoznawania wniosku postępowanie zablokował sztab 12 Amerykańskiej Floty Powietrznej, który obawiał się zakłócania sygnału stacji przekaźnikowej UKF w pobliżu Leonberg.
Przygotowania i projekt.
O planach budowy masztu dowiedział się Fritz Leonhardt, inżynier, specjalista budowy mostów i konstrukcji naziemnych i szybko nabrał zastrzeżeń, zarówno technicznych, jak i estetycznych co do projektu. Skontaktował się z Helmutem Ruppem, ówczesnym dyrektorem technicznym SDR i zaproponował, by planowany maszt połączyć z wieżą widokową i kawiarnią. 27 maja 1953 Leonhardt wysłał Ruppowi szkice, przedstawiające możliwości realizacji wieży pozbawionej zewnętrznych naciągów. Kilka dni później poprosił o spotkanie z prezydentem miasta, Arnulfem Klettem, by wraz z Ruppem zaprezentować mu swój pomysł i uzyskać wsparcie finansowe. W załączonym liście pisał:
Plany Leonhardta przewidywały początkowo trójkondygnacyjny, zwężający się ku dołowi kosz w górnej części wieży, na której zwieńczeniu miała się znaleźć stalowa antena nadawcza. Według projektu z 8 czerwca 1953 cała konstrukcja miała liczyć 203,5 metra, a jej średnica u podstawy – 8 metrów. Taras widokowy miał mieć średnicę 17 metrów. W trakcie narad pomiędzy inwestorem – SDR, miastem Stuttgart i Leonhardtem projekt rozrastał się. Nadajnik telewizyjny miał być umieszczony w samym koszu wieży, co zmniejszyłoby straty energii nawet o 20%. Restauracja miała być na tyle duża, by przynosiła zyski. Jedno z pięter w całości miało być przeznaczone na urządzenia nadawcze, a trzecie z nich zajęłyby kuchnia restauracji i toalety. Miasto chciało nawet urządzić w samej wieży piętrowy hotel. O rezultatach rozmów opinię publiczną poinformowano 13 czerwca 1953 w Stuttgarter Nachrichten. Gazeta opublikowała szkice, które jednak nie odpowiadały rzeczywistym planom, gdyż przewidywały, że kosz wieży będzie się rozszerzać wraz z wysokością w kształcie kieliszka, co zrealizowano dopiero kilkadziesiąt lat później, na początku lat 80. XX wieku w wieży Rheinturm w Düsseldorfie.
Pomysł został przyjęty przez mieszkańców dość chłodno. Radni Stuttgartu obawiali się finansowej klapy, inni zwracali uwagę na wpływ wieży na krajobraz i sprzeciwili się uszczupleniu terenów leśnych. Po wielomiesięcznych i bezowocnych rokowaniach z władzami miejskimi 2 maja 1954 zarząd SDR zdecydował się, by sfinansować budowę wieży w całości z własnych środków. Miasto wspomogło jednak budowę przekazując grunt w użytkowanie wieczyste i budując potrzebne drogi oraz place.
Biuro konstrukcyjne Leonhardta podjęło się pełnego opracowania projektu, który został oddany 13 maja 1954. Nowy projekt różnił się od pierwotnego m.in. większym koszem wieży. Fritz Leonhardt był odpowiedzialny zarówno za ogólną formę architektoniczną, jak i projekt konstrukcyjno-techniczny. W pierwszych latach przypisywano mylnie architektoniczną stronę planu innym osobom. Do zespołu dokooptowano architekta Erwina Heinle, któremu powierzono projekt aranżacji wnętrz kosza i sąsiedniego budynku oraz nadzór. Na urządzanie wnętrz duży wpływ miała Herta-Maria Witzemann. Prace budowlane realizowało konsorcjum przedsiębiorstw Wayss &amp; Freytag i Gustav Epple.
Budowa.
Pozwolenie na budowę zostało wydane 9 czerwca 1954. Dzień później, o godzinie 15 Fritz Eberhard symbolicznie wbił pierwszą łopatę. W kolejnych dniach z użyciem koparek wykonano głęboki na 8,4 metra wykop o średnicy 30 metrów na fundamenty. Wcześniejsze analizy geologiczne wykazały dużą stabilność podłoża, składającego się z gliny łupkowej z warstwami wapienia i wykluczały jednostronne zapadanie się gruntu. Pozwoliło to na rezygnację z kosztownych pras poziomujących. Napływ wody do wykopu negatywnie wpłynął na stabilność podłoża, więc wykopano rowy odwadniające i wypompowywano zbierającą się wodę. Ostatnie 15 centymetrów głębokości wykopów przeprowadzono po zadaszeniu terenu, co gwarantowało nienamakanie gruntu. Podstawę z fundamentami wybudowano do ok. 60-70 cm ponad poziom gruntu.
Po zakończeniu prac nad fundamentami można było podjąć prace nad samą wieżą, budowaną z betonu wylewanego w szalunki. Poza krótkim okresem przygotowawczym codziennie dobudowywano ok. 2,5 m w górę. Regulowane okrągłe oszalowanie pozwoliło na płynne zmniejszanie średnicy, w miarę posuwania się wzwyż. Wyjątkowo deszczowe lato 1954 wymusiło wstrzymanie prac na ok. 32 dni. Wysokość 35 metrów budowla osiągnęła dopiero 19 października. Planowany termin otwarcia, na Wystawę Krajową ("Landesausstellung") w lipcu 1955 stał się zagrożony. Dodatkowe utrudnienia spowodowała mroźna zima. Do szalunków przymocowywano izolację z włókna szklanego, by zabezpieczyć świeży beton przed zbyt niskimi temperaturami, a kikut wieży okryto płachtami. W środku umieszczono także grzejniki olejowe, utrzymujące temperaturę betonu powyżej 12 °C do czasu osiągnięcia pełnej wytrzymałości. 21 grudnia 1954 wieża liczyła już 136 metrów. Brak poprawy pogody wymusił wstrzymanie prac na zewnątrz od końca grudnia 1954 do połowy marca 1955.
W miesiącach zimowych Erwin Heinle pojechał wraz ze swoim doradcą z politechniki w Karlsruhe o nazwisku Linge do Paryża i Berlina, by obejrzeć urządzone w tamtejszych wieżach (Wieża Eiffla i Berliner Funkturm) restauracje i ocenić, czy stosowana tam klimatyzacja powinna znaleźć się także w wieży w Stuttgarcie. Ostatecznie zdecydowali się na uwzględnienie we własnym projekcie urządzeń klimatyzacyjnych.
W połowie marca na wieżę nasadzono kosz. W tym celu na wieży umieszczono 20 stalowych wsporników, na których oparto platformę, na której z kolei powstało drewniane rusztowanie podtrzymujące same szalunki. Ten etap okazał się dużo droższy i przebiegał wolniej niż przypuszczano. Dał znać o sobie brak doświadczenia z prac na takiej wysokości i o wpływie pogody na warunki budowy. Kaprysy pogody nie były jedynymi trudnościami. 19 kwietnia 1955 Fritz Leonhardt zgłosił konsorcjum budowlanemu, że podłoże nie było prawidłowo wyrównane, wskutek czego wieża osiadła około 40 mm w stronę południowo-zachodnią i zażądał wzmocnienia gruntu. Heinle zauważał wielokrotnie, że na budowie pracowało tylko ok. 70 robotników, mimo iż umowa przewidywała 85 osób. 
Prace nad koszem zakończyły się pod koniec czerwca 1955. Na koszu umieszczono dźwig, którym wciągano elementy szczytu masztu, ważące do dwóch ton, ostatni z nich 17 sierpnia 1955. Wiechę zawieszono 23 sierpnia 1955.
7 września wydarzył się jedyny istotny wypadek w trakcie budowy. Spadający kabel zranił robotnika, który musiał przez 5 dni przebywać na zwolnieniu chorobowym. Jeszcze przed oficjalnym otwarciem wieży, 29 października 1955 rozpoczęto nadawanie sygnału telewizyjnego z gotowego już, przeznaczonego do tego celu piętra.
Sporym wyzwaniem okazała się budowa wind. W dzień, ze względu na rozszerzalność temperaturową kosz wieży przemieszczał się do 17 centymetrów na stronę zacienioną. Uniemożliwiało to właściwe wypionowanie prowadnic w szybach wind. Pionowanie musiało przebiegać nocą, a pozostałe prace trwały w dzień. Do czasu ukończenia wind materiał budowlany i pracownicy byli przewożeni zwykłym dźwigiem towarowym. 31 grudnia 1955 w ten sposób prezydent miasta Klett z żoną zapoznał się z postępem budowy. 27 stycznia 1956 pracownicy budowlani podjęli krótki, półtoragodzinny protest przeciw zmuszaniu ich do korzystania ze schodów, gdy „Władcy Nadajników“ (niem. "„Herren der Sendertechnik“") mogą wygodnie wjeżdżać zewnętrznym wyciągiem z gondolą.
W dniu zakończenia prac wieża liczyła 211,96 m. Była wówczas najwyższą budowlą Badenii-Wirtembergii i ciągle jest najwyższą wieżą telewizyjną w kraju związkowym, a obok wieży w Mannheim - jedną z dwóch z tarasem widokowym.
Koszty budowy i próby komercjalizacji.
Ostateczne koszty budowy wyniosły marek, a wliczając budynki pomocnicze - 4,29 mln marek, w tym stanowiły koszty wyposażenia i wykończenia, a zapłacono za urządzenia techniczne. Stanowiło to ponad dwukrotność kwoty przedłożonej inwestorowi w kosztorysie (1,8 mln marek). Debatowano nad różnymi rozwiązaniami, które pozwoliłyby obniżyć koszty budowy. Zmniejszenie przestrzeni dla zwiedzających skutkowałoby niższą rentownością, co na dłuższą metę okazałoby się nieopłacalne. 
Rozważano nawet wykorzystanie masztu na szczycie wieży jako podstawy dla logo Mercedesa-reklamy o średnicy 10 metrów. Podobny zamysł zrealizowano w 1952, kiedy to logo Mercedesa umieszczono na dworcu kolejowym w Stuttgarcie, jednak w przypadku wieży telewizyjnej ideę zarzucono. Ofertę umieszczenia znaków firmowych lub reklam przedstawiono kilku stuttgarckim przedsiębiorstwom, m.in. Bosch i AEG. Jedna z propozycji zakładała stylizację kosza na kubek od jogurtu. Względy budowlane przemawiały najczęściej przeciw tym pomysłom, ale z czasem pojawiły się kontrowersje natury estetycznej i związane z ochroną krajobrazu. Najokazalszą wieżą, w której konstrukcji uwzględniono możliwość instalacji reklam, jest Donauturm w Wiedniu.
Otwarcie i użytkowanie wieży.
5 lutego 1956 Fritz Eberhard dokonał uroczystego otwarcia gotowej wieży telewizyjnej słowami "„Niech ta wieża (...) sprawi, że ludzie na całym świecie staną się sobie bliżsi“". Plan uroczystości nie przewidywał przemówienia inżyniera Fritza Leonhardta, choć wyraźnie o to poprosił. Nawet miejsce zarezerwowane dla niego na uroczystość okazało się zajęte, tak że musiał usiąść w dolnej restauracji. W ramach przeprosin Leonhardt otrzymał dożywotnią kartę bezpłatnego wstępu do budowli. Zwiedzającym wieża została udostępniona 7 lutego. Bilet kosztował wówczas 1,5 marki, a dla dzieci - 70 fenigów. Jeszcze w 1955 roku wśród gości znalazł się prezydent Niemiec Theodor Heuss z małżonką, Elly Heuss-Knapp. Transmisję programu telewizyjnego rozpoczęto już wcześniej, a 25 maja 1956 uruchomiono nadajnik UKF. Starszy nadajnik w Degerloch-Hoffeld został rozebrany i zezłomowany.
W 1955 roku wieżę zwiedziło osób, co przełożyło się na marek przychodów. Wbrew wcześniejszym oczekiwaniom liczba zwiedzających utrzymywała się na stabilnym poziomie i po 10 latach suma przychodów wyniosła 6,6 mln marek, co praktycznie zwróciło koszty budowy bez potrzeby skorzystania z funduszy z abonamentu.
Wskutek licznych aktów samobójczych, dokonanych z tarasu widokowego 20 grudnia 1958 założono siatkę ochronną. 19 listopada 1959 po raz pierwszy miasto Stuttgart przyznało nagrodę architektoniczną im. Paula Bonatza, a w kategorii budowli inżynierskich otrzymała ją właśnie wieża telewizyjna.
Wśród znamienitych odwiedzających byli m.in. brytyjska królowa Elżbieta II i książę Filip. Włodarze miasta zaprosili królową i jej męża 24 maja 1965 na przyjęcie w wieży telewizyjnej, gdzie wpisali się do księgi pamiątkowej miasta. Wydarzenie było transmitowane na żywo przez SDR i przyciągnęło przed telewizory ok. widzów.
Nowy, wydajniejszy nadajnik telewizyjny został zainstalowany 16 grudnia 1965. Przy okazji podwyższono maszt i budowla osiągnęła wysokość 216,61 m. 1967 w wieży umieszczono nowy nadajnik telewizji kolorowej, uroczyście uruchomiony zdalnie przez wicekanclerza Willy'ego Brandta podczas 25. Internationale Funkausstellung w Berlinie. W 1968 zwrócono uwagę na niedociągnięcia związane z ochroną przeciwpożarową i ograniczone możliwości ewakuacji. Zastrzeżenia okazały się uzasadnione: 8 lipca 1968 w restauracji wybuchł pożar, a instalacja przeciwpożarowa nie spełniła swojego zadania. Płomienie zgasły samoistnie ze względu na niedobór tlenu i to ocaliło budowlę i ludzi przed katastrofą.
Od lat 80. XX wieku wieża była etapami remontowana i odnawiana, najdłużej na przełomie lat 1982/1983, kiedy to prace trwały dziewięć miesięcy. 18 grudnia 1986 wieża została uznana zabytkiem o szczególnym znaczeniu ("Kulturdenkmal von besonderer Bedeutung") W 1994 odnowiono całą wieżę, usunięto uszkodzenia powstałe wskutek pogody i częściowo odmalowano. W przygotowaniu i pracach aktywnie uczestniczył sam Fritz Leonhardt.
12 maja 1993 słoweński artysta Branko Šmon przedstawił instalację powietrzną "Inter-info". W 1996 obchodzono czterdziestolecie wybudowania wieży. W tym samym roku wieżę zwiedził gość o numerze , któremu zaoferowano wstęp po historycznej cenie półtorej marki.
W czerwcu 2001 i ponownie w następnym roku mistrz świata w skokach spadochronowych, Klaus Renz w międzynarodowej grupie "base jumperów" skakał z wieży na oczach tysięcy widzów. 20 maja 2004 linoskoczek Johann Traber przejechał przerobionym smartem po stalowych linach rozwieszonych u podstawy wieży.
W okresie od kwietnia do listopada wyremontowano kosztem 3,4 mln euro aluminiowe pokrycie kosza wieży, które nosiło ślady korozji. W celu przeprowadzenia prac na wysokości 150 metrów zamontowano ważące 40 ton rusztowanie. W tunelu aerodynamicznym przeprowadzono badania (na modelu w skali 1:10) odporności wieży na huragan, jak np. orkan Lothar.
W lipcu 2006 zaprzestano nadawania sygnału telewizyjnego z wieży. Transmisję przejęła pobliska Stuttgarter Fernmeldeturm. Od tego czasu służy jako wieża nadawcza sygnału radiowego oraz przekaźnikowa m.in. policji.
Od listopada 2006 w wieży odbywają się spektakle i inne wydarzenia kulturalne. Dwa teatry regularnie organizują przedstawienia. Dawna część restauracyjna, na wysokości 144 metrów jest wynajmowana grupom do 68 osób na różne okazje. W wieży możliwe jest również zawarcie ślubu.
11 lipca 2009, w setną rocznicę urodzin nieżyjącego już projektanta, Fritza Leonhardta wieża została uznana za "Historisches Wahrzeichen der Ingenieurbaukunst in Deutschland". W uzasadnieniu wyróżnienia, nadawanego corocznie przez samorząd inżynierów ("Bundesingenieurkammer") wskazano na odważne podjęcie przez Leonhardta próby połączenia funkcjonalności z estetyką i decyzję o umieszczeniu kosza. W trakcie uroczystości na cokole wieży odsłonięto tablicę pamiątkową.
Ze względu na przepisy ochrony przeciwpożarowej 28 marca 2013 zamknięto wieżę dla zwiedzających. Nie było przesądzone, czy zostanie ponownie udostępniona turystom, ale jeszcze pod koniec czerwca tego samego roku prezydent miasta, Fritz Kuhn zapowiedział, że jest to możliwe. Koszty modernizacji oszacowano na 1,2 mln euro. Straty podczas zamknięcia wieży sięgną 2,1 mln euro. 7 lutego 2014 zapowiedziano, że wieża zostanie ponownie otwarta dla zwiedzających latem 2015. Ostatecznie wieżę ponownie otwarto 29 stycznia 2016 roku. 
Architektura i technologia budowy.
Położenie i otoczenie.
Wieża telewizyjna w Stuttgarcie znajduje się w południowo-wschodniej części miasta, na wysokim na 485,2 m, zalesionym wzgórzu Bopser (nazywanym też "Hoher Bopser"), najwyższym na wyżynie Filder. Budowlę, zbudowaną na wysokości 483 m dzieli od wierzchołka 650 metrów. W pobliżu wieży mieści się stacja końcowa linii metra U15. Zatrzymują się też pociągi linii U7 i U8. Na południe od budowli znajduje się centrum sportowe ("Sportzentrum Waldau"), przynależne do dzielnicy Degerloch. Półtora kilometra na północny wschód, na wzgórzu Frauenkopf (462,2 m n.p.m.) stoi wspomniana już i wysoka na 192,4 m Stuttgarter Fernmeldeturm, zamknięta dla turystów.
Ogólna konstrukcja i materiały.
Górna część wieży przechodzi w trójkondygnacyjny kosz, w przeciwieństwie do samej wieży lekko rozszerzający się ku górze (wyższe piętra są szersze). Cztery ciemne rzędy okien kontrastują z jasną, krytą aluminium elewacją. Powyżej kosza wieży cokół biegnie dalej i przechodzi w pomalowaną w czerwono-białe pasy stalową antenę.
W trakcie budowy zużyto 1430 ton cementu, 5250 metrów sześciennych żwiru i piasku, 340 ton stali zbrojeniowej, 680 kubików drewna i cegieł, z czego klinkierowych. 
Metr sześcienny betonu ważył ok. 2,4 tony i był przygotowany z następujących składników:
Taki beton był oceniany jako beton o znakomitej jakości. Odporność na ściskanie wynosiła po jednym, trzech, siedmiu i 28 dniach odpowiednio: 10,5, 26,8, 36,2 i 48 N/mm²
Fundament.
Łączna wysokość fundamentu wynosi 8,2 m, z czego pod ziemią 7,2 m. Fundament składa się z dwóch ściętych stożków. Mniejszy, wewnętrzny jest umieszczony odwrotnie do zewnętrznego i służy usztywnieniu fundamentu, choć pod względem statyki budowli nie jest koniecznym elementem. Grubość ścian zewnętrznego stożka waha się od 30 cm w dolnej części do 60 cm w górnej; wewnętrzny liczy 45 cm u dołu i zwęża się do 30 cm w górnej części. Pusta przestrzeń między stożkami jest wykorzystywana m.in. jako magazyn restauracji i mieści urządzenia klimatyzacyjne. Urządzono także przejście do podziemnej części sąsiednich budynków.
Podstawa fundamentu w kształcie pierścienia o szerokości 3,25 m i średnicy 27 m jest wzmocniona pękiem naprężonych stalowych prętów, lekko zabetonowanych w celu ochrony przed wodami gruntowymi. Bez tego naprężenia ciężar wieży rozsadziłby pierścień fundamentu. 
Masa fundamentu wynosi ok. 1500 ton i poza wieżą (ok. 3000 ton) fundament utrzymuje drugie tyle ziemi. Dzięki takiemu rozłożeniu masy wieża jest stabilna nawet przy bocznym nacisku pięciokrotnie wyższym niż wiatr o sile 12 w skali Beauforta. 
Zagłębienie części konstrukcji nośnej przyniosło korzyści estetyczne: wrażenie smukłości wieży zostało zachowane. W innych budowlach, np. Berliner Fernsehturm, moskiewskiej wieży telewizyjnej Ostankino i Rheinturm w Düsseldorfie podstawa leży częściowo albo całkowicie ponad powierzchnią gruntu i jest widoczna. Wieża telewizyjna w Stuttgarcie jest pierwszą wykonaną z żelbetu.
Cokół i wieża.
Cylindryczna wieża zwęża się parabolicznie ku górze. Przy wejściu średnica budowli wynosi 10,8 metra, a u podstawy kosza 5,04 m. Minimalna średnica wynikała z konieczności zmieszczenia wewnątrz dwóch wind i ewakuacyjnej klatki schodowej. Ku wierzchołkowi zmniejsza się również grubość ścian: przy ziemi są grube na 60 centymetrów, a u podstawy kosza na 19 cm. Schody ewakuacyjne liczą 762 stopnie. Cylindryczny przekrój wynika z korzystnego współczynnika oporu i w połączeniu z gładkim pokryciem ścian obniża wrażliwość budowli na wiatr. Żelbetowa rura cechuje się wysokim współczynnikiem tłumienia: drganie spowodowane przez poryw wiatru szybko ulega wygaszeniu. Energia wiatru jest wytracana poprzez naginanie zbrojeń od strony nawietrznej, które są elastyczniejsze niż beton. Ściany cokołu są usztywnione poprzecznie co 10 metrów, co jest widoczne również z zewnątrz. Co druga z wręg mieści podest przy schodach ewakuacyjnych. Wzmocnienia są połączone z pięcioma betonowymi kolumnami, na których umieszczono prowadnice wind i instalacje.
Od strony północno-wschodniej i południowo-zachodniej do wieży przylegają niskie przybudówki, w których mieści się sklepik i restauracja z ogródkiem piwnym.
Kosz wieży i antena.
Czterokondygnacyjny kosz na najwyższej kondygnacji ma cylindryczny kształt, a niższe są stożkowo ścięte. Kosz jest podtrzymywany wysokim na 2,35 m wspornikiem w kształcie ściętego stożka ze strunobetonu, który przenosi część sił na cokół wieży. Dach kosza jest podtrzymywany przez 18 żelbetowych wsporników o średnicy od 14 do 18 cm. Ściany zewnętrzne kosza zostały obite płytami aluminiowymi, by obniżyć opór aerodynamiczny i świst wiatru. Ich wygląd kontrastuje z linią sprawiających wrażenie ciemnych okien i szarym kolorem podstawy, dzięki czemu obserwator ma wrażenie, że kosz unosi się w powietrzu. Taka forma elewacji, choć znana już w Stanach Zjednoczonych, była "novum" w Europie.
Poszczególne kondygnacje kosza znajdują się na wysokości 138 m, 141 m, 144 m i 147 m. Najniższa z nich, niedostępna dla postronnych mieści pomieszczenia techniczne. Do 1974 znajdował się tam nadajnik telewizyjny. Mieszczą się tam urządzenia techniczne budowli, nadajniki kierunkowe, przekaźniki telefonii komórkowej i policji. Kolejne piętro (141 m) mieściło do przebudowy w 2005 kuchnię restauracji. Na dwóch najwyższych kondygnacjach (144 i 147 m) znajdowała się sama restauracja, natomiast od 2005 niższe z nich przystosowano do organizacji imprez, a w wyższym znajduje się kawiarnia i bar. Elewacja pięter kosza jest odchylona o 9 stopni od pionu z wyjątkiem najwyższego z nich.
Na wysokości 150,25 m – dachu kosza znajduje się dolny taras widokowy. Bezpieczeństwo zwiedzającym zapewnia wysoki na 1,3 metra murek oraz stalowa krata. Podczas modernizacji w 2005 platformę wyposażono w podgrzewaną podłogę, by zimą nie zalegał śnieg ani lód. Schody prowadzą na górny taras, wymyślony przez Leonharda jako dziecięcy i skonstruowany przez Erbauera trzy metry powyżej dolnego tarasu. Górna platforma jest znacznie mniejsza, ale zapewnia rozleglejszy widok. Prócz okolic Stuttgartu w sprzyjających warunkach pogodowych z tarasu widokowego można zobaczyć Schwarzwald, Odenwald i Jurę Szwabską. Niektóre media sugerują, jakoby widoczny był również zarys Alp, co nie jest jednak prawdą.
Szczyt betonowej wieży leży 160,94 m ponad ziemią. Od 156 metra wieża mieści maszynownię wind i schody prowadzące do masztu. Maszt pierwotnie liczył 51 metrów, a od lat 60. XX wieku 55,6 m. Ponad wyższym tarasem widokowym zamontowano ksenonowe lampy ostrzegawcze ze względu na ruch lotniczy. Ostrzegawcze oświetlenie umieszczono również na samej wieży i na antenach.
Windy.
Dźwigi w wieży telewizyjnej powstały w stuttgarckiej firmie Haushahn w 1954 roku i są obsługiwane przez wyciągarkę linową. Każda z nich ma udźwig 1,2 tony (lub 16 osób) i wozi z prędkością 5 m/s, co daje czas przejazdu z przyziemia na taras widokowy rzędu 36 sekund. W 2003 urządzenia zmodernizowano. W dniu otwarcia wieży dźwigi należały do najszybszych na świecie i mogą być w razie potrzeby wykorzystywane do ewakuacji. Prąd zużywany rocznie przez dźwigi kosztuje ok.  euro. Maszynownia wind znajduje się w najwyższej części wieży, poniżej podestu z anteną. Windy przewożą ludzi i materiały między piętrami kosza windy oraz na podziemne kondygnacje. Na wysokości 75 metrów znajdują się pomieszczenia techniczne wind, niedostępne w regularnym ruchu.
Zwiedzający.
W pierwszym dziesięcioleciu wieżę zwiedzało co roku ok. turystów, co sprawiało, że szczególnie w weekendy tworzyły się trudne do opanowania kolejki. Pojemność wind oraz platformy widokowej jest stosunkowo niewielka (w porównaniu z powstałymi później wieżami), co sprawia, że bez przebudowy zwiększenie liczby zwiedzających byłoby niemożliwe. Do końca lat 80. XX wieku popularność wieży nieco spadła (do ok. ) – 24 października 1989 sprzedano dwudziestomilionowy bilet – a w pierwszym dziesięcioleciu XXI wieku stopniała do ok. . Najniższą liczbę zwiedzających zanotowano w 2005 (), co było spowodowane zamknięciem budowli na okres od maja do listopada z powodu renowacji.
Właściciele.
Mimo iż na etapie planowania nie udało się SDR i miastu dojść do porozumienia w sprawie finansowania przedsięwzięcia, obie strony powołały 22 sierpnia 1955, dzień przed wiechą spółkę celową Fernsehturm-Betriebs-GmbH (FTB), w której 70% udziałów objęła rozgłośnia SDR, a 30% miejskie przedsiębiorstwo wystawiennicze ("Ausstellungsgesellschaft"), później przekształcone w Stuttgarter Messe- und Kongress GmbH, znane z organizacji targów. "Ausstellungsgesellschaft" jako mniejszościowy udziałowiec nie ponosiła ryzyka biznesowego w razie strat. SDR chciała mieć udziałowca z doświadczeniem w obsłudze ruchu turystycznego i dlatego zdecydowała się na włączenie miejskiego przedsiębiorstwa. 
Do obowiązków FTB należała organizacja komercyjnego wykorzystania wieży telewizyjnej, m.in. wynajęcie przestrzeni gastronomicznej, sprzedaż powierzchni reklamowej, utrzymanie automatów, lunet i platformy widokowej. Spółce nie podlegały części budynku wykorzystywane do nadawania sygnału telewizyjnego i radiowego, które były zarządzane bezpośrednio przez rozgłośnię SDR. Z dniem 1 stycznia 1984 SDR przekazała swoje udziały spółce Rundfunkwerbung Stuttgart GmbH, włączonej w strukturę holdingu 16 grudnia 1991. We wrześniu 1998 Süddeutscher Rundfunk i Südwestfunk (SWF) połączyły się w Südwestrundfunk (SWR), a SWR Holding GmbH stał się właścicielem wieży w Stuttgarcie. Udziały miejskie trafiły 5 grudnia 2003 do spółki Stuttgart Marketing GmbH. Później wieża przeszła na własność SWR Media Services GmbH.
Wieża telewizyjna w Stuttgarcie, jako jedna z niewielu w Niemczech nie należy do Deutsche Funkturm, spółki-córki Deutsche Telekom, ale jest zarządzana przez przedsiębiorstwo medialne.
Odbiór.
Styl architektoniczny i nawiązania.
Do czasu budowy wieży telewizyjnej w Stuttgarcie istniały dwa rodzaje budowli przeznaczonych do nadawania sygnału: pierwszym z nich były maszty radiowe, zabezpieczone rozciągniętymi i zakotwiczonymi w ziemi linami. Taka konstrukcja wymagała dużej przestrzeni, przez co była wykorzystywana raczej poza miastami. Drugim rodzajem były wolnostojące wieże kratownicowe jak np. wieża Eiffla lub Berliner Funkturm.
Budowa żelazobetonowej wieży w Stuttgarcie zainicjowała falę kolejnych konstrukcji tego typu – z betonu zbrojonego i z ogólnodostępnym punktem widokowym na szczycie. Przeważnie taras widokowy i restauracja były oddzielone od siebie. Indywidualną formę próbowano nadać najczęściej poprzez kształt kosza wieży. Kilka wież telewizyjnych na świecie wyraźnie czerpie z pierwowzoru w Stuttgarcie. Wśród nich jest pierwsza wieża telewizyjna w NRD, wybudowana w 1959 wieża telewizyjna Dequede ("Fernsehturm Dequede"). Jeszcze w 1956 oficjele z NRD wizytowali plac budowy w Stuttgarcie. Wieża Sentech Tower w Johannesburgu z lat 1958-1962 niemal dosłownie odwzorowuje kosz i konstrukcję nośną anteny. Inny jest za to kształt samej wieży, która nie zwęża się parabolicznie, przez co sprawia wrażenie masywniejszej od pierwowzoru. Odkąd na koszu Sentech Tower umieszczono reklamę, podobieństwo stało się mniej uderzające. Wyraźne nawiązania do wieży w Stuttgarcie przejawia wieża telewizyjna Guishan w chińskim Wuhan, podczas projektowania której rolę doradczą pełnił zresztą Fritz Leonhardt.
Symboliczny charakter.
Wieża telewizyjna w Stuttgarcie stała się, podobnie jak jej naśladowczynie, znanym na świecie symbolem miasta i regionu.
Szczególnie mocno z budowlą identyfikowała się Süddeutscher Rundfunk, która umieściła wieżę w 1954 w swoim logo. Zaprojektowany przez Antona Stankowskiego znak przedstawia budowlę w uproszczonej formie. Wpisany w okrąg pionowy odcinek, symbolizujący wieżę jest przerwany trzema poziomymi kreskami przypominającymi kosz wieży. Logo pozwala szybko rozpoznać cechy charakterystyczne wieży. Po połączeniu SDR i SWR symbol wieży usunięto z nowego znaku, ale nadal jest używany w "Landesschau" – regionalnych wiadomościach. Od 2011 wieża używa nieco zmienionej formy dawnego znaku SDR jako własnego logo. Stworzono również słowny znak: "Fern-Seh-Turm" ("niem. wieża telewizyjna"), z wyrazem podzielonym na trzy wiersze.
Z okazji wystawy radiotelewizyjnej ("Deutsche Funkausstellung") w Stuttgarcie w 1965 Deutsche Bundespost wydała znaczek pocztowy projektu Heinza Schillingera. Znaczek o nominale 20 fenigów został wyemitowany 28 lipca w nakładzie 30 milionów i przedstawia wieżę telewizyjną w Stuttgarcie rozsyłającą fale radiowe w różnych odcieniach niebieskiego. W katalogu Michela znaczek otrzymał nr 481.
Częstotliwości i programy.
Radio analogowe (UKF).
Po uruchomieniu 1 stycznia 1991 nowej rozgłośni radiowej S4 Baden-Württemberg doszło do sporu sądowego między Süddeutscher Rundfunk a krajowym urzędem odpowiedzialnym za przydział częstotliwości ("Landesanstalt für Kommunikation Baden-Württemberg"). Częstotliwość 90,1 MHz, na której dotąd nadawała stacja S2 Kultur została przyznana nowej stacji, a S2 przydzielono nową, 87,9 MHz. Ze względu na gorsze parametry techniczne sygnał na nowej częstotliwości nie mógł być odbierany przez ok. mieszkańców okolic Stuttgartu. SDR zażądała, by przydzielono jej w zamian częstotliwość 105,7 MHz, wstępnie zarezerwowaną na potrzeby prywatnej rozgłośni i powołała się na pełnienie misji publicznej. Sąd administracyjny Badenii-Wirtembergii uznał roszczenia SDR 30 sierpnia 1994. Wyrok uprawomocnił się po decyzji federalnego sądu administracyjnego 19 lutego 1995.
Program SWRinfo jest nadawany w postaci analogowej ze Stuttgarter Funkhaus na Neckarstraße (nadajnik o mocy 300 W, częstotliwość 91,5 MHz). Kilka innych regionalnych programów (Antenne 1, bigFM, Die Neue 107.7 oraz American Forces Network) jest nadawanych z nadajnika na Stuttgarter Fernmeldeturm na Frauenkopf.
Radio cyfrowe (DAB).
Sygnał radia cyfrowego jest multipleksowany i nadawany w pionowej polaryzacji.
Telewizja.
Od 25 lipca 2006 z wieży telewizyjnej w Stuttgarcie nie nadaje się programów telewizyjnych. Wcześniej nadawano program Das Erste. Transmisja programów w technologii DVB-T wymagałaby kosztownej wymiany anteny nadawczej, przez co SWR zdecydowała się przenieść ich nadawanie do wieży radiokomunikacyjnej Stuttgart-Frauenkopf, zarządzanej przez Deutsche Telekom.
Charakterystyka dotychczasowego nadajnika programu Das Erste (SWR):

</doc>
<doc id="3187444" url="https://pl.wikipedia.org/wiki?curid=3187444" title="Deklaracja Bolońska">
Deklaracja Bolońska



</doc>
<doc id="3187447" url="https://pl.wikipedia.org/wiki?curid=3187447" title="Proces boloński">
Proces boloński

Proces boloński – program zapoczątkowany podpisaniem 19 czerwca 1999 deklaracji bolońskiej przez 29 ministrów odpowiedzialnych za szkolnictwo wyższe. Proces miał na celu przyjęcie systemu porównywalnych stopni i tytułów akademickich oraz podniesienie prestiżu uczelni europejskich w porównaniu z amerykańskimi.
Deklaracja bolońska.
Deklaracja bolońska stała się podstawą procesu bolońskiego. Dokument podpisali ministrowie odpowiedzialni za szkolnictwo wyższe w Austrii, Belgii, Czechach, Bułgarii, Estonii, Danii, Francji, Finlandii, Grecji, Hiszpanii, Irlandii, Islandii, na Łotwie, w Luksemburgu, na Litwie, w Holandii, na Malcie, w Niemczech, Norwegii, Polsce, Portugalii, Rosji, Rumunii, Słowenii, na Słowacji, w Szwajcarii, Szwecji, Wielkiej Brytanii, na Węgrzech i we Włoszech. Celem zawartego porozumienia było utworzenie europejskiego obszaru szkolnictwa wyższego ("European Higher Education Area").
Ustalenia.
Konsolidacja europejskiego obszaru szkolnictwa wyższego następuje przez:
Dodatkowo, dla lepszej uznawalności stopni naukowych, ustalono konieczność wprowadzenia suplementu do dyplomu w powszechnie używanym języku europejskim.
Spotkania ministrów.
Proces boloński jest rozwijany na odbywających się co dwa lata spotkaniach ministrów właściwych do spraw szkolnictwa wyższego. Do tej pory odbyły się spotkania w Pradze (2001), Berlinie (2003), Bergen (2005), Londynie (2007), Leuven (2009), Budapeszcie i Wiedniu (2010), Bukareszcie (2012), Erywaniu (2015) i Paryżu (2018).

</doc>
<doc id="3187448" url="https://pl.wikipedia.org/wiki?curid=3187448" title="Uniwersytet Nigeryjski">
Uniwersytet Nigeryjski

 
Uniwersytet Nigeryjski – uczelnia wyższa o statusie uniwersytetu publicznego z siedzibą w Nsukka w Nigerii. Założona została w 1955 roku, jednak formalnie otworzono ją 7 października 1960 roku. Uniwersytet posiada trzy kampusy ulokowane w Enugu i jeden w Abie.
To pierwszym w pełni samodzielny uniwersytet w Nigerii wzorowany na amerykańskim systemie edukacji oraz jeden z pięciu najbardziej elitarnych w kraju. Uczelnia kształci 36 000 studentów na 15 wydziałach i 102 instytutach naukowych.
Historia.
18 maja 1955 roku kilku nigeryjskich liderów z doktorem Nnamdiem Azikiwe na czele uchwaliło akt prawny umożliwiający założenie uniwersytetu we wschodnim regionie Nigerii. Data ta jest symbolicznie uważana za początek uczelni.
Jednym z pierwszych kroków podjętych przez władze wschodniej Nigerii, w celu wdrożenia pomysłu w życie, było zaproszenie doradców ze Stanów Zjednoczonych i Wielkiej Brytanii, którzy pomogliby w planowaniu materialnych i oświatowych aspektów przyszłego uniwersytetu. W 1958 roku do Nigerii przybył zespół ekspertów, który po dokładnych obserwacjach wskazał Nsukkę jako odpowiednie miejsce dla nowej uczelni. Swoje spostrzeżenia i sugestie zawarli w białej księdze wydanej 30 listopada 1958 roku. Zaproponowali w niej m.in. powołanie tymczasowej rady, która zajęłaby się sprawami technicznymi i konsultacyjnymi. Władze Wschodniej Nigerii przystały na tę propozycję i w kwietniu 1959 roku utworzyły radę dając jej wsparcie finansowe i administracyjne.
7 października 1960 roku uniwersytet został formalnie utworzony. Inauguracyjnego otwarcia dokonała księżna Aleksandra reprezentująca królową Elżbietę II podczas nigeryjskich obchodów święta niepodległości, która pod jednym z budynków położyła także pamiątkowy kamień.
Pierwsze zajęcia rozpoczęły się 17 października 1960 roku. Uczelnia liczyła wówczas 220 studentów oraz 13 pracowników akademickich.
Kampusy.
W roku 1960 Nsukka była jedynym kampusem uniwersyteckim. Obecnie uniwersytet posiada cztery kampusy: w Nsukka, Enugu, Ituku-Ozalla oraz w Abie.
Główny kampus uczelni znajduje się w mieście Nsukka. Położony jest około 80 km od Enugu na pagórkowatej sawannie i zajmuje obszar 871 ha. Ponadto w skład kampusu wchodzi jeszcze 209 ha ziemi rolnej wykorzystywanej w eksperymentalnych gospodarstwach oraz 207 ha obszar, na którym znajdują się mieszkania pracowników akademickich. W kampusie mieszkają studenci wydziałów: rolnictwa, sztuki, biologii, pedagogiki, mechaniki, farmaceutyki, nauk fizycznych, socjologii oraz weterynarii.
Były nigeryjski College of Arts, Science and Technology w Enugu został wcielony do uniwersytetu w 1961 roku. Dziś jego budynki ulokowane na powierzchni 200 ha tworzą kampus Enugu. Mieszczą się w nim wydziały: administracji, środowiska, prawa i medycyny.
Około 15 km na południe od miasta Enugu ulokowany jest kampus Ituku-Ozalla. Na jego terenie (500 ha) znajduje się klinika uniwersytecka i mieszczą się wydziały: medyczny, dentystyczny oraz nauk o zdrowiu i technologii medycznych.
Z kolei w kampusie w Abie znajduje się Instytut Języków Nigeryjskich.
Wcześniej uniwersytet posiadał jeszcze kampus w Calabar, otworzony w październiku 1973 roku, ale cztery lata później stał się on siedzibą Uniwersytetu Calabar.

</doc>
<doc id="3187449" url="https://pl.wikipedia.org/wiki?curid=3187449" title="Joel Lamela">
Joel Lamela

Joel Lamela Luaces (ur. 29 stycznia 1971 w Nuevitas) – kubański lekkoatleta (sprinter), medalista olimpijski z 1992.
Kariera sportowa.
Wystąpił na mistrzostwach świata w 1991 w Tokio, gdzie odpadł w eliminacjach biegu na 100 metrów i sztafety 4 × 100 metrów (sztafeta kubańska biegła w składzie: Lamela, Leandro Peñalver, Félix Stevens i Jorge Aguilera). Zwyciężył w sztafecie 4 × 100 metrów (w składzie: Peñalver, Stevens, Aguilera i Lamela) na igrzyskach panamerykańskich w 1991 w Hawanie. Zdobył złoty medal w sztafecie 4 × 100 metrów (w składzie: Andrés Simón, Aguilera, Lamela i Joel Isasi) i srebrny medal w biegu na 200 metrów na mistrzostwach ibero-amerykańskich w 1992 w Sewilli.
Na igrzyskach olimpijskich w 1992 w Barcelonie kubańska sztafeta 4 × 100 metrów w składzie: Simón, Lamela, Isasi i Aguilera wywalczyła brązowy medal. Ustanowiła wówczas rekord Kuby czasem 38,0 s. Lamela zdobył srebrny medal na Igrzyskach Dobrej Woli w 1994 w Petersburgu w sztafecie 4 × 100 metrów (w składzie: Simón, Iván García, Lamela i Leonardo Prevost). Sztafeta Kuby 4 × 100 metrów w składzie: Aguilera, Prevost, Simón i Lamela zwyciężyła na mistrzostwach ibero-amerykańskich w 1994 w Mar del Plata.
Zdobył złoty medal w sztafecie 4 × 100 metrów (w składzie: Isasi, Aguilera, Lamela i García) na igrzyskach panamerykańskich w 1995 w Mar del Plata. Odpadł w eliminacjach sztafety 4 × 100 metrów (w składzie: Prevost, Lamela, Isasi i Aguilera) na mistrzostwach świata w 1995 w Göteborgu).
Zajął 6. miejsce w sztafecie 4 × 100 metrów na igrzyskach olimpijskich w 1996 w Atlancie (sztafeta kubańska biegła w składzie: Simón, Lamela, Isasi i Luis Alberto Pérez-Rionda). Na mistrzostwach ibero-amerykańskich w 1996 w Medellín odpadł w eliminacjach biegu na 200 metrów.
Lamela był mistrzem Kuby w biegu na 200 metrów w 1991.

</doc>
<doc id="3187452" url="https://pl.wikipedia.org/wiki?curid=3187452" title="Kamienica Dilewskiego w Olsztynie">
Kamienica Dilewskiego w Olsztynie

Kamienica Dilewskiego - zabytkowa kamienica w Olsztynie. Mieści się przy al. Warszawskiej 41.
Została zbudowana w 1906 roku przez olsztyńskiego przedsiębiorcę budowlanego Alberta Dilewskiego. Obiekt należał do rodziny Dilewskich co najmniej do wybuchu II wojny światowej. Po wojnie w budynku mieścił się areszt NKWD. W 2008 roku kamienicę wpisano do rejestru zabytków. Obecnie w kamienicy mieści się pub.

</doc>
<doc id="3187454" url="https://pl.wikipedia.org/wiki?curid=3187454" title="Anna Smosarska">
Anna Smosarska



</doc>
<doc id="3187455" url="https://pl.wikipedia.org/wiki?curid=3187455" title="Percy O’Reilly">
Percy O’Reilly

Percy Philip O’Reilly (ur. 27 lipca 1870 w Edgeworthstown, zm. 2 lipca 1942 w Dublinie) – irlandzki zawodnik polo, członek reprezentacji Wielkiej Brytanii na letnich igrzyskach olimpijskich w 1908 roku, srebrny medalista olimpijski.
Na Letnich Igrzyskach Olimpijskich 1908 w Londynie, wraz z Hardressem Lloydem, Austonem Rotheramem i Johnem Paulem McCannem wystąpił w drużynie irlandzkiej i zdobył srebrny medal w polo. Wystąpił wówczas w meczu z drużyną Roehampton, przegranym przez Irlandczyków 1:8.

</doc>
<doc id="3187460" url="https://pl.wikipedia.org/wiki?curid=3187460" title="Greg Holland">
Greg Holland

Gregory Scott Holland (ur. 20 listopada 1985) – amerykański baseballista występujący na pozycji miotacza.
Przebieg kariery.
Holland studiował na Western Carolina University, gdzie w latach 2005–2007 grał w drużynie uniwersyteckiej Western Carolina Catamounts. W czerwcu 2007 został wybrany w 10. rundzie draftu przez Kansas City Royals i początkowo występował w klubach farmerskich tego zespołu, między innymi w Omaha Royals, reprezentującym poziom Triple-A. W Major League Baseball zadebiutował 2 sierpnia 2009 w meczu przeciwko Oakland Athletics, rozgrywając jedną zmianę, oddając dwa odbicia, dwie bazy za darmo i jednego runa.
19 maja 2011 w meczu z Texas Rangers zanotował pierwsze zwycięstwo w MLB. Po odejściu Jonathana Broxtona do Cincinnati Reds w lipcu 2012, został pierwszym closerem w zespole. W sezonie 2013 po raz pierwszy wystąpił w Meczu Gwiazd, pobił klubowy rekord w liczbie save'ów (47, 2. wynik w American League) i został wybrany najlepszym miotaczem klubu przez członków Baseball Writers' Association of America z Kansas City.
W 2015 zagrał w trzech meczach World Series, w których Royals pokonali New York Mets 4–1. 28 stycznia 2017 podpisał roczny kontrakt z Colorado Rockies. W marcu 2018 został zawodnikiem St. Louis Cardinals, zaś w sierpniu 2018 Washington Nationals. W sezonie 2019 grał w Arizona Diamondbacks.

</doc>
<doc id="3187463" url="https://pl.wikipedia.org/wiki?curid=3187463" title="Jan Pawłowski (ur. 1945)">
Jan Pawłowski (ur. 1945)



</doc>
<doc id="3187464" url="https://pl.wikipedia.org/wiki?curid=3187464" title="Kurkowe Bractwo Strzeleckie w Środzie Wielkopolskiej">
Kurkowe Bractwo Strzeleckie w Środzie Wielkopolskiej

Kurkowe Bractwo Strzeleckie w Środzie Wielkopolskiej – jedno z najstarszych Bractw Kurkowych w Wielkopolsce, istniejące od 1637 do 1939 r., reaktywowane w 2001 r. Aktualnie Bractwo liczy 32 czynnych członków.
Powstanie Bractwa.
Pierwszą wzmianką o Bractwie jest przywilej nadający prawo działalności Bractwu Strzeleckiemu w Środzie Wielkopolskiej, pochodził od króla Władysława IV Wazy z dnia 15 czerwca 1637 roku Potwierdzili później ten przywilej królowie:
W okresie zaborów, Prusacy zatwierdzili ustawy strzeleckie w Środzie Wielkopolskiej w dniu 27 grudnia 1839 roku. Później przywileje Bractwa potwierdziła Królewska Regencja w Poznaniu dnia 29 stycznia 1874 roku. Po odzyskaniu niepodległości przez Polskę, już w kwietniu 1922 roku – Wojewoda Poznański zatwierdził działalność Bractwa Strzeleckiego. W końcu nowe przepisy Bractwa uchwalono w dniu 19 maja 1933 – noszą one już nazwę statutu. Wiązało się to z nową ustawą z dnia 7 października 1932 roku „O Stowarzyszeniach” uchwaloną przez Sejm R.P. – ustalono też wówczas jednolitą nazwę „Kurkowe Bractwo Strzeleckie” w Środzie Wielkopolskiej.
Organizacja – członkowie Bractwa.
Przez cały wiek XIX aż do I wojny światowej, Zarząd Bractwa w Środzie Wielkopolskiej, składał się z 8 członków zwanych „dyrekcją”. Następnie po I wojnie światowej z 6 osób, od 1927 roku – z 7 osób, a od 1934 roku już z 15 osób. Wyboru dokonywało Walne Zebranie, zwane też „zgromadzeniem” i było ono najwyższą władzą Bractwa. Poza tym powoływane w ramach Bractwa od 1910 roku „Komisję Rewizyjną”, a od 1934 roku – „Komisję Ogrodowo – Budowlaną”, od 1925 roku wybierano także „Sąd Honorowy” – do rozsądzania spraw członkowskich. Szczególnie zasłużonymi, długoletnimi prezesami w latach 1906–1939 byli:
W drugiej połowie XIX wieku, aż do wybuchu I wojny światowej do Bractwa należało od 55 do 77 osób. Natomiast w 1923 roku już 162 osoby. Od 1926 roku nastąpił znowu spadek ilościowy członków. W roku 1938 należało do Bractwa tylko 49 osób, nieznaczny wzrost liczby członków notujemy w 1939r – 57osób, co było związane z nastrojami zbliżającej się wojny. Członkami Średzkiego Bractwa były osoby różnych zawodów z samej Środy, a także z okolic. Do Bractwa przystępowała także szlachta: w 1849 roku „za godnych członków z zaszczytem uznali” hrabia Wiktor Szołdrski – dziedzic dóbr Brodowa, w 1850 roku Włodzimierz Wolniewicz – dziedzic dóbr Dębna, Alfons Białkowski – dziedzic dóbr Pierzchna. W latach 1967–1889 wstępują do Bractwa: adwokat i notariusz – Józef Węclowski, lekarz – Marceli Lewicki, rolnik – Roman Jesionka, oraz osoby takich zawodów jak: oberżysta, szewc, majster murarski, restaurator, bednarz, rzeźnik, cieśla, kowal, stolarz, właściciel wiatraka, kupiec. Tak więc Bractwo Strzeleckie w Środzie Wielkopolskiej jednoczyło wszystkich obywateli. Między innymi w pierwszych latach po wojnie przyjęto do Bractwa Adolfa Bnińskiego – właściciela Gułtów. Reaktywowane po I wojnie światowej Bractwo Kurkowe w Środzie działało nieprzerwanie aż do 1939 roku. W roku 1927 w okresie największego rozkwitu, Bractwo w Środzie Wielkopolskiej liczyło 232 członków.
Działalność – Turnieje Królewskie.
Podstawową działalnością Bractwa były uroczystości związane z ćwiczeniami strzeleckimi, które miały jednak charakter zawodów, a więc było to strzelanie do tarczy królewskiej. Zawody te odbywały się corocznie i odbywały się w drugi dzień Zielonych Świąt. Strzelanie do tarczy królewskiej rozpoczynali zwykle zaproszeni goście, którzy oddawali strzały w imieniu Króla. W dwudziestoleciu międzywojennym strzelali goście w zastępstwie Prezydenta R.P., a w późniejszych latach za Prymasa Polski, a także za Marszałka Polski. W latach 1920–1939 honory Króla Bractwa Kurkowego w Środzie Wielkopolskiej, pełnili bracia: Władysław Grześkowiak, Edmund Bembnista, Józef Michalski, Leon Męski, Władysław Rajewicz, Tadeusz Kraski, Henryk Namysłowski, Adam Woźny, Ignacy Nowak, Ignacy Bartylak, Franciszek Xawery Świt, Zygmunt Sikorski, Antoni Kolat. Stwierdzić należy, jak to wynika z działalności Bractwa, że najważniejszą osobą w Bractwie Kurkowym zawsze był Król Kurkowy. W sierpniu lub wrześniu odbywały się strzelania żniwne. Najlepszy strzelec był nazywany „Królem Żniwnym” – dwóch następnych rycerzami żniwnymi.
Majątek Bractwa – Strzelnica.
W drugiej połowie XIX wieku, Bractwo Strzeleckie w Środzie Wielkopolskiej nabyło na własność przy ul. Strzeleckiej teren pod strzelnicę. W 1987 roku odkupiono od miasta za 300 marek parcelę, a w 1924 roku powiększając teren strzelnicy, dokupiono od Urzędu Ziemskiego w Poznaniu parcelę przylegającą do strzelnicy, a rozciągającą się pomiędzy szosą do Kostrzyna i drogą Babińską. Można stwierdzić, że w 1927 roku, Średzkie Bractwo posiadało teren o wielkości około 4 ha (14 mórg). Na to składało się około 4 mórg (poznańskich), zwanych plantacją, na której mieścił się park, a w nim restauracja, strzelnica, salka z mieszkaniem i przynależnymi budynkami, 3 morgi ogrodu warzywnego oraz 8 mórg ziemi ornej, boisko sportowe, 2 korty tenisowe i kręgielnia. W roku 1939 Bractwo w Środzie Wielkopolskiej liczyło 57 osób, a ostatnim prezesem Bractwa w przedwojennej Środzie był Edmund Bembnista, pełniąc również zaszczytną rolę Króla Kurkowego.

</doc>
<doc id="3187470" url="https://pl.wikipedia.org/wiki?curid=3187470" title="Stephen Moore">
Stephen Moore

Stephen Moore (ur. 20 stycznia 1983 w Chamis Muszajt) – australijski rugbysta grający na pozycji w zespole Brumbies oraz w reprezentacji narodowej. Triumfator Pucharu Trzech Narodów 2011 oraz zdobywca brązowego medalu podczas Pucharu Świata w Rugby 2011, najbardziej doświadczony młynarz w historii "Wallabies".
Zawodnik celnie egzekwujący wyrzuty z autu, dobrze sprawujący się w młynie i przegrupowaniach, posiadający umiejętności przywódcze, którego mocną stroną są również gra w ataku z piłką w ręku, jak i szczelna obrona.
Kariera klubowa.
Urodził się na Bliskim Wschodzie w rodzinie wywodzącej się z zachodniej Irlandii – jego matka, Maureen, pochodziła ze Swinford, zaś ojciec, Tom, z Tuam. Rodzina powróciła następnie do Irlandii i zamieszkała w Salthill niedaleko Galway, zaś w 1988 roku przeprowadziła się do górniczego miasteczka Mount Morgan w australijskim Queensland. Już wówczas zaczął grywać w rugby, trenował następnie w zespole Rockhampton Pioneers oraz w szkolnej drużynie "Brisbane Grammar School". Uprawiał wówczas także pływanie i krykieta, w wieku dwunastu lat z uwagi na posturę porzucił jednak marzenia o karierze dżokeja.
W juniorskim zespole University of Queensland RFC został przestawiony z pozycji na , pozostał przypisany do tego klubu do roku 2010. Podjął również treningi w Reds Rugby College. Występował w zespole rezerw Reds, w pierwszej drużynie zadebiutował zaś przeciwko Bulls w kwietniu 2003 roku i był to jego jedyny występ w tym sezonie. Rok później zagrał w dwóch przedsezonowch meczach przygotowawczych, a w rozgrywkach Super 12 w meczowym składzie pojawił się dwukrotnie, choć tylko raz wyszedł na boisko.
W sezonie 2005 wystąpił we wszystkich jedenastu spotkaniach, rozpoczynając jako podstawowy młynarz Reds, w drugiej jego części rolę tę objął Sean Hardman i ci dwaj zawodnicy rywalizowali między sobą przez kolejne cztery lata. Kończący się kontrakt spowodował zainteresowanie się Moore’em zespołów z Australii oraz Irlandii, ostatecznie postanowił pozostać jednak w Brisbane. Rok później opuścił dwa mecze rozszerzonych rozgrywek Super 14 – jedno z powodu kontuzji, w drugim zaś nie wszedł na boisko z ławki rezerwowych, a następnie wystąpił przeciw rezerwom reprezentacji Fidżi i w trzech meczach zakończonej na finale kampanii Australian Provincial Championship.
W 2007 roku przedłużył po raz kolejny kontrakt pomimo ofert z kraju i zagranicy. Sezon rozpoczął na ławce rezerwowych, trzy spotkania opuścił z powodu kontuzji kolana, po powrocie do składu został podstawowym młynarzem zespołu. Pozycję tę utrzymał także w roku 2008, tylko trzy z trzynastu spotkań zaczynając poza wyjściową piętnastką, przekroczył także barierę pięćdziesięciu meczów w barwach Reds. Gdy kontrakt z zespołem z Brisbane podpisał Saia Faingaʻa, Moore zaczął rozważać opcję odejścia i zdecydował się ostatecznie na stołeczną drużynę Brumbies.
Po raz pierwszy w barwach Brumbies wystąpił w ostatnim przedsezonowym meczu przygotowawczym, a już po czterech meczach Super 14, dzięki którym osiągnął pół setki spotkań w tych rozgrywkach, przedłużył kontrakt do końca 2011 roku. W debiutanckim sezonie był podstawowym młynarzem zespołu, opuścił zaledwie jedno spotkanie w maju z powodu kontuzji ścięgna, która tydzień wcześniej zakończyła jego udział w meczu w czwartej minucie. W styczniu 2010 roku został mianowany członkiem grupy przewodzącej zespołowi, w której znajdował się także w kolejnych latach, a we wszystkich spotkaniach sezonu znajdował się w wyjściowej piętnastce. Brumbies w ostatnim meczu fazy zasadniczej stracili szansę na udział w play-off, a Moore złamał szczękę po zderzeniu się głowami z Owenem Franksem, co wyeliminowało go z gry na trzy miesiące.
Już na początku lutego 2011 roku przedłużył kontrakt z Brumbies o kolejne dwa lata, a pomimo sześciotygodniowej przerwy z uwagi na kontuzję kostki został uznany najlepszym zawodnikiem formacji młyna zespołu. Decyzją Jake’a White’a wszyscy zawodnicy zakontraktowani w Brumbies mieli związać się ze stołecznymi klubami, Moore został zatem przydzielony do Eastern Suburbs RUFC. W 2012 roku wystąpił we wszystkich szesnastu spotkaniach sezonu, zaliczył pięćdziesiąty występ dla Brumbies i setny w Super Rugby, a także został wybrany najlepszym zawodnikiem drużyny. W kwietniu w meczu z Lions po raz pierwszy został też kapitanem zespołu, a Brumbies po niespodziewanej porażce w ostatniej kolejce nie weszli do fazy play-off.
Jeszcze w styczniu 2013 roku podpisał przedłużenie umowy na następne dwa lata, a jego szesnastym występem w tym sezonie był finał Super Rugby, w którym Brumbies ulegli nowozelandzkim Chiefs. Był to pierwszy udział Moore’a w fazie play-off tych rozgrywek, bowiem w poprzednich latach w barwach Reds zajmował najwyżej ósmą pozycję, zaś z Brumbies plasował się tuż poza dającymi awans miejscami.
Kariera reprezentacyjna.
Był stypendystą "Queensland Academy of Sport" i występował w stanowym zespole U-19.
W 2003 roku został powołany do kadry U-21 na mistrzostwa świata w tej kategorii wiekowej. Australijczycy dotarli do finału tych zawodów, ulegając w nim Nowozelandczykom, a Moore zagrał we wszystkich pięciu spotkaniach nie zdobywając punktów. Również rok później znalazł się w składzie tej reprezentacji na kolejne mistrzostwa świata, tym razem zagrał w czterech meczach, a jego zespół uplasował się ostatecznie na czwartej pozycji.
W tym samym roku nastąpił jego pierwszy kontakt z seniorskim poziomem reprezentacyjnym, otrzymał bowiem od Eddiego Jonesa powołanie do kadry A, trenował też z pierwszą drużyną. W połowie listopada 2004 roku po raz pierwszy wystąpił w złoto-zielonej koszulce w meczu Australii A z "Barbarians Français". W pierwszej reprezentacji zadebiutował zaś z ławki rezerwowych w otwierającym sezon 2006 spotkaniu z Samoa, w kolejnych pięciu testmeczach był zmiennikiem Jeremy’ego Paula aż do powrotu Brendana Cannona. Zagrał tylko w pierwszym meczu Pucharu Trzech Narodów 2005, w pozostałych nie wyszedł na boisko lub nie był brany pod uwagę przy ustalaniu składu. Początkowo nie został też nominowany do udziału w listopadowej wyprawie do Europy, kontuzja Adama Freiera spowodowała jednak, iż dołączył do przebywającej we Francji kadry. Ponownie zagrał przeciwko "Barbarians Français" w ramach reprezentacji A, a następnie pozostał w składzie na mecz z gospodarzami.
Spadająca podczas sezonu Super 14 forma spowodowała, że wypadł z pierwszej reprezentacji, zagrał jednak w ramach kadry A w rozegranym w lipcu dwumeczu z Fidżi. Powrót do dobrej dyspozycji podczas Australian Provincial Championship utorował mu miejsce na europejskie "tournée", podczas którego zagrał z kadrą A przeciw Ospreys oraz w trzech testmeczach "Wallabies". W dziewięciu dotychczasowych występach z ławki rezerwowych uzbierał osiemdziesiąt minut, a po raz pierwszy w wyjściowej piętnastce wystąpił w kończącym wyjazd meczu ze Szkotami, po słabym początku meczu wyróżniając się następnie w formacji młyna i autowej, a także zdobywając pierwsze w reprezentacyjnej karierze przyłożenie. Jeszcze w grudniu 2006 roku został nominowany przez Johna Connolly’ego do szerokiego składu "Wallabies" przygotowującego się do Pucharu Świata 2007. Pomimo niestabilnej formy rolę podstawowego młynarza utrzymał w rozpoczynającej sezon 2007 trzymeczowej serii z Walią i Fidżi. Pozostał też w składzie na Puchar Trzech Narodów 2007, a w skróconym do czterech pojedynków turnieju nie wystąpił jedynie w rewanżu ze "Springboks" z uwagi na uraz mostka. Udał się następnie z kadrą do Francji na Puchar Świata, podczas którego wystąpił w czterech meczach, a Australijczycy odpadli z turnieju w ćwierćfinale. Ogółem w tym sezonie zagrał w dziesięciu z dwunastu spotkań "Wallabies".
Pozostał podstawowym zawodnikiem na swojej pozycji także w 2008 roku, gdy funkcję selekcjonera objął Robbie Deans – wraz z Mattem Giteau wystąpił we wszystkich czternastu testmeczach, tylko w jednym nie będąc w wyjściowej piętnastce. W listopadowym meczu z Anglią otrzymał wyróżnienie dla najlepszego zawodnika, a jego dyspozycję docenili Graham Rowntree i Sean Fitzpatrick. W ramach rotacji nie został wybrany do składu na towarzyski mecz z Barbarians w grudniu 2008 roku, zagrał jednak przeciw nim rozpoczynając sezon 2009. Również w tym sezonie wystawiony był w meczowym składzie we wszystkich czternastu testmeczach, na boisko nie wyszedł jedynie w drugim czerwcowym meczu z Włochami. Obowiązki młynarza dzielił z Tatafu Polota-Nau, na rzecz którego stracił koszulkę numer dwa pod koniec Pucharu Trzech Narodów. Odzyskał ją podczas europejskiego "tournée", które zakończył występem w barwach Barbarians przeciwko Nowej Zelandii.
Przez złamaną podczas ligowego meczu szczękę stracił pierwszą część sezonu reprezentacyjnego 2010. Powrócił do składu na Puchar Trzech Narodów 2010, nie zagrał w jednym z meczów przeciwko Nowozelandczykom, zaś w drugim meczu ze "Springboks" zaliczył pięćdziesiąty testmecz jako trzydziesty trzeci reprezentant Australii w historii i czwarty grający na tej pozycji. Występ ten uświetnił trzecim reprezentacyjnym przyłożeniem oraz pierwszym od czterdziestu siedmiu lat zwycięstwem na Wysokim Weldzie. Pod koniec października "Wallabies" w czwartym meczu Bledisloe Cup przerwali passę dziesięciu z rzędu porażek z "All Blacks", a z czterech następnych europejskich spotkań opuścił jedynie pierwsze – z Walią. Podobnie jak rok wcześniej sezon zakończył występem w barwach Barbarians, których przeciwnikiem tym razem była reprezentacja RPA
Reprezentacyjny sezon 2011 rozpoczął niespodziewanie przegranym spotkaniem z Samoa. Rozegrał następnie pełną czteromeczową kampanię w Pucharze Trzech Narodów, kolejnym przyłożeniem zwiększył dorobek punktowy w kadrze do dwudziestu, a "Wallabies" odnieśli pierwszy od dziesięciu lat triumf w tych zawodach. Solidna forma dała mu pewne miejsce w składzie na Puchar Świata w Rugby 2011. Podczas turnieju zagrał w pięciu spotkaniach, ominąwszy przegraną grupową potyczkę z Irlandią oraz zwycięstwo nad Walią dające Australijczykom trzecią lokatę. Przeciwko Walijczykom zagrał natomiast podczas kończącego sezon zwycięskiego "minitournée", które obejmowało także mecz z Barbarians. Nominowany był do nagrody australijskiego stowarzyszenia zawodowych rugbystów ("Rugby Union Players Association"), którą ostatecznie po raz trzeci otrzymał Nathan Sharpe.
Podobnie jak rok wcześniej kolejny sezon Australijczycy rozpoczęli od porażki, tym razem ze Szkotami, po czym Moore został relegowany na ławkę rezerwowych w zwycięskiej trzymeczowej serii z Walią. W roli rezerwowego rozpoczął też The Rugby Championship 2012, po kontuzji Polota-Nau powracając do wyjściowej piętnastki w rewanżu z "All Blacks", a meczem tym wyrównał rekord Jeremy’ego Paula w liczbie występów w australijskiej reprezentacji zawodnika z pozycji młynarza. Z reszty turnieju wyeliminowały go kontuzje, na jego pobicie czekał zatem do listopadowych meczów w Europie. Prócz meczu z Francuzami, w którym pełnił rolę kapitana po zejściu Nathana Sharpe’a, zagrał również w pozostałych trzech, sezon zakończył zatem z dorobkiem dziesięciu spotkań. Początek sezonu 2013 zdominowany był przez pierwsze od dwunastu lat tournée British and Irish Lions po Australii. Mający pewne miejsce w składzie Moore wystąpił we wszystkich trzech testmeczach zakończonej porażką serii. Znalazł się również w pierwszym składzie nowego szkoleniowca "Wallabies", Ewena McKenzie, gdzie był jedynym zawodnikiem powyżej trzydziestki. Rozegrał następnie pełną kampanię podczas The Rugby Championship 2013 i wyprawy do Europy, wystąpił zatem w wyjściowym składzie we wszystkich piętnastu spotkaniach reprezentacji.
W 2014 roku wskazywany był jako jeden z kandydatów do objęcia funkcji kapitana australijskiej reprezentacji na trzymeczową serię z Francją. Otrzymał ją na początku czerwca zostając tym samym osiemdziesiątym pierwszym kapitanem "Wallabies" w historii. Już w pierwszej minucie otwierającego serię spotkania doznał urazu i opuścił boisko, skany wykazały następnie uszkodzenie więzadeł pobocznego piszczelowego i krzyżowego przedniego, a rekonstrukcja kolana i rehabilitacja wyeliminowała go z całego sezonu reprezentacyjnego.

</doc>
<doc id="3187473" url="https://pl.wikipedia.org/wiki?curid=3187473" title="Najmniejszy dom w Wielkiej Brytanii">
Najmniejszy dom w Wielkiej Brytanii

Najmniejszy dom w Wielkiej Brytanii (ang. "Smallest House in Great Britain", wal. "Y ty lleiaf ym Mhyrdain fawr") – atrakcja turystyczna miasta Conwy w Walii, dom mieszkalny o wymiarach 3,05 × 1,8 m, stojący na nabrzeżu, przy 10 Lower Gate Street, w pobliżu Zamku Conwy. Do 1900 roku mieszkał w nim miejscowy rybak, Robert Jones, mający 191 cm wzrostu. Dom figuruje w Księdze rekordów Guinnessa jako najmniejszy dom w Wielkiej Brytanii.
Najmniejszy dom w Wielkiej Brytanii 5 czerwca 1970 roku został wpisany na listę Zabytków Walii pod nr 3317.
Historia.
Dom od XVI wieku zajmowali różni mieszkańcy.
Ostatnim jego mieszkańcem w 1900 roku był miejscowy rybak Robert Jones, mierzący ponad 191 cm. Z powodu swego wzrostu nie mógł on swobodnie stanąć we wnętrzu. Gdy rada miejska oficjalnie stwierdziła, że dom nie nadaje się do zamieszkania, musiał ostatecznie go opuścić. Dom jest nadal w posiadaniu spadkobierców Jonesa. W czerwcu 2006 roku z powodu pobliskich robót drogowych odwiedziło go 50% mniej turystów. 
Najbardziej prawdopodobną przyczyną małych rozmiarów domu był od początku brak większej przestrzeni pod zabudowę. Każdy mały kawałek dostępnego gruntu w okolicy został zabudowany. W przeszłości były plany wyburzenia domu, ale lokalna społeczność zawsze była zgodna co do tego, żeby dom pozostał nietknięty.
Opis.
Wygląd zewnętrzny.
Dom ma dwie kondygnacje, jego wąska fasada jest otynkowana na czerwono. Na parterze są drzwi z desek i nieotwierane okno z prawej strony, natomiast na piętrze 4-kwaterowe okno przesuwne. Dom jest przykryty dachem łupkowym, na którym z prawej strony znajduje się ceglany komin, przylegający do murów miejskich. Wyższa, kamienna ściana z lewej strony stanowi pozostałość po dawnym domku, przylegającym do obecnego i wyburzonym w pierwszej dekadzie XX wieku.
Wnętrze.
Ściany wewnątrz są obite deskami, a podłoga wyłożona czerwonymi i czarnymi płytkami ceramicznymi. Wyposażenie parteru stanowi kominek i niska szafka kuchenna. Maleńkie piętro mieści tylko łóżko, piecyk, kran i szafkę nocną. Zwiedzający nie mają tam wstępu, mogą jedynie obejrzeć je z drabiny.
Wstęp.
Wstęp do najmniejszego domu w Wielkiej Brytanii kosztuje 1,50 funta dla dorosłych i 1 funta dla dzieci. Dom jest otwarty wiosną i jesienią od godziny 10 rano do 16, natomiast latem od 10 rano do późnych godzin wieczornych. W ulewne dni, dom bywa zamknięty dla zwiedzających. Wewnątrz można obejrzeć dwa pokoje i poznać niektóre fakty z dziejów domu za pośrednictwem nagrania audio. W godzinach otwarcia przed budynkiem stoi ubrana w tradycyjny, walijski strój przewodniczka, popularna wśród fotografujących.

</doc>
<doc id="3187477" url="https://pl.wikipedia.org/wiki?curid=3187477" title="Bogdan Maryniak">
Bogdan Maryniak

Bogdan Maryniak (ur. 27 lutego 1844 w Rozdziałowicach, zm. 9 czerwca 1912 we Lwowie) – polski inżynier mechanik.
Życiorys.
Studiował w Akademii Technicznej we Lwowie, a następnie na Politechnice w Wiedniu. W 1872 został asystentem w Katedrze Geometrii Wykreślnej, po dwóch latach wyjechał do Berlina, gdzie uzupełniał wiedzę w tamtejszej szkole technicznej. Po jej ukończeniu odbywał praktykę w zakładach Johna Cockerilla w Seraing w Belgii, a następnie podróżuje do Francji, Holandii, Szwajcarii i Niemiec, gdzie zapoznawał się z budową i funkcjonowaniem maszyn. Po powrocie do Lwowa w 1876 objął nowo utworzoną katedrę budowy maszyn. Był również dziekanem Wydziału Budowy Maszyn oraz rektorem uczelni w roku akademickim 1886/1887. Należał do Towarzystwa Politechnicznego. Po śmierci Bogdana Maryniaka Szkoła Politechniczna ustanowiła nagrodę jego imienia, którą otrzymywał student, który w danym roku akademickim osiągnął najlepsze wyniki nauki w dziedzinie konstrukcji maszyn.

</doc>
<doc id="3187480" url="https://pl.wikipedia.org/wiki?curid=3187480" title="Koalicja SLD-PSL-UP">
Koalicja SLD-PSL-UP

Koalicja SLD-PSL-UP – centrolewicowa koalicja rządowa powstała po zwycięskich dla koalicji wyborczej Sojusz Lewicy Demokratycznej – Unia Pracy wyborach parlamentarnych z dnia 19 października 2001, zawiązana przez SLD, PSL i UP. Koalicja rozpadła się 3 marca 2003, a rząd mniejszościowy SLD i niewielkich partii lewicowych zakończył działalność po przegranych wyborach parlamentarnych w 2005.
Funkcjonowanie koalicji.
Utworzenie rządu centrolewicowego wydawało się naturalne już bezpośrednio po wyborach, zważywszy na to, że w latach 1993–1997 u władzy była już koalicja SLD-PSL. Po rokowaniach koalicyjnych na premiera wysunięto kandydaturę Leszka Millera.
Uchwałą Sejmu z 26 października 2001 Rada Ministrów pod przewodnictwem Leszka Millera otrzymała wotum zaufania. Za jego udzieleniem głosowało 306 posłów, przeciw opowiedziało się 140, tylko 1 poseł wstrzymał się od głosu. Większość bezwzględna konieczna do uzyskania wotum zaufania wynosiła 231 głosów.
19 października 2001 marszałkiem Sejmu został Marek Borowski. Tego samego dnia został zaprzysiężony rząd Leszka Millera. 20 października na stanowisko marszałka Senatu powołano Longina Pastusiaka. Koalicja rozpadła się 3 marca 2003, w wyniku sporów między koalicjantami. W lutym 2004 premier Leszek Miller zrezygnował z funkcji przewodniczącego SLD i ogłosił, że 2 maja tego samego roku przestanie być premierem. 26 marca 2004 m.in. w wyniku konfliktów w ramach SLD i nieprzyjęcia uchwały "Dość złudzeń", mającej na celu uporządkowanie sytuacji w tej partii powstała Socjaldemokracja Polska, na czele której stanął dotychczasowy marszałek Sejmu Marek Borowski. Marszałkiem Sejmu Marek Borowski przestał być 20 kwietnia 2004, a jego następcą został Józef Oleksy. 2 maja 2004 premierem został Marek Belka. Premier wygłosił exposé programowe 14 maja 2004 po czym nie uzyskał w Sejmie wotum zaufania. Za głosowało 188 posłów m.in. z klubu parlamentarnego SLD, przeciw m.in. PO, PiS, SDPL, LPR i PSL. Prezydent Aleksander Kwaśniewski przyjął dymisję Rady Ministrów i powierzył jej sprawowanie obowiązków do czasu powołania nowego gabinetu. Drugi rząd Marka Belki został powołany przez prezydenta RP 11 czerwca 2004 po pierwszej nieudanej próbie stworzenia przez niego rządu 2 maja 2004. Sejm udzielił wotum zaufania rządowi po wygłoszeniu exposé przez premiera 24 czerwca 2004. 5 stycznia 2005 Józef Oleksy zrezygnował z funkcji marszałka Sejmu, został odwołany z tej funkcji stosunkiem głosów 379 do 17 przy 48 wstrzymujących się. Po przyjęciu przez Sejm rezygnacji Józefa Oleksego z funkcji marszałka Sejmu, Włodzimierz Cimoszewicz został wybrany na trzeciego z kolei marszałka Sejmu IV kadencji. Jego kontrkandydatem był Józef Zych z PSL, którego pokonał stosunkiem głosów 223:219. Rząd Marka Belki (składający się pod koniec urzędowania w największej mierze z osób bezpartyjnych, a ponadto kilku członków SLD, wicepremier z Unii Lewicy – wcześniej z UP – oraz ministra z SDPL) zakończył urzędowanie 31 października 2005.

</doc>
<doc id="3187481" url="https://pl.wikipedia.org/wiki?curid=3187481" title="WPP">
WPP



</doc>
<doc id="3187483" url="https://pl.wikipedia.org/wiki?curid=3187483" title="Football League Championship (2005/2006)">
Football League Championship (2005/2006)

Sezon 2005/2006 Football League Championship (od nazwy sponsora tytularnego nazywanej również Coca-Cola Football League Championship) – drugi sezon angielskiej drugiej klasy rozgrywek piłkarskich pod nazwą "Championship". Mecz otwarcia został rozegrany 6 sierpnia 2005 roku między drużynami Sheffield United i Leicester City. Mistrzem ligi zostało Reading, które uzyskało 106 punktów w ciągu całego sezonu, ustanawiając nowy rekord ligi.
Baraże o awans.
Półfinały.
"3:1 dla Leeds United po dwóch meczach"
"3:0 dla Watford po dwóch meczach"
Wyniki meczów.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Statystyki sezonu.
Statystyki bramek.
5 – 0 Reading – Millwall (20 sierpnia 2005)
6 – 1 Cardiff City – Crewe Alexandra (22 października 2005)
6 – 1 Coventry City – Derby County (21 stycznia 2006)
5 – 0 Reading – Derby County (1 kwietnia 2006)
0 – 4 Ipswich Town – Preston North End (29 sierpnia 2005)
0 – 4 Crewe Alexandra – Wolverhampton Wanderers (27 września 2005)
0 – 4 Millwall – Sheffield United (18 października 2005)
0 – 4 Brighton &amp; Hove Albion – Stoke City (30 kwietnia 2006)
Linki zewnętrzne.
Oficjalna strona ligi (ang.)
Stroje klubów (ang.)

</doc>
<doc id="3187484" url="https://pl.wikipedia.org/wiki?curid=3187484" title="Lista postaci serialu Orange Is the New Black">
Lista postaci serialu Orange Is the New Black

Lista postaci serialu Orange Is the New Black. Podział na poszczególne sezony. 

</doc>
<doc id="3187485" url="https://pl.wikipedia.org/wiki?curid=3187485" title="Eduard Hellvig">
Eduard Hellvig



</doc>
<doc id="3187486" url="https://pl.wikipedia.org/wiki?curid=3187486" title="Budziejowicki Browar Mieszczański">
Budziejowicki Browar Mieszczański



</doc>
<doc id="3187489" url="https://pl.wikipedia.org/wiki?curid=3187489" title="Browar Krakonoš">
Browar Krakonoš



</doc>
<doc id="3187491" url="https://pl.wikipedia.org/wiki?curid=3187491" title="Browar królewski Krušovice">
Browar królewski Krušovice



</doc>
<doc id="3187493" url="https://pl.wikipedia.org/wiki?curid=3187493" title="Browar Náchod">
Browar Náchod



</doc>
<doc id="3187494" url="https://pl.wikipedia.org/wiki?curid=3187494" title="Browar Pernštejn">
Browar Pernštejn



</doc>
<doc id="3187495" url="https://pl.wikipedia.org/wiki?curid=3187495" title="Minibrowar Novosad">
Minibrowar Novosad



</doc>
<doc id="3187496" url="https://pl.wikipedia.org/wiki?curid=3187496" title="Ratusz w Niemczy">
Ratusz w Niemczy

Ratusz w Niemczy - neogotycka budowla wzniesiona w latach 1853-1862 przez Friedricha Stülera. Obecnie ratusz jest siedzibą władz samorządowych i administracyjnych miasta.
Historia.
Budynek został wzniesiony w latach 1853-1862 w miejscu poprzedniego ratusza, który został rozebrany w roku 1853, po tym jak uległ zniszczeniu w pożarze. Autorem projektu był pruski architekt Friedrich August Stüler.
Decyzją wojewódzkiego konserwatora zabytków z dnia 14 czerwca 1992 roku ratusz został wpisany do rejestru zabytków.
Architektura.
Neogotycki ratusz został wzniesiony na planie czworokąta, ma trzy trakty pomieszczeń, trzy kondygnacje i jest nakryty dachami dwuspadowymi z lukarnami. Kondygnacje podzielone są gzymsami kordonowymi, a szczyty ścian zwieńczono gzymsami koronującymi. Na narożnikach widnieją wieloboczne wieżyczki, a na fasadzie wyróżnia się jednoosiowy ryzalit z tarczą zegarową w górnej części. Ryzalit jest zwieńczony czworoboczną wieżą ze schodkowym szczytem, z wieżyczkami na narożach. Przed budynkiem stoi fontanna z 1973 roku projektu F.Stejera z rzeźbami wojów.
Obecnie ratusz jest siedzibą władz samorządowych i administracyjnych Niemczy.

</doc>
<doc id="3187497" url="https://pl.wikipedia.org/wiki?curid=3187497" title="Browar Hurbanovo">
Browar Hurbanovo



</doc>
<doc id="3187498" url="https://pl.wikipedia.org/wiki?curid=3187498" title="Browar Steiger">
Browar Steiger



</doc>
<doc id="3187500" url="https://pl.wikipedia.org/wiki?curid=3187500" title="Browar Šariš">
Browar Šariš



</doc>
<doc id="3187504" url="https://pl.wikipedia.org/wiki?curid=3187504" title="Browary Kronenbourg">
Browary Kronenbourg



</doc>
<doc id="3187508" url="https://pl.wikipedia.org/wiki?curid=3187508" title="Jeff Samardzija">
Jeff Samardzija

Jeffrey Alan Samardzija (ur. 23 stycznia 1985) – amerykański baseballista serbskiego pochodzenia występujący na pozycji miotacza w San Francisco Giants.
Przebieg kariery.
Samardzija studiował na University of Notre Dame, gdzie w latach 2003–2006 grał w futbolowej (na pozycji wide receiver), zaś w latach 2004–2006 w baseballowej drużynie uniwersyteckiej Notre Dame Fighting Irish. W czerwcu 2006 został wybrany w piątej rundzie draftu MLB przez Chicago Cubs i po podpisaniu kontraktu z tym klubem zrezygnował z udziału w drafcie NFL. Po występach w niższych ligach, między innymi w Iowa Cubs, reprezentującym poziom Triple-A, 25 lipca 2008 został przesunięty do pierwszego zespołu w miejsce kontuzjowanego Kerry'ego Wooda i tego samego dnia zadebiutował w Major League Baseball w meczu przeciwko Florida Marlins jako reliever. Pierwszą wygraną zanotował 29 sierpnia 2008 w meczu z Philadelphia Phillies. W latach 2009–2010 rozegrał 27 meczów w MLB i 53 spotkania w Iowa Cubs.
W sezonie 2011 występował regularnie jako reliever rozgrywając 88 inningów, notując bilans W-L 8–4 przy ERA 2,97, zaliczając 87 strikeoutów. Przed rozpoczęciem sezonu 2012 został mianowany trzecim starterem zespołu. 7 maja 2013 w meczu międzyligowym z Chicago White Sox rozegranym na U.S. Cellular Field, zaliczył pierwszy complete game shutout w MLB. W czerwcu 2014 odrzucił ofertę nowego, pięcioletniego kontraktu wartego 85 milionów dolarów.
W lipcu 2014 w ramach wymiany zawodników przeszedł do Oakland Athletics. W tym samym miesiącu otrzymał powołanie do zespołu National League All-Stars, jednak nie mógł wystąpić z powodu przejścia do zespołu z American League. W grudniu 2014 w ramach wymiany zawodników przeszedł do Chicago White Sox.
W grudniu 2015 jako wolny agent podpisał pięcioletni kontrakt z San Francisco Giants.

</doc>
<doc id="3187509" url="https://pl.wikipedia.org/wiki?curid=3187509" title="Browar Pejë">
Browar Pejë



</doc>
<doc id="3187511" url="https://pl.wikipedia.org/wiki?curid=3187511" title="Harboe">
Harboe



</doc>
<doc id="3187512" url="https://pl.wikipedia.org/wiki?curid=3187512" title="Bay View Gardens">
Bay View Gardens

Bay View Gardens – wieś w Stanach Zjednoczonych, w stanie Illinois, w hrabstwie Woodford.

</doc>
<doc id="3187514" url="https://pl.wikipedia.org/wiki?curid=3187514" title="Staropramen (browar)">
Staropramen (browar)



</doc>
<doc id="3187516" url="https://pl.wikipedia.org/wiki?curid=3187516" title="Platan (browar)">
Platan (browar)



</doc>
<doc id="3187520" url="https://pl.wikipedia.org/wiki?curid=3187520" title="Germantown Hills">
Germantown Hills

Germantown Hills – wieś w Stanach Zjednoczonych, w stanie Illinois, w hrabstwie Woodford.

</doc>
<doc id="3187524" url="https://pl.wikipedia.org/wiki?curid=3187524" title="Benson (Illinois)">
Benson (Illinois)

Benson – wieś w Stanach Zjednoczonych, w stanie Illinois, w hrabstwie Woodford.

</doc>
<doc id="3187525" url="https://pl.wikipedia.org/wiki?curid=3187525" title="Congerville">
Congerville

Congerville – wieś w Stanach Zjednoczonych, w stanie Illinois, w hrabstwie Woodford.

</doc>
<doc id="3187526" url="https://pl.wikipedia.org/wiki?curid=3187526" title="Hrabstwo Pine">
Hrabstwo Pine

Hrabstwo Pine (ang. "Pine County") – hrabstwo w stanie Minnesota w Stanach Zjednoczonych. Obszar całkowity hrabstwa obejmuje powierzchnię 1 434,56 mil2 (3 715,51 km2). Według danych z 2010 r. hrabstwo miało 29 750 mieszkańców. Hrabstwo powstało 1 marca 1856 roku, a jego nazwa pochodzi od występujących na tym obszarze sosen (ang. "pine").

</doc>
<doc id="3187527" url="https://pl.wikipedia.org/wiki?curid=3187527" title="Washburn (Illinois)">
Washburn (Illinois)

Washburn – wieś w Stanach Zjednoczonych, w stanie Illinois, w hrabstwie Woodford.

</doc>
<doc id="3187528" url="https://pl.wikipedia.org/wiki?curid=3187528" title="Piotrek the 13th 2">
Piotrek the 13th 2

Piotrek the 13th 2, Piotrek trzynastego 2: Skórza Twarz – polska czarna komedia z 2012 roku będąca sequelem komedii o tym samym tytule z 2009 roku i parodiująca amerykańskie horrory.
Fabuła.
Kontynuacja przygód nierozgarniętej młodzieży pochodzącej z miasta, która chce spędzić kolejny weekend na Mazurach. Nie odstrasza ich nawet grasujący w pobliskim lesie morderca z piłą łańcuchową. Parodia amerykańskich horrorów.
Obsada.
i inni.

</doc>
<doc id="3187530" url="https://pl.wikipedia.org/wiki?curid=3187530" title="Leon Drożyński">
Leon Drożyński

Leon Drożyński (ur. 27 marca 1881 w Kobylnikach, zm. 1948 w Poznaniu) – lekarz dermatolog, podpułkownik Wojska Polskiego, społecznik i członek Poznańskiego Towarzystwa Przyjaciół Nauk.
Życiorys.
Uzyskał doktoraty z filozofii i medycyny. Był inicjatorem i prezesem Towarzystwa Eugenicznego w Poznaniu. Był również długoletnim przewodniczącym Wydziału Lekarskiego Poznańskiego Towarzystwa Przyjaciół Nauk.
Był majorem lekarzem Armii Cesarstwa Niemieckiego i starszym ordynatorem oddziału skórno-wenerycznego7 Szpitala Okręgowego w Poznaniu (od 1922). Uczestnik powstania wielkopolskiego 1918–1919. 
W okresie II wojny światowej więzień obozu przesiedleńczego (Lager Glowna) na Głównej w Poznaniu. 
Zmarł w 1948 w Poznaniu, gdzie spoczywa na Cmentarzu Zasłużonych Wielkopolan (kwatera 4-79).

</doc>
<doc id="3187531" url="https://pl.wikipedia.org/wiki?curid=3187531" title="Drużynowe Mistrzostwa Europy w Lekkoatletyce 2014">
Drużynowe Mistrzostwa Europy w Lekkoatletyce 2014

5. Drużynowe Mistrzostwa Europy w Lekkoatletyce – zawody lekkoatletyczne, które odbyły się w czterech europejskich miastach 21 i 22 czerwca 2014 roku. Reprezentacje rywalizowały w superlidze, I lidze, II lidze oraz III lidze. Gospodarzem superligi drużynowych mistrzostw Europy był Brunszwik, zawody I ligi odbywały się w Tallinnie, II ligi w Rydze, a III ligi w Tbilisi.
Superliga.
Kandydatami do organizacji zawodów superligi były Brunszwik oraz Ostrawa. 5 listopada 2012 w Bukareszcie Rada European Athletics powierzyła organizację imprezy niemieckiemu Brunszwikowi.
Uczestnicy.
W zawodach superligi startowało 12 najsilniejszych lekkoatletycznych reprezentacji z Europy w tym trzy – Czechy, Szwecja i Holandia – które awansowały w 2012 roku z I ligi drużynowych mistrzostw Europy.
Klasyfikacja końcowa.
Drużyny z trzech ostatnich miejsc w sezonie 2015 wystąpią w rywalizacji I ligi.
Rekordy.
Podczas zawodów ustanowiono 1 krajowy rekord w kategorii seniorów:
I liga.
Zawody I ligi odbyły się w Tallinnie, który został wyznaczony organizatorem zawodów w listopadzie 2013 roku.
Uczestnicy.
W zawodach I ligi startowało 12 zespołów w tym trzy – Białoruś, Grecja i Norwegia – które spadły w 2013 roku z superligi drużynowych mistrzostw Europy oraz dwa – Słowenia i Litwa – które awansowały z II ligi drużynowych mistrzostw Europy.
Rekordy.
Podczas zawodów ustanowiono 3 krajowe rekordy w kategorii seniorów:
II liga.
Zawody I ligi odbywają się w Rydze, który został wyznaczony organizatorem zawodów w listopadzie 2013 roku
Uczestnicy.
W zawodach II ligi wzięło udział 8 zespołów w tym dwa – Bułgaria i Szwajcaria – które spadły w 2013 roku z I ligi drużynowych mistrzostw Europy oraz dwa – Słowacja i Łotwa – które awansowały z III ligi drużynowych mistrzostw Europy.
Rekordy.
Podczas zawodów ustanowiono 2 krajowe rekordy w kategorii seniorów:
III liga.
Zawody III ligi rozegrano na Stadionie Borisa Paiczadze w Tbilisi.
Uczestnicy.
W zawodach najniższej, III ligi, startowało 15 zespołów w tym drużyna małych krajów Europy oraz dwa zespoły – Cypr i Izrael – które spadły w 2013 roku z II ligi drużynowych mistrzostw Europy.

</doc>
<doc id="3187533" url="https://pl.wikipedia.org/wiki?curid=3187533" title="Lista odcinków serialu Orange Is the New Black">
Lista odcinków serialu Orange Is the New Black

Poniżej znajduje się lista odcinków serialu telewizyjnego Orange Is the New Black, emitowanego przez stronę internetową platformy Netflix od 11 czerwca 2013. Od momentu udostępnienia tej platformy w Polsce jest dostępny w tym serwisie także w naszym kraju.
Sezon 7 (2019).
5 lutego 2016, platforma Netflix zamówiła piąty, szósty i siódmy sezon.

</doc>
<doc id="3187535" url="https://pl.wikipedia.org/wiki?curid=3187535" title="Dan Carson">
Dan Carson



</doc>
<doc id="3187536" url="https://pl.wikipedia.org/wiki?curid=3187536" title="D. A. Carson">
D. A. Carson



</doc>
<doc id="3187537" url="https://pl.wikipedia.org/wiki?curid=3187537" title="Witalij Papadopuło">
Witalij Papadopuło

Witalij Władimirowicz Papadopuło, ros. Виталий Владимирович Пападопуло, gr. Βιτάλης Παπαδόπουλος (ur. 19 lutego 1963 (w niektórych źródłach 13 lipca) w Krasnym Sulinie, w obwodzie rostowskim, Rosyjska FSRR, ZSRR) – rosyjski piłkarz pochodzenia greckiego, grający na pozycji napastnika, a wcześniej pomocnika, trener piłkarski.
Kariera piłkarska.
Wychowanek Szkoły SDJuSSzOR Nika Krasny Sulin oraz ROSzISP-10 Rostów nad Donem. W 1981 roku rozpoczął karierę piłkarską w wojskowej drużynie SKA Rostów nad Donem. Latem 1983 przeniósł się do lokalnego rywala klubu Rostsielmasz Rostów nad Donem, w której występował przez 5 lat. Potem ponownie grał na przemian w barwach rostowskich klubów SKA i Rostsielmasz. W 1991 bronił barw czterech klubów - APK Azow, drużyny rezerw Szachtara Donieck, fińskiego Pallo-Iirot Rauma i Krystału Chersoń. Latem 1992 przeszedł do klubu Łokomotiw-Eretisport Niżny Nowogród. W latach 1993-1994 występował na ojczyźnie przodków w Panionios GSS, ale zagrał tylko jeden mecz i latem 1994 powrócił do Rostsielmaszu Rostów nad Donem. W 1997 przeszedł do Torpiedo Arzamas. W 1999 grał w amatorskim zespole Maksima Rostów nad Donem. W 2005 w wieku 43 lat zakończył karierę piłkarską w drużynie FK Batajsk.
Kariera trenerska.
Po zakończeniu kariery piłkarskiej rozpoczął pracę szkoleniową. Od 2006 do 2010 pracował w klubie FK Batajsk-2007 na różnych stanowiskach - asystenta trenera, wiceprezesa ds bezpieczeństwa oraz administratora klubu.

</doc>
<doc id="3187547" url="https://pl.wikipedia.org/wiki?curid=3187547" title="Władysław Zalewski">
Władysław Zalewski



</doc>
<doc id="3187548" url="https://pl.wikipedia.org/wiki?curid=3187548" title="CB Ciudad de Logroño">
CB Ciudad de Logroño



</doc>
<doc id="3187552" url="https://pl.wikipedia.org/wiki?curid=3187552" title="Bjørn Bjørnson">
Bjørn Bjørnson

Bjørn Bjørnson (ur. 15 listopada 1859 w Christianii, zm. 14 maja 1942 w Oslo) – norweski reżyser, aktor i dramaturg.
Syn pisarza Bjørnstjerne Bjørnsona i aktorki Karoline Bjørnson. Studiował w Berlinie i Wiedniu. Wielokrotnie grał rolę tytułową w sztuce "Peer Gynt" Henrika Ibsena. W latach 1885-1893 uchodził za artystycznego przywódcę teatru Christiania. Był dyrektorem Teatru Narodowego od otwarcia tej sceny w roku 1899 do roku 1907 i ponownie w latach 1923-1927. W roku 1893 ożenił się ze śpiewaczką operową, Giną Oselio.

</doc>
<doc id="3187555" url="https://pl.wikipedia.org/wiki?curid=3187555" title="Oksypurynol">
Oksypurynol

Oksypurynol, oksyallopurynol – organiczny związek chemiczny, izomer ksantyny zbudowany ze skondensowanych pierścieni tyminy i pirazolu, tlenowa pochodna allopurynolu.
Otrzymywanie.
Synteza oksypurynolu została opisana w roku 1956 niezależnie przez Rolanda Robinsa oraz Elvirę Falco i George’a Hitchingsa. W pierwszej pracy został on uzyskany przez stapianie siarczanu 5-amino-1"H"-pirazolo-4-karboksyamidu z mocznikiem (160–190 °C/40 minut), a w drugiej w wyniku utleniania 1"H"-pirazolo-4,5-dikarboksyamidu wodnym roztworem podchlorynu sodu. W roku 1971 opisano też syntezę oksypurynolu przez ogrzewanie przez 10 minut w temp. 140 °C α-cyjano-β-hydrazyno-"N"-etoksykarbonyloakrylamidu (), który w takich warunkach ulega spontanicznej cyklizacji do pożądanego produktu.
Właściwości.
Właściwości fizykochemiczne.
Rozpuszczalność oksypurynolu w wodzie w temperaturze 100 °C wynosi 1 g/800 g i jest 2 razy mniejsza niż analogicznego związku purynowego. Maksimum absorpcji UV wynosi 241±1 nm zarówno w środowisku kwasowym (pH 1), jak i zasadowym (pH 10,5).
Właściwości biologiczne.
Jest nieodwracalnym inhibitorem oksydazy ksantynowej i z racji tego, hamuje wytwarzanie kwasu moczowego. Jest metabolitem allopurynolu (jest jego pochodną 6-okso), który jest stosowany w leczeniu dny moczanowej oraz innych schorzeń wynikających z zaburzeń aktywności oksydazy ksantynowej, w przypadkach zastoinowej niewydolności serca oraz hiperurykemii. Oksypurynol jest wydalany z organizmu wraz z moczem, okres półtrwania wynosi 13–30 godzin. Klirens oksypurynolu zmniejsza się znacznie u pacjentów z niewydolnością nerek, co zwiększa stężenie leku w osoczu w przypadku długotrwałego stosowania.

</doc>
<doc id="3187556" url="https://pl.wikipedia.org/wiki?curid=3187556" title="Co cię nie zabije">
Co cię nie zabije

Co cię nie zabije () – amerykański film kryminalny z gatunku dramat z 2008 roku w reżyserii Briana Goodmana. Wyprodukowany przez wytwórnię Yari Film Group Releasing.
Premiera filmu miała miejsce 12 grudnia 2008 roku podczas 33. Międzynarodowego Festiwalu Filmowego w Toronto.
Opis fabuły.
Akcja filmu rozgrywa się w Bostonie. Przyjaciele Paulie (Ethan Hawke) i Brian (Mark Ruffalo) od młodości działają na usługach mafii. Pewnego dnia uzależniony od alkoholów i narkotyków Brian postanawia zmienić swoje życie. Pogarsza to jego relacje z kolegą. Na dodatek po piętach depcze im detektyw Moran (Donnie Wahlberg).
Zdjęcia.
Zdjęcia do filmu realizowane były na terenie miasta Boston (Massachusetts).

</doc>
<doc id="3187566" url="https://pl.wikipedia.org/wiki?curid=3187566" title="Schronienie (cykl powieści)">
Schronienie (cykl powieści)

Schronienie – cykl powieści z pogranicza fantasy i science fiction autorstwa amerykańskiego pisarza Davida Webera. Obecnie seria liczy dziesięć tomów.
W Polsce seria wydawana jest przez Dom Wydawniczy „Rebis”.
Fabuła cyklu.
Wojna z Gbaba - morderczą rasą obcych zdecydowaną zlikwidować wszelkie inne inteligentne gatunki - szybko kończy się anihilacją Federacji Terrańskiej. Jedyną nadzieją na przetrwanie gatunku ludzkiego jest niewielka kolonia na planecie Schronienie, założona, by jej koloniści w przyszłości powrócili w kosmos i zniszczyli Gbaba. Okazuje się jednak, że megalomańscy administratorzy kolonii wyprali umysły zamieszkujących Schronienie ludzi, zamykając ich w okowach opresyjnej, technofobicznej religii.
Mija osiem wieków. W głęboko ukrytej jaskini pod powierzchnią Schronienia budzi się android o osobowości terranki Nimue Alban. Jej misją jest złamanie skorumpowanego, wszechpotężnego Kościoła Matki i przywrócenie tkwiącej w preindustrialnym stanie ludzkości technologii, która umożliwi im ostateczne zwycięstwo nad Gbaba. Przyjmując męską tożsamość i udając mistycznego wojownika, "seijina", Nimue łączy siły z wyspiarskim państwem Charis i rozpoczyna proces wyzwolenia Schronienia.
Tomy cyklu.
Dla tomów wydanych w języku polskim podana jest data wydania polskiego.
Szczegółowa fabuła.
Uwaga: poniższa sekcja może zawierać spoilery dla osób, które nie czytały dotąd cyklu.
Tło.
Ludzkość od niemal dwóch stuleci kolonizuje kosmos. Natyka się jednak na coraz więcej pozostałości innych, inteligentnych ras, wybitych przez tego samego przeciwnika. Spodziewając się starcia, skupiająca wszystkich ludzi Federacja Terrańska przygotowuje się do wojny.
Wróg pojawia się czterdzieści lat później pod postacią Gbaba, ksenofobicznej rasy obcych o olbrzymiej przewadze liczebnej nad ludzkością. Nie nawiązują żadnego kontaktu z ludźmi, zaczynają jednak, jedna po drugiej, atakować zamieszkane przez ludzi planety i wybijać ich mieszkańców. Jakiekolwiek próby założenia ukrytych kolonii kończą się fiaskiem, ponieważ Gbaba są w stanie wykryć emisje elektromagnetyczne zaawansowanej technologii. Powstaje więc projekt „Operacji Arka”. Zgodnie z jego założeniami osiem milionów ludzi ma przez dwadzieścia lat lecieć w stanie hibernacji z prędkością nadświetlną, aby oddalić się od Gbaba, a następnie skolonizować zdatną do tego planetę i przez trzysta lat utrzymywać niski poziom technologii, aby następnie udoskonalić ją w dostatecznym stopniu, by pokonać Gbaba. Aby uniknąć pokusy sięgnięcia w tym okresie po bardziej zaawansowane urządzenia, koloniści zgadzają się na częściową modyfikację ich pamięci.
W chaosie ostatecznej bitwy o Ziemię flota kolonizacyjna wymyka się i odlatuje z dala od przestrzeni Gbaba. Ponad dwadzieścia lat później straż przednia odnajduje ziemiopodobną planetę Schronienie. Po umieszczeniu na niej kolonistów członkowie ekipy terraformującej odkrywają jednak, że administracja kolonii wymazała wszystkie wspomnienia resztki ludzkości, zamiast nich wszczepiając im „pamięć” o byciu stworzonym przez Boga i jego archaniołów (tj. administrację) na Jego świętym świecie, Schronieniu. Powstaje Kościół Ludzkości Oczekiwanej, z "Pismem" jako świętą księgą i odwiedzającymi wiernych „archaniołami”. Celem tego jest uniemożliwienie ludzkości powrotu w kosmos, gdyż administracja wierzy, że nikt nie jest w stanie pokonać Gbaba. Nad Schronieniem umieszczony jest system bombardujący, który ma zniszczyć jakąkolwiek zaawansowaną technologię.
Szefowa ekipy terraformującej, Pei Shan-Wei, uważa, że „warunkowanie” kolonistów - wszczepione wspomnienia i "Pismo" - zawiodą, a ludzkość powinna znać prawdę. Narasta konflikt między nią a szefem administracji, Erikiem Langhornem, kończąc się zamordowaniem Pei. W odpowiedzi jej mąż detonuje bombę atomową na spotkaniu administracji. Ci, którzy przetrwali, podtrzymują kłamstwo, nazywając przy tym stronników Shan-Wei upadłymi aniołami, a jej samej nadając tytuł „Matki kłamstw”.
"Rafa Armageddonu (Off Armageddon Reef)".
Pierwsze rozdziały powieści mówią o wojnie z Gbaba i konflikcie wśród administracji kolonii, opisanej tutaj w sekcji Tło.
Mija osiemset lat. W jaskini pod Olimpem, najwyższą górą Schronienia, budzi się CZAO - android, "Cybernetyczny Zintegrowany Awatar Osobowości" - z osobowością Nimue Alban, komandor-porucznik Federacji Terrańskiej. Okazuje się, że komandor-porucznik Alban oddała swojego CZAO Peiom, którzy przewidywali, że może dojść do konfliktu. Pei Kau-Yung prosi ją, by pomogła złamać potęgę Kościoła Boga Oczekiwanego - tzw. Kościoła Matki. Nimue decyduje się podjąć tej misji. W osiągnięciu celu ma jej służyć sztuczna inteligencja imieniem Sowa oraz zestaw SAPKów - urządzeń inwigilacyjnych zdolnych rozsiewać miniaturowe roboty szpiegowskie. Studiując przekazywane przez nie dane, Nimue odkrywa, że Kościół Matka jest pełen korupcji, symonii i nepotyzmu.
Kilka miesięcy później młody następca tronu odległego Charisu, Cayleb, zostaje zaatakowany przez grupę najemników. Przed zabójcami Cayleba ratuje tajemniczy mężczyzna, który przedstawia mu się jako Merlin Athrawes i podaje za "seijina", mnicha-wojownika z legend Schronienia. Okazuje się, że Merlin posiada także zdolność jasnowidzenia, dzięki czemu może obserwować wszystko, co dzieje się na planecie. Szybko zostaje on przyjęty do gwardii księcia Cayleba i udowadnia swoją wartość, wykrywając działających na terenie królestwa szpiegów.
Merlin to tak naprawdę Nimue Alban, która zmieniła płeć CZAO, aby dopasować się do silnie patriarchalnego społeczeństwa Schronienia. W ciągu kolejnych miesięcy wprowadza wiele innowacji do Charisu, w tym ożaglowanie skośne, cyfry arabskie i udoskonalenia w artylerii. Uważa przy tym, aby nie można było powiązać tych unowocześnień z Merlinem. Tymczasem w Syjonie narasta niepokój związany z wysoką pozycją Charisu na arenie międzynarodowej, jego rosnącą niezależnością, wpływami i bogactwem. Podjudzana przez paranoicznego Wielkiego Inkwizytora, rządząca Kościołem Grupa Czworga decyduje się na spacyfikowanie królestwa. Siłą tworzy sojusz pięciu pozostałych potęg morskich planety. Uprzedzeni o nadciągającej wojnie Charisjanie wysyłają nowoczesną część floty pod dowództwem Cayleba, aby przechwycić połowę sił wroga przy Rafie Armageddonu, pozostałości bazy Shan-Wei. Tymczasem starsza część floty, pod dowództwem króla Charisu Haarahlda, pozostaje, by bronić kraju przed resztą inwazji.
Na Rafie dochodzi do bitwy, która kończy się całkowitym zwycięstwem sił Cayleba. Po rozwiązaniu kwestii jeńców wojennych książę i jego flota kierują się do Charisu, gdzie Haarahld usiłuje omamić dowódcę wrogich sił. Galeony Cayleba docierają na pole bitwy w ostatniej chwili i choć Charis zwycięża, król ginie.
"Schizmą Rozdarci (By Schizm Rent Assunder)".
Od pogrzebu króla Haarahlda i koronacji nowego władcy, Cayleba, mija kilka tygodni. Arcybiskup Charisu, Mikael Staynair, pisze list do Grupy Czworga, w którym oskarża wikariuszy Kościoła Matki o korupcję i sprzeniewierzenie się ideałom archaniołów. Ogłasza też oddzielenie się od Kościoła Matki i powstanie Kościoła Charisu o nowej, bardziej liberalnej i reformacyjnej doktrynie, co rozpoczyna schizmę i pierwszy konflikt religijny w historii Schronienia. W tym samym czasie Charis rozpoczyna rajdy korsarskie na jednostki wszystkich państw, które wspierały najazd na Charis, oraz na statki Kościoła Matki.
Po otrzymaniu listu Grupa Czworga rozpoczyna plan budowy Floty Boga, która ma stawić czoła Charisowi. Wielki Inkwizytor wydaje wszystkim kontynentalnym domenom Schronienia rozkaz zamknięcia portów przed Charisjanami oraz aresztowania wszystkich załóg pływających pod banderą Charisu. W mieście Feyrad sekwestr kończy się masakrą, gdy inkwizytorzy zaczynają podjudzać żołnierzy do „mordowania heretyków”.
W Charisie Cayleb rozpoczyna poszukiwanie sojuszników w wojnie z Kościołem. Wysłany przez niego premier Charisu składa królowej Chisholmu Sharleyan propozycję małżeństwa z Caylebem, na co królowa, początkowo zaskoczona, przystaje. Tymczasem arcybiskup Staynair odkrywa przed Merlinem, że zna prawdziwą historię ludzkości i jest członkiem zakonu, który ma ochronić pamięć o Ziemi. Wie też o Nimue. Wspólnie Merlin i Mikael ujawniają prawdę Caylebowi.
Do królestwa przybywa posłaniec z sąsiedniego królestwa Szmaragdu, prosząc o pokój. Kilka dni później na ślub przypływa Sharleyan. Nowożeńcy szybko zakochują się w sobie, jednak pomimo nalegań Cayleba zakon odmawia jednak wtajemniczenia nowej cesarzowej. Para podejmuje decyzję o włączeniu Szmaragdu do nowo powstałego Imperium Charisu, a także oferuje księciu tego państwa pozycję szefa imperialnego wywiadu, aby opanować jego „obsesję na punkcie spisków i konspiracji”. Decydują się też na atak na inne wrogie księstwo, Corisand, nim zostanie wsparte przez siły Kościoła.
Po dotarciu informacji o masakrze w Feyradzie najazd zostaje odłożony w przyszłość. Wysłana ekspedycja karna okupuje Feyrad i, po ewakuacji wszystkich mieszkańców, niszczy wszystko w promieniu dwóch mil od brzegu. Powieść kończy się, gdy Cayleb i flota inwazyjna wypływają do Corisandu.
"Herezją Naznaczeni (By Heresy Distressed)".
Powieść rozpoczyna się kilka dni po końcu poprzedniej części. Cayleb jest w drodze do Corisandu, księstwa, z którym Charis i Chisholm mają długą historię nienawiści, aby podbić to państwo. Tymczasem ekspedycja karna w Feyradzie odkrywa notatki szefa lokalnych inkwizytorów, które udowadniają, że celowo doprowadzono do masakry Charisjan. Inkwizytorzy, którym dzięki tym archiwom udowodniono winę, zostają powieszeni. Dowiadując się o tym, Wielki Inkwizytor nawołuje do Świętej Wojny przeciw Charisowi, jednak kanclerz Kościoła, obawiając się katastrofy propagandowej, namawia go do przyjęcia symbolicznej kary za Feyrad i odkłada ogłoszenie tzw. "jihadu".
W drodze do Corisandu Cayleb zatrzymuje się w domenie Sharleyan, Chisholmie, i spotyka się z lokalnymi regentami i parlamentem. Stamtąd płynie do zależnego od Corisandu Zebediahu, gdzie uzyskuje lojalność lokalnego władcy, jak i bazę wypadową na Corisand. Najeżdżając księstwo, szybko zdobywa spory teren, jednak po jednej przegranej bitwie Corisandczycy blokują go w górskim przesmyku, który prowadzi prosto do Manchyry, stolicy księstwa. Z pomocą SAPK-ów Merlina siły Charisu okrążają ich jednak i zamykają w tym samym przesmyku, zmuszając głównodowodzącego do poddania się. Dowiadując się o tym, książę Corisandu Hektor wysyła dwójkę swoich młodszych dzieci do dalekiego królestwa Delferahku, z szefem wywiadu jako opiekunem. Merlinowi nie udaje się ostrzec Charisjan na czas, by przechwycić dzieci.
Tymczasem w Charisie cesarzowa Sharleyan rozpoczyna integrację Chisholmu i Starego Charisu, starając się przy tym zachować dobre stosunki ze swoim wujem, lojalistą Syjonu. Nie wie jednak, że baron współpracuje z ludźmi, których celem jest zabicie Sharleyan i rozbicie sojuszu. Zamachowcy atakują podczas jej wizyty w odległym klasztorze i wybijają niemal całą jej ochronę. Udaje jej się przeżyć tylko dzięki interwencji Merlina, który przybywa i zabija napastników. Zmuszony jest przy tym - ku własnemu zadowoleniu - do wyjawienia jej prawdy o świecie i Schronieniu.
W Corisandzie książę Hektor rozważa poddanie się Caylebowi, aby oszczędzić swojemu kraju dalszych cierpień, gdy zwycięstwo jest niemożliwe. Niestety, Kościół decyduje się stworzyć z niego męczennika i dokonuje zamachu, w wyniku którego ginie książę i jego następca. O atak zostaje oskarżony Cayleb, w co wierzą nie tylko Corisandczycy, ale i Charisjanie.
W Syjonie Grupa Czworga odkrywa, że wydane na Flotę Boga pieniądze są zmarnowane, ponieważ budowana flota jest przestarzała. W tym samym czasie Wielki Inkwizytor dowiaduje się o istnieniu grupy reformatorów wewnątrz Kościoła Matki. Słysząc o podbiciu Corisandu, decyduje się pozostawić młodszego syna Hektora w spokoju i czekać na odpowiedni moment, by zniszczyć reformatorów.
"Potężna Forteca (A Mighty Fortress)".
Po podboju Corisandu w księstwie rośnie niechęć względem cesarza Cayleba. Powstają dwa spiski mające na celu obalenie najeźdźcy - „Północna Konspiracja” arystokratów i ruch insurekcyjny lojalistów Syjonu w Manchyrze. Obserwując ich przez SAPK-i, Merlin i para królewska decydują się pozostawić ich w spokoju, dopóki nie znajdą akceptowalnych w sądzie dowodów spisku. Tymczasem w księstwie Delferahku, gdzie skryła się dwójka młodszych dzieci zabitego księcia Corisandu, ich opiekun, hrabia Corisu, zostaje wezwany do Syjonu.
W królestwie Dohlaru hrabia Thirsku, pokonany przez Cayleba w bitwie nad Rafą Armageddonu, otrzymuje dowództwo dohlariańskiej floty i szybko doprowadza ją do stanu gotowości bojowej, oczekując ukończenia nowej Floty Boga. Jego metody zniechęcają do niego wielu arystokratów zarówno Dohlaru, jak i Kościoła. Tymczasem w Corisandzie lokalny ksiądz Tymahn Haskyns zaczyna głosić hasła antyświątynne, co robi z niego wroga ruchu insurekcyjnego, który porywa go i morduje. W odpowiedzi Merlin przesyła lokalnym władzom dane na temat lojalistów, co kończy się rozbiciem ruchu. Krótko po tym hrabia Corisu dociera do Syjonu i fałszywie zapewnia Wielkiego Inkwizytora o swojej lojalności względem niego.
Korzystając z tego, że para cesarska pozostaje w pałacu, Merlin wybiera się do Syjonu, gdzie pod nazwiskiem Abraim Zhevons nawiązuje kontakt z Madam Ahnzhelyką, sojuszniczką kościelnej grupy reformatorów. Tak zwany „Krąg” został wykryty przez Wielkiego Inkwizytora, więc z pomocą „Zhevonsa” Madam ewakuuje siebie i ponad dwustu ludzi związanych z Kręgiem. Krótko po tym Wielki Inkwizytor aresztuje ponad dwóch tysięcy ludzi - pozostałych członków Kręgu i ich rodziny - po czym poddaje ich tradycyjnej Karze Schuelera, torturom, chcąc udowodnić ich powiązania z „kultem Shan-Wei”.
W Charisie trwają przygotowania do wojny. Powstają nowe rodzaje uzbrojenia, w tym eksplodujące pociski, a premier Imperium rozpoczyna negocjacje z niedalekim księstwem Tarotu. W przebraniu Zhevonsa Merlin odwiedza księcia Tarota w jego sypialni i nakłania do dołączenia do Imperium na prawach prowincji. Sharleyan i Cayleb powracają do Charisu i krótko później rodzi się następczyni imperialnego tronu, księżniczka Alanah. Tymczasem Kościół ogłasza Świętą wojnę i wysyła swoją flotę przeciwko Charisowi. Imperium zbyt późno odkrywa, że zostali oszukani, a Flota Boga ruszyła zupełnie inną trasą. Przeciwko stu dwudziestu jednostkom Kościołowi staje dwadzieścia pięć okrętów, uzbrojonych jednak w nowe działa i eksplodujące pociski. Zwyciężają, jednak ponad połowa Charisjańskich galeonów jest zniszczona, a dowódca floty i kuzyn Cayleba ginie.
"Fundamenty Wiary (How Firm A Foundation)".
Kilka miesięcy po zniszczeniu Floty Boga Sharleyan przybywa do Zebediahu i Corisandu, by skazać oskarżonych o udział w konspiracjach przeciwko Charisowi. Wielu zostaje ułaskawionych z powodu motywów swojego postępowania, dzięki czemu Corisandczycy zaczynają ją lubić. Jej reputacja polepsza się, gdy po nieskutecznym zamachu na nią nadal ułaskawia oskarżonych.
Tymczasem Merlin eksperymentuje z maszynami parowymi i odkrywa, że ta technologia nie alarmuje systemu bombardującego umieszczonego nad Schronieniem. Dzięki temu wtajemniczeni przemysłowcy Charisu również zaczynają rozwijać tę technologię. Intendent Charisu, pilnujący przestrzegania przepisów "Pisma", jest zaniepokojony tym, dopóki nie zostaje wprowadzony w prawdziwą historię ludzkości. Wtedy mówi wtajemniczonym o wiadomości pozostawionej jego rodzinie przez „archanioła” Schuelera, w której Schueler obiecuje powrót archaniołów w tysiąc lat od kolonizacji schronienia - to jest, 21 lat od tej chwili. Nikt nie wie, co może oznaczać „powrót archaniołów”, gdyż jest to technicznie niemożliwe.
W kontynentalnej, potężnej Republice Siddarmarku narasta konflikt między władzami a Kościołem. Mimo embarga Siddarmarczycy nadal handlują z Charisem, a Wielki Inkwizytor podejrzewa, że wspierają Imperium w większym stopniu. Rozpoczyna operację "Miecz Schuelera", która ma doprowadzić do wojny domowej i załamania się Siddarmarku, aby mógł on być wzięty „pod opiekę” Kościoła. W tym samym czasie przeprowadza też "Rakurai", serię samobójczych ataków fanatyków, którzy, działając niezależnie od siebie, wysadzają się wraz z olbrzymimi ilościami prochu, zabijając między innymi premiera i księcia Szmaragdu, Nahrmahna. Tuż po "Rakurai" rozpoczyna się główna faza "Miecza Schuelera", jednak lojalistom Syjonu nie udaje się obalić rządu, gdyż Madam Ahnzhelyka, teraz pod nazwiskiem Aivah Pahrsahn, zorganizowała tajną milicję, która pokonuje „powstańców”. Jednak przy spalonych polach oraz lojalistach Syjonu i Republiki kontrolujących niemal równo po połowie kraju, nad Siddarmarkiem wisi widmo głodu.
W Delferahku hrabia Corisu otrzymuje informację o planowanym zamachu na następcę tronu Corisandu oraz rozkaz z Syjonu nakazujący mu nie interweniować. Lojalny młodemu księciu Daivynowi, prosi o pomoc Imperium. Z pomocą Merlina i Hektora Aplyna-Ahrmaka, adoptowanego syna Cayleba, udaje mu się na czas ewakuować księcia i jego siostrę, którzy wyruszają do Charisu.
"Trud i Cierpienie (Midst Toil And Tribulation)".
Wielki inkwizytor Clyntahn jest panem Kościoła, ale jego fundamenty pękają. W Siddarmarku szerzy się wojna domowa w warunkach strasznej zimy. Skarbnik, generał Rhobair Duchairn, musi zmierzyć się ze znaczną redukcją środków Świątyni. Bogaci Charisjanie i Siddarmarkianie nie przynoszą już żadnych dochodów, a Charis spowodował kryzys gospodarczy we wszystkich królestwach lojalnych wobec Świątyni. Armia Boża wyrusza na Siddarmark, zaś Charis przerzuca swe wojska do tego kraju i gromadzi je pod rozkazami cesarza Cayleba.
Uratowana rodzina królewska z Corisandu podróżuje do domu z arcybiskupem Staynairem, gdzie księżniczka Irys zakochuje się w swoim wybawicielu – księciu Hektorze Aplyn-Ahrmahku. Z biegiem czasu Charis przyłącza Corisand jako królestwo składowe Imperium z Daivynem - bratem Irys - na tronie. Irys zostaje zaręczona z Hektorem, aby przypieczętować przymierze. Cesarzowa Sharleyan dalej jednoczy ludzi z Charisu, Chisholmu, Corisandu, Szmaragdu oraz niedawno pochłoniętego Tarota w szybko uprzemysławianym państwie imperialnym.
Merlin "wskrzesza" księcia Nahrmahna w wirtualnym świecie Sowy, i podobnie jak Merlin nie jest pewny, czy jest naprawdę odrodzoną wersją Nimue Alban, Nahrmahn ma wątpliwości co do swego istnienia. Dzięki Merlinowi spotkanie z "wdową" Ohlyvyą pomaga mu zdecydować się na kontynuację życia w wirtualnym świecie, dopóki jego małżonka żyje. W wirtualnym świecie upływ czasu jest dużo wolniejszy, więc Nahrmahn może spędzać sporo czasu z Sową, pomagając AI uzyskać samoświadomość. Oboje stają się wielką pomocą dla coraz bardziej zmęczonego Merlina.
Siddarmark przetrwał zimę i wojska Cayleba przybywają do miasta. Brutalność Świątyni zaczyna odzywać się zwiększającą się utratą poparcia w Republice. Zaawansowana broń i taktyka Charisjan zwiększają przewagę na polu bitwy, ale Świątynia i jej sojusznicy nadal znacznie przewyższają Reformistów liczebnością. Charis wprowadza nowe, parowo napędzane opancerzone statki, i niszczy linię zaopatrzenia Armii Boga, ale nie na tyle szybko, aby ocalić wysunięty do przodu oddział imperialnych marines, którzy zostają otoczeni i wybici do nogi. Mimo tej tragedii, sukces w wojnie staje się możliwy.
"Niczym Potężna Armia (Like A Mighty Army)".
Świątynia próbuje się przystosować do problemów ekonomicznych, ale Grupa Czworga decyduje się wykorzystać przytłaczającą przewagę liczebną swoich wojsk, aby wygrać, zanim zabraknie funduszy do kontynuowania wojny. Książę Eastshare z Królewskiej Armii Charisjańskiej przetrwał atak Armii Bożej. Sytuacja wydaje się być bardziej tragiczna dla hrabiego Hanth na południu, ale niekompetencja dowódców wojsk Kościoła pomaga mu. Z pomocą Merlina i jego różnych wcieleń, dostarczających kluczowych informacji, reformatorzy zyskują przewagę w Siddarmarku.
Wesele księżniczki Irys w Corisandzie zostaje przerwane przez zamachowca samobójcę w służbie Clyntahna. Jej nowy mąż, książę Hektor, jest ciężko ranny; Merlinowi ledwo udaje się uratować jego życie. Merlin musi być w kilku miejscach jednocześnie, co stanowi dla niego duże obciążenie, na szczęście Nahrmahn i Sowa wymyślają, jak skonstruować nowy cybernetyczny awatar, taki jak Merlin. "Nimue Chwaerieau" budzi się jak kilka lat temu Merlin. Staje się pierwszą kobietą należącą do straży imperialnej, łamiąc bariery płci w całym imperium.
Zdesperowana Grupa Czworga upoważnia do szerokiego wdrożenia charisjańskich innowacji i taktyki wojennej, nieświadomie pomagając osiągnąć ostateczny cel Merlina - rozwój technologiczny Schronienia. Koszt jest wysoki; każde zwycięstwo Charisu wywołuje brutalne represje przeciwko pobliskim osadom, aby wyeliminować "heretyków". Rozgniewany Merlin wnika za linie wroga pod postacią "Dialydda Maba", zabijając wielu agentów Inkwizycji.
Sukces charisjański powoduje podziały wśród sił lojalistów Świątyni, umożliwiając reformatorom rozgromienie przeciwnika. Jedna bitwa z armią imperium Desnairu powoduje 90-procentową stratę sił wroga. Potężna armia Imperium Harchongu zostaje zmodernizowana i staje się poważnym zagrożeniem, ale charisjańscy dowódcy mówią w zaufaniu, że całkowite zwycięstwo jest w zasięgu.
"Fundamenty piekła drżą (Hell's Foundations Quiver)".
Merlin dowiaduje się o sekretnym klasztornym zakonie, który trzyma pieczę nad grobowcem i dziennikami Cody’ego Cortazara, znanego jako "seijin" Kohdy. Okazuje się, że legendarny Kohdy, uznawany za postać fikcyjną, istniał naprawdę i walczył dla Świątyni podczas wojny z upadłymi. Jego przebłyski wspomnień z życia w ostatnich dniach trwania Federacji Ziemskiej spowodowały, że szukał odpowiedzi u "Archaniołów", którzy próbowali go "wymazać" z historii. Matka Przełożona Nynian Rychtair - (zbawiciel stanu Siddarmarkian na początku Świętej Wojny) - zostaje dopuszczona do Wewnętrznego Kręgu.
Charis wdraża technologię znaną na Ziemi pod koniec XIX i początku XX wieku. Karabiny powtarzalne, granaty, artyleria ciężka i taktyka wojenna decydują o przewadze nad siłami Świątyni. Charis rozbija głodną, zdemoralizowaną Armię Boga. Ostatecznie reformatorzy wyzwalają prawie cały Siddarmark. Świątynia zabija lub deportuje "heretyków" zamkniętych dotychczas w obozach koncentracyjnych. Wysiłki Merlina (jako "Dialydda Maba") ratują wielu, ale ofensywa nie może być kontynuowana, gdy są zajęci akcją ratunkową.
Chociaż Królestwo Dohlaru zostało pokonane na lądzie, jego marynarka pod wodzą admirała hrabiego Thirsku nie pozostaje zagrożona. Utrata w bitwie okrętu HMS Dreadnought, najnowocześniejszego opancerzonego galeonu i opóźnienia we wprowadzeniu klasy pancerników Król Haarahld odsuwają w czasie plany odzyskania całkowitej kontroli nad morzami. Charisjańscy więźniowie z HMS Dreadnought zostają uratowani dzięki śmiałemu nocnemu atakowi, ale HMS Dreadnought w prawie nienaruszonym stanie zostaje przechwycony do badań przez wroga.
Wielki inkwizytor Clyntahn obwinia hrabiego Thirsku o utratę więźniów i planuje go zlikwidować, gdy tylko dowódca marynarki nie będzie już potrzebny. Inkwizycja odkrywa plan przerzucenia rodziny hrabiego w bezpieczne miejsce. Jeden z pomocników hrabiego myli ślady, kierując ich podejrzenia na siebie i udając agenta Charisjan. Zabija kilku inkwizytorów i niespodziewanie strzela do hrabiego, raniąc go, po czym popełnia samobójstwo, aby chronić prawdę. Mimo to Clyntahn zmusza rodzinę hrabiego Thirsku do wyruszenia do Syjonu. Merlin i Nimue ratują ich z okrętu Marynarki Wojennej, niszcząc go wraz ze wszelkimi dowodami mogącymi świadczyć o tym, że przeżyli. Później Merlin odwiedza w tajemnicy pogrążonego w żałobie hrabiego.
"Na znak tryumfu (At the Sign of Triumph)".
Merlin informuje hrabiego Thirsku o przetrwaniu rodziny w Dohlarze i oferuje mu "wolność wyboru", do podtrzymywania lub podważania celów Kościoła. Hrabia pozostaje lojalny wobec Dohlaru i kontynuuje starania, aby oprzeć się siłom reformatorskim.
Hrabia Hanthu rozpoczyna nową ofensywę przeciwko Armii Królewskiej Dohlaru, a dzięki taktyce oddziałów piechoty i potężnym artyleryjskim uderzeniom udaje się wyprzeć przeciwnika z pozycji obronnych, które uważano dotychczas za nie do zdobycia. Nowe opancerzone okręty Charisu, prowadzone przez pierwszy z nowych okrętów klasy Król Haarahld, ustanawiają całkowitą kontrolę nad morzem i czynią wszelkie fortyfikacje broniące brzegów wroga przestarzałymi. Po kilku miesiącach walk na lądzie i morzu hrabia Thirsku wykonuje swój długo przygotowany ruch. Przy pomocy sprzyjających reformistom i zmęczonych wojną wojsk i duchowieństwa Dohlaru przejmuje kontrolę nad swoim rządem oraz doprowadza do wycofania się królestwa ze świętej wojny.
Na północy armia Kościoła Matki zostaje przechytrzona za pomocą charisjańskich zeppelinów użytych do wykrywania artylerii długodystansowej. Armie reformatorskie łączą się i przejmują inicjatywę w walce przeciwko ostatniej zorganizowanej armii lojalnej wobec Świątyni. Jednocześnie frustracja przeciwko inkwizytorowi, zrodzona przez lata rzezi i zepsucia, osiąga apogeum w postaci rebelii pod wodzą wikariusza Rhobaira Duchairna. Clyntahn ucieka ze Świątyni, ale zostaje przechwycony przez Merlina i Nimue. Clyntahnowi zostają przedstawione niezbite dowody kłamstw, na których został zbudowany Kościół na Schronieniu, po czym trafia na szubienicę.
Po zakończeniu świętej wojny Duchairn zostaje nowym Wielkim Wikariuszem i ogłasza reformy, ale Świątynia ulega rozpadowi na kilka narodowych odłamów, wliczając w to Kościół Charisu. Wewnętrzny krąg decyduje, że dla zachowania pokoju na Schronieniu nie można jeszcze skonfrontować jego mieszkańców z prawdą z przeszłości. Charis cementuje więź z Siddarmarkem i zaczyna nawiązywać kontakty z Dohlarem. Merlin i Nimue, świadomi, że ich misja jest daleka od ukończenia, zaczynają jako nieśmiertelni przewodnicy ludzkości spoglądać w przyszłość.

</doc>
<doc id="3187567" url="https://pl.wikipedia.org/wiki?curid=3187567" title="Live in América">
Live in América

Live in América – album koncertowy zespołu Paco de Lucía Sextet, założonego przez popularnego hiszpańskiego gitarzystę flamenco Paco de Lucíę. Płyta została wydana w roku 1993. Materiał został zarejestrowany podczas trasy w USA w 1992. Wydawnictwo jest drugim w koncertowej dyskografii sekstetu. Wcześniej do sklepów trafił album "Live... One Summer Night".

</doc>
<doc id="3187578" url="https://pl.wikipedia.org/wiki?curid=3187578" title="Amaksofobia">
Amaksofobia

Amaksofobia − panika, lęk i obawa przed jazdą samochodem, rodzaj zaburzenia lękowego z grupy fobii. Amaksofobia spotykana jest rzadko, znacznie częściej spotykane są jednak jej odmiany obejmujące np. lęk przed dużą prędkością, lęk przed jazdą samochodem w roli pasażera, lęk przed skręcaniem w lewo czy parkowaniem między dwoma samochodami.
Leczenie.
Amaksofobię leczy się przez odwrażliwianie pacjenta z fobią polegające na stopniowym przyzwyczajaniu pacjenta do sytuacji jazdy i wygaszaniu negatywnych emocji związanych z tą aktywnością. Jedną z modyfikacji tej metody leczenia jest zbadana na University of Manchester metoda Virtual Reality Exposure Treatment, w której pacjent leczony jest z wykorzystaniem gogli prezentujących pacjentowi obraz wirtualnej rzeczywistości. Wygaszanie przy zastosowaniu wirtualnej rzeczywistości następuje szybciej niż tradycyjną metodą.

</doc>
<doc id="3187579" url="https://pl.wikipedia.org/wiki?curid=3187579" title="Rhizocarpon">
Rhizocarpon

Rhizocarpon Ramond ex DC. (wzorzec) – rodzaj grzybów z rodziny wzorcowatych ("Rhizocarpaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Rhizocarpaceae, Incertae sedis, Lecanoromycetidae, Lecanoromycetes, Pezizomycotina, Ascomycota, Fungi".
Synonimy nazwy naukowej: "Buellia" sect. "Catocarpus" Körb.,
"Catillariopsis" (Stein) M. Choisy,
"Catocarpus" (Körb.) Arnold,
"Catocarpus" sect. "Catillariopsis" Stein,
"Cormothecium" A. Massal.,
"Diphaeis" Clem.,
"Diphanis" Clem.,
"Lepidoma" Link,
"Phalodictyum" Clem.,
"Rehmia" Kremp.,
"Rhizocarponomyces" Cif. &amp; Tomas.,
"Siegertia" Körb:
Nazwa polska według "Krytycznej listy porostów i grzybów naporostowych Polski".

</doc>
<doc id="3187581" url="https://pl.wikipedia.org/wiki?curid=3187581" title="Just Like That">
Just Like That



</doc>
<doc id="3187587" url="https://pl.wikipedia.org/wiki?curid=3187587" title="Bydgoszcz (album muzyczny)">
Bydgoszcz (album muzyczny)



</doc>
<doc id="3187592" url="https://pl.wikipedia.org/wiki?curid=3187592" title="Ukrzyżowanie z kartuzji Scheut">
Ukrzyżowanie z kartuzji Scheut

Ukrzyżowanie z kartuzji Scheut () – największy istniejący pojedynczy obraz Rogiera van der Weydena, przykład niderlandzkiego malarstwa tablicowego. 
Historia.
Obraz powstał z inicjatywy Rogiera van der Weydena, który pod koniec swojego życia, około roku 1450, podarował go kartuzji Scheut w Brukseli. Artysta związany był z zakonem kartuzów poprzez najstarszego syna, który studiował na Uniwersytecie Lowańskim i wstąpił do klasztoru kartuzów w Hérinnes w latach 1448/49. Prócz kilku obrazów Weyden podarował klasztorowi pewne sumy pieniężne. W zamian mnisi odprawiali mszę w każdą rocznice jego śmierci. 
W 1555 roku obraz został sprzedany Filipowi II, który umieścił go w kaplicy w Segowii, a następnie w 1574 roku przeniósł do Ecorialu. Obraz znajduje się w złym stanie technicznym. W 1671 roku uległ uszkodzeniu w wyniku pożaru, jaki wybuchł w pałacu. Dodatkowym powodem niszczenia warstwy malarskiej obrazu jest wadliwe wykonanie podobrazia. Panel, złożony z trzynastu źle sklejonych desek, pęka, natomiast na stykach desek, w liniach poziomych, złuszcza się farba, co najlepiej widoczne jest na wysokości kolan Chrystusa. Dużych zniszczeń dopełniła źle wykonana renowacja, wykonana około roku 1700 oraz liczne przemalowania. W latach 1946-1948 dokonano kolejnej częściowej renowacji, podczas której usunięto niektóre przemalowania, ale wprowadzono w jej trakcie mniej udane retusze. 
Opis obrazu.
Scena ukazuje ukrzyżowanego Chrystusa i stojących pod krzyżem Marię i Jana Ewangelistę. Obie postacie ukazane zostały w białych szatach, nawiązujących do barwy tradycyjnych strojów kartuzów. Szarawy odcień bieli nadaje figurom wrażenie rzeźb i charakter "semi-grisailles". Wrażenie trójwymiarowości potęguje naturalna wielkość postaci. Jezus został ukazany w sposób odmienny jako żywa, cielesna postać wisząca na krzyżu, ale nie tak jak nakazuje tradycyjna ikonografia chrześcijańska, na tle góry Golgoty z widokiem na Jeruzalem, lecz na tle czerwonej ściany lub kotary baldachimu, przypominając krucyfiks zawieszony w kościele. Czerwony kolor ściany nawiązuje do Pasji. Figury Jana i Marii są obrazem bólu wzajemnie się uzupełniającego: święty zwrócony jest ku górze z dłońmi w geście błagalnym, Maria ku dołowi, w chwili, gdy zakrywa twarz skrawkiem sukni.
W podobnym stylu, zachowując iluzję trójwymiarowej rzeźby, powstało "Ukrzyżowanie z Marią i św. Janem pod krzyżem" z Filadelfii, przypisywane warsztatowi Weydena.

</doc>
<doc id="3187594" url="https://pl.wikipedia.org/wiki?curid=3187594" title="Variété (album muzyczny)">
Variété (album muzyczny)



</doc>
<doc id="3187595" url="https://pl.wikipedia.org/wiki?curid=3187595" title="Moskwa (album muzyczny)">
Moskwa (album muzyczny)



</doc>
<doc id="3187598" url="https://pl.wikipedia.org/wiki?curid=3187598" title="EHF Liga Mistrzów 2014/2015">
EHF Liga Mistrzów 2014/2015

EHF Liga Mistrzów 2014/2015 – 55. edycja Ligi Mistrzów w piłce ręcznej mężczyzn. W rozgrywkach uczestniczyły 33 drużyny. 12 z nich walczyło w kwalifikacjach o fazę grupową, w której rozstawione zostały 24 zespoły.
Zwycięzcą tej edycji została , która pokonała w finale węgierski zespół 28:23, natomiast trzecie miejsce przypadło szczypiornistom .
Losowanie grup kwalifikacyjnych odbyło się 26 czerwca, natomiast losowanie fazy grupowej 27 czerwca.
Turniej finałowy Final Four rozegrano w dniach 30-31 maja 2015 w Kolonii w hali Lanxess Arena.
System rozgrywek.
EHF Liga Mistrzów piłkarzy ręcznych w sezonie 2014/2015 składał się z czterech rund: turniejów kwalifikacyjnych do fazy grupowej, fazy grupowej, fazy play-off oraz Final Four.
Faza grupowa.
W fazie grupowej rozstawione są 24 drużyny, które zostały podzielone na 4 grupy po 6 zespołów. Cztery najlepsze drużyny z każdej grupy awansują do fazy pucharowej.
Losowanie odbyło się 27 czerwca 2014 w Wiedniu. 24 zespoły zostały podzielone na cztery grupy po sześć drużyn. Zespoły były losowane z sześciu koszyków. Drużyny z tego samego koszyka, nie mogły trafić do tej samej grupy.
Faza pucharowa.
1/8 finału.
Losowanie par 1/8 finału odbyło się 24 lutego 2015 roku o godz. 12:30 czasu lokalnego w Wiedniu. 16 drużyn zostało podzielonych na 4 koszyki. Zespoły z pierwszych miejsc zostały rozstawione do koszyka nr 1., zespoły z drugich do 2. koszyka, itd. Zespoły z koszyka nr 1. dolosowywano do zespołów z koszyka nr 4, natomiast zespoły z koszyka nr 2. zagrają z drużynami z koszyka nr 3. Pierwsze mecze zaplanowano w terminie 11-15 marca, natomiast rewanże tydzień później.
1/4 finału.
Losowanie odbyło się 23 marca 2015 w Wiedniu. 8 zespołów zostało podzielonych na dwa koszyki po cztery drużyny. Drużyny z tego samego koszyka nie mogły na siebie trafić. Pierwsze mecze zostały rozegrane 8-12 kwietnia 2015, natomiast rewanże tydzień później.
Final Four.
W fazie Final Four udział wzięły cztery najlepsze zespoły, które zwyciężyły w meczach ćwierćfinałowych. Final Four składał się z półfinałów, meczu o 3. miejsce oraz finału. Wszystkie mecze odbyły się w Kolonii w hali Lanxess Arena.
Losowanie odbyło się 21 kwietnia 2015 roku.
Drużyna Gwiazd.
Skład najlepszych zawodników został ustalony przez EHF dzień przed rozpoczęciem Final Four.
Najlepsi strzelcy.
"Nie uwzględniono goli z kwalifikacji."

</doc>
<doc id="3187599" url="https://pl.wikipedia.org/wiki?curid=3187599" title="Cosmopolis (album muzyczny)">
Cosmopolis (album muzyczny)



</doc>
<doc id="3187600" url="https://pl.wikipedia.org/wiki?curid=3187600" title="Werewolf (album muzyczny)">
Werewolf (album muzyczny)



</doc>
<doc id="3187603" url="https://pl.wikipedia.org/wiki?curid=3187603" title="Werewolf">
Werewolf



</doc>
<doc id="3187605" url="https://pl.wikipedia.org/wiki?curid=3187605" title="Mercy (album muzyczny)">
Mercy (album muzyczny)



</doc>
<doc id="3187609" url="https://pl.wikipedia.org/wiki?curid=3187609" title="Erling Bjørnson">
Erling Bjørnson

Erling Bjørnson (ur. 19 kwietnia 1868 w Kopenhadze, zm. 7 grudnia 1959 w Gausdal) – norweski polityk.
Syn pisarza i noblisty Bjørnstjerne Bjørnsona. Krótko prowadził gospodarstwo rodzinne Aulestad. W roku 1933 wybrany do parlamentu Norwegii z okręgu Oppland. Wybrany ponownie w roku 1936. W czasie II wojny światowej był aktywnym członkiem faszystowskiej partii Nasjonal Samling.

</doc>
<doc id="3187611" url="https://pl.wikipedia.org/wiki?curid=3187611" title="Powołanie (album muzyczny)">
Powołanie (album muzyczny)



</doc>
<doc id="3187614" url="https://pl.wikipedia.org/wiki?curid=3187614" title="Lucky (album muzyczny)">
Lucky (album muzyczny)



</doc>
<doc id="3187615" url="https://pl.wikipedia.org/wiki?curid=3187615" title="Voyager (album muzyczny)">
Voyager (album muzyczny)



</doc>
<doc id="3187616" url="https://pl.wikipedia.org/wiki?curid=3187616" title="Spice (album muzyczny)">
Spice (album muzyczny)



</doc>
<doc id="3187618" url="https://pl.wikipedia.org/wiki?curid=3187618" title="King Size (album muzyczny)">
King Size (album muzyczny)



</doc>
<doc id="3187619" url="https://pl.wikipedia.org/wiki?curid=3187619" title="Browar Kirin">
Browar Kirin



</doc>
<doc id="3187621" url="https://pl.wikipedia.org/wiki?curid=3187621" title="Ratusz w Nowogrodźcu">
Ratusz w Nowogrodźcu

Ratusz w Nowogrodźcu – został wzniesiony w roku 1795, w latach siedemdziesiątych XX wieku był przebudowany. Obecnie ratusz jest siedzibą władz samorządowych i administracyjnych miasta.
Historia.
Dwa poprzednie ratusze w Nowogrodźcu zostały zniszczone w pożarach w latach 1726 i 1742. Obecnie istniejący budynek został wzniesiony w latach 1793-1795 przez mistrza budowlanego Johanna Menzela z Bolesławca i cieślę Antona Cögehoera z Nowogrodźca, w miejscu wcześniejszych ratuszy. Budowla była restaurowana w roku 1880, a w latach siedemdziesiątych XX wieku została częściowo przebudowana. 
Decyzją wojewódzkiego konserwatora zabytków z dnia 16 grudnia 1958 roku ratusz został wpisany do rejestru zabytków.
Architektura.
Ratusz jest budowlą wzniesioną na planie prostokąta, ma dwie kondygnacje, trzy trakty pomieszczeń i jest nakryty łamanym dachem naczółkowym. Główne wejście do budynku ulokowano w płaskim ryzalicie o trzech osiach, zwieńczonym schodkowym szczytem. Kondygnacje podzielone są gzymsem kordonowym, a naroża ujęto płaskimi lizenami.
Obecnie ratusz jest siedzibą władz samorządowych i administracyjnych Nowogrodźca.

</doc>
<doc id="3187622" url="https://pl.wikipedia.org/wiki?curid=3187622" title="King size">
King size



</doc>
<doc id="3187623" url="https://pl.wikipedia.org/wiki?curid=3187623" title="King Size!">
King Size!



</doc>
<doc id="3187625" url="https://pl.wikipedia.org/wiki?curid=3187625" title="Koalicja PC-ZChN-PSL-PL-PChD">
Koalicja PC-ZChN-PSL-PL-PChD

Koalicja PC-ZChN-PSL-PL-PChD – centroprawicowa koalicja rządowa powstała po pierwszych w pełni wolnych wyborach parlamentarnych z dnia 27 października 1991.
Funkcjonowanie koalicji.
Prezydent Lech Wałęsa desygnował Jana Olszewskiego na premiera już 5 grudnia 1991, gdy nie powiodła się misja kandydata prezydenckiego Bronisława Geremka, ani próba pozostawienia na stanowisku urzędującego premiera Jana Krzysztofa Bieleckiego. Sejm wybrał Jana Olszewskiego na premiera w dniu 6 grudnia 1991. Niemożność zbudowania trwałej koalicji programowej zniechęciła także Olszewskiego, który w połowie grudnia złożył rezygnację z utworzenia rządu, której Sejm jednak nie przyjął. Olszewskiego uratowało PSL (w zamian za obietnicę kilku stanowisk wiceministrów, któremu po głosowaniu demonstracyjnie podziękował Jarosław Kaczyński. W końcu 23 grudnia 1991, po drugiej turze długich negocjacji, dzięki poparciu „Solidarności” i PSL, udało się stworzyć gabinet koalicyjny, w którym zasiadali przedstawiciele zaledwie 4 partii (PC – 4, ZChN – 3, PSL-PL – 2 i PChD – 1), które łącznie dysponowały w Sejmie zaledwie 114 głosami. Czynnikiem, który dodatkowo osłabiał rząd, był narastający konflikt między premierem a Jarosławem Kaczyńskim – szefem partii, która miała w rządzie najwięcej ministrów. Przyczyną konfliktu były głównie sprawy personalne i wzajemny brak zaufania. Rząd Jana Olszewskiego nie dysponował trwałą większością parlamentarną. Nie powiodły się próby rozszerzenia jego zaplecza najpierw o Unię Demokratyczną, Kongres Liberalno-Demokratyczny i Polski Program Gospodarczy, a potem o Konfederację Polski Niepodległej. 24 maja 1992 r. Rada Unii Demokratycznej podjęła uchwałę wzywającą rząd Olszewskiego do ustąpienia. 26 maja 1992 prezydent Wałęsa przesłał do marszałka Sejmu formalne pismo informując o utracie zaufania do rządu i o cofnięciu swojego poparcia. 27 maja 1992 prezydium klubu parlamentarnego UD a następnie rada koalicyjna „trójki” (UD, KLD, PPG) podjęły decyzję o zgłoszeniu w Sejmie wniosku o wotum nieufności wobec rządu. 28 maja 1992 Sejm na wniosek posła Janusza Korwin-Mikke przyjął głosami KPN, PC, ZChN, „Solidarności” PL, PChD i UPR, przy bojkocie głosowania przez UD i KLD) uchwałę zobowiązującą ministra spraw wewnętrznych „do podania do dnia 6 czerwca 1992 pełnej informacji na temat urzędników państwowych od szczebla wojewody wzwyż, a także senatorów, posłów (...), będących współpracownikami Urzędu Bezpieczeństwa i Służby Bezpieczeństwa w latach 1945-1990”. Uchwała pomijała współpracowników WSI. 29 maja 1992 przedstawiciel Unii Demokratycznej Jan Rokita złożył w imieniu 65 posłów z UD, KLD i PPG wniosek o wotum nieufności dla rządu Olszewskiego. 2 czerwca 1992 w trakcie ostatecznej rozmów na temat poszerzenie koalicji z KPN minister Macierewicz spotkał się z wicemarszałkiem Sejmu Dariuszem Wójcikiem z KPN i poinformował go o tym, że nazwisko przywódcy KPN – Leszka Moczulskiego znajdzie się na liście, którą dwa dni później przekaże Sejmowi. Rozmowy z KPN zakończyły się fiaskiem. Gabinet został odwołany przez Sejm w nocnym głosowaniu po północy 5 czerwca 1992 (noc teczek), kilkanaście godzin po wykonaniu przez ministra spraw wewnętrznych Antoniego Macierewicza uchwały Sejmu o ujawnieniu tajnych współpracowników Służby Bezpieczeństwa (tzw. lista Macierewicza), na której znalazło się 3 ministrów i 8 wiceministrów rządu Olszewskiego. Premier, popierając decyzję Macierewicza, zaproponował w porozumieniu z I Prezesem Sądu Najwyższego Adamem Strzemboszem powołanie niezależnej komisji dla oceny prawdziwości przedstawionych materiałów. Sejm nie zdążył jednak rozpatrzyć tego wniosku. Na przyspieszenie rozpatrywania wniosku o dymisję rządu wpłynął prezydent Lech Wałęsa, który złożył 4 czerwca 1992 własny wniosek o odwołanie premiera. Dzień po odwołaniu rządu Olszewskiego prezydent Lech Wałęsa desygnował na szefa rządu prezesa PSL Waldemara Pawlaka, którego Sejm wybrał na nowego premiera.

</doc>
<doc id="3187628" url="https://pl.wikipedia.org/wiki?curid=3187628" title="Pogodno (album muzyczny)">
Pogodno (album muzyczny)



</doc>
<doc id="3187634" url="https://pl.wikipedia.org/wiki?curid=3187634" title="Made in Poland (album muzyczny)">
Made in Poland (album muzyczny)



</doc>
<doc id="3187636" url="https://pl.wikipedia.org/wiki?curid=3187636" title="Jasnowłosa">
Jasnowłosa



</doc>
<doc id="3187638" url="https://pl.wikipedia.org/wiki?curid=3187638" title="The Bad Seed (album muzyczny)">
The Bad Seed (album muzyczny)



</doc>
<doc id="3187639" url="https://pl.wikipedia.org/wiki?curid=3187639" title="Tadeusz Rymszewicz">
Tadeusz Rymszewicz

Tadeusz Edmund Rymszewicz (ur. 1950) – polski działacz społeczny i partyjny, były wiceprezydent Sopotu i wiceprzewodniczący Centralnego Komitetu Stronnictwa Demokratycznego. Jeden ze współtwórców porozumienia SD z NSZZ „Solidarność” w 1989. 
Życiorys.
Uzyskał wyższe wykształcenie ekonomiczne na Uniwersytecie Gdańskim. W 1975 wstąpił do Stronnictwa Demokratycznego. Był członkiem jego Miejskiego Komitetu w Sopocie i Gdyni, a także wiceprzewodniczącym Wojewódzkiego Komitetu w Gdańsku. Był wiceprzewodniczącym Środowiskowego Komitetu Młodych Demokratów w Gdańsku. W kadencji 1985–1989 zasiadał w Centralnym Komitecie SD, zaś w kwietniu 1989 został wybrany na jego sekretarza. Z ramienia Stronnictwa sprawował m.in. funkcję wiceprezydenta Sopotu, a także wiceprzewodniczącego Rady Wojewódzkiej Patriotycznego Ruchu Odrodzenia Narodowego. Działał również społecznie – był wiceprzewodniczącym Sopockiej Rady Fundacji Kultury. 
Nie kandydował w wyborach w 1989, jednak ostatecznie został przez SD wystawiony w II turze z 18 czerwca jako kontrkandydat Andrzeja Bondarewskiego w okręgu Piotrków Trybunalski. W sierpniu 1989 był jednym z najważniejszych twórców – po stronie SD – zmiany układu koalicyjnego PZPR-ZSL-SD na porozumienie SD z „Solidarnością”. Brał m.in. udział w trójstronnych negocjacjach między OKP, ZSL i SD w siedzibie Stronnictwa przy ul. Chmielnej. 28 lutego 1990 wszedł w skład nowego kierownictwa SD jako wiceprzewodniczący Centralnego Komitetu. 
Odznaczony m.in. Złotym i Brązowym Krzyżem Zasługi, a także Srebrną i Brązową Odznaką im. Janka Krasickiego.

</doc>
<doc id="3187642" url="https://pl.wikipedia.org/wiki?curid=3187642" title="To niemożliwe">
To niemożliwe



</doc>
<doc id="3187644" url="https://pl.wikipedia.org/wiki?curid=3187644" title="Stół Pański (album muzyczny)">
Stół Pański (album muzyczny)



</doc>
<doc id="3187646" url="https://pl.wikipedia.org/wiki?curid=3187646" title="Vol. 1">
Vol. 1



</doc>
<doc id="3187647" url="https://pl.wikipedia.org/wiki?curid=3187647" title="Afanasij Grammatikopuło">
Afanasij Grammatikopuło

Afanasij (Fanas) Sawwicz Grammatikopuło, ros. Афанасий (Фанас) Саввич Грамматикопуло, gr. Φάνης Γραμματικόπουλος (ur. w 1929 w abchaskim mieście Suchumi, Zakaukaska FSRR, ZSRR) – radziecki piłkarz pochodzenia greckiego, grający na pozycji napastnika. Jego brat Gieorgij również grał w piłkę nożną.
Kariera piłkarska.
Kariera klubowa.
W 1950 roku rozpoczął karierę piłkarską w klubie Spartaki Tbilisi. W 1952 został piłkarzem zespołu miasta Mołotow, w barwach którego zdobył Puchar Rosyjskiej FSRR. Zakończył karierę piłkarską w Łokomotiwie Saratów.

</doc>
<doc id="3187648" url="https://pl.wikipedia.org/wiki?curid=3187648" title="Jewgienij Dimitropuło">
Jewgienij Dimitropuło

Jewgienij Dimitropuło, ros. Евгений Димитропуло, gr. Εὐγένιος Δημητρόπουλος (ur. w 1936, Mołdawska SRR, ZSRR) – radziecki piłkarz pochodzenia greckiego, grający na pozycji napastnika.
Kariera piłkarska.
W 1960 roku rozpoczął karierę piłkarską w klubie Vierul Kiszyniów. Latem 1960 został zaproszony do pierwszoligowej Moldovy Kiszyniów. W 1962 przeniósł się do Piszczewika Tyraspol, który zmienił potem nazwę na Lukhraful Tyraspol. W 1964 zakończył karierę piłkarską.

</doc>
<doc id="3187649" url="https://pl.wikipedia.org/wiki?curid=3187649" title="Boris Cugranis">
Boris Cugranis

Boris Niestorowicz Cugranis, ros. Борис Несторович Цугранис, gr. Μπορίς Τζουραμάνης (ur. 17 stycznia 1931, Rosyjska FSRR, ZSRR) – rosyjski piłkarz pochodzenia greckiego, grający na pozycji napastnika, trener piłkarski.
Kariera piłkarska.
W 1952 roku rozpoczął karierę piłkarską w klubie Zienit Kujbyszew, który w następnym roku zmienił nazwę na Krylja Sowietow. W 1955 przeszedł do Trudu Woroneż, w którym występował do zakończenia kariery piłkarskiej w 1957.
Kariera trenerska.
Po zakończeniu kariery piłkarskiej rozpoczął pracę szkoleniową. Najpierw pomagał trenować Dinamo Woroneż. Od 1971 do 1973 pracował w klubie Trud Woroneż najpierw jako asystent trenera, a potem dyrektor klubu.

</doc>
<doc id="3187650" url="https://pl.wikipedia.org/wiki?curid=3187650" title="Siergiej Diemirdży">
Siergiej Diemirdży

Diemirdży (Sulejman) Etemowicz Diemirdży, ros. Сергей (Сулейман) Этэмович Демирджи, gr. Σουλεϊμάν Δεμιρτζής (ur. 10 lutego 1940 w miasteczku Szyłkar, w obwodzie aktobskim, Kazachska SRR, ZSRR) – rosyjski piłkarz pochodzenia greckiego, grający na pozycji bramkarza, trener piłkarski.
Kariera piłkarska.
Kiedy został powołany do wojska grał w reprezentacji Turkmenistańskiego Okręgu Wojskowego. W 1961 roku rozpoczął karierę piłkarską w drużynie rezerw CSKA Moskwa. W 1962 został zaproszony do Paxtakoru Taszkent, ale zagrał tylko raz w pierwszej drużynie, dlatego w następnym roku grał w klubie Sielmaszewiec Chirchiq, a w 1964 w Energetiku Duszanbe. Latem 1964 przeniósł się do Torpeda Tomsk, w którym występował przez 3 lata. W 1967 bronił barw Irtyszu Omsk. W 1968 i 1969 ponownie grał w tomskim i omskim klubach. W 1970 przeszedł do Awtomobilista Krasnojarsk, w którym występował do zakończenia kariery piłkarskiej w 1971 roku.
Kariera trenerska.
Po zakończeniu kariery piłkarskiej rozpoczął pracę szkoleniową. W 1977 i 1986 prowadził Awtomobilist Krasnojarsk. W 1977 w znak protestu przeciwko sędziowaniu wybiegł na boisko i rzucił się z pięściami na grającego trenera gospodarzy Władimira Korsunowa. W wyniku nastąpiła grupowa bijatyka z przedstawicielami obu klubów. Komitet Sportowy zdyskwalifikował obu trenerów do końca sezonu. Na początku lat 90 prowadził klub Angara Boguczany, ale ze względu finansowych w 1993 klub został rozwiązany

</doc>
<doc id="3187651" url="https://pl.wikipedia.org/wiki?curid=3187651" title="Sulejman Diemirdżi">
Sulejman Diemirdżi



</doc>
<doc id="3187652" url="https://pl.wikipedia.org/wiki?curid=3187652" title="Rub Pulse (album muzyczny)">
Rub Pulse (album muzyczny)



</doc>
<doc id="3187653" url="https://pl.wikipedia.org/wiki?curid=3187653" title="Post Regiment (album muzyczny)">
Post Regiment (album muzyczny)



</doc>
<doc id="3187656" url="https://pl.wikipedia.org/wiki?curid=3187656" title="Jerzy Blaurock">
Jerzy Blaurock



</doc>
<doc id="3187657" url="https://pl.wikipedia.org/wiki?curid=3187657" title="A Smile From The Trenches">
A Smile From The Trenches

A Smile From The Trenches (w skrócie ASFTT) – amerykański zespół grający post hardcore, powstały 2006 roku w Grand Junction (Kolorado).
Ich debiutancki album „Leave the Gambling for Vegas” został wydany w 2009 roku.
Historia.
Stoney Anderson jest założycielem i pierwszym członkiem ASFTT. Brent Javier, kolega ze szkoły Stoneya, dołączył do zespołu na początku 2007 roku. W 2007 roku wygrali Ernie Ball Battle of the Bands Colorado, dzięki czemu mieli okazję zagrać na Denver's Warped Tour. Zespół w 2013 stworzył piosenkę „Thank You” z udziałem Ronnie Radke, następnie zakończył działalność. Ahmad Alkurabi, basista zespołu, oznajmił to na Facebooku i Twitterze.

</doc>
<doc id="3187658" url="https://pl.wikipedia.org/wiki?curid=3187658" title="Adolphe Ferrière">
Adolphe Ferrière

Adolphe Emmanuel Ferrière (ur. 30 sierpnia 1879 w Genewie, zm. 16 czerwca 1960 tamże) – szwajcarski pedagog. Przedstawiciel progresywizmu i zwolennik edukacji progresywistycznej.
Wychował się w rodzinie protestanckiej. Pomimo głuchoty, na którą zapadł w wieku 20 lat, od 1900 roku pracował w różnych szkołach. W 1902 roku obronił w Genewie pracę doktorską z socjologii. W 1910 ożenił się z Isabelle Bugnion (1885–1969), z którą miał syna, Claude'a (1916–2002). W latach 1912–1922 był profesorem Instytutu J.J.Rousseau w Genewie. Od 1922 do 1925 roku uczestniczył w tworzeniu i organizacji Międzynarodowej Szkoły, która była miejscem eksperymentów nad wprowadzeniem nowych metod dydaktyczno-wychowawczych. W 1934 roku przeprowadził się do Lozanny, w której organizował szkolnictwo na podstawie założeń progresywistycznych.
Adolphe Ferrière został uznany przez Międzynarodowe Biuro Oświaty UNESCO za jednego ze 100 najbardziej znanych pedagogów na świecie.
Publikacje.
Źródło

</doc>
<doc id="3187661" url="https://pl.wikipedia.org/wiki?curid=3187661" title="Filantropiści">
Filantropiści

Filantropiści – ruch w pedagogice, który ukształtował się w Niemczech w II połowie XVIII wieku. Ruch powstał na rzecz szerzenia oświaty w niższych warstwach społecznych.
Prekursorem powstania ruchu był Johannes Bernhard Basedow, pedagog i teolog niemiecki, przedstawiciel pedagogiki oświecenia w Niemczech, który inspirował się poglądami Jean-Jacques Rousseau. Oprócz krzewienia oświaty w najniższych warstwach społecznych ruch zajmował się zakładaniem szkół, w których podstawowym zadaniem edukacyjnym było wychowanie dzieci w miłości do człowieka i przyrody. Wychowanie zgodne z naturą zawierało elementy prawidłowego rozwoju fizycznego oraz praktyczną naukę pracy na roli lub w rzemiośle.
Pierwsza szkoła, nazwana "Philantropinum", z programem zgodnym z poglądami filantropistów, została założona przez Basedowa w 1774 roku w Dessau. Kolejna powstała w 1785 roku w Schnepfenthal, a jej założycielem był Christian Gotthilf Salzmann. Ruch filantropistów odegrał rolę w kształtowaniu modelu pedagogiki nie tylko na terenie Niemiec.

</doc>
<doc id="3187662" url="https://pl.wikipedia.org/wiki?curid=3187662" title="Kalendarium Starej Słupi">
Kalendarium Starej Słupi

Kalendarium Starej Słupi wsi kluczowej w dobrach klasztoru świętokrzyskiego od roku 1326 do czasu kasaty klasztoru w roku 1819.
Stara Słupia – wieś położona 2 km na NE od Nowej Słupi na prawym brzegu rzeki Słupinki; 4,5 km na NE od klasztoru
Nazwy lokalne miejscowości w dokumentach źródłowych: 1326-8 „Slupp”, 1336-58 „Slup”, 1351 „Nowa S”., 1373-4 „Slup”, 1437, 1442, 1452 „in Antiqua Slup”, 1464 „Stara Slup”, 1465, 1466 „antiqua Slupp”, 1470-80 „Slup Antiqua, Antiqua Slup, Slup utraque Nova et Vetus”, 1491 „utraque Slup”, „villa antiqua Slup”, „Sthara Slup”, 1504 Sthara Slupp, 1506 Slupij antiqua, 1510 slup antiqua, 1512 Stara Slup, 1519 antiqua Słup, 1529 Antiqua Slupya, „Slup Antiqua, utraque Slup, Stara Slup”, 1530 „Antiqua Slup”, „Stara Slup”, 1553 [1592, 1649] „vilula qua Slup” (1633, 1669n. Słup, 1699n. „Słup antiqua appelatur”), 1564-5 „Slup Stara”, 1578 „Stara Slup”, „Slup antiqua”, 1610 „antiqua Slupia”, 1780 w „Starey Słupi” 1787 „Słupi Stara”, 1827 „Słupi stara” dodatkowo – publikacja Kwartalnika Historii Kultury Materialnej.
Kalendarium – własność, powinności i obciążenia ekonomiczne.
Własność klasztoru świętokrzyskiego.
Kalendarium kościoła – dziesięciny, patronat.
Kościół parafialny pod patronatem klasztoru świętokrzyskiego, okresowo nieparafialny.
Badania archeologiczne.
Badania archeologiczne prowadzone w Starej Słupi etapami w latach 50 – 60 ubiegłego wieku doprowadziły do odkrycia 8 stacji hutniczych ponumerowanych jako st.1,2,3,4,4a,4b,4c,5, datowanych ogólnie na okres wpływów rzymskich 
Kolejne badania z lat siedemdziesiątych XX w. Starej Słupi pozwoliły odkryć kolejne 3 stacje hutnicze ponumerowane jako stacje 6, 8 i 9, datowane na środkowy i późny okres wpływów rzymskich, w pierwszej z nich znaleziono denar Faustyny Starszej z okresu po 141 r.
W kolejnych latach w oparciu o dalsze badania nie potwierdziły się hipotezy funkcjonowania na terenie Słupi Starej 3 osad wczesnośredniowiecznych potwierdza to również K. Bielenin w pracy z roku 1992
Nie znaleziono też archeologicznego potwierdzenia dla hipotezy jakoby nazwa Słup związana była z rycerską wieżą mieszkalną lub grodziskiem wczesnośredniowiecznym zgodnie z sugestią Gąssowskich .
Natomiast Elżbieta Kowalczyk, w rozprawie habilitacyjnej:" „Nazwy obronne” Słup, Samborza i Zawada a zagadnienie obrony stałej ziem polskich w średniowieczu," chyba słusznie (zdaniem autorów Słownika HGZP) łączy nazwę „Słup” ze słupem drogowym stojącym u wejścia do „bramy komunikacyjnej”, jaką tworzyła w tym okresie Przełęcz Jeleniowska.

</doc>
<doc id="3187663" url="https://pl.wikipedia.org/wiki?curid=3187663" title="Jorge Aguilera">
Jorge Aguilera

Jorge Luis Aguilera Ruiz (ur. 16 stycznia 1966 we Frank País) – kubański lekkoatleta (sprinter), medalista olimpijski z 1992.
Zdobył srebrny medal w biegu na 100 metrów na igrzyskach Ameryki Środkowej i Karaibów w 1990 w Meksyku (za swym rodakiem Joelem Isasim).
Wystąpił na mistrzostwach świata w 1991 w Tokio, gdzie odpadł w eliminacjach sztafety 4 × 100 metrów (sztafeta kubańska biegła w składzie: Joel Lamela, Leandro Peñalver, Félix Stevens i Aguilera). Zwyciężył w sztafecie 4 × 100 metrów (w składzie: Peñalver, Stevens, Aguilera i Lamela) na igrzyskach panamerykańskich w 1991 w Hawanie, a także (w składzie: Andrés Simón, Aguilera, Lamela i Isasi) na mistrzostwach ibero-amerykańskich w 1992 w Sewilli.
Na igrzyskach olimpijskich w 1992 w Barcelonie kubańska sztafeta 4 × 100 metrów w składzie: Simón, Lamela, Isasi i Aguilera wywalczyła brązowy medal. Ustanowiła wówczas rekord Kuby czasem 38,0 s. Aguilera zwyciężył w sztafecie 4 × 100 metrów (w składzie: Simón, Iván García, Isasi i Aguilera) oraz zdobył brązowy medal w biegu na 200 metrów na igrzyskach Ameryki Środkowej i Karaibów w 1993 w Ponce. Na mistrzostwach świata w 1993 w Stuttgarcie kubańska sztafeta 4 × 100 metrów w składzie: Simón, García, Isasi i Aguilera zajęła 4. miejsce.
Kubańska sztafeta 4 × 100 metrów w składzie: Aguilera, Leonardo Prevost, Simón i Lamela zwyciężyła na mistrzostwach ibero-amerykańskich w 1994 w Mar del Plata. Agui;era zdobył na tych mistrzostwach również brązowy medal w biegu na 100 metrów, zajął 6. miejsce w biegu na 200 metrów, a sztafeta 4 × 400 metrów w składzie: Alejandro Argudín, Amado Ramos, Aguilera i Roberto Hernández została zdyskwalifikowana w finale. Aguilera zdobył złoty medal w sztafecie 4 × 100 metrów (w składzie: Isasi, Aguilera, Lamela i García) na igrzyskach panamerykańskich w 1995 w Mar del Plata. Odpadł w eliminacjach biegu na 100 metrów oraz sztafety 4 × 100 metrów (w składzie: Leonardo Prevost, Lamela, Isasi i Aguilera) na mistrzostwach świata w 1995 w Göteborgu).
Aguilera był mistrzem Kuby w biegu na 200 metrów w 1994.
Rekordy życiowe:

</doc>
<doc id="3187680" url="https://pl.wikipedia.org/wiki?curid=3187680" title="Obrost drobny">
Obrost drobny

Obrost drobny ("Physcia tenella" (Scop.) DC. – gatunek grzybów z rodziny obrostowatych ("Physciaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Physcia, Physciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy gatunek ten opisany został w 1772 r. przez G. A. Scopoliego jako "Lichen tenellus". Do rodzaju "Physcia" przeniósł go w 1805 r. Augustin Pyramus de Candolle i nazwa nadana przez tegoż autora jest według Index Fungorum prawidłowa. 
Niektóre synonimy nazwy naukowej:
Nazwa polska według "Krytycznej listy porostów i grzybów naporostowych Polski". 
Morfologia.
Plecha listkowata, tworząca rozetki o średnicy do 2 cm. Zawiera glony protokokkoidalne. Zazwyczaj sąsiednie plechy łączą się w większe skupiska. Plecha do podłoża początkowo przylega, później odstaje na końcach. Składa się z wielu odcinków o szerokości 0,3-1 mm, które są słabo widełkowato rozgałęzione, płaskie lub nieco wypukłe. Posiadają soralia, ale bez izydiów, a na wachlarzykowato rozszerzonych końcach oraz na brzegach odcinków znajdują się długie rzęski. Górna powierzchnia plechy ma barwę od białawej przez jasnopopielatą do szarej. Dolna strona plechy ma barwę białawą i posiada nieliczne chwytniki lub jest bez chwytników. Reakcje barwne: plecha K + żółty, C –, KP + intensywnie żółty do pomarańczowego.
Soralia znajdują się na końcach odcinków plechy, są płaskie, wargowe i mają barwę białą lub zielonobiałą. Apotecja spotyka się dość rzadko. Mają średnicę do 2 mm, ciemnobrunatne lub czarne, nagie lub nieco przyprószone tarczki i gładkie lub karbowane (u starszych owocników) brzeżki. W jednym worku powstaje po 8 dwukomórkowych, brunatnych askospor o zgrubiałych ścianach. Mają rozmiar 15-21 × 8-10 μm.
Występowanie i siedlisko.
Występuje w Ameryce Północnej, Środkowej i Południowej, Arktyce, Europie, Azji i kilku miejscach w Afryce. W Polsce jest pospolity w całym kraju. Główne siedlisko jego występowania to kora drzew liściastych, szczególnie poza zwartymi kompleksami leśnymi (w miejscach bardziej słonecznych). Rzadko spotykany jest na drewnie i na skalnym podłożu. Jest dość wytrzymały na zanieczyszczenia powietrza i spotyka się go nawet w dużych miastach. 
Czasami na plesze obrostu drobnego można zobaczyć różowe grudki. Są to sporodochia pasożytującego na nim grzyba "Illosporiopsis christiansenii". 
Gatunki podobne.
Podobny morfologicznie jest obrost zmienny ("Physcia dubia"), jednak łatwo go odróżnić, gdyż nie posiada rzęsek. Trudniej odróżnić obrost wzniesiony ("Physcia adscendens"), który również ma rzęski. Ma on jednak bardziej wzniesione odcinki plechy, a ich końce są hełmiasto zakończone.

</doc>
<doc id="3187681" url="https://pl.wikipedia.org/wiki?curid=3187681" title="Physcia tenella">
Physcia tenella



</doc>
<doc id="3187683" url="https://pl.wikipedia.org/wiki?curid=3187683" title="Fale pływowe">
Fale pływowe



</doc>
<doc id="3187684" url="https://pl.wikipedia.org/wiki?curid=3187684" title="Meteor ontaryjski">
Meteor ontaryjski

Meteor ontaryjski – bolid dzienny, który przeleciał 4 maja 2014 około godziny 16:17 czasu miejscowego w pobliżu Ontario. Okruch skalny, który był obserwowany jako meteor miał średnicę około 50-100 centymetrów, dotychczas nie znaleziono żadnych meteorytów po tym przelocie.
Meteoroid.
Szacuje się, że meteoroid, który wszedł w atmosferę Ziemi, miał pomiędzy 50 a 100 centymetrów średnicy. Obiekty tej wielkości uderzają w Ziemię przeciętnie dwa razy w tygodniu.
Przelot i rozpad.
Pierwsze doniesienia o obserwacji bolidu pochodzą z Peterborough z około godziny 16:17, 4 maja 2014. Bolid poruszał się w kierunku północno-wschodnim. Energia wyzwolona w trakcie przelotu meteoru przez atmosferę szacowana jest na pomiędzy 10 a 20 ton TNT.
Meteor takiej wielkości mógł przetrwać przejście przez atmosferę i nie jest wykluczone, że na Ziemię spadły jego fragmenty w postaci meteorytów. Do tej pory nie odnaleziono elipsy rozsiania, dane z radaru meteorologicznego sugerują, że fragmenty meteoru mogły spaść w okolicach Codrington.

</doc>
<doc id="3187685" url="https://pl.wikipedia.org/wiki?curid=3187685" title="Odra 042">
Odra 042

Odra 042 – prototypowy autobus skonstruowany w Jelczańskich Zakładach Samochodowych.
Historia.
W Polsce większość taboru autobusowego stanowiły „Ogórki” i Sany H100. Jednak w Jelczu starano się unowocześnić pojazdy. Zbudowano specyficzny autobus turystyczny o nazwie Odra (już druga - wcześniej w roku 1957 powstała Odra A81). Prototyp wybudowano w 1964 roku.
Konstrukcja.
Konstrukcja była inna niż dotychczasowe - posiadała modne kanciaste nadwozie, 2 pary lamp (każdą parę w oddzielnej „atrapce”) oraz średniej wielkości atrapę chłodnicy, nad którą znajdowała nazwa autobusu - Odra. Posiadała wielkie kanciaste okna i szybę czołową - całą.
Odra posiadała trzy osie: dwie przednie skrętne i jedną tylną, na której były zamontowane koła bliźniacze. Pod podłogą znajdowały schowki na bagaże. Konstrukcja przewidywała silnik o mocy 125-140 kW. Długość autobusu wynosiła 11 metrów, a masa własna 8,1 ton. Prędkość maksymalną określono na 105 km/h.
W projekcie zastosowano wentylację tzw. bezpyłową, umożliwiającą każdemu z pasażerów indywidualną regulację nawiewu, jarzeniowe oświetlenie wnętrza i siedzenia typu lotniczego, ustawione w czterech rzędach i umożliwiające regulację; planowano doposażenie w kabinę WC.
W opracowaniu projektu brali udział pracownicy Politechniki Wrocławskiej i Wyższej Szkoły Sztuk Plastycznych we Wrocławiu.
Dalsze losy.
Pojazd planowano produkować w wersji miejskiej i międzymiastowej. Sam prototyp uzyskał dobrą opinie władz i planowano go wdrożyć do produkcji, jednak prawdopodobnie pojazd uległ wypadkowi w okolicach Wrocławia i postanowiono go już nie odbudowywać. Po Odrze powstał jeszcze jeden prototyp – Jelcz 039.

</doc>
<doc id="3187686" url="https://pl.wikipedia.org/wiki?curid=3187686" title="Edgardo Goás">
Edgardo Goás

Edgardo Goás (ur. 27 stycznia 1989 w San Juan) – portorykański siatkarz, reprezentant kraju, grający na pozycji rozgrywającego. Od sezonu 2017/2018 jest zawodnikiem Łuczniczki Bydgoszcz.
Sukcesy klubowe.
Mistrzostwo Portoryko:
Mistrzostwo Finlandii:
Puchar Białorusi:
Mistrzostwo Białorusi:
Sukcesy reprezentacyjne.
Mistrzostwa Ameryki Północnej, Środkowej i Karaibów:
Igrzyska Ameryki Środkowej i Karaibów:
Puchar Panamerykański:

</doc>
<doc id="3187688" url="https://pl.wikipedia.org/wiki?curid=3187688" title="Wyka leśna">
Wyka leśna

Wyka leśna ("Vicia sylvatica" L.) – gatunek byliny z rodziny bobowatych. Występuje w Europie i zachodniej Azji. W Polsce częsta jest na północy i południu kraju, rzadsza w pasie środkowym. W górach sięga aż do regla górnego.
Siedlisko.
Występuje na glebach świeżych, żyznych i średnio żyznych, o odczynach od lekko kwaśnego do zasadowego. Spotykana w grądach i buczynach, a także w zbiorowiskach okrajkowych, w porębach, na polanach śródleśnych itp.

</doc>
<doc id="3187702" url="https://pl.wikipedia.org/wiki?curid=3187702" title="Władysław Jażdżewski">
Władysław Jażdżewski

Władysław Jażdżewski (ur. 28 sierpnia 1835 w Poznaniu, zm. 28 czerwca 1895 tamże) – adwokat, archeolog, społecznik i członek Poznańskiego Towarzystwa Przyjaciół Nauk.
Życiorys.
Był uczniem gimnazjum Marii Magdaleny w Poznaniu. Następnie kształcił się na uniwersytetach w Berlinie i we Wrocławiu. W 1862 uzyskał patent asesorski. Był adwokatem i notariuszem w Bleicherode i w Nordhausen. Brał udział w kampaniach 1866 i 1870–1871. Potem powrócił do Poznania na stałe, gdzie obdarzono go godnością radcy sprawiedliwości (Justizrat). 
Z zamiłowania był archeologiem. Jako członek Poznańskiego Towarzystwa Przyjaciół Nauk zorganizował Komisję, a następnie Wydział Archeologiczny PTPN oraz był redaktorem "Roczników" Towarzystwa. Był współredaktorem czasopisma „Zapiski archeologiczne poznańskie”. Opublikował pracę „Wykopaliska jarocińskie”. W „Wiadomościach Numizmatyczno-Archeologicznych” publikował swoje doniesienia naukowe na temat wykopalisk w okolicach Poznania.
Zmarł 1895 w Poznaniu. Spoczywa na Cmentarzu Zasłużonych Wielkopolan.
Córka Władysława – Emilia Antonina (1877–1917) została żoną Zygmunta Zakrzewskiego.

</doc>
<doc id="3187703" url="https://pl.wikipedia.org/wiki?curid=3187703" title="Alphagaulus">
Alphagaulus

Alphagaulus – wymarły rodzaj ziemnych gryzoni z rodziny Mylagaulidae. Zamieszkiwał Wielkie Równiny Ameryki Północnej 20,43 to 13,6 mln lat temu. "Alphagaulus" jest taksonem parafiletycznym w obrębie rodziny Mylagaulidae.
Występowanie.
Kopalne ślady występowania "Alphagaulus" odkrywano wyłącznie na terenie Wielkich Równin Ameryki Północnej (Idaho, Montana, Nebraska, Wyoming, Nevada i Nowy Meksyk) i były datowane na miocen.

</doc>
<doc id="3187704" url="https://pl.wikipedia.org/wiki?curid=3187704" title="Walter Sanaja">
Walter Sanaja

Walter Wissarionowicz Sanaja, ros. Вальтер Виссарионович Саная, gruz. ვალტერ სანაია (ur. 24 września 1925 w Oczamczyrze, Gruzińska SRR, ZSRR, zm. 29 października 1999 w Moskwie, Rosja) – radziecki piłkarz, grający na pozycji bramkarza. Rosyjski bramkarz Zurab Sanaja - jego daleki krewny.
Kariera piłkarska.
Wychowanek juniorskich drużyn Strieła Oczamczyra i Dinamo Tbilisi (od września 1940). W 1941 roku rozpoczął karierę piłkarską w miejscowej drużynie Dinama Suchumi. W 1944 został piłkarzem Dinama Tbilisi, a we wrześniu 1946 roku przeniósł się do Dinama Moskwa. W 1954 na rok powrócił do Dinama Tbilisi, a potem występował w Nieftianiku Baku. W 1956 zakończył karierę piłkarską.
Zmarł 29 października 1999 w Moskwie i został pochowany na tamtejszym Cmentarzu Trojekurowskim..

</doc>
<doc id="3187708" url="https://pl.wikipedia.org/wiki?curid=3187708" title="JZS Tur">
JZS Tur

Tur – prototyp samochodu ciężarowego stworzony przez JZS i LIAZ-a w roku 1963.
Historia.
W Polsce podstawowymi ciężarówkami dużej ładowności były Żubry- jednak były to konstrukcje bardzo awaryjne. Postanowiono podjąć współpracę z Liazem w sprawie budowy ciężarówek. Współpracę rozpoczęto na początku lat 60. i w 1963 pojawiły się efekty w postacie prototypów ciężarówki nazwanej Tur.
Typy.
W Jelczu miał być produkowany pojazd typu wywrotka a w Libercu-skrzyniowy. Silniki były mieszanką konstrukcji czechosłowackich i polskich. Nie wiadomo z jakich przyczyn Czechosłowacy zrezygnowali ze współpracy i ciężarówka gotowa do produkcji stała się jedynie prototypem a do produkcji wdrożono zmodernizowaną wersję Żubra pod nazwą Jelcz 316.

</doc>
<doc id="3187709" url="https://pl.wikipedia.org/wiki?curid=3187709" title="Władysław Kontrowicz">
Władysław Kontrowicz

Władysław Kontrowicz (ur. 22 czerwca 1878 w Stęszewie, zm. 11 stycznia 1975 w Śremie) – polski kupiec i bankowiec, radca miejski, dyrektor hotelu Bazar w Poznaniu.
Początki kupieckie.
Kontrowicz urodził się w podpoznańskim Stęszewie. Jego ojciec Wincenty był bednarzem, a matka Karolina, z domu Kwaśniewska zajmowała się gospodarstwem. Miał trójkę rodzeństwa: dwie siostry i brata. W 1892 r. po ukończeniu szkoły elementarnej rozpoczął pierwszą pracę zarobkową w stęszewskim magistracie. W 1895 roku przeniósł się do Poznania, gdzie w latach 1895–1900 pobierał naukę zawodu kupieckiego w firmie Jachimowicz i Szczawiński, która handlowała nasionami. Od 1 lipca 1900 r. przez kolejne 10 lat pracował u Jana Nepomucena Kierskiego.
W tym czasie rozpoczął działalność społeczną w Towarzystwie Młodzieży Kupieckiej. W 1907 r. współtworzył Zjednoczenie Młodzieży Kupieckiej, pierwszą polską organizację o charakterze związku zawodowego, gdzie działał przez następne 5 lat. W tym samym czasie w latach 1908–1912 uczęszczał na wykłady z prawa i ekonomii do Akademii Królewskiej w Poznaniu.
Około 1905 roku związał się powstałym rok wcześniej klubem wioślarskim, KW 04, pierwszym polskim klubem sportowym na terenie Poznania, w którym pełnił funkcję sekretarza. 28 marca 1919 r. wybrany został na prezesa zarządu klubu. W tym samym roku przyczynił się do powołania Polskiego Związku Towarzystw Wioślarskich.
1910–1939.
W lipcu 1910 r. został członkiem zarządu i dyrektorem administracyjno-technicznych hotelu Bazar i funkcję tę pełnił przez kolejne 12 lat, do czerwca 1922 roku. Tutaj był świadkiem wybuchu powstania wielkopolskiego i I wojny światowej. O wydarzeniach w dnich 27 i 28 grudnia 1918 roku pisze:
 
W 1920 r. oddelegowany został z zarządu Banku Przemysłowców, z którym związany był od 1917 (lub 1918) roku, do pracy w spółce akcyjnej Hartwig Kantorowicz, gdzie objął stanowisko dyrektora. Funkcję tę sprawował do 31 grudnia 1931 roku. Kontrowicz postrzegany był w Poznaniu jako "osobistość o charakterze czystym", wybitnie nadającym się do zarządzania przedsiębiorstwem, zwłaszcza od strony finansowej. Już w 1919 r. pierwsza polska Rada Miejska Poznania wybrała go niepłatnym członkiem Magistratu, radcą miejskim. Do jego obowiązków należał nadzór nad Miejską Kasą Oszczędności (od 1923 r. Banku miasta Poznania, a od 1931 r. Komunalnej Kasy Oszczędności miasta Poznania). Dnia 1 stycznia 1932 r. został jej dyrektorem. 10 listopada 1938 r. za osiągnięcia na tym stanowisku odznaczony został Złotym Krzyżem Zasługi i desygnowany na wiceprezesa Związku Komunalnych Kas Oszczędności województw pomorskiego i poznańskiego..
W grudniu 1926 roku był jednym z założycieli Korporacji Akademickiej "Gedanii Posnaniensis", organizacji skupiającej studentów Wyższej Szkoły Handlowej w Poznaniu (obecnie Uniwersytet Ekonomiczny), której celem było kultywowanie w społeczeństwie idei powrotu Gdańska do Polski, a w szczególności “zdobycie Gdańska dla polskiego handlu”.
II wojna światowa.
Początek II wojny światowej zastał Kontrowicza w Poznaniu. W listopadzie 1939 r. wyrzucony został ze swojej willi przy ul. Spornej 11 i zamieszkał u znajomych. Stamtąd trafił do przesiedleńczego obozu przy ul. Głównej i 6 lub 7 marca 1940 r. wywieziony został do Generalnej Guberni na teren województwa kieleckiego. Już miesiąc później, 2 kwietnia rozpoczął pracę skarbnika w oddziale Banku Emisyjnego w Siedlcach, gdzie pracował do 10 lipca 1943 roku. Przeniesiony do oddziału w Sandomierzu, gdzie pracował do jego likwidacji w lipcu 1944 roku.
Okres powojenny.
Po wojnie próbował zostać rolnikiem. W maju 1945 r. osiadł na gospodarstwie rolnym w Śremie pod Poznaniem, które kupił jeszcze w 1938 roku. Po trzech latach, w 1948 r. sprzedał gospodarstwo zostawiając sobie willę, gdzie mieszkał do końca życia. W latach 1950–1951 brał udział w przygotowywaniu siedziby dla przyszłego oddziału Narodowego Banku Polskiego w Śremie. Mając wówczas 73 lata nie mógł już pracować, tak jak zwykle, po 10 godzin dziennie odczuwając po prostu zmęczenie; we wspomnieniach pisze, że "myśl, że jestem jednostką bezpożyteczną była dla mnie głęboko odczuwalną". Władysław Kontrowicz zmarł 11 stycznia 1975 r. w Śremie w wieku 97 lat. Pochowany został w rodzinnym grobowcu Kontrowiczów w Stęszewie.
Życie prywatne.
W 1927 roku ożenił się z Marią Chocieszyńską, córką Franciszka Chocieszyńskiego, księgarza, właściciela drukarni i wydawcy dziennika "Wielkopolanin". Żona zmarła w 1941 r. w Warszawie. Nie mieli dzieci.

</doc>
<doc id="3187710" url="https://pl.wikipedia.org/wiki?curid=3187710" title="Mistrzostwa Ibero-Amerykańskie w Lekkoatletyce 1992">
Mistrzostwa Ibero-Amerykańskie w Lekkoatletyce 1992

5. Mistrzostwa Ibero-Amerykańskie w Lekkoatletyce – zawody lekkoatletyczne rozegrane w dniach 17–19 lipca 1992 w hiszpańskim mieście Sewilla na Estadio La Cartuja.
W mistrzostwach wzięło udział 462 lekkoatletów z 22 państw hiszpańsko- bądź portugalskojęzycznych.

</doc>
<doc id="3187712" url="https://pl.wikipedia.org/wiki?curid=3187712" title="Orbita-Uniwersytet Zaporoże">
Orbita-Uniwersytet Zaporoże



</doc>
<doc id="3187715" url="https://pl.wikipedia.org/wiki?curid=3187715" title="Anova">
Anova

Anova – Narodowe Braterstwo (galic. "Anova-Irmandade Nacionalista") – galisyjska regionalna partia polityczna o profilu nacjonalistycznym i socjalistycznym.
Anova powstała w 2012. Założył ją Xosé Manuel Beiras i grupa związanych z nim działaczy, która opuściła Galisyjski Blok Nacjonalistyczny. Przed wyborami do galisyjskich kortezów w tym samym roku partia współtworzyła koalicję ze Zjednoczoną Lewicą, która uzyskała 13,9% głosów i 9 mandatów. Współpraca była kontynuowana również w dalszych latach, w 2014 z ramienia wspólnej listy mandat eurodeputowanej uzyskała Lidia Senra. W 2015 i 2016 w ramach koalicji z Podemos Anova uzyskiwała pojedyncze mandaty w Kongresie Deputowanych.

</doc>
<doc id="3187716" url="https://pl.wikipedia.org/wiki?curid=3187716" title="Porsche Supercup - Grand Prix Rosji 2014">
Porsche Supercup - Grand Prix Rosji 2014



</doc>
<doc id="3187718" url="https://pl.wikipedia.org/wiki?curid=3187718" title="Parafia Świętych Wiery, Nadziei, Luby i matki ich Zofii w Bagrationowsku">
Parafia Świętych Wiery, Nadziei, Luby i matki ich Zofii w Bagrationowsku

Parafia Świętych Wiery, Nadziei, Luby i matki ich Zofii – parafia prawosławna w Bagrationowsku, w dekanacie Opieki Matki Bożej eparchii kaliningradzkiej.
Świątynią parafialną jest cerkiew Świętych Wiery, Nadziei, Luby i matki ich Zofii, znajdująca się przy ulicy Krasnoarmiejskiej.
Proboszczem parafii jest ks. protojerej Dmitrij Krutień.

</doc>
<doc id="3187719" url="https://pl.wikipedia.org/wiki?curid=3187719" title="Puchar Pięciu Narodów 1913">
Puchar Pięciu Narodów 1913

Puchar Pięciu Narodów 1913 – czwarta edycja Pucharu Pięciu Narodów, corocznego turnieju w rugby union rozgrywanego pomiędzy pięcioma najlepszymi zespołami narodowymi półkuli północnej, która odbyła się pomiędzy 1 stycznia a 24 marca 1913 roku. Wliczając turnieje w poprzedniej formie, od czasów Home Nations Championship, była to trzydziesta pierwsza edycja tych zawodów. W turnieju zwyciężyła Anglia, która pokonała wszystkich rywali i tym samym zdobyła Triple Crown oraz Wielkiego Szlema.
Zgodnie z ówczesnymi zasadami punktowania dropgol był warty cztery punkty, podwyższenie dwa, natomiast przyłożenie i pozostałe kopy trzy punkty.

</doc>
<doc id="3187720" url="https://pl.wikipedia.org/wiki?curid=3187720" title="Allopurinol">
Allopurinol



</doc>
<doc id="3187726" url="https://pl.wikipedia.org/wiki?curid=3187726" title="John Miles">
John Miles



</doc>
<doc id="3187728" url="https://pl.wikipedia.org/wiki?curid=3187728" title="Bergliot Ibsen">
Bergliot Ibsen

Bergliot Ibsen, z domu Bjørnson (ur. 16 czerwca 1869 w Christianii, zm. 2 lutego 1953 w Bolzano) – norweska śpiewaczka operowa, mezzosopran.
Była córką pisarza i noblisty, Bjørnstjerne Bjørnsona, oraz synową dramaturga Henrika Ibsena. Śpiewu uczyła się w Paryżu i tam debiutowała, wykonując głównie pieśni Halfdana Kjerulfa i Edvarda Griega do wierszy ojca. Odbyła tournée po Danii i Norwegii. Szybko ograniczyła swoje występy do koncertów charytatywnych. Jest autorką wspomnień, w których opisała wzajemne relacje ojca i teścia.

</doc>
<doc id="3187730" url="https://pl.wikipedia.org/wiki?curid=3187730" title="Mieczysław Jarca">
Mieczysław Jarca



</doc>
<doc id="3187731" url="https://pl.wikipedia.org/wiki?curid=3187731" title="Formula 1 Grand Prix du Canada 2014">
Formula 1 Grand Prix du Canada 2014



</doc>
<doc id="3187732" url="https://pl.wikipedia.org/wiki?curid=3187732" title="Formula 1 Gran Prix de Monaco 2014">
Formula 1 Gran Prix de Monaco 2014



</doc>
<doc id="3187734" url="https://pl.wikipedia.org/wiki?curid=3187734" title="Formula 1 Gran Premio de España Pirelli 2014">
Formula 1 Gran Premio de España Pirelli 2014



</doc>
<doc id="3187735" url="https://pl.wikipedia.org/wiki?curid=3187735" title="2014 Formula 1 UBS Chinese Grand Prix">
2014 Formula 1 UBS Chinese Grand Prix



</doc>
<doc id="3187740" url="https://pl.wikipedia.org/wiki?curid=3187740" title="Jan Kajetan Trojański">
Jan Kajetan Trojański

Jan Kajetan Trojański (ur. w lutym 1797 lub w 1796 w Lublinie, zm. 24 lipca 1850 w Mariańskich Łaźniach) – polski filolog klasyczny, leksykograf. Profesor i rektor Uniwersytetu Jagiellońskiego. Prezes Towarzystwa Naukowego Krakowskiego.
Życiorys.
Syn Stanisława, magistra chirurgii. W Lublinie ukończył gimnazjum. Na Uniwersytecie Jagiellońskim w Krakowie studiował filologię klasyczną, a następnie we Wrocławiu prawo. Po dwóch latach porzucił studia prawnicze, powracając do filologii klasycznej. Za prace naukowe otrzymał w 1817 roku 50 talarów nagrody od Uniwersytetu Wrocławskiego. Po ukończeniu studiów został na Uniwersytecie Wrocławskim lektorem języka i literatury polskiej. Zdał egzamin nauczycielski i w Poznaniu w 1819 roku rozpoczął pracę w gimnazjum Marii Magdaleny w Poznaniu. W grudniu 1821 na Wydziale Filozoficznym Uniwersytetu Jagiellońskiego uzyskał stopień doktora.
Pracował w Poznaniu, gdzie wraz z Józefem Muczkowskim zajmował się porządkowaniem akt miejskich i sporządzaniem inwentarza na polecenie pruskiego magistratu Poznania. Prace zakończyli w 1826 roku, kończąc dzieło zaczęte pięć lat wcześniej przez Jana Wilhelma Cassiusa.
W 1828 roku przeniósł się do Krakowa, gdzie przez dwadzieścia lat oddawał się głównie zajęciom dydaktycznym oraz studiom języka niemieckiego w Katedrze Literatury Łacińskiej Uniwersytetu Jagiellońskiego. Od 1828 wykładał literaturę polską i łacińską oraz pełnił funkcję członka Wielkiej Rady Uniwersyteckiej. W latach 1835–1837 pełnił funkcję dziekana Wydziału Filozoficznego UJ. W latach 1841–1843 był rektorem Uniwersytetu i jednocześnie prezesem Towarzystwa Naukowego Krakowskiego.
W latach 1845–1848 ponownie był dziekanem Wydziału Filozoficznego, a w 1849 został powołany do komisji opracowującej dla Uniwersytetu „kompletny plan naukowy”.
Zmarł latem 1850 w Mariańskich Łaźniach (Marienbad). Miejsce pochówku pozostaje nieznane.
Życie prywatne.
Żonaty był od 1828 roku ze Zgorzalewiczówną z Kościana.
Publikacje.
Był autorem popularnych i cenionych w swoim czasie podręczników szkolnych i słowników. W 1819 roku opracował we Wrocławiu "Gramatykę łacińską do potrzeby szkól polskich zastosowaną", która miała kilka wydań i używana była w szkołach wielkopolskich. Wydał również "Słownik polsko-łaciński do szkolnego użycia..." (1819) i "Zadania do tłumaczenia z polskiego na łacińskie" (1828). W Poznaniu opracował artykuł z dziedziny dydaktyki języków klasycznych, wydany przez gimnazjum poznańskie (1824). Jego najbardziej znane prace powstały jednak w Krakowie – w 1833 opublikował "Gramatykę niemiecką do szkolnego i prywatnego użycia", a także słowniki polsko-niemieckie i niemiecko-polskie, m.in.: "Dokładny niemiecko-polski słownik do podręcznego użycia dla Polaków i Niemców" (wydany w 1844).

</doc>
<doc id="3187741" url="https://pl.wikipedia.org/wiki?curid=3187741" title="Zurab Sanaja">
Zurab Sanaja

Zurab Władimirowicz Sanaja, ros. Зураб Владимирович Саная (ur. 15 kwietnia 1968 w Stawropolu, Rosyjska FSRR, ZSRR) – rosyjski piłkarz, grający na pozycji bramkarza, trener piłkarski. Znany radziecki bramkarz Walter Sanaja - jego daleki krewny.
Kariera piłkarska.
Wychowanek Szkoły Sportowej Maszuk Piatigorsk oraz Internatu Sportowego w Stawropolu. W 1985 roku rozpoczął karierę piłkarską w drużynie Nart Czerkiesk. W 1988 został piłkarzem klubu Maszuk Piatigorsk. Po organizowaniu pierwszych niepodległych mistrzostw Rosji sezon 1992 rozpoczął w Asmarału Kisłowodzk, a już latem przeniósł się do Dinama Stawropol. W 1995 wyjechał do Grecji, gdzie bronił barw klubu Paniliakos AO. W 1998 roku powrócił do ojczyzny i potem występował w zespołach Bałtika Kaliningrad, Sokoł Saratów, Fakieł Woroneż i Mietałłurg Lipieck. W 2003 zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę szkoleniową. Ukończył Instytut Pedagogiczny w Stawropolu. Najpierw od 2005 pomagał trenować kluby Bałtika Kaliningrad i Łucz-Eniergija Władywostok. Od 2008 do 29 maja 2009 prowadził samodzielnie Bałtikę Kaliningrad. Od 29 listopada 2009 pracował w klubie Żemczużyna Soczi na stanowisku dyrektora sportowego klubu, a 1 sierpnia 2010 po dymisji Olega Wasilenki stał na czele klubu. Jednak 27 września 2010 w klubie padła decyzja przywrócić na stanowisko głównego trenera Olega Wasilenka. W 2011 pomagał trenować klub, dopóki nie został rozformowany. W 2013 prowadził kazachski Akżajyk Orał.

</doc>
<doc id="3187745" url="https://pl.wikipedia.org/wiki?curid=3187745" title="Wysokotemperaturowy reaktor chłodzony gazem">
Wysokotemperaturowy reaktor chłodzony gazem

Wysokotemperaturowy reaktor chłodzony gazem (używany jest skrótowiec HTGR od angielskiego terminu "high-temperature gas-cooled reactor" oraz HTR od "high-temperature reactor") – koncepcja chłodzonego gazem reaktora jądrowego IV generacji z moderatorem grafitowym i chłodziwem gazowym, którym jest hel. Należy do reaktorów wysokotemperaturowych, w których temperatura na wyjściu z reaktora sięga 1000 °C. Ciepło o wysokiej temperaturze znajduje zastosowanie w różnych procesach technologicznych (produkcja wodoru, wytop żelaza); jest to przyszłościowy kierunek wykorzystania takich reaktorów.
Budowa reaktora.
Można wyróżnić 2 typy wysokotemperaturowych reaktorów chłodzonych gazem, w zależności od budowy złoża:
Konstrukcja niemiecka. Sześciocentymetrowe kule grafitowe zawierające od 10 do 11 tysięcy granulek paliwowych TRISO umieszcza się od góry na stosie wypełniającym reaktor. Po przejściu przez reaktor są one odbierane od dołu stosu, sprawdzane i sortowane – uszkodzone lub wypalone stają się odpadem, dobre wracają od góry na stos. Niemcy porzuciły rozwój tej technologii, rozwijają ją obecnie Chiny pod nazwą HTR-PM (), co spotyka się z krytyką ekspertów, dotyczącą kwestii bezpieczeństwa. HTR-PM składa się dwóch modułowych reaktorów o mocy cieplnej 250 MWt napędzających jedną turbin o mocy elektrycznej 210 MWe. Pierwsza elektrownia określana jako demonstracyjna jest w Chinach w mieście Shidaowan, prowincji Shandong. 12 września 2021 ok. 9:35 stan krytyczny uzyskał pierwszy z dwóch reaktorów, drugi w listopadzie. W grudniu 2022 r. ogłoszono, że elektrownia pozytywnie przeszła wszystkie testy i uzyskała pełną moc.
Konstrukcja amerykańska. Rdzeń składa się z sześciokątnych bloków grafitowych, które szczelnie do siebie przylegają. Przepływa przez nie w pionowych kanałach hel. Znajdują się tam również pręty regulacyjne. Paliwo jest w postaci cylindrów, odlanych z grafitu, zawierających węgliki uranu. Amerykanie porzucili projekty komercjalizacji tej technologii, głównie z powodów ekonomicznych.
Paliwo.
Paliwem w reaktorach wysokotemperaturowych jest TRISO. Są to kulki (cząstki paliwowe) o średnicy około 0,5 mm z materiału rozszczepialnego (ewentualnie z dodatkiem paliworodnego toru), pokryte wielowarstwową osłoną ceramiczną z czterech powłok: buforowej z porowatego węgla pirolitycznego, wewnętrznej z węgla pirolitycznego, osłonowej z węgliku krzemu lub węgliku cyrkonu i zewnętrznej z węgla pirolitycznego. Pierwsza warstwa buforowa ma za zadanie gromadzenie gazowych produktów rozszczepienia. Bardzo istotna dla ich zatrzymywania jest twarda warstwa osłonowa (z SiC lub ZrC), pełniąca rolę koszulki.
W reaktorach ze złożem usypanym kulki te są rozmieszczone równomiernie wewnątrz dużych kul grafitowych, o średnicy 6 cm. W reaktorach konstrukcji amerykańskiej kuleczki TRISO są pakowane w grafitowe gilzy, umieszczane w pionowych kanałach sześciokątnych bloków grafitowych.
Zalety wysokotemperaturowych reaktorów chłodzonych gazem.
Zastosowanie helu (gazu nieaktywnego chemicznie) umożliwiło podniesienie temperatury na wylocie z rdzenia bez zwiększania ciśnienia. Poziom wypalenia paliwa sięga 150–200 GWd/tHM (gigawatodni na tonę metalu ciężkiego), co osiąga się dzięki odporności paliwa na stopienie. Cechą charakterystyczną reaktora jest wysoki współczynnik konwersji paliwa. Wysoki poziom bezpieczeństwa eksploatacji osiągany jest dzięki dużej pojemności cieplnej, powolnemu rozwojowi zagrożeń i zjawisku samowygaszania z powodu ujemnego współczynnika temperaturowego.
Projekt w Polsce.
Ministerstwo Energii przyjęło raport resortowego zespołu, który rekomenduje wdrożenie w Polsce wysokotemperaturowych reaktorów jądrowych chłodzonych gazem. Rozważa się stosowanie reaktorów w istniejących elektrowniach węglowych, oraz jako źródło ciepła przemysłowego o temperaturze 700 °C. Reaktory dostarczające ciepło o temperaturze powyżej 1000 °C miałyby być wykorzystane do produkcji wodoru, metanu i syntetycznych paliw.
21 stycznia 2020 ogłoszono współpracę między Polską i Japonią przy budowie reaktora HTR na terenie Polski w celach przemysłowych. Planowana moc reaktora to około 200 MW.
12 maja 2021 Narodowe Centrum Badań Jądrowych oraz Ministerstwo Edukacji i Nauki podpisały umowę na realizację kolejnej części prac projektowych wysokotemperaturowego reaktora chłodzonego gazem (High Temperature Gas cooled Reactor, HTGR). Umowa przewiduje, że w ciągu trzech lat w Narodowym Centrum Badań Jądrowych zostaną przygotowane warunki do wybudowania w Polsce badawczego reaktora wysokotemperaturowego.

</doc>
<doc id="3187747" url="https://pl.wikipedia.org/wiki?curid=3187747" title="Dos Equis Pavilion">
Dos Equis Pavilion

Dos Equis Pavilion – amfiteatr znajdujący się w Fair Park w Dallas.
Historia.
Został otwarty w roku 1988 jako Coca-Cola Starplex Amphitheatre. W roku 1998, kiedy prawa do nazwy wygasły, obiekt nazywał się po prostu Starplex Amphitheatre. W roku 2000 prawa do nazwy zostały sprzedane koncernowi Smirnoff w wyniku umowy sponsorowania korporacyjnej z House of Blues. Wówczas obiekt nosił nazwę Smirnoff Music Centre. Jednakże dla młodych artystów dających tu swoje koncerty, miejsce było znane pod nazwą The Music Center Fair Park. Prawa nazewnictwa zostały przyznane ponownie w styczniu 2008 roku, a obiekt nosił nazwę Superpages.com Center. Od 2011 obowiązuje nazwa Gexa Energy Pavilion.
Miejsce to jest obsługiwane przez Live Nation, podmiotu Live Nation Entertainment.
Swoje koncerty dawali tu między innymi Mötley Crüe, Poison, Megadeth, Godsmack, Def Leppard, Kings of Leon, Kid Rock, Disturbed, Trivium, Suicide Silence, Guns N’ Roses, Incubus, Foreigner, Journey, Maroon 5, ZZ Top, Alice in Chains, 3 Doors Down, Slipknot, Anthrax, Motörhead, Ozzy Osbourne, Chevelle, Halestorm, Candlebox, Slayer, Iron Maiden, Kiss, Hellyeah, Linkin Park, Rise Against, Staind, Slash, Black Label Society, Tim McGraw, Machine Head, Children of Bodom, Mastodon, Heart czy Depeche Mode.

</doc>
<doc id="3187748" url="https://pl.wikipedia.org/wiki?curid=3187748" title="Inna Europa z Tsiprasem">
Inna Europa z Tsiprasem

Inna Europa z Tsiprasem (wł. "L'Altra Europa con Tsipras") – włoska koalicja wyborcza, skupiająca indywidualnych kandydatów oraz ugrupowania polityczne o profilu komunistycznym i socjalistycznym.
Przed wyborami europejskimi w 2014 grupa lewicowych intelektualistów na czele z Andreą Camillerim opublikowała apel wzywający do utworzenia we Włoszech listy wyborczej wspierających kandydaturę greckiego polityka Aleksisa Tsiprasa na przewodniczącego Komisji Europejskiej. Koncepcja zyskała poparcie włoskiej skrajnej lewicy, w tym głównych partii tego nurtu – Lewicy, Ekologii, Wolności i Odrodzenia Komunistycznego. Na ogłoszonej liście wyborczej znaleźli się również przedstawiciele środowisk dziennikarskich, pisarze, ludzie kultury i środowisk akademickich (m.in. Curzio Maltese, Moni Ovada, Ermanno Rea, Barbara Spinelli). W wyniku głosowania z 25 maja 2014 Inna Europa otrzymała 4,03% głosów, co przełożyło się na 3 mandaty w Parlamencie Europejskim VIII kadencji.

</doc>
<doc id="3187758" url="https://pl.wikipedia.org/wiki?curid=3187758" title="Ukrzyżowanie z Marią i św. Janem pod krzyżem">
Ukrzyżowanie z Marią i św. Janem pod krzyżem

Ukrzyżowanie z Marią i św. Janem pod krzyżem – dyptyk Rogiera van der Weydena, przykład niderlandzkiego malarstwa tablicowego. Jest to największy zachowany dyptyk Weydena.
Charakterystyka.
Dyptyk przez wielu historyków uznawany był za późne dzieło Weydena. Niemiecki historyk sztuki Erwin Panofsky (1953) i Martin Davies (1972) datują dzieło na lata 1455-1460. Badania dendrochronologiczne opublikowane w 2009 roku wykazały, iż dyptyk nie mógł powstać wcześniej niż w 1464 roku. Sposób ukazania postaci i technika wykonania nawiązuje do innego dzieła z tego samego okresu: "Ukrzyżowanie z kartuzji Scheut" z Escorialu.
Opis obrazu.
Weyden ukazuje scenę ukrzyżowania na dwóch panelach dyptyku, co jest rzadkością dla tego typu scen przeważnie prezentowanych na tryptykach. Na prawym skrzydle znajduje się Chrystus na krzyżu, na lewym zrozpaczona Maria podtrzymywana przez Jana Ewangelistę. Wszystkie postaci przedstawione zostały na tle czerwonych kotar, co nadaje nieprawdopodobny kontrast wobec białej i jasnoniebieskiej szat postaci. Tak jak w Ukrzyżowaniu z Escorialu, artysta rezygnuje z tradycyjnej ikonografii towarzyszącej scenie Pasyjnej, tłem nie jest góra Golgota czy widok na Jerozolimę, ale szary mur kościelnego wnętrza. Postacie ukazane zostały "semi-grisailleowo", bardziej przypominają rzeźby z kamienia. Postać Chrystusa, bardzo cielesna, przepasana jest białą przepaską na biodrach układającą się w fałdy w stylu późnego gotyku. Weyden ponownie stwarza wrażenie uczestniczenia widza, poprzez ból wyrażony na twarzy Marii, w misterium męki Chrystusa. Antoni Ziemba o dwóch podobnych do siebie prac z Escorialu i Filadelfii pisał: 
Proweniencja.
Według historyka sztuki Penny Howella Jolly dyptyk mógł zostać namalowany dla nieznanego klasztoru kartuzów, gdzie surowe warunki ascetyczne reguły pasowały do surowej kompozycji dyptyku Obraz trafił do Museum of Fine Arts w Bostonie w 1917 roku z kolekcji Johna G. Johnsona.

</doc>
<doc id="3187759" url="https://pl.wikipedia.org/wiki?curid=3187759" title="Ma'abarot">
Ma'abarot



</doc>
<doc id="3187760" url="https://pl.wikipedia.org/wiki?curid=3187760" title="Jimmy Deshler">
Jimmy Deshler

Jimmy Deshler (ur. 30 listopada 1994 r, w Saint Paul w stanie Minnesota) − amerykański aktor, reżyser i scenarzysta filmowy. 

</doc>
<doc id="3187762" url="https://pl.wikipedia.org/wiki?curid=3187762" title="Juliusz Cezar (film 2002)">
Juliusz Cezar (film 2002)

Juliusz Cezar – film historyczny z 2002 roku w reżyserii Uliego Edela, opowiadający o życiu Juliusza Cezara. Obraz był nominowany do nagród Emmy w kategoriach najlepsza charakteryzacja i najlepszy montaż dźwięku.
Zdjęcia do filmu realizowano na Malcie i w Bułgarii. Na potrzeby produkcji zbudowana została kosztem 3,5 mln USD replika Forum Romanum.
Obsada.
Źródło: "Filmweb"

</doc>
<doc id="3187763" url="https://pl.wikipedia.org/wiki?curid=3187763" title="Die PARTEI">
Die PARTEI

Partia, właśc. Partia na rzecz Pracy, Praworządności, Ochrony Zwierząt, Promocji Elit i Inicjatyw Oddolnej Demokracji (niem. "Die PARTEI", właśc. "Partei für Arbeit, Rechtstaat, Tierschutz, Elitenförderung und basisdemokratische Initiative") – niemiecka satyryczna partia polityczna.
Ugrupowanie w 2004 założył Martin Sonneborn, redaktor naczelny satyrycznego czasopisma „Titanic”. Partia zaczęła brać udział w różnych wyborach, głosząc postulaty żartobliwe i satyryczne (m.in. propozycję budowy muru wokół Szwajcarii) oraz hasła wzajemnie sprzeczne (np. w 2014 startowała ze sloganem „Tak dla Europy, nie dla Europy”).
W 2013 ugrupowanie zdobyło pierwszy mandat w samorządzie, wprowadzając radnego do rady miejskiej Lubeki. W 2014 Die PARTEI wystartowała w wyborach europejskich przeprowadzanych po raz pierwszy bez obowiązującego progu wyborczego. Wynik na poziomie 0,63% pozwolił na uzyskanie jednego miejsca w Parlamencie Europejskim VIII kadencji. Deputowanym został Martin Sonneborn, który zapowiedział, że mandat przez całą kadencję będzie w miesięcznych odstępach przekazywany na rzecz kolejnego kandydata (do czego jednak nie doszło). W 2019 ugrupowanie wprowadziło dwóch przedstawicieli do Europarlamentu IX kadencji. W listopadzie 2020 do ugrupowania dołączył pierwszy deputowany Bundestagu – należący wcześniej do SPD Marco Bülow.

</doc>
<doc id="3187765" url="https://pl.wikipedia.org/wiki?curid=3187765" title="Ma'abarot (obozy przejściowe)">
Ma'abarot (obozy przejściowe)



</doc>
<doc id="3187773" url="https://pl.wikipedia.org/wiki?curid=3187773" title="Verva Racing Team">
Verva Racing Team



</doc>
<doc id="3187776" url="https://pl.wikipedia.org/wiki?curid=3187776" title="Wieża telewizyjna we Frankfurcie nad Odrą">
Wieża telewizyjna we Frankfurcie nad Odrą



</doc>
<doc id="3187777" url="https://pl.wikipedia.org/wiki?curid=3187777" title="Grzegorz Zackiewicz">
Grzegorz Zackiewicz

Grzegorz Zackiewicz (ur. 1971) – polski historyk dziejów najnowszych. 
Życiorys.
Absolwent historii (1996) Filii Uniwersytetu Warszawskiego w Białymstoku. Doktorat (2002) i habilitacja (2014) na Uniwersytecie w Białymstoku. Adiunkt w Instytucie Historii i Nauk Politycznych Uniwersytetu w Białymstoku. Główne zainteresowania badawcze to historia polityczna i historia idei I połowy XX wieku oraz stosunki polsko-rosyjskie i polsko-radzieckie XIX-XX w. 

</doc>
<doc id="3187780" url="https://pl.wikipedia.org/wiki?curid=3187780" title="Raymond de Saussure">
Raymond de Saussure

Raymond de Sausure (ur. 2 sierpnia 1894 w Genewie, zm. 29 października 1971 w Genewie) – szwajcarski psychoanalityk. Syn Ferdinanda de Saussure'a, wnuk Henriego de Saussure'a.
W 1955, wraz z Marcem Cramerem i innymi założył w Genewie Muzeum Historii Nauki. Był też założycielem Europejskiej Federacji Psychoanalityków, której prezesem pozostał do śmierci.

</doc>
<doc id="3187781" url="https://pl.wikipedia.org/wiki?curid=3187781" title="Klose">
Klose



</doc>
<doc id="3187782" url="https://pl.wikipedia.org/wiki?curid=3187782" title="Jakushitsu Genkō">
Jakushitsu Genkō

Jakushitsu Genkō (ur. 23 czerwca 1290, zm. 25 września 1367; jap. 寂室元光) – japoński mistrz zen szkoły rinzai, asceta, poeta i flecista.
Życiorys.
Pochodził z Mimasaki w regionie Okayama. Od strony ojca spokrewniony był z rodem Fujiwara. W dzieciństwie był bardzo ruchliwy, a przy tym inteligentny i pojętny o raczej delikatnej osobowości. W wieku 12 lat rodzice posłali go do klasztoru Tōfuku w Kioto, aby usługiwał mnichom i zdobył wykształcenie. Chociaż pobyt w klasztorze rozpoczął tylko jako uczeń, to po jakimś czasie, po spotkaniu w drodze do domu głęboko uduchowionego mnicha zen, zrozumiał, że erudycja i znajomość sutr nie wystarczają. Postanowił zostać mnichem.
Zaprzyjaźniony mnich, który był również rozczarowany akademickim życiem w Tōfuku-ji, powiedział mu o mistrzu zen Yakuō Tokkenie (約翁德儉, 1245-1320), uczniu mistrza chan Lanxi Daolonga. Yakuō był wówczas opatem małego klasztoru w Kamakurze założonego jeszcze przez Mistrza Lanxi. Obaj wyruszyli do Kamakury w 1305 roku i zostali przyjęciu jako uczniowie mistrza. W 1306 roku Yakuō został wyznaczony na opata Kennin-ji w Kioto i Jakushitsu towarzyszył mu w przenosinach. Praktykował pod kierunkiem mistrza i opiekował się nim, gdy ten ciężko zachorował. Pewnego dnia 1306 roku poprosił mistrza o "ostatnie słowo" (jap. "matsugo"). Bez żadnych słów mistrz spoliczkował ucznia, który osiągnął oświecenie.
Słuchając rady swojego nauczyciela Jakushitsu spędził kilka miesięcy 1309 roku studiując reguły monastyczne u mistrza winai Euna, po czym powrócił do swego nauczyciela. Następne dziesięć lat spędził jako asystent różnych chińskich mistrzów chan w Japonii. Byli to Dongming Huiri (1272-1340), Dongli Honghui, jednak najbardziej kształtujący go okres, to dwa lata asystowania Yishanowi Yiningowi (1247-1317). Yishan był wtedy opatem Nanzen-ji. Bardzo wysoko ocenił wiersz Jakushitsu "Bodhidharma w śniegu".
Po śmierci w 1320 roku swojego nauczyciela Yakuō, Jakushitsu wraz z grupą znajomych mnichów udał się do Chin. Jego głównym celem było spotkanie się z mistrzem chan Zhongfengiem Mingbenem (中峰明本, 1263-1323). Przedstawił się mistrzowi jako uczeń poszukujący ukierunkowania. Był to punkt zwrotny w życiu Jakushitsu. Wpływ Zhongfenga ukształtował go na resztę jego kariery mnisiej i czysty zen, którego się nauczył od Zhongfenga, przekazał później swoim uczniom.
Praktyka "nembutsu", która pod koniec panowania dynastii Song była wykorzystywana przez chińskich mistrzów chan nie zajęła nigdy głównego miejsca, którym była praktyka Koanowa. Jakushitsu poświęcił dwa wiersze Amitabhie, w których wyraźnie stwierdza, że Czysta Kraina nie powinna być poszukiwana w Zachodnim Raju, ale we własnym umyśle.
Jakushitsu przebywał w Chinach do 1326 roku. Po roku, który spędził u Zhongfenga na górze Tianmu, podróżował po tym kraju odwiedzając słynne klasztory, spotykając mistrzów chan i starając się nauczyć chińskich sposobów praktyki. Podróż ta niezmiernie go wzbogaciła i wiele z jego wierszy opisuje piękno chińskich krajobrazów.
Po powrocie do Japonii kontynuował wędrowne życie przez następne dwadzieścia pięć lat. Przebywał głównie w południowo-zachodniej części Japonii w okolicach Bizen i Bitchū w rejonie Okayama i Bingo w rejonie Hirosimy. Czasami przechodził także przez rodzinną Mimasakę. Jako mnich-poeta uwielbiał proste życie w wiejskich klasztorach i świątyniach. Przez trzy lata (około 1352 roku) przebywał Tōzen-in w Mino (prefektura Gifu), następnie udał się do Shizuoki i Kai w prefekturze Yamanashi. Idąc na zachód dotarł w okolice Ōmi w prefekturze Shiga). Tam miejscowy pan (jap, "shugo") Sasaki Ujiyori (1326-1370) wybudował dla niego klasztor Eigen (永源寺) w 1361 roku. Jakushitsu nie był zbyt zadowolony, że musi porzucić styl życia, który tak lubił, jednak wkrótce przekonał się jak było to ważne dla innych ludzi. Już pierwszego roku po objęciu stanowiska opata przez klasztor przewinęło się ponad dwa tysiące gości. W 1366 roku przekazał prowadzenie klasztoru swojemu uczniowi Mitenowi Eishaku. Już wcześniej odrzucił oferty prowadzenia dwóch czołowych klasztorów gozan Tenryū w Kioto i Kenchō w Kamakurze. Odrzucił także jeszcze wcześniejsze propozycje stanowiska opata w dwóch małych klasztorach Chōshō w Kamakurze i Manju w dystrykcie Bungo w prefekturze Ōta.
Jego testament ukazuje człowieka kompletnie nieprzywiązanego do niczego. Życzył sobie, aby po jego śmierci ziemie leżące w Kumaharze, które zostały dane klasztorowi, zostały zwrócone donatorom. Natomiast budynki klasztorne powinny być dane ludziom z wioski Takano, chyba że zażyczą sobie oni mieć dalej klasztor zen. Przez całe życie żył prosto i ubogo, odrzucał powagę stanowiska opata, jak i nadmierne ozdoby budynków klasztornych. Jego klasztor nie włączył się do ruchu "gozan" i związał się wiejskimi klasztorami "rinka" (spod lasu).
Mistrz zen Jakushitsu Genkō zmarł w 1367 roku.
Otrzymał kilka pośmiertnych tytułów, m.in. Enno Zenji (圓應禪師) od cesarza Go-Kōgona (後光嚴) w 1369 roku i Shoto Kokushi (正燈國師) w 1928 roku.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3187783" url="https://pl.wikipedia.org/wiki?curid=3187783" title="Kartoniarka">
Kartoniarka



</doc>
<doc id="3187785" url="https://pl.wikipedia.org/wiki?curid=3187785" title="Spartak-MŻK Riazań">
Spartak-MŻK Riazań

Spartak-MŻK Riazań (ros. Футбольный клуб «Спартак-МЖК» Рязань, "Futbolnyj Kłub "Spartak-MŻK" Riazań") – rosyjski klub piłkarski z siedzibą w Riazaniu.
Historia.
Chronologia nazw:
Piłkarska drużyna Agrokomplekt została założona w 2004 w mieście Riazań z inicjatywy prezesa spółki "Mierwinski Żiliszcznyj Koncern" (MŻK).
W sezonie debiutowym najpierw zwyciężyła w swoim okręgu, a potem w turnieju finałowym w Amatorskiej Lidze zajęła drugie miejsce i awansowała do Drugiej Dywizji. W 2005 klub przyjął nazwę Spartak-MŻK Riazań. W 2007 startował w Pierwszej Dywizji, ale po pierwszej rundzie z przyczyn finansowych zrezygnował z dalszych występów i został pozbawiony statusu klubu profesjonalnego.

</doc>
<doc id="3187787" url="https://pl.wikipedia.org/wiki?curid=3187787" title="WMRO – Bułgarski Ruch Narodowy">
WMRO – Bułgarski Ruch Narodowy

WMRO – Bułgarski Ruch Narodowy (bułg. ВМРО – Българско национално движение, WMRO-BND) – bułgarska partia polityczna o profilu nacjonalistycznym.
Historia.
Ugrupowanie powstało na kongresie w dniach 15 i 16 grudnia 1989 jako WMRO-SMD, przekształcone w WMRO-BND zostało w 1999. Akronim stanowiący pierwszą część nazwy stał się nawiązaniem do Wewnętrznej Macedońskiej Organizacji Rewolucyjnej (WMRO), powstałej pod koniec XIX wieku organizacji rewolucyjnej dążącej do wyzwolenia Słowian z Macedonii i Tracji spod tureckiego panowania.
Partia należała do Zjednoczonych Sił Demokratycznych, w latach 90. uzyskiwała z list koalicji po dwa mandaty do Zgromadzenia Narodowego 37. i 38. kadencji. W 2001 startowała bez powodzenia samodzielnie, a w 2005 w ramach Bułgarskiego Związku Ludowego (wprowadzając do parlamentu 40. kadencji 5 przedstawicieli). W 2009 nacjonaliści ponownie znaleźli się poza parlamentem. Od połowy lat 90. jej liderem był Krasimir Karakaczanow.
Przed wyborami europejskimi w 2014 partia weszła w skład koalicji skupionej wokół nowo powstałej Bułgarii bez Cenzury Nikołaja Barekowa. W głosowaniu z 25 maja 2014 wspólna lista uzyskała 10,7% głosów, wprowadzając do Parlamentu Europejskiego VIII kadencji dwóch swoich przedstawicieli, w tym wiceprzewodniczącego WMRO-BND Angeła Dżambazkiego. Przed przedterminowymi wyborami krajowymi z października 2014 ruch dołączył do nowej koalicji pod nazwą Front Patriotyczny. W kolejnych wyborach z marca 2017 partia startowała w ramach koalicji Zjednoczeni Patrioci, uzyskując drugi raz z rzędu poselską reprezentację i dołączając do koalicji rządzącej.
W wyborach europejskich w 2019 partia wystawiła odrębną listę, która otrzymała 7,4% głosów i dwa mandaty. W wyborach w kwietniu 2021 ruch poparło 3,6% głosujących, co nie wystarczyło do przekroczenia progu wyborczego. W wyborach w lipcu tegoż roku partia startowała w koalicji z NFSB i Wolą, która z wynikiem 3,1% głosów również nie uzyskała poselskiej reprezentacji. W kolejnych wyborach z listopada 2021 partię poparło 1,1% głosujących.
W 2022 Krasimir Karakaczanow ustąpił z funkcji przewodniczącego ugrupowania, na czele którego stanęło troje współprzewodniczących. W wyborach parlamentarnych w tym samym roku ruch kolejny raz nie przekroczył wyborczego progu (z wynikiem 0,8% głosów).

</doc>
<doc id="3187788" url="https://pl.wikipedia.org/wiki?curid=3187788" title="Freeman Coliseum">
Freeman Coliseum

Freeman Coliseum – hala sportowa i koncertowa mieszcząca się w San Antonio, funkcjonująca od 19 października 1949 roku.
Historia.
Freeman Coliseum było gospodarzem wielu imprez kulturalnych, takich jak koncerty, wystawiennictwa, sporty motorowe, cyrk, sport zawodowy w tym koszykówka, hokej na lodzie, boks oraz zapasy. Przez 52 lata odbywała się tu impreza San Antonio Stock Show &amp; Rodeo, aż do momentu otwarcia w 2003 roku sąsiedniej AT&amp;T Center, dawniej znanej jako SBC Center.
Arena może pomieścić 9500 publiczności na wydarzeniach związanych ze sportami motorowymi, rodeo, 9800 na meczach koszykówki, i 11 700 na koncertach, walkach bokserskich i zapasach. Wysokość sufitu wynosi 23 metry (77 stóp). Ponadto arena posiada 31 250 stóp kwadratowych (2903 m²) wewnętrznej przestrzeni, plus 129 500 stóp kwadratowych (12 030 m²) w czterech salach ekspozycyjnych sąsiadujących z liczącym 60 000 stóp kwadratowych (6000m²) Morris Center, 36 000 stóp kwadratowych (3300 m²) Exhibit Hall (1), 20 000 stóp kwadratowych (2000 m²) budynkiem Freeman oraz 13 500 stóp kwadratowych (1250 m²) Exhibit Hall (2).
Użytkownikami hali były również zespoły San Antonio Dragons (1996-1998) oraz San Antonio Iguanas (1994-2002), należącymi do International Hockey League oraz Central Hockey League. Ponadto budynek gościł kilka wydarzeń związanych z wrestlingiem, jak np. This Tuesday in Texas w 1991 oraz Survivor Series w 1994. Freeman Coliseum było największą halą widowiskową w San Antonio aż do 1968 roku, kiedy otwarta została HemisFair Arena.
Swoje koncerty dawało tu wielu artystów, między innymi: Elvis Presley, Johnny Cash, Ray Charles, The Rolling Stones, Aerosmith, Ted Nugnet, Judas Priest, Blue Öyster Cult, Kiss, Van Halen, The Beach Boys, Kenny Rogers, Motörhead, Mercyful Fate, Iron Maiden, Testament, Corrosion of Conformity, Ozzy Osbourne, Alice in Chains, Megadeth, Pantera, Budgie, Type O Negative, Queensrÿche, Korn, Mötley Crüe, Scorpions, Creed, Anthrax, Def Leppard, Marilyn Manson, Soulfly, Morbid Angel, Incubus, Meshuggah, The Doors, Foo Fighters, Linkin Park, Slipknot, Slayer, Seether, Bullet for My Valentine czy Trivium.

</doc>
<doc id="3187789" url="https://pl.wikipedia.org/wiki?curid=3187789" title="Chung Ling Soo">
Chung Ling Soo

Chung Ling Soo, właśc. William Ellsworth Robinson (ur. 2 kwietnia 1861, zm. 24 marca 1918) – amerykański iluzjonista, znany z okoliczności swojej śmierci, która nastąpiła podczas wykonywania sztuczki polegającej na iluzji łapania pocisków wystrzelonych z broni palnej. W wyniku niedbalstwa broń została źle przygotowana i wystrzeliła prawdziwy pocisk, który ranił iluzjonistę w klatkę piersiową. Jego ostatnie słowa na scenie brzmiały: „Mój Boże, coś się stało. Zasłońcie kurtynę”. Chung Ling Soo zmarł w szpitalu następnego dnia po wypadku.

</doc>
<doc id="3187790" url="https://pl.wikipedia.org/wiki?curid=3187790" title="Średni Wierch (Gorce)">
Średni Wierch (Gorce)

Średni Wierch (1122 m) – szczyt w Gorcach, wznoszący się nad miejscowością Obidowa. Znajduje się w krótkim bocznym grzbiecie, który odgałęzia się od wzniesienia Rozdziele i poprzez Solnisko i Średni Wierch biegnie w zachodnim kierunku. Grzbiet ten oddziela potok Lepietnica od jego dopływu – potoku Obidowiec.
Średni Wierch jest porośnięty lasem, ale dawniej na jego grzbiecie i zboczach znajdowało się wiele polan, jeszcze zaznaczanych na mapach i widocznych na zdjęciach lotniczych. Są to m.in. polany: Polanka, Stosy, Polana Skodowa, Mała Nowa, Tynowo, Nad Papiernią, Nalewajki, Spalone, Gorzec, Polana Mokra, Zakrzesy, Solisko, Grześ. Dawniej były wypasane, a niektóre koszone i siano z nich zwożono na dół. Pasterstwo jednak załamało się, użytkowanie trudno dostępnych i wysoko położonych polan stało się nieopłacalne. Pozostawione swojemu losowi stopniowo zarastają lasem.
Przez Średni Wierch nie prowadzi żaden znakowany szlak turystyczny, ale można na niego wyjść drogami leśnymi z doliny Lepietnicy. Leśna droga prowadzi też grzbietem Średniego Wierchu i Soliska do Rozdziela, na którym łączy się z drogą na Turbacz. W 2015 r. oddano do użytku trasę narciarstwa biegowego "Śladami olimpijczyków" z Obidowej na Turbacz.
Średni Wierch znajduje się w granicach wsi Obidowa w województwie małopolskim, w powiecie nowotarskim, w gminie Nowy Targ.
Trasa narciarska.
 trasa narciarska: Obidowa (leśniczówka) – dolina Lepietnicy – Podsolnisko – Nad Papiernią – Mała Polana – Nalewajki – Spalone – Gorzec – Średni Wierch – Kałużna – Solnisko – Rozdziele – Turbacz.

</doc>
<doc id="3187793" url="https://pl.wikipedia.org/wiki?curid=3187793" title="Stanisław Roszak">
Stanisław Roszak

Stanisław Roszak (ur. 16 maja 1966 w Strzelnie) – polski historyk, dydaktyk historii, badacz dziejów baroku i oświecenia, a także Kujaw.
Życiorys.
Ukończył I LO im. Jana Kasprowicza w Inowrocławiu, następnie studiował historię na Wydziale Nauk Humanistycznych Uniwersytetu Mikołaja Kopernika w Toruniu. W 1990 roku uzyskał magisterium. Doktorat, pod kierunkiem Jacka Staszewskiego, obronił w 1995, a w późniejszym okresie habilitację. Tytuł naukowy profesora uzyskał w 2014 r.
Specjalizuje się w dydaktyce historii i historii nowożytnej. Od 2006 pełni funkcję kierownika Zakładu Dydaktyki Historii i Wiedzy o Społeczeństwie w Instytucie Historii i Archiwistyki Uniwersytetu Mikołaja Kopernika. Był prodziekanem Wydziału Nauk Historycznych UMK. W latach 2004-2013 był kierownikiem naukowym ogólnopolskiej konferencji dydaktyków historii Toruńskie Spotkania Dydaktyczne. W latach 2009–2019 pełnił funkcję Przewodniczącego Komitetu Głównego Ogólnopolskiej Olimpiady Historycznej. Jest redaktorem naczelnym Wiadomości Historycznych oraz członkiem Zarządu Głównego Polskiego Towarzystwa Historycznego.

</doc>
<doc id="3187794" url="https://pl.wikipedia.org/wiki?curid=3187794" title="Jewgienij Drozdiecki">
Jewgienij Drozdiecki

Jewgienij Iwanowicz Drozdiecki, "Eugeniusz Drozdziecki", (ur. w Petersburgu, zm. w 1996) – generał major Armii Radzieckiej, pełniący służbę czasowo w ludowym WP.
Życiorys.
Rosjanin, syn Iwana, skończył 3 klasy szkoły podstawowej, po wstąpieniu do Armii Czerwonej w 1928 ukończył Teoretyczny Kurs Szkoły Artylerii Polowej, a w 1929 Szkołę Artylerii Przeciwlotniczej. Później służył w jednostkach artylerii. W 1931 został przyjęty do WKP(b). W 1936 ukończył z tytułem inżyniera studia wojskowo-techniczne w Artyleryjskiej Akademii Dowódczej. 
Najprawdopodobniej brał udział w walkach II wojny światowej, jednak brak danych na ten temat.
9 grudnia 1951 jako pułkownik skierowany do służby w WP na stanowisko komendanta Centralnego Naukowo-Badawczego Poligonu Artyleryjskiego (zajmował je do 13 listopada 1956). Uchwałą Prezydium Rady Ministrów ZSRR z 9 sierpnia 1956 mianowany generałem majorem służby inżynieryjno-technicznej Armii Radzieckiej. W okresie służby w WP używał imienia Eugeniusz. 7 grudnia 1956 zakończył służbę w WP i wrócił do ZSRR do dyspozycji Głównego Zarządu Kadr Ministerstwa Obrony ZSRR. Dalsze jego losy nie są znane.

</doc>
<doc id="3187795" url="https://pl.wikipedia.org/wiki?curid=3187795" title="Średni Wierch">
Średni Wierch



</doc>
<doc id="3187796" url="https://pl.wikipedia.org/wiki?curid=3187796" title="John J. York">
John J. York

John Joseph Robert York, bardziej znany jako John J. York (ur. 10 grudnia 1958 r, w Chicago w stanie Illinois) − amerykański aktor telewizyjny. Stał się rozpoznawalny dzięki roli komisarza policji Maco Scorpio w operze mydlanej ABC "Szpital miejski" ("General Hospital").
Życiorys.
Urodził się jako piąte z sześciorga dzieci i wychowywał w rodzinie katolickiej w Chicago w stanie Illinois, gdzie ukończył Brother Rice High School. W młodości uwielbiał grać w piłkę nożną. W wieku 17 lat zdiagnozowano u niego wrzodziejące zapalenie jelita grubego. Choroba uniemożliwiła mu spełnić jego marzenie o karierze piłkarskiej. W 1983 roku, York postanowił przenieść się do Kalifornii, gdzie rozpoczął karierę aktorską i wystąpił gościnnie m.in. w operze mydlanej ABC "Dynastia" jako pracownik. Został rzecznikiem Crohn's and Colitis Foundation of America, dla której zrealizował ogłoszenia dotyczące usług publicznych.
15 sierpnia 1986 r. ożenił się z reżyserką castingu Vicki Manners. Mają córkę Schyler Nicole (ur. 9 lutego 1991).

</doc>
<doc id="3187805" url="https://pl.wikipedia.org/wiki?curid=3187805" title="Mikołaj z Longobardi">
Mikołaj z Longobardi

Mikołaj z Longobardi właśc. Nicola Saggio (ur. 6 stycznia 1650 w Longobardi, zm. 3 lutego 1709 w Rzymie) – włoski duchowny, święty Kościoła katolickiego.
4 kwietnia 2014 papież Franciszek podpisał dekret o uznanie cudu za wstawiennictwem błogosławionego. Podczas konsystorza 12 czerwca 2014 papież ogłosił, że bł. Mikołaj z Longobardi wraz z 5 innymi błogosławionymi zostanie kanonizowany 23 listopada 2014. Tego dnia na placu świętego Piotra papież Franciszek kanonizował jego i 5 innych błogosławionych.

</doc>
<doc id="3187808" url="https://pl.wikipedia.org/wiki?curid=3187808" title="Metoda d'Hondta">
Metoda d'Hondta



</doc>
<doc id="3187810" url="https://pl.wikipedia.org/wiki?curid=3187810" title="Puchar Polski w piłce nożnej plażowej mężczyzn">
Puchar Polski w piłce nożnej plażowej mężczyzn

Puchar Polski w piłce nożnej plażowej (także Puchar Polski w beach soccerze) – cykliczne rozgrywki piłki nożnej plażowej, organizowane co roku przez Polski Związek Piłki Nożnej dla polskich męskich drużyn klubowych (amatorskich oraz profesjonalnych). Od 2009 roku organizatorem Pucharu Polski jest Polski Związek Piłki Nożnej. Pomimo zawirowań wokół sytuacji piłki plażowej w Polsce organizacja Beach Soccer Polska organizowała jeszcze turnieje w 2009 oraz 2010 roku.

</doc>
<doc id="3187811" url="https://pl.wikipedia.org/wiki?curid=3187811" title="Metoda d’Hondta">
Metoda d’Hondta



</doc>
<doc id="3187814" url="https://pl.wikipedia.org/wiki?curid=3187814" title="Metoda D'Hondta">
Metoda D'Hondta



</doc>
<doc id="3187816" url="https://pl.wikipedia.org/wiki?curid=3187816" title="TPC Komputery Legnica">
TPC Komputery Legnica

Cambras Legnica – polski klub futsalowy z Legnicy. Od sezonu 1994/1995 do 2003/2004 występował w I lidze. W sezonie 1998/1999 drużyna zdobyła wicemistrzostwo Polski. Klub w ekstraklasie występował także pod nazwami Team Legnica, Cynk-Mal Legnica, DSI Legnica i TPC Komputery Legnica.

</doc>
<doc id="3187817" url="https://pl.wikipedia.org/wiki?curid=3187817" title="Radio Flash Katowice">
Radio Flash Katowice

Radio Flash Katowice – polski klub futsalowy z Katowic, a wcześniej z Knurowa. Od sezonu 1995/1996 do 1998/1999 występował w I lidze. W pierwszych dwóch sezonach pod nazwą Rancho-Amica Knurów. W sezonach 1996/1997, 1997/1998 i 1998/1999 drużyna zajmowała czwarte miejsce w ekstraklasie.

</doc>
<doc id="3187818" url="https://pl.wikipedia.org/wiki?curid=3187818" title="Aristidi Panajotidi">
Aristidi Panajotidi

Aristidi Gieorgijewicz Panajotidi, ros. Аристиди Георгиевич Панайотиди, gr. Αριστείδης Παναγιωτίδης (ur. 28 lutego 1971 w Moskwie, Rosyjska FSRR, ZSRR) – rosyjski piłkarz pochodzenia greckiego, grający na pozycji bramkarza, trener piłkarski.
Kariera piłkarska.
Wychowanek Szkoły Sportowej Dinamo Moskwa. W 1989 roku rozpoczął karierę piłkarską w drużynie Iskra Smoleńsk. W 1991 został piłkarzem Wołgi Twer. Po organizowaniu pierwszych niepodległych mistrzostw Rosji sezon 1992 rozpoczął w klubie Dinamo-Gazowik Tiumeń, a już latem przeniósł się do Torpedo Riazań, który potem zmienił nazwę na Spartak Riazań. W 1996 zasilił skład CSK WWS-Kristałłu Smoleńsk, a wkrótce został zaproszony do Spartaka Moskwa, ale bronił barw tylko drugiej drużyny. W 1999 bronił barw trzecioligowego zespołu Torgmasz Lubiercy, a w 2001 - FK Szatura. W 2002 zakończył karierę piłkarską w klubie Mika Asztarak.
Kariera trenerska.
Po zakończeniu kariery piłkarskiej pracował na różnych stanowiskach w klubie Dinamo Moskwa.

</doc>
<doc id="3187822" url="https://pl.wikipedia.org/wiki?curid=3187822" title="Mistreated Jaworzno">
Mistreated Jaworzno

Mistreated Jaworzno – polski klub futsalowy z Jaworzna. Od sezonu 1995/1996 do 1999/2000 występował w I lidze. W sezonie 1997/1998 drużyna zdobyła wicemistrzostwo Polski.

</doc>
<doc id="3187826" url="https://pl.wikipedia.org/wiki?curid=3187826" title="Bakary Gassama">
Bakary Gassama

Bakary Papa Gassama (ur. 2 października 1979) – gambijski sędzia piłkarski. 
Od 2007 jest sędzią FIFA. W 2012 Gassama został wybrany jako jeden z 16 arbitrów do sędziowania na Igrzyskach Olimpijskich w Londynie. Sędziował również spotkania kwalifikacyjne do Mistrzostw Świata w Piłce Nożnej 2014. Został mianowany jednym z 25 sędziów na Mistrzostwach Świata w Piłce Nożnej 2014.

</doc>
<doc id="3187827" url="https://pl.wikipedia.org/wiki?curid=3187827" title="Skała-Inter Tychy">
Skała-Inter Tychy

Skała-Inter Tychy – polski klub futsalowy z Tychów. Od sezonu 1998/1999 do 2003/2004 występował w I lidze. Najlepszy wynik tej drużyny w ekstraklasie to piąte miejsce z sezonu 2000/2001.

</doc>
<doc id="3187828" url="https://pl.wikipedia.org/wiki?curid=3187828" title="Sedtex Gliwice">
Sedtex Gliwice

Sedtex Gliwice – polski klub futsalowy z Gliwic, a wcześniej z Knurowa. Od sezonu 1995/1996 do 1999/2000 występował w I lidze. W pierwszych dwóch sezonach pod nazwą ATS MAR-HO Knurów. W sezonie 1995/1996 drużyna zajęła czwarte miejsce w ekstraklasie.

</doc>
<doc id="3187829" url="https://pl.wikipedia.org/wiki?curid=3187829" title="KP Warszawa">
KP Warszawa

KP Warszawa – polski klub futsalowy z Warszawy. Od sezonu 1998/1999 do 2000/2001 występował w I lidze. Drużyna występowała także pod nazwami Żywiec Trade Warszawa i WP Warszawa. W sezonie 1998/1999 drużyna zajęła piąte miejsce w ekstraklasie.

</doc>
<doc id="3187833" url="https://pl.wikipedia.org/wiki?curid=3187833" title="Jard Gliwice">
Jard Gliwice

Jard Gliwice – polski klub futsalowy z Gliwic. Od sezonu 1994/1995 do 1996/1997 występował w I lidze. W sezonie 1994/1995 drużyna zdobyła wicemistrzostwo Polski.

</doc>
<doc id="3187838" url="https://pl.wikipedia.org/wiki?curid=3187838" title="Fizycy (komedia)">
Fizycy (komedia)



</doc>
<doc id="3187839" url="https://pl.wikipedia.org/wiki?curid=3187839" title="Nawaf Szukr Allah">
Nawaf Szukr Allah

Nawaf Abd Allah Ghajjas Szukr Allah (; ur. 13 października 1976) – sędzia piłkarski pochodzący z Bahrajnu. 
Od 2007 jest sędzią FIFA. Szukr Allah sędziował spotkania kwalifikacyjne do Mistrzostw Świata w Piłce Nożnej 2014. Został mianowany jednym z 25 sędziów na Mistrzostwach Świata w Piłce Nożnej 2014 oraz Mistrzostwach Świata w Piłce Nożnej 2018.

</doc>
<doc id="3187840" url="https://pl.wikipedia.org/wiki?curid=3187840" title="Goldenmajer Kraków">
Goldenmajer Kraków

Goldenmajer Kraków – polski klub futsalowy z Krakowa. Od sezonu 1996/1997 do 1998/1999 występował w I lidze. W sezonie 1997/1998 drużyna zajęła trzecie miejsce w ekstraklasie.

</doc>
<doc id="3187841" url="https://pl.wikipedia.org/wiki?curid=3187841" title="Patrick Flanagan">
Patrick Flanagan

Patrick „Pat” Flanagan – amerykański przeciągacz liny.
Wystąpił tylko na igrzyskach w Saint Louis. Startował w barwach klubu "Milwaukee Athletic Club" (chociaż tak naprawdę Flanagan pochodził z Chicago). Wraz z kolegami z klubu wygrał wszystkie trzy spotkania i zdobył złoto olimpijskie.

</doc>
<doc id="3187842" url="https://pl.wikipedia.org/wiki?curid=3187842" title="Gazownik Wawelno">
Gazownik Wawelno

Gazownik Wawelno – polski klub futsalowy z Wawelna, a wcześniej z Opola. W sezonach 2003/2004, 2004/2005 i 2007/2008 występował w I lidze. Klub występował także pod nazwami Agra-Marioss Opole i Marioss Opole. W sezonie 2003/2004 drużyna zajęła czwarte miejsce w ekstraklasie. 

</doc>
<doc id="3187844" url="https://pl.wikipedia.org/wiki?curid=3187844" title="Irex Sosnowiec (futsal)">
Irex Sosnowiec (futsal)

Irex Sosnowiec – polski klub futsalowy z Sosnowca. W sezonach 1995/1996, 1996/1997 i od sezonu 2000/2001 do 2002/2003 występował w I lidze. W sezonie 2000/2001 drużyna zajęła szóste miejsce w ekstraklasie.

</doc>
<doc id="3187846" url="https://pl.wikipedia.org/wiki?curid=3187846" title="Kraksa (film)">
Kraksa (film)



</doc>
<doc id="3187848" url="https://pl.wikipedia.org/wiki?curid=3187848" title="Obietnica (film)">
Obietnica (film)



</doc>
<doc id="3187850" url="https://pl.wikipedia.org/wiki?curid=3187850" title="Sidney Johnson">
Sidney Johnson

Sidney B. „Sid” Johnson – amerykański przeciągacz liny.
Wystąpił tylko na igrzyskach w Saint Louis. Startował w barwach klubu "Milwaukee Athletic Club" (chociaż tak naprawdę Johnson pochodził z Chicago). Wraz z kolegami z klubu wygrał wszystkie trzy spotkania i zdobył złoto olimpijskie.

</doc>
<doc id="3187851" url="https://pl.wikipedia.org/wiki?curid=3187851" title="Opał Gniezno">
Opał Gniezno

Opał Gniezno – polski klub futsalowy z Gniezna. W sezonach 1995/1996 i 1996/1997 występował w I lidze. W pierwszym sezonie drużyna zajęła trzecie miejsce w ekstraklasie, a sezon później wywalczyła wicemistrzostwo Polski.

</doc>
<doc id="3187854" url="https://pl.wikipedia.org/wiki?curid=3187854" title="Telsport Katowice">
Telsport Katowice

Telsport Katowice – polski klub futsalowy z Katowic. Od sezonu 1998/1999 do 2000/2001 występował w I lidze. W sezonie 1998/1999 drużyna zajęła siódme miejsce w ekstraklasie.

</doc>
<doc id="3187855" url="https://pl.wikipedia.org/wiki?curid=3187855" title="Unisoft Gdynia">
Unisoft Gdynia

Unisoft Gdynia – polski klub futsalowy z Gdyni. W sezonach 2000/2001 i 2001/2002 występował w I lidze. W obu sezonach drużyna zajmowała czwarte miejsce w ekstraklasie.

</doc>
<doc id="3187857" url="https://pl.wikipedia.org/wiki?curid=3187857" title="Team Bielsko-Biała">
Team Bielsko-Biała

Team Bielsko-Biała – polski klub futsalowy z Bielska-Białej. Od sezonu 1994/1995 do 1995/1996 i od sezonu 1997/1998 do 1998/1999 występował w I lidze. Klub występował także pod nazwą Centrum Bielsko-Biała. W pierwszym sezonie drużyna zajęła szóste miejsce w ekstraklasie.

</doc>
<doc id="3187858" url="https://pl.wikipedia.org/wiki?curid=3187858" title="Jens Baggesen">
Jens Baggesen

Jens Immanuel Baggesen (ur. 15 lutego 1764 w Korsør, zm. 3 października 1826 w Hamburgu) – duński poeta i prozaik. 
Studiował teologię. Wiele lat przebywał za granicą i długo pozostawał pod wpływem kultury niemieckiej. W niepozbawionej sentymentalizmu twórczości Baggesena dochodzą do głosu zarówno oświeceniowy racjonalizm, jak i romantyczna uczuciowość. Na jego literacki dorobek składają się miniatury liryczne, poemat, libretto operowe i obrazki satyryczne prozą

</doc>
<doc id="3187859" url="https://pl.wikipedia.org/wiki?curid=3187859" title="Energetyk Jaworzno (futsal)">
Energetyk Jaworzno (futsal)

Energetyk Jaworzno – polski klub futsalowy z Jaworzna. Od sezonu 1994/1995 do 1996/1997 występował w I lidze. W sezonie 1995/1996 drużyna zajęła czwarte miejsce w ekstraklasie.

</doc>
<doc id="3187861" url="https://pl.wikipedia.org/wiki?curid=3187861" title="Christmas in Spiceworld Tour">
Christmas in Spiceworld Tour



</doc>
<doc id="3187862" url="https://pl.wikipedia.org/wiki?curid=3187862" title="ZIS Gaszyńscy Kraków">
ZIS Gaszyńscy Kraków

ZIS Gaszyńscy Kraków – polski klub futsalowy z Krakowa. W sezonach 2007/2008 i 2008/2009 występował w ekstraklasie. W sezonie 2008/2009 drużyna zajęła ósme miejsce w ekstraklasie. 

</doc>
<doc id="3187863" url="https://pl.wikipedia.org/wiki?curid=3187863" title="SUW-TOR Łódź">
SUW-TOR Łódź

SUW-TOR Łódź – polski klub futsalowy z Łodzi. Drużyna wystąpiła w premierowym sezonie I ligi (1994/1995), w którym zajęła trzecie miejsce.

</doc>
<doc id="3187864" url="https://pl.wikipedia.org/wiki?curid=3187864" title="Iloczyn tensorowy reprezentacji">
Iloczyn tensorowy reprezentacji



</doc>
<doc id="3187865" url="https://pl.wikipedia.org/wiki?curid=3187865" title="Lista odcinków serialu Pod kopułą">
Lista odcinków serialu Pod kopułą

Poniżej znajduje się lista odcinków serialu telewizyjnego Pod kopułą – emitowanego przez amerykańską stację telewizyjną CBS od 24 czerwca 2013 roku do 10 września 2015 roku. Powstały łącznie trzy serie, składające się łącznie z 39 odcinków. W Polsce emitowany od 13 stycznia 2014 roku do 21 lutego 2016 roku przez stację Canal+.

</doc>
<doc id="3187866" url="https://pl.wikipedia.org/wiki?curid=3187866" title="Zvonimir Sabolović">
Zvonimir Sabolović

Zvonimir "Zvonko" Sabolović (ur. 23 czerwca 1923 w Križevcach, zm. 5 maja 2008 w Belgradzie) – jugosłowiański lekkoatleta (sprinter).
W 1947 zdobył dwa medale na uniwersjadzie: złoty na 400 metrów z czasem 50,4 s oraz brązowy na 200 m z czasem 22,6 s. W 1948 wystartował na igrzyskach olimpijskich w biegu na 400 m oraz sztafecie 4 × 400 m. W pierwszej rundzie rywalizacji na 400 m wygrał swój bieg eliminacyjny z czasem 49,9 s i przeszedł do ćwierćfinału, w którym odpadł, zajmując przedostatnie, 5. miejsce w swoim biegu z czasem 49,5 s. Jugosłowiańska sztafeta 4 × 400 m z Saboloviciem w składzie odpadła w pierwszej rundzie rywalizacji, plasując się na 4. pozycji w swoim biegu eliminacyjnym z czasem 3:25,4 s. Podczas mistrzostw Europy w 1950 odpadł w eliminacjach na 400 metrów (z czasem 49,5) oraz w sztafecie 4 × 400 metrów (z wynikiem 3:19,20). W 1951 wystartował na igrzyskach śródziemnomorskich, na których zdobył trzy medale: srebrny w sztafecie 4 × 400 m z czasem 3:23,9 s, brązowy na 400 m z czasem 48,6 s i w sztafecie 4 × 100 m z czasem 48,6 s. Wielokrotny rekordzista kraju w różnych konkurencjach.

</doc>
<doc id="3187867" url="https://pl.wikipedia.org/wiki?curid=3187867" title="Impel Głogów">
Impel Głogów

Impel Głogów – polski klub futsalowy z Głogowa. W sezonie 1999/2000 występował w I lidze, w której zajął piąte miejsce. 

</doc>
<doc id="3187869" url="https://pl.wikipedia.org/wiki?curid=3187869" title="MORiS Chorzów">
MORiS Chorzów

MORiS Chorzów – polski klub futsalowy z Chorzowa. W sezonach 1995/1996 i 1997/1998 występował w I lidze. W sezonie 1997/1999 pod nazwą Stolbud Chorzów. 

</doc>
<doc id="3187870" url="https://pl.wikipedia.org/wiki?curid=3187870" title="Zvonko Sabolović">
Zvonko Sabolović



</doc>
<doc id="3187871" url="https://pl.wikipedia.org/wiki?curid=3187871" title="Nikanor (Anfiłatow)">
Nikanor (Anfiłatow)

Nikanor, imię świeckie Nikołaj Nikołajewicz Anfiłatow (ur. 23 lutego 1970 w Biełowie) – rosyjski biskup prawosławny.
Życiorys.
Pochodzi z rodziny robotniczej. Ukończył studia w instytucie gospodarstwa wiejskiego w Nowosybirsku, gdzie studiował w latach 1987–1992 z przerwą na odbycie służby wojskowej (1988–1989). Po uzyskaniu dyplomu wyjechał do Iżewska i tam 7 kwietnia 1992 przyjął święcenia diakońskie z rąk biskupa iżewskiego i udmurckiego Palladiusza. Służył w soborze św. Jerzego w Głazowie. 5 grudnia 1993 złożył wieczyste śluby mnisze przed arcybiskupem Palladiuszem, przyjmując imię zakonne Nikanor. Święcenia kapłańskie przyjął z rąk arcybiskupa iżewskiego Mikołaja dwa dni później. Począwszy od stycznia 1994 służył w katedralnym soborze św. Aleksandra Newskiego w Iżewsku. We wrześniu tego samego roku został proboszczem cerkwi Świętych Piotra i Pawła w Tyławył-Pełdze, zaś w październiku – parafii Świętych Konstantyna i Heleny w Siełcie.
W roku następnym przeszedł do służby duszpasterskiej w eparchii jużnosachalińskiej, gdzie służył w katedralnym soborze Zmartwychwstania Pańskiego w Jużnosachalińsku. W 1996 został dodatkowo proboszczem parafii św. Pantelejmona w Siniegorju. W maju 1997 przeniesiono go na analogiczne stanowisko w parafii św. Innocentego w Jużnosachalińsku, zaś w sierpniu tego samego roku został proboszczem soboru w Jużnosachalińsku.
Od marca 2001 służył w eparchii krasnojarskiej jako proboszcz parafii św. Eudokii w Sizaju. Równolegle podjął w trybie zaocznym naukę teologii w seminarium duchownym w Moskwie (dyplom uzyskał w 2008), a następnie na Kijowskiej Akademii Duchownej, którą ukończył w 2012. Od 2008 był przełożonym monasteru Przemienienia Pańskiego w Jenisejsku, w 2009 otrzymał godność ihumena.
W 2010 mianowano go proboszczem parafii przy katedralnym soborze Zaśnięcia Matki Bożej w Jenisejsku, nadal kierując monasterem w tym samym mieście.
30 maja 2014 Święty Synod Rosyjskiego Kościoła Prawosławnego nominował go na biskupa jenisejskiego i lesosibirskiego. W związku z tą nominacją 5 czerwca 2014 otrzymał godność archimandryty. Jego chirotonia biskupa odbyła się 22 czerwca 2014 w soborze katedralnym w Tobolsku pod przewodnictwem patriarchy moskiewskiego i całej Rusi Cyryla. W 2018 r. został przeniesiony na urząd ordynariusza nowo utworzonej eparchii minusińskiej. W 2021 r. został przeniesiony ponownie, obejmując urząd biskupa jużnosachalińskiego i kurylskiego. 24 kwietnia 2021 r. otrzymał godność arcybiskupa.

</doc>
<doc id="3187873" url="https://pl.wikipedia.org/wiki?curid=3187873" title="Jumi Lubin">
Jumi Lubin

Jumi Lubin – polski klub futsalowy z Lubina. W sezonie 1997/1998 występował w I lidze, w której zajął jedenaste miejsce i spadł do II ligi.

</doc>
<doc id="3187874" url="https://pl.wikipedia.org/wiki?curid=3187874" title="Borko z Łobza">
Borko z Łobza

Borko z Łobza (zm. prawdopodobnie 1287) – kasztelan kołobrzeski w latach 1251-1255.
Życiorys.
Pochodził z pomorskiego rodu Borków. Właściciel włości w ziemi kołobrzeskiej, białogardzkiej i bobolickiej. Posiadał m.in. Borkowo koło Sławna. W latach 50. XIII wieku posiadał dobra w Ubiedrzu, które nadał klasztorowi cystersów w Bukowie. W latach 1255-1270 często występował jako świadek w dokumentach książęcych. W 1271 roku występuje jako właściciel Łobza. W latach 1262-1276 24 razy występował jako świadek przy czynnościach prawnych książąt Warcisława III, Barnima I i biskupa Hermanna von Gleichen. Miał trzech synów: Jakuba, Jana i Mikołaja, którzy wraz z ojcem lokowali swoją część miasta Resko w 1280 na prawie magdeburskim.

</doc>
<doc id="3187876" url="https://pl.wikipedia.org/wiki?curid=3187876" title="Ratusz w Prochowicach">
Ratusz w Prochowicach

Ratusz w Prochowicach – klasycystyczny budynek wzniesiony w roku 1642, w latach późniejszych wielokrotnie niszczony i przebudowywany, ostatnio w roku 1769. Obecnie ratusz jest siedzibą Urzędu Miasta i Gminy Prochowice.
Historia.
Pierwotnie wzmiankowany w 1424. Pierwszą murowaną siedzibę władz miejskich w Prochowicach wzniesiono w roku 1642, w miejscu poprzedniego ratusza zniszczonego w pożarze. Budynek był wielokrotnie niszczony w pożarach i wojnach m.in. w 1679, a następnie odbudowywano go, po raz ostatni w roku 1769. Od tego czasu ratusz przetrwał niezmieniony w swym klasycystycznym kształcie. W XIX wieku budynek był nieznacznie przerabiany, jednak przeróbki te nie wpłynęły na jego formę. 
Decyzją wojewódzkiego konserwatora zabytków z dnia 29 grudnia 1990 roku ratusz został wpisany do rejestru zabytków.
Architektura.
Ratusz jest skromnym budynkiem wzniesionym na planie prostokąta, posiada trzy trakty pomieszczeń, dwie kondygnacje i jest nakryty dachem czterospadowym z lukarnami w formie wolich oczu. Na środku kalenicy jest umiejscowiona pochodząca z XVIII wieku niewielka sygnaturka o ośmiobocznej podstawie z tarczami zegarowymi, nakryta ażurowym hełmem. Dłuższe elewacje są rozdzielone trzyosiowymi pseudoryzalitem, ujętymi w pilastry, a kondygnacje rozdzielono płaskim, nieprofilowanym gzymsem. 
Obecnie ratusz jest siedzibą Urzędu Miasta i Gminy Prochowice. 

</doc>
<doc id="3187880" url="https://pl.wikipedia.org/wiki?curid=3187880" title="MLB All-Star Game 2000">
MLB All-Star Game 2000

MLB All-Star Game 2000 – 71. Mecz Gwiazd ligi MLB, który odbył się 11 lipca 2000 roku na stadionie Turner Field w Atlancie. Mecz zakończył się zwycięstwem American League All-Stars 6–3. Spotkanie obejrzało 51 323 widzów.
Najbardziej wartościowym zawodnikiem został wybrany Derek Jeter z New York Yankees, który zaliczył 3 uderzenia, w tym double'a i two-run single w pierwszej połowie czwartej zmiany.

</doc>
<doc id="3187881" url="https://pl.wikipedia.org/wiki?curid=3187881" title="Karpaty Krosno (żużel)">
Karpaty Krosno (żużel)

Karpaty Krosno – polski klub żużlowy z Krosna. W latach 1957–1969 brał udział w rozgrywkach ligowych. W późniejszym czasie przestał funkcjonować.
Historia.
W Krośnie, w latach 1945-1946 reaktywowano trzy kluby sportowe – Legię, Krośniankę i Hutę. Działacze Legii marzyli o żużlu. Pierwsze zawody żużlowe w Krośnie rozegrano w 1950 roku na zaimprowizowanym torze, podczas budowy stadionu. Sekcję żużlową powołano jesienią 1956 roku, wiosną 1957 roku zainaugurowano rozgrywki w III lidze. W pierwszym sezonie klub zajął szóste, a w 1958 roku – czwarte miejsce. Już trzeci sezon startów w najniższej klasie rozgrywkowej zakończył się awansem Legii Krosno do II ligi. Dokonała tego drużyna w składzie: Wiesław Kręt, Edward Węklar, Roman Gąsior, Kazimierz Węklar, Andrzej Winch, Emil Jakubowski, Ferdynand Długosz i Zygmunt Zygmuntowski. Trenerem był Mieczysław Kosierb. Warto zauważyć, iż z krośnieńskiego toru w charakterze gospodarza korzystały ekipy AMK Nowa Huta (1956-1957) i Unii Tarnów (1957).
Od 1961 roku krośnieńscy żużlowcy występowali w barwach Karpat Krosno. Liderami zespołu w tych latach byli Emil Jakubowski, Jerzy Owoc, a także Roman Gąsior, który w 1962 roku zdobył piąte miejsce w turnieju o Srebrny Kask. W 1969 roku wskutek problemów finansowych zawieszono działalność klubu. Od 1990 roku w Krośnie rozgrywany jest memoriał im. Romana Gąsiora.

</doc>
<doc id="3187886" url="https://pl.wikipedia.org/wiki?curid=3187886" title="I liga polska w futsalu (1994/1995)">
I liga polska w futsalu (1994/1995)

I liga polska w futsalu 1994/1995 – pierwsza edycja najwyższych w hierarchii rozgrywek klubowych polskiej ligi futsalu. Tytuł Mistrza Polski wywalczyła P.A. Nova Gliwice.

</doc>
<doc id="3187887" url="https://pl.wikipedia.org/wiki?curid=3187887" title="Eigen-ji">
Eigen-ji

Eigen-ji (jap. 永源寺) – klasztor szkoły zen rinzai, główny klasztor jednej z czternastu linii szkoły rinzai.
Historia klasztoru.
Klasztor został wybudowany przez pana prowincji Ōmi - Sasaki Ujiyori (佐々木氏頼, 1326-1370) - dla mistrza zen Jakushitsu Genkō (寂室元光, 1290-1367). Obecnie znajduje się w Higashiōmi w prefekturze Shiga.
Jego pierwszym opatem był Jakushitsu Genkō, który w 1366 roku przekazał to stanowisko swojemu głównemu uczniowi Mitenowi Eishaku (zm. 1409).
W czasie wojny Ōnin (1467-1477) klasztor ten stał się miejscem, do którego przybywali mnisi ze spalonych w czasie działań wojennych słynnych i wielkich klasztorów należących do systemu gozan. Mówiło się wtedy, że "kultura jest teraz skupiona w Ōmi". Pod koniec XV i na początku XVI wieku klasztor ucierpiał w kilku pożarach. Nowy opat wybrany w 1643 roku na życzenie cesarza Go-Mizunoo (後水尾, pan. 1611–1629) - Isshi Bunshu (一絲文守, 1608–1646) - odbudował go i dlatego uważany jest za "drugiego założyciela".
Od okresu Meiji (1868-1912) klasztor ten przewodzi linii przekazu wywodzącej się z tego klasztoru. Zarządza jednym klasztorem i ponad 120 świątyniami. Eigen-ji stanowi jedną z czternastu odgałęzień szkoły rinzai.

</doc>
<doc id="3187890" url="https://pl.wikipedia.org/wiki?curid=3187890" title="Kalifornijska Południowa Konwencja Baptystyczna">
Kalifornijska Południowa Konwencja Baptystyczna

Kalifornijska Południowa Konwencja Baptystyczna (ang. "California Southern Baptist Convention") – jedna z 39 stanowych unii baptystycznych wchodzących w skład Południowej Konwencji Baptystycznej.
Początki kościoła baptystycznego w Kalifornii sięgają roku 1849, kiedy to założono pierwszy zbór w San Francisco.
W roku 1851 przybył do Kalifornii pastor z Alabamy, który założył zbór w Santa Clara.
Południowa Konwencja Baptystyczna została powołana w Kalifornii w roku 1940 jako Generalna Konwencja Południowych Baptystów w Kalifornii. W roku 1988 przyjęła ona obecną nazwę.
Jest to największy baptystyczny związek wyznaniowy w Kalifornii. Liczy około 500 tysięcy ochrzczonych członków oraz ponad 2200 zborów. Poza zborami anglojęzycznymi istnieje kilkaset hiszpańskich, koreańskich, chińskich i innych.
Konwencja prowadzi Kalifornijski uniwersytet baptystyczny.

</doc>
<doc id="3187892" url="https://pl.wikipedia.org/wiki?curid=3187892" title="Wiktor Łysenko">
Wiktor Łysenko

Wiktor Andrijowycz Łysenko, ukr. Віктор Андрійович Лисенко, ros. Виктор Андреевич Лысенко, "Wiktor Andriejewicz Łysienko" (ur. 28 maja 1947 w Mikołajowie, Ukraińska SRR, ZSRR, zm. 27 lipca 2003 w Mikołajowie) – ukraiński piłkarz, grający na pozycji obrońcy, reprezentant ZSRR.
Kariera piłkarska.
Kariera klubowa.
Wychowanek Szkoły Sportowej w Mikołajowie. W 1964 roku rozpoczął karierę piłkarską w drużynie Sudnobudiwnyk Mikołajów, a już latem 1965 został zaproszony do Czornomorca Odessa. W 1971 przedwcześnie był zmuszony zakończyć karierę piłkarską, tak jak został ukarany za nieumyślne spowodowanie śmierci w wypadku drogowym.
Kariera reprezentacyjna.
20 lutego 1969 zadebiutował w reprezentacji Związku Radzieckiego w wygranym 3:1 meczu z Kolumbią.
Tragicznie zginął 27 lipca 2003 w Mikołajowie.

</doc>
<doc id="3187893" url="https://pl.wikipedia.org/wiki?curid=3187893" title="Tadeusz Grabowski (dyplomata)">
Tadeusz Grabowski (dyplomata)



</doc>
<doc id="3187898" url="https://pl.wikipedia.org/wiki?curid=3187898" title="I liga polska w futsalu (1995/1996)">
I liga polska w futsalu (1995/1996)

I liga polska w futsalu 1995/1996 – druga edycja najwyższych w hierarchii rozgrywek klubowych polskiej ligi futsalu. Tytuł Mistrza Polski wywalczyła P.A. Nova Gliwice.
Wyniki.
Play off.
Półfinały:
Mecze o 3. miejsce:
Finał:

</doc>
<doc id="3187906" url="https://pl.wikipedia.org/wiki?curid=3187906" title="Mistrzostwa Ibero-Amerykańskie w Lekkoatletyce 1994">
Mistrzostwa Ibero-Amerykańskie w Lekkoatletyce 1994

6. Mistrzostwa Ibero-Amerykańskie w Lekkoatletyce – zawody lekkoatletyczne rozegrane w dniach 27–31 października 1994 w argentyńskim mieście Mar del Plata na Estadio José María Minella.
W mistrzostwach wzięło udział 346 lekkoatletów z 20 państw hiszpańsko- bądź portugalskojęzycznych.

</doc>
<doc id="3187909" url="https://pl.wikipedia.org/wiki?curid=3187909" title="Dawny budynek UAM przy ul. Słowackiego 20 w Poznaniu">
Dawny budynek UAM przy ul. Słowackiego 20 w Poznaniu

Dawny budynek UAM przy ul. Słowackiego 20 w Poznaniu – secesyjna kamienica przy ulicy Słowackiego 20 w Poznaniu, jeden z dawnych budynków dydaktycznych Uniwersytetu im. Adama Mickiewicza.
Lokalizacja.
Kamienica zlokalizowana w ramach zespołu rezydencji na Jeżycach - luksusowego osiedla okazałych kamienic i willi miejskich, wzniesionego w latach 1902-1914, w rejonie ulic Sienkiewicza (Wettynów) – Mickiewicza (Hohenzollernów) – Dąbrowskiego (Wielka Berlińska) – Słowackiego (Karola).
Historia.
Kamienica została zbudowana w 1902 przez pracownię Paula Lindnera i Karla Roskama dla spółki nazywanej "terrainkonsortium", którą tworzyli: major w stanie spoczynku Karl Rapmund, adwokat Samuel Jarecki, Gustav Wolf – dyrektor banku Norddeutchen Creditanstalt, hrabia Hektor Kwilecki z Kwilcza, kupiec Nepomucen Kierski, dyrektor banku Gustav Strohman z Chodzieży i dyrektor Wilhelm Wolff.
W 1916 mieszkał w tej kamienicy profesor Karl Fritsch, ewangelik, naczelny lekarz szpitala Diakonisek. Do 1920 mieszkali tu: Ida Wolf z domu Briske z dziećmi (wdowa po Sigismundzie Wolfie – bankierze i radcy komercyjnym), Gustav Wolf oraz Elsbeth Jafeé z domu Werther (wdowa po tragicznie zmarłym profesorze Maksie Jaffé – głównym chirurgu szpitala żydowskiego i miejskiego).
Kamienica została ofiarowana Uniwersytetowi Poznańskiemu przez wdowę po Janie Chądzyńskim, lekarkę Julię z Paryża. Przed II wojną światową pełniła rolę żeńskiego domu studenckiego jako "Dom Akademicki imienia Dr. Jana Chądzyńskiego" (w 1933 budynek był zarządzany przez Organizację Studentek Uniwersytetu Poznańskiego – w kamienicy mieszkały 82 studentki i portier).
Opis.
Kamienica zlokalizowana jest na działce o powierzchni 752 m². Budynek ma 1572 m² powierzchni. Ma cztery piętra oraz piwnicę. Od frontu posiada cztery balkony.
W latach użytkowania budynku przez UAM, wyposażony był on w instalacje: elektryczną, wodną, kanalizacyjną, centralnego ogrzewania, telefoniczną, komputerową i wentylację grawitacyjną. Na każdej kondygnacji zlokalizowane było pomieszczenia sanitarne, włączone do jednego pionu wodno-kanalizacyjnego. W budynku znajdowało się 14 sal dydaktycznych średnio na 30 osób, jedna sala na 40 osób i dwie sale komputerowe, zajmujące łącznie powierzchnię 440 m². Pozostałą powierzchnię budynku zajmowały pokoje pracowników dydaktycznych, magazyny, biura, piwnice, pomieszczenia socjalne i korytarze.
W budynku znajdowały się dwie klatki schodowe. Główną klatkę schodową stanowią drewniane schody z oknami zdobionymi witrażami (częściowo zachowanymi), wychodzącymi na wewnętrzne niewielkie atrium. Nad wejściem do kamienicy znajdował się historyczny napis "Dom Akademicki imienia Dr. Jana Chądzyńskiego".
Pomiędzy kamienicą a sąsiednim budynkiem pod numerem 22 należącym do Urzędu Miasta Poznania, znajdował się parking na kilka pojazdów.
Jednostki UAM, które miały siedzibę w budynku.
W budynku swoją siedzibę do 2015 miało kilka jednostek UAM:
Ponadto w kamienicy swoją siedzibę miało Polskie Towarzystwo Technologii i Mediów Edukacyjnych.
Swoją działalność naukową w tym miejscu prowadzili m.in. prof. Leon Leja, prof. Wacław Strykowski, prof. Wojciech Skrzydlewski, prof. Stanisław Dylak i dr Agnieszka Kozłowska-Rajewicz.
Sala Leona Leji.
Największa sala Zakładu Technologii Kształcenia na I piętrze – sala 12 – poświęcona była pamięci prof. zw. dr hab. Leona Leji - twórcy polskiej szkoły technologii kształcenia. Po lewej stronie od drzwi wejściowych do sali znajdowała się pamiątkowa metalowa tablica, odsłonięta 1 lipca 1999 (tablica została ponownie odsłonięta 30 marca 2016 w Collegium im. Floriana Znanieckiego w Poznaniu).
Współczesność budynku.
W marcu 2013 Uniwersytet im. Adama Mickiewicza w Poznaniu wystawił kamienicę na sprzedaży. W 2015 budynek został sprzedany. W dniach 28-29 maja 2015 Zakład Technologii Kształcenia zorganizował Ogólnopolską Konferencję Naukową "Nowe media w edukacji i dla edukacji", połączoną z symbolicznym pożegnaniem budynku dydaktycznego przy ulicy Słowackiego 20.
Po przeprowadzeniu gruntownych zmian w architekturze wnętrz, spółka "Nieruchomości Wielkopolski" zmieniła jego funkcję na budynek mieszkalny (23 mieszkania i 3 lokale).

</doc>
<doc id="3187910" url="https://pl.wikipedia.org/wiki?curid=3187910" title="Beit Dagan">
Beit Dagan



</doc>
<doc id="3187913" url="https://pl.wikipedia.org/wiki?curid=3187913" title="Jacek Rafał Kubiak">
Jacek Rafał Kubiak



</doc>
<doc id="3187915" url="https://pl.wikipedia.org/wiki?curid=3187915" title="Nasiłowo (Białoruś)">
Nasiłowo (Białoruś)

Nasiłowo (biał. Насілава) – wieś w rejonie mołodeczańskim obwodu mińskiego, na Białorusi; 1,3 tys. mieszkańców (2010).
Znajdują się tu parafialna cerkiew prawosławna pw. Przemienienia Pańskiego oraz przystanek kolejowy Nasiłowo na linii Mińsk – Wilno.
Historia.
Do 1793 w granicach I Rzeczypospolitej. Wieś szlachecka położona była w końcu XVIII wieku w powiecie oszmiańskim województwa wileńskiego.
Pierwsza historyczna wzmianka o Nasiłowie z roku 1529. W 1544 roku własność Jerzego Nasiłowskiego.
Podczas III wojny północnej stacjonował we wsi, przed wyprawą na Radoszkowicze, król Karol XII (1708). W 1765 roku własność Lagowicza, który ufundował cerkiew greckokatolicką, a także szkołę.
W dwudziestoleciu międzywojennym mieściła się w Nasiłowie szkoła białoruska. W okresie II Rzeczypospolitej wchodziła w skład wiejskiej gminy Lebiedziewo. Po drugiej wojnie światowej na terytorium Białoruskiej SRR, a od 1991 roku – niepodległej Białorusi.
Cerkwie.
Pierwszą cerkiew w Nasiłowie (pod wezwaniem Przemienienia Pańskiego) wzniesiono w 1765 r. Była to świątynia unicka, po synodzie połockim (1839) – prawosławna. W 1960 r. została przez ówczesne władze zamknięta, a następnie zburzona. Obecnie istniejącą cerkiew (noszącą wezwanie poprzedniej) zbudowano w latach 2001–2004.

</doc>
<doc id="3187920" url="https://pl.wikipedia.org/wiki?curid=3187920" title="Lutwi Mestan">
Lutwi Mestan

Lutwi Achmed Mestan, bułg. Лютви Ахмед Местан, tur. Lütfi Ahmed Mestan (ur. 24 grudnia 1960 w Czorbadżijsku w gminie Kirkowo) – bułgarski polityk tureckiego pochodzenia, deputowany do Zgromadzenia Narodowego, od 2013 do 2015 przewodniczący Ruchu na rzecz Praw i Wolności (DPS).
Życiorys.
Ukończył w 1985 studia z zakresu filologii bułgarskiej i prawa na Uniwersytecie Wielkotyrnowskim im. Świętych Cyryla i Metodego. Pracował jako nauczyciel, a od 1991 w administracji miejskiej Momcziłgradu, m.in. jako wiceburmistrz. W 1997 po raz pierwszy został wybrany do Zgromadzenia Narodowego. Reelekcję uzyskiwał w kolejnych wyborach krajowych w 2001, 2005, 2009, 2013 i 2014. W 2005 został również wiceprzewodniczącym DPS. 19 stycznia 2013 zastąpił Achmeda Dogana na stanowisku przewodniczącego Ruchu na rzecz Praw i Wolności. Pełnił tę funkcję do 24 grudnia 2015, w lutym 2016 założył nowe ugrupowanie pod nazwą DOST.

</doc>
<doc id="3187923" url="https://pl.wikipedia.org/wiki?curid=3187923" title="Benjamin Williams">
Benjamin Williams



</doc>
<doc id="3187927" url="https://pl.wikipedia.org/wiki?curid=3187927" title="Raúl Alberto Lastiri">
Raúl Alberto Lastiri

Raúl Alberto Lastiri (ur. 1915, zm. 11 grudnia 1978) – argentyński polityk, przewodniczący Izby Deputowanych Argentyny, a po rezygnacji prezydenta Héctora José Cámpory i wiceprezydenta Solano Limy został tymczasowym prezydentem Argentyny, urzędującym w okresie od 13 lipca do 12 października 1973. Jego następcą został wybrany Juan Perón.

</doc>
<doc id="3187929" url="https://pl.wikipedia.org/wiki?curid=3187929" title="Walia na Igrzyskach Imperium Brytyjskiego 1950">
Walia na Igrzyskach Imperium Brytyjskiego 1950

Reprezentacja Walii na IV Igrzyskach Imperium Brytyjskiego w Auckland liczyła trzech sportowców, wyłącznie mężczyzn, startujących w trzech z dziewięciu dyscyplin sportowych. Był to czwarty start walijskiej reprezentacji na igrzyskach. Zdobyła ona jeden medal, co jest najsłabszym rezultatem Walii na igrzyskach Wspólnoty Narodów w historii.
Reprezentanci.
 Kolarstwo
 Lekkoatletyka
 Pływanie

</doc>
<doc id="3187933" url="https://pl.wikipedia.org/wiki?curid=3187933" title="Mistrz Rzemiosł Artystycznych">
Mistrz Rzemiosł Artystycznych

Mistrz Rzemiosł Artystycznych – tytuł honorowy i dyplom mistrzowski przyznawany przez Ministra Kultury i Dziedzictwa Narodowego wybitnym rzemieślnikom w zakresie wyrobu i konserwacji przedmiotów o charakterze artystycznym lub zabytkowym a także świadczących usługi w konserwacji i zdobieniu zabytkowych obiektów budowlanych.
Pierwsza edycja tytułu Mistrz Rzemiosł Artystycznych 2013.
Na Zamku Królewskim w Warszawie 29 maja 2013 roku tytułem honorowym Mistrz Rzemiosł Artystycznych nagrodzono pierwszych 20 rzemieślników z całej Polski. Otrzymali je rzemieślnicy wykonujący unikatowe, zanikające zawody z dziedziny tkactwa, hafciarstwa, koronkarstwa, pozłotnictwa, złotnictwa, jubilerstwa (w tym wytwarzania przedmiotów z bursztynu), metaloplastyki, ceramiki, meblarstwa, stolarstwa, bednarstwa, kowalstwa, medalierstwa, introligatorstwa, rusznikarstwa, zegarmistrzostwa i organomistrzostwa.
Tytuł będzie przyznawany w corocznych, kolejnych edycjach.
Historia tytułu Mistrz Rzemiosła Artystycznego 1978-1990.
Pierwsze tytuły honorowe Mistrz Rzemiosła Artystycznego przyznał w 1978 roku ówczesny minister Kultury i Sztuki. Później przyznawano je przez 12 lat. Do końca 1990 roku tytuły otrzymało 1067 mistrzów w różnych zawodach; metaloplastyce, tkactwie, ceramice, jubilerstwie, meblarstwie, zdobnictwie, witrażownictwie.
Ważnym kryterium oceny umiejętności zawodowych tamtych laureatów był staż zawodowy, medale zdobyte na regionalnych i krajowych wystawach rzemiosła. Mające ogromna rangę krajowe wystawy np.: Arsenał 79 czy Arsenał 86 w Warszawie, odbywały się co dwa lata i poprzedzały je eliminacje regionalne. Sam tytuł i towarzyszące mu uprawnienia spowodowały rozwój, zdrową konkurencję, powstanie salonów, klubów czy cechów rzemiosła artystycznego. Powstrzymany został upadek wielu ginących zawodów rzemieślniczych. Zmiany gospodarcze na progu lat 90. spowodowały cofnięcie wielu dawnych rozwiązań prawnych, anulowano uchwałę o rozwoju rzemiosł artystycznych, przestały funkcjonować Krajowy Ośrodek Rzemiosł Artystycznych w Poznaniu i dwie komisje ogólnopolskie. 
W 1995 powstała ogólnopolska Fundacja Rozwoju Rzemiosł Artystycznych pod kierunkiem Zygmunta Dzierli (1909-2006), seniora warszawskiego meblarstwa, długoletniego starszego Ogólnopolskiego Cechu Rzemieślników Artystów w Warszawie. Działalność fundacji była nakierowana na promocję i rozwój rzemiosła artystycznego, ginących zawodów i przywrócenie honorowego tytułu Mistrz Rzemiosła Artystycznego. 
Ostatecznie, działania podjęte w 2011 przez Ogólnopolski Cech Rzemieślników Artystów, przy wsparciu Ogólnopolskiej Komisji Rzemiosł Artystycznych Związku Rzemiosła Polskiego, doprowadziły po 23 latach do wznowienia tytułu pod inną nazwą i w innym otoczeniu prawnym.
Warunki uzyskania tytułu Mistrz Rzemiosł Artystycznych.
Tytuł Mistrz Rzemiosł Artystycznych mogą uzyskać aktywni zawodowo rzemieślnicy artyści wykonujący jeden lub więcej zawodów rzemiosła artystycznego, posiadającym znaczący i uznany dorobek zawodowy. 
Wymagane są potwierdzone dokumentami wieloletnie doświadczenie w prowadzeniu działalności, wykaz z fotografiami najlepszych prac wykonanych w pracowni ubiegającego się o tytuł rzemieślnika, medale, dyplomy, potwierdzające kwalifikacje i sukcesy autora na regionalnych, krajowych czy międzynarodowych wystawach rzemiosła i sztuki, referencje i inne dokumenty świadczące o dorobku artystycznym kandydata. Dokumenty można złożyć poprzez własny cech rzemiosła artystycznego lub cech wielobranżowy, właściwą Izbę Rzemieślniczą, Związek Rzemiosła Polskiego lub inne organizacje wymienione w rozporządzeniu.

</doc>
<doc id="3187939" url="https://pl.wikipedia.org/wiki?curid=3187939" title="Kraska abisyńska">
Kraska abisyńska

Kraska abisyńska ("Coracias abyssinicus") – gatunek średniej wielkości ptaka z rodziny krasek (Coraciidae). Występuje w Afryce – w strefie Sahelu i przyległych do jego południowych krańców obszarach – oraz w południowo-zachodniej części Półwyspu Arabskiego. Niezagrożony wyginięciem.
Taksonomia.
Gatunek ten w XVIII wieku opisali Buffon i Latham, został też zilustrowany w "Planches enluminées d’histoire naturelle" (tablica barwna nr 626), ale nazwę zgodną z zasadami nazewnictwa binominalnego jako pierwszy przydzielił mu Johann Hermann w 1783 roku. Nazwał on tego ptaka "Coracias abyssinica", a jako miejsce typowe wskazał Abisynię (dawna nazwa Etiopii). Akceptowaną przez IOC nazwą jest "Coracias abyssinicus". Często włączany w nadgatunek obejmujący prócz "C. abyssinicus" także kraskę liliowopierśną ("C. caudatus") oraz zwyczajną ("C. garrulus"). Wydaje się być bliżej spokrewniony z "C. caudatus"; możliwe jest również bliskie pokrewieństwo z kraską flagosterną ("C. spatulatus"). Drugi człon nazwy naukowej bywa zapisywany jako "abyssinica" (jak w oryginalnej nazwie), mimo że "Coracias" jest rodzaju męskiego.
Monotypowy. Dawniej istniał podział na podgatunek z zachodniej części zasięgu – "minor" – oraz ze wschodniej (z Arabii) – "arabica". Podgatunek zachodni miał mieć "mniejsze rozmiary", jednak chodzi tu prawdopodobnie o zjawisko ekokliny – z zachodu na wschód długość ozdobnych sterówek tych ptaków wzrasta.
Morfologia.
Długość ciała wynosi 28–33 cm, nie licząc wydłużonych sterówek; wraz z nimi długość ciała zwiększa się o około 12 cm. Skrzydło mierzy 16–17,5 cm długości, ogon 14–15 cm (wraz z wydłużonymi piórami – 25–30 cm), dziób 36–40 mm, a skok 24–25 mm. Masa ciała mieści się w przedziale 99,5–140 g.
Broda i czoło białe, pozostała część głowy jasnoniebieska. Wierzch ciała brązowy z ciemnoniebieskim kuprem, pokrywami nadogonowymi i środkową częścią sterówek. Poza tym większa ich część ma barwę błękitną; dwie zewnętrzne sterówki są wydłużone, przypominając nieco chorągwie. Pokrywy skrzydłowe małe ciemnoniebieskie, poza tym skrzydła jasnoniebieskie, podobnie jak i cały spód ciała. Gardło i górną część piersi pokrywają delikatne, białe paski. Nie występuje dymorfizm płciowy. U osobników młodych upierzenie bardziej matowe, części niebieskie mają oliwkowy odcień, grzbiet i pierś brązowawe. Purpurowoniebieskie pokrywy skrzydłowe mniej wyróżniają się na tle całego skrzydła.
Zasięg występowania.
Zasięg występowania rozciąga się od Senegalu do wschodniej Etiopii, północnej Erytrei i północno-zachodniej Kenii, na północy zasięg ograniczony Saharą, zaś na południu granicą strefy wilgotnych lasów równikowych. Prócz tego "C. abyssinicus" zasiedla południowo-zachodni Półwysep Arabski. Populacja zamieszkująca sawanny krainy Sudanu osiadła. W porze deszczowej celem odbycia lęgów odwiedza strefę Sahelu wokół równoleżnika 15°N (granica ta jest różna w poszczególnych państwach; w Nigrze występuje do około 18°N, w Czadzie do 16°N, zaś w Etiopii do 17°N).
Kraska abisyńska zamieszkuje suche zadrzewienia z regularnie rozmieszczonymi drzewami, także sawanny z obecnymi akacjami i okolice bagien. Ze środowisk ludzkich występuje na pastwiskach i polach uprawnych manioku i zbóż. Często spotykana na obszarach po pożarach. W północnej Ugandzie stwierdzana do 1500 m n.p.m., do 2000 m n.p.m. w Arabii oraz do 2430 m n.p.m. w Etiopii.
Zachowanie.
W locie "C. abyssinicus" odzywa się ostrym, szorstkim "rak" lub "gak", głośnym jak u innych krasek, a przesiadując na gałęzi eksplozyjnym "aaaarh" trwającym 0,5–1 sekundy. W trakcie przeganiania intruza krzyczy "aaaaar-aaaaar". Popisując się w powietrzu, odzywa się gwałtownie powtarzanym, aż w końcu ostrym i natarczywym "ra-ra-ra-ra-gaa-gaa-gaa-aaaaaar, aaaaaar".
Pożywienie stanowią duże bezkręgowce, jak prostoskrzydłe, chrząszcze, gąsienice i uskrzydlone termity. Siedzi na gałęzi, drucie telegraficznym lub dachu wypatrując zdobyczy, po czym rzuca się w jej kierunku, lecąc lotem ślizgowym ostatnie kilka metrów. Może połknąć ofiarę w całości lub zabrać ją w swój punkt obserwacyjny celem wypatroszenia. Stadami około 20 ptaków zbiera się w miejsca, w których właśnie płoną krzewy, żeby zjadać wypłoszone owady; w tym samym celu podąża za stadami antylop albo śledzi białorzytki z rodzaju "Oenanthe".
Lęgi.
Zniesienia stwierdzano od lutego do czerwca, także na Półwyspie Arabskim; w Etiopii nieco później, od kwietnia do października. Gatunek monogamiczny. Wykazuje terytorialność za pomocą głosu lub pokazów powietrznych, w trakcie których gwałtownie opada w dół ze złożonymi skrzydłami, leci szybko na równym poziomie, piskliwie krzyczy i leci po linii falistej, a następnie wznosząc się i powtarzając wszystkie czynności. Atakując człowieka, zmienia kierunek lotu w ostatniej chwili. Ptaki pozostają w parze cały rok.
Gniazdo mieści się w dziupli drzewa, np. baobabu lub "Dobera glabra", albo palmy, jak "Hyphaene thebaica". Może również zagnieździć się w kopcu termitów albo w otworze w budynku. Jako wyściółki kraska abisyńska używa wiórów drzewnych lub części roślinnych. Gniazdo znajduje się na wysokości 3–8 m nad ziemią. W zniesieniu od 3 do 6 jaj (zazwyczaj 4) o wymiarach około 23,5–31,5 mm na 18,5–26 mm. Brak dalszych informacji.
Status zagrożenia.
Przez IUCN gatunek klasyfikowany jest jako najmniejszej troski (LC, "Least Concern"). Wydaje się, że rozwój rolnictwa i budowanie małych wsi sprzyja poszerzaniu zasięgu. "C. abyssinica" występuje w kilku parkach narodowych, np. PN Oiseaux du Djoudj (Senegal), PN Komoé (Wybrzeże Kości Słoniowej), PN Waza (Kamerun), PN Dindar (Sudan), Auasz (Etiopia) i Park Narodowy Wodospadu Murchisona (Uganda).

</doc>
<doc id="3187944" url="https://pl.wikipedia.org/wiki?curid=3187944" title="Přišli jsme si pro Vaše děti">
Přišli jsme si pro Vaše děti

Přišli jsme si pro Vaše děti – debiutancki album studyjny czeskiego zespołu pop-rockowego Mandrage. Wydawnictwo ukazało się 1 czerwca 2007 roku nakładem wytwórni płytowej Universal Music. W ramach promocji, do utworów "Kapky proti slzám" oraz "Punk Rock Song" zrealizowano teledyski.
Lista utworów.
Opracowano na podstawie materiału źródłowego.

</doc>
<doc id="3187951" url="https://pl.wikipedia.org/wiki?curid=3187951" title="Domingos Simoes Pereira">
Domingos Simoes Pereira

Domingos Simoes Pereira (ur. 1964 w Farim) – gwinejski polityk. Przewodniczący Afrykańskiej Partii Niepodległości Gwinei i Wysp Zielonego Przylądka. Po wygranych przez PAIGC wyborach parlamentarnych, desygnowany na stanowisko premiera Gwinei Bissau. Jego gabinet został zaprzysiężony 3 lipca 2014 roku. 
12 sierpnia 2015 roku prezydent José Mário Vaz zatwierdził dymisję rządu Pereiry. Nowy gabinet, na którego czele stanął były minister obrony Baciro Djá został zaprzysiężony 20 sierpnia 2015 roku.

</doc>
<doc id="3187952" url="https://pl.wikipedia.org/wiki?curid=3187952" title="Charles Lewis">
Charles Lewis



</doc>
<doc id="3187953" url="https://pl.wikipedia.org/wiki?curid=3187953" title="Saint Eloi Metullus">
Saint Eloi Metullus



</doc>
<doc id="3187956" url="https://pl.wikipedia.org/wiki?curid=3187956" title="Diodotos">
Diodotos



</doc>
<doc id="3187957" url="https://pl.wikipedia.org/wiki?curid=3187957" title="Charles Lewis (rugbysta)">
Charles Lewis (rugbysta)

Charles Prytherch Lewis (ur. 20 sierpnia 1853 w Llangadog, zm. 28 maja 1923 w Llandovery) – walijski rugbysta grający na pozycji obrońcy, reprezentant kraju, krykiecista i lekkoatleta, sędzia i działacz sportowy, samorządowiec.
Uczęszczał do "Llandovery College", "The King’s School" w Gloucester, a następnie studiował w Jesus College w Oksfordzie będącym częścią Uniwersytetu Oksfordzkiego. W 1876 roku rozegrał pięć pierwszoklasowych meczów dla akademickiej drużyny, uprawiał także biegi przez płotki oraz rzut młotem. Od 1877 roku pracował jako nauczyciel w "Llandovery College" i wraz z uczniami grał w reprezentującej szkołę drużynie pomiędzy 1878 a 1886 rokiem. W 1874 roku raz zagrał dla Swansea RFC, rozgrywał także spotkania w barwach Llandeilo RFC oraz Rosslyn Park F.C., London Welsh i wczesnego protoplasty krajowego związku rugby "South Wales Football Club".
Został wybrany przez Richarda Mullocka, organizującego w 1881 roku pierwszy międzynarodowy mecz Walijczyków, na kapitana drużyny. Odmówił jednak udziału w tym przedsięwzięciu, gdyż uważał, że zespół ten nie będzie w pełni reprezentował kraju, pozostawiając tę rolę Jamesowi Bevanowi. Swój debiut w walijskiej reprezentacji zaliczył zatem rok później w meczu przeciw Irlandii, gdzie jego dwa celne kopy dały Walijczykom pierwsze w historii zwycięstwo. Rozegrał następnie cztery spotkania w Home Nations Championship w edycjach 1883 i 1884. Ogółem w latach 1882–1884 wystąpił w pięciu meczach kadry zdobywając cztery gole, w trzech pierwszych pełniąc rolę kapitana.
Kiedy nie grał, nie stronił od sędziowania i w Home Nations Championship 1885 był arbitrem jednego z meczów. W marcu 1881 roku na spotkaniu zakładającym Welsh Rugby Football Union został wybrany jednym z jego wiceprezesów. W 1885 roku został natomiast wybrany prezesem Llandovery RFC.
Był również cenionym krykiecistą, członkiem Marylebone Cricket Club, raz został wybrany do reprezentacji Anglii, jednak nie stawił się na mecz. Związany był również z "South Wales Cricket Club" oraz zespołem reprezentującym hrabstwo Carmarthenshire, dla którego grał jeszcze w 1909 roku.
Po opuszczeniu posady nauczyciela został prawnikiem. W latach 1889–1920 był członkiem rady miejskiej Llandovery, dwie kadencje (1894–95, 1904–05) będąc również burmistrzem, w 1898 roku został również wybrany sędzią pokoju hrabstwa Carmarthenshire.
Bob Harragan i Andrew Hignell w 2009 roku wydali jego biografię pt. "C.P. Lewis: the champion cricketer of South Wales" ().

</doc>
<doc id="3187963" url="https://pl.wikipedia.org/wiki?curid=3187963" title="System ligowy piłki nożnej w Walii">
System ligowy piłki nożnej w Walii

Walijski system ligowy składa się z powiązanych ze sobą lig, kontrolowanych przez Walijski Związek Piłki Nożnej. Składa się z 164 drużyn w 11 ligach podzielonych na 4 stopni rozgrywkowych. Poniżej nich usytuowane są ligi regionalne, kontrolowane przez regionalne związki piłki nożnej, a nie przez związek krajowy. Można z nich spaść bądź awansować na wyższe szczeble.

</doc>
<doc id="3187967" url="https://pl.wikipedia.org/wiki?curid=3187967" title="Rafał Pióro">
Rafał Pióro

Rafał Pióro (ur. 23 października 1974 w Oświęcimiu) – polski konserwator, wicedyrektor Państwowego Muzeum Auschwitz-Birkenau w Oświęcimiu i wiceprezes Fundacji Auschwitz-Birkenau.
Życiorys.
Ukończył dwa kierunki konserwatorskie na Uniwersytecie Toruńskim (Ochrona Dóbr Kultury w 2000 roku oraz Konserwacja i Restauracja Dzieł Sztuki w 2002 roku). W roku 2002 w Państwowym Muzeum Auschwitz-Birkenau stworzył od podstaw pracownię konserwatorską i został jej kierownikiem. W 2006 roku został kierownikiem Działu Konserwacji, a w roku 2009 wicedyrektorem Muzeum. Wówczas zainicjował i współtworzył Globalny Plan Konserwacji dla całego Miejsca Pamięci i został, w latach 2010-2020, wiceprezesem Fundacji Auschwitz-Birkenau. 

</doc>
<doc id="3187971" url="https://pl.wikipedia.org/wiki?curid=3187971" title="LPŻ Lublin">
LPŻ Lublin

Liga Przyjaciół Żołnierza Lublin – polski klub żużlowy z Lublina. W latach 1956–1958 brał udział w rozgrywkach ligowych. W późniejszym czasie przestał funkcjonować.
Historia.
Początki sportu żużlowego w Lublinie sięgają 1947 roku. Prężnie działający Lubelski Klub Motocyklowy 21 września 1947 roku zorganizował na torze przy Nowej Drodze, Turniej o Puchar Życia Lubelskiego. Jednym z uczestników tej pionierskiej imprezy był późniejszy dwukrotny indywidualny mistrz Polski Włodzimierz Szwendrowski. Na regularne rozgrywki ligowe przyszło jeszcze poczekać. Pierwszy klub żużlowy w Lublinie – Ogniwo powstał na przełomie lat 40. i 50. Nie wystartował on jednak w oficjalnych rozgrywkach, ponieważ w roku 1951 powołano ligę zrzeszeniową. Zawodnicy, którzy tworzyli sekcje Ogniwa w Warszawie, Łodzi i Lublinie musieli przenieść się do Bytomia, gdzie znajdowała się siedziba zrzeszenia. Trafił tam także Włodzimierz Szwendrowski, który po przenosinach do Tramwajarza Łódź wyrósł na czołowego zawodnika w kraju.
W 1956 roku nastąpił debiut ligowej drużyny z Lublina. Sztandar Ludu z 6 marca 1956 donosił: "Lubelska sekcja żużlowa LPŻ została oficjalnie zatwierdzona i już 18 kwietnia rozegra w Lublinie pierwszy mecz w II lidze z II reprezentacją Gwardii. Jest już trener, jest mechanik i 5 nowiutkich, polskich FIS-ów." Lublinianie jak na debiutantów wypadli nad wyraz dobrze. Na osiem drużyn startujących w grupie „Południe” II ligi uplasowali się na 4 pozycji zdobywając 15 punktów. Liderami drużyny byli Marian Stawecki i Leszek Próchniak, a także niespełna 19-letni Stefan Kępa. Do rozgrywek ligowych w sezonie 1956 przystąpić również miał zespół Budowlanych Lublin. Jednakże problemy organizacyjne spowodowały, iż skończyło się tylko na planach. Przed sezonem 1957 nastąpiła reorganizacja rozgrywek, po której LPŻ trafił do siedmiozespołowej II ligi. Tego sezonu lubelscy żużlowcy nie mogli zaliczyć do udanych. Wygrali zaledwie dwa spotkania (na własnym torze ze Stalą Gorzów i Gwardią Katowice), w konsekwencji czego spadli do trzeciej ligi. W sezonie 1958 lubelscy zawodnicy radzili sobie na miarę swych możliwości. Z dorobkiem 22 punktów zajęli na finiszu rozgrywek 4. miejsce. Jak się później okazało był to ostatni sezon żużlowców LPŻ. Z powodu trudnej sytuacji finansowej sekcja żużlowa została rozwiązana.

</doc>
<doc id="3187972" url="https://pl.wikipedia.org/wiki?curid=3187972" title="Walia na Igrzyskach Imperium Brytyjskiego i Wspólnoty Brytyjskiej 1954">
Walia na Igrzyskach Imperium Brytyjskiego i Wspólnoty Brytyjskiej 1954

Reprezentacja Walii na V Igrzyskach Imperium Brytyjskiego i Wspólnoty Brytyjskiej w Vancouver liczyła dwudziestu zawodników (osiemnastu mężczyzn i dwie kobiety) startujących w siedmiu z ośmiu dyscyplin sportowych. Był to piąty start walijskiej reprezentacji na igrzyskach. Zdobyła ona siedem medali, co uplasowało ją na trzynastym miejscu w klasyfikacji generalnej.
Reprezentanci.
 Boks
 Bowls
 Kolarstwo
 Lekkoatletyka
 Pływanie
 Podnoszenie ciężarów
 Szermierka

</doc>
<doc id="3187975" url="https://pl.wikipedia.org/wiki?curid=3187975" title="Stanisław Kwiatkowski">
Stanisław Kwiatkowski



</doc>
<doc id="3187986" url="https://pl.wikipedia.org/wiki?curid=3187986" title="Diodotos (polityk ateński)">
Diodotos (polityk ateński)

Diodotos – starożytny ateński mówca i polityk, syn Eukratesa.
Znany z tego, że w roku 427 p.n.e. sprzeciwił się zbrodniczej propozycji Kleona, lidera radykalnej, imperialistycznej frakcji ateńskiej, który postulował, by mieszkańców Mityleny, miasta na wyspie Lesbos, które w 428 r. p.n.e. zbuntowało się przeciwko Atenom, wyniszczyć doszczętnie. Kleon proponował by wszystkich mężczyzn zabić, a kobiety i dzieci sprzedać w niewolę. Diodotos, sprzeciwił się na Zgromadzeniu Ludowym propozycji Kleona, stwierdzając, że takie okrutne postępowanie nie powstrzyma innych miast od buntu przeciwko władzy Ateńczyków, a tylko przedłuży opór już zbuntowanych. Dodatkowo, twierdził że, zniszczenie Mityleny spowoduje spadek dochodów Aten. Głosy na Zgromadzeniu podzieliły się niemal równo - połowa za propozycją Kleona, połową za Diodotosa. Ostatecznie wniosek Diodotosa przeszedł niewielką większością głosów.
Na wniosek Kleona wymordowano jednak inicjatorów rebelii, którzy akurat przebywali w Atenach jako jeńcy. Było ich nieco ponad 1000 osób. Mitylena straciła też mury obronne, flotę i oraz wszystkie posiadłości na wybrzeżu azjatyckim.
Diodotos jest wymieniony w dziele "Wojna peloponeska" Tukidydesa, które jest jedynym starożytnym źródłem zawierającym informację o tej postaci.

</doc>
<doc id="3187990" url="https://pl.wikipedia.org/wiki?curid=3187990" title="Mato Grosso (płaskowyż)">
Mato Grosso (płaskowyż)

Mato Grosso (Chapada de Mato Grosso) – płaskowyż leżący w Brazylii, w północno-zachodniej części Wyżyny Brazylijskiej.
Zajmuje większą część stanu Mato Grosso; rozciąga się od stanu Goiás po Serra dos Parecis, leżące nieopodal granicy z Boliwią. Wznosi się na wysokość 600-700 m n.p.m., opada wysokimi stopniami na południe ku bagnistej dolinie Pantanal. Pocięty rzekami, które dzielą płaskowyż na stoliwa zwane "chapada". Na obrzeżu Mato Grosso miejscami występują silnie rozczłonkowane pasma górskie.
Płaskowyż pokrywają suche lasy kolczaste i sawanny. Wzdłuż rzek rosną lasy galeriowe. Występują złoża diamentów. W XVII wieku obszar zasiedlali koloniści szukający tu, prócz diamentów, złota; obecnie większe znaczenia od wydobycia surowców ma na Mato Grosso wypas bydła. Wyżynę przecina kilka autostrad. Głównym miastem jest Cuiabá.

</doc>
<doc id="3187992" url="https://pl.wikipedia.org/wiki?curid=3187992" title="Nad Sołą i Koszarawą">
Nad Sołą i Koszarawą

Nad Sołą i Koszarawą – czasopismo regionalne (dwutygodnik społeczno-kulturalny Żywiecczyzny), utworzone w 1998 roku.
Historia i znaczenie.
Historia.
Założycielami (grupa inicjatywna) gazety byli: Antoni Matlakiewicz, Kazimierz Semik, Hieronim Woźniak (objął funkcję redaktora naczelnego) oraz Karol Gąsior.
Pierwszy numer ukazał się 15 września 1998 roku. „Nad Sołą i Koszarawą” to kolorowy (w całości) dwutygodnik – bogato ilustrowany fotografiami. Winieta tytułowa (autor Artur Wąsek) bazuje na fotografii zbiegu rzek Koszarawy oraz Soły – od 15 lat nie zmieniona (w 2008 roku została uzupełniona wizerunkiem medalu „Za zasługi dla Województwa Śląskiego”).
Pismo (objętość 24 strony) ukazuje się regularnie 1 i 15 każdego miesiąca. Nieomal od początku (24. numer) gazeta w wersji elektronicznej dostępna jest na stronie internetowej. Do końca 2013 roku ukazało się 367 numerów „Nad Sołą i Koszarawą”.
W 2018 roku odbył się jubileusz gazety, a o jej znaczeniu dla miasta wypowiadał się burmistrz Żywca – Antoni Szlagor.
Znaczenie dla regionu.
Niezwiązane z żadnym ugrupowaniem politycznym pismo w swojej treści porusza tematy dotyczące Żywca oraz całej ziemi żywieckiej – nie stroni od historii, ale kreuje współczesny wizerunek miasta i powiatu. Na bieżąco informuje o dokonaniach władz miasta i powiatu żywieckiego, działaniu samorządów, organizacji społecznych, aktywnych mieszkańców Żywiecczyzny we wszystkich dziedzinach – zwłaszcza kulturalnych, sportowych, naukowych, turystycznych, promujących region. Nie stroni od różnych informacji krajowych, europejskich – niekiedy z całego świata. Jednak najważniejsze są wydarzenia dotyczące regionu.
Działalność wydawnicza i inna.
Czytelnicy „Nad Sołą i Koszarawą” mogli wziąć udział w ogłaszanych konkursach (np. fotograficzny: „Piękna jesteś Ziemio Żywiecka”) i uczestniczyć w plebiscycie na zasłużonych dla Żywiecczyzny.
Z inspiracji redakcji pisma wydano drukiem następujące pozycje: "Żywiecczyzna na dawnych pocztówkach" (wyd. Albumowe, M. Kubica, J. Puda), "Życiorysy na Żywiecczyźnie pisane" (praca zbiorowa).
Redakcja.
Hieronim Woźniak – redaktor naczelny; Barbara Fryś-Dzikowska, Danuta Kaczor, Jan Łuczak, Kazimierz Moskal, Kazimierz Semik, Krzysztof Staszkiewicz, Tomasz Terteka, Antoni Urbaniec (kolegium redakcyjne) i inni.
Gazeta jest samofinansująca się – kolegium redakcyjne redaguje pismo społecznie.

</doc>
<doc id="3187997" url="https://pl.wikipedia.org/wiki?curid=3187997" title="Titus Oates">
Titus Oates



</doc>
<doc id="3187998" url="https://pl.wikipedia.org/wiki?curid=3187998" title="William Davies (walijski rugbysta)">
William Davies (walijski rugbysta)

William Davies (ur. 27 grudnia 1890 w Aberavon, zm. 18 września 1967 w Exeter) – walijski rugbysta, reprezentant kraju w odmianach rugby union i rugby league.
W rugby union związany był z klubami Aberavon RFC i Swansea RFC. W walijskiej reprezentacji rozegrał dwa spotkania w Pucharze Pięciu Narodów 1912 zdobywając jedno przyłożenie.
Przeszedł następnie do zawodowego rugby league i grał w zespole Leeds Rhinos. Dwukrotnie wystąpił w walijskiej reprezentacji, także dwukrotnie reprezentował Wielką Brytanię.

</doc>
<doc id="3188000" url="https://pl.wikipedia.org/wiki?curid=3188000" title="Aleksander Gulkowski">
Aleksander Gulkowski

Aleksander Józef Gulkowski (ur. 7 października 1890, zm. 1959) – major dyplomowany kawalerii Wojska Polskiego.
Życiorys.
Aleksander Józef Gulkowski urodził się 7 października 1890 roku. Służył w Pułku Ułanów Obrony Krajowej Nr 5 w Stockerau, który w 1917 roku został przemianowany na 5 pułk strzelców konnych. 1 listopada 1917 roku został mianowany rotmistrzem. 
27 sierpnia 1920 roku został zatwierdzony z dniem 1 kwietnia 1920 roku w stopniu rotmistrza, w kawalerii, w grupie oficerów byłej armii austro-węgierskiej. Pełnił wówczas służbę w 9 pułku Ułanów Małopolskich. W następnym roku pełnił służbę w 7 pułku strzelców konnych wielkopolskich. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 88. lokatą w korpusie oficerów jazdy (od 1924 roku – kawalerii), a jego oddziałem macierzystym był nadal 7 pułk strzelców konnych wielkopolskich. W 1924 roku pełnił służbę w Oddziale Szkolnym Centralnej Szkoły Kawalerii w Grudziądzu, pozostając oficerem nadetatowym 7 psk. 23 października 1925 roku został przeniesiony do 2 pułku Szwoleżerów Rokitniańskich w Bielsku na stanowisko pełniącego obowiązki zastępcy dowódcy pułku. W grudniu 1926 został przeniesiony do 27 pułku ułanów w Nieświeżu na stanowisko kwatermistrza, a w maju 1927 przeniesiony do 2 pułku strzelców konnych w Hrubieszowie na stanowisko zastępcy dowódcy pułku. 
23 grudnia 1927 roku został „powołany do składania egzaminu przedwstępnego do Wyższej Szkoły Wojennej w Paryżu (École Supérieure du Génie)”, w dniach 9–14 stycznia 1928 roku, w gmachu Wyższej Szkoły Wojennej w Warszawie. W czasie egzaminu nie uzyskał pomyślnego wyniku, ale 27 marca 1928 roku został „powołany do składania egzaminu wstępnego do Wyższej Szkoły Wojennej na kurs normalny 1928/30”, w dniach 10–11 kwietnia oraz 8–9 maja 1928 roku. 2 listopada 1928 roku został przydzielony macierzyście do kadry oficerów kawalerii i powołany na kurs normalny 1928/30 Wyższej Szkoły Wojennej w Warszawie. 
1 listopada 1930 roku, po ukończeniu kursu i uzyskaniu dyplomu naukowego oficera dyplomowanego, został przydzielony do Dowództwa Okręgu Korpusu Nr VIII w Toruniu. Następnie pełnił funkcję delegata Sztabu Głównego przy Dyrekcji Robót Publicznych w Toruniu. 23 grudnia 1931 roku został zwolniony z zajmowanego stanowiska i pozostawiony bez przynależności służbowej z równoczesnym przeniesiony do dyspozycji dowódcy Okręgu Korpusu Nr VIII w Toruniu. Z dniem 30 czerwca 1932 roku został przeniesiony w stan spoczynku. Był wówczas jedynym majorem kawalerii w służbie czynnej posiadającym starszeństwo z dniem 1 czerwca 1919 roku. Przeniesienie w stan spoczynku nastąpiło na skutek „stwierdzonej przez komisję superrewizyjną utraty zdolności fizycznej”. Pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „przewidziany do użycia w czasie wojny”.
1 stycznia 1934 roku był tłumaczem przysięgłym języka francuskiego i niemieckiego z siedzibą w Warszawie przy ulicy Złotej 57/22. Pięć lat później mieszkał w Warszawie przy ulicy Miodowej 6. W trakcie wojny przedostał się do Londynu przez Węgry. Po wojnie mieszkał w Londynie przy ulicy 116 Mortlake Road, Kew Gardens, Surrey. Był dyrektorem Ogniska Polskiego . Zmarł w 1959 r.

</doc>
<doc id="3188001" url="https://pl.wikipedia.org/wiki?curid=3188001" title="William Davies">
William Davies



</doc>
<doc id="3188006" url="https://pl.wikipedia.org/wiki?curid=3188006" title="Gadułka">
Gadułka



</doc>
<doc id="3188010" url="https://pl.wikipedia.org/wiki?curid=3188010" title="Studio Teatralne KOŁO">
Studio Teatralne KOŁO



</doc>
<doc id="3188016" url="https://pl.wikipedia.org/wiki?curid=3188016" title="Janice Atkinson">
Janice Atkinson

Janice Ann Atkinson (ur. 31 sierpnia 1962 w Londynie) – brytyjska polityk i przedsiębiorca, posłanka do Parlamentu Europejskiego VIII kadencji.
Życiorys.
Z zawodu przedsiębiorca, zajęła się prowadzeniem własnej działalności gospodarczej głównie w branży marketingowej. Była członkinią Partii Konserwatywnej. W trakcie kampanii wyborczej w 2005 działała jako regionalny oficer prasowy torysów, a w wyborach w 2010 bez powodzenia kandydowała do Izby Gmin (nosząc wówczas jeszcze nazwisko Small).
Wkrótce przeszła do Partii Niepodległości Zjednoczonego Królestwa. W wyborach europejskich w 2014 z ramienia UKIP uzyskała mandat eurodeputowanej VIII kadencji. W 2015 została wykluczona ze swojego ugrupowania.

</doc>
<doc id="3188017" url="https://pl.wikipedia.org/wiki?curid=3188017" title="Mesogaulus">
Mesogaulus

Mesogaulus – wymarły rodzaj ziemnych gryzoni z rodziny Mylagaulidae. Zamieszkiwał Wielkie Równiny Ameryki Północnej 23,03 do 13,6 mln lat temu.
Występowanie.
Kopalne ślady występowania "Mesogaulus" odkrywano wyłącznie na terenie Wielkich Równin Ameryki Północnej (Kolorado, Montana, Nebraska, Saskatchewan) i były datowane na miocen.

</doc>
<doc id="3188024" url="https://pl.wikipedia.org/wiki?curid=3188024" title="Najlepszy z najlepszych (teleturniej)">
Najlepszy z najlepszych (teleturniej)

Najlepszy z najlepszych – polski teleturniej emitowany na antenie TVP2 w 2005 roku, prowadzony przez Olafa Lubaszenkę. Do programu zapraszano wielokrotnych zwycięzców innych teleturniejów. Jego reżyserem był Konrad Smuga.
Teleturniej rozgrywany był systemem pucharowym począwszy od ćwierćfinałów. W pierwszym odcinku serii przedstawiano ośmioro zwycięzców różnych teleturniejów; wtedy też następowało losowanie par ćwierćfinałowych (uczestników pojedynków w kolejnych czterech odcinkach). Zwycięzcy każdego z czterech ćwierćfinałów awansowali do półfinałów, których zwycięzcy spotykali się w ostatnim odcinku serii – finale. W każdej z trzech (w pierwszym sezonie dwóch) rund poprawna odpowiedź była nagradzana punktami, zła natomiast oznaczała ich stratę. Wygrywał zawodnik z największą liczbą punktów na koncie. 
Nagrodą dla zwycięzcy odcinka finałowego było 100 000 złotych i tytuł "Najlepszego z Najlepszych".
Zwycięzcy pierwszej i drugiej edycji teleturnieju przystąpili do dodatkowej rozgrywki – tzw. superfinału.
Spis serii.
Na podstawie archiwalnych ramówek telewizyjnych.
W Niedzielę Wielkanocną, 27 marca 2005 nie wyemitowano premierowego odcinka. Przerwa w emisji przedłużyła się o kolejne dwa tygodnie z powodu śmierci papieża Jana Pawła II.

</doc>
<doc id="3188031" url="https://pl.wikipedia.org/wiki?curid=3188031" title="Johann Campanus">
Johann Campanus

Johann Campanus (ur. ok. 1500, zm. ok. 1575) – działacz reformacyjny aktywny w pierwszej połowie XVI wieku, zaliczany do nurtu anabaptystycznego.
Życiorys.
Pochodził z Maaseik, stanowiącego wówczas część księstwa biskupiego Liège. Studiował w Düsseldorfie i Kolonii, gdzie posiadł znajomość łaciny, greki oraz hebrajskiego. W 1520 roku został usunięty z uniwersytetu w Kolonii za poparcie nauk Lutra. Początkowo prowadził działalność reformacyjną w księstwie Jülich, w 1526 roku opublikował poemat, w którym bronił Marcina Lutra. W 1527 roku osiadł w Wittenberdze. Jako jeden z pierwszych teologów protestanckich wystąpił przeciw credo nicejskiemu, głosząc doktrynę unitariańską. Popadł także w konflikt z luteranami, po tym jak zaatakował pogląd o konsubstancjacji. Uważał, iż chleb oraz wino w trakcie eucharystii pozostają zwykłym chlebem i winem. W 1529 roku pojawił się na debacie teologicznej w Marburgu, jednak nie został dopuszczony do głosu. Uznany za heretyka został ostatecznie aresztowany i zmarł w więzieniu. 
W 1530 roku przygotował po niemiecku i łacinie pracę "Contra totum post apostolos mundum", która nie została jednak nigdy wydana i zachowała się tylko we fragmentach. Jeden ze zwolenników Campanusa, Franz von Streitten, opublikował jednak w 1532 roku jej skrót pod tytułem "Restitution göttlicher Schrift". W pracy tej Campanus dowodził odrębności Ojca od Syna, który miał być pierwszą stworzoną istotą. Twierdził także, iż Duch Święty jest jedynie boską mocą, a nie osobą Trójcy.

</doc>
<doc id="3188036" url="https://pl.wikipedia.org/wiki?curid=3188036" title="Morfa (grzyby)">
Morfa (grzyby)

Morfa – stadium życiowe grzybów różniące się sposobem rozmnażania. Termin te zwyczajowo odnosi się do grzybów gromady "Ascomycota" i "Basidiomycota". Wyróżniamy następujące morfy:
Grzyby rozmnażające się wyłącznie bezpłciowo (anamorfy) dawniej zaliczane były do grupy grzybów niedoskonałych, zwanych też grzybami anamorfowymi lub mitotycznymi. Czasami dochodziło do sytuacji, że forma anamorficzna i teleomorficzna tego samego gatunku grzyba zaliczona była do dwóch różnych gatunków: jeden należał do grupy grzybów niedoskonałych, drugi do całkiem innej grupy grzybów workowych. Wynikało to z tego, że jeden ze stadiów obserwowany jest tylko w ściśle określonym czasie lub warunkach, dlatego czasem trudno skojarzyć ze sobą różne stadia grzyba tego samego gatunku. U niektórych grzybów forma bezpłciowa jest tak dobrze przystosowana ewolucyjnie, że formy płciowej – teleomorfy nie odkryto wcale. W takich przypadkach w celu klasyfikacji i określenia podobieństwa analizuje się genom metodami biologii molekularnej. Tak np. "Trichoderma viride" i "Hypocrea rufa" uznawane były za różne gatunki, dzięki nowoczesnym metodom mykologom udało się ustalić, że "H. rufa" jest anamorfą "T. viride", a więc synonimem, a nie odrębnym gatunkiem. Dla większości gatunków grzybów workowych i podstawkowych nie udało się jednak ustalić ich anamorfy, z tego też względu w 1994 r. na Międzynarodowym Kongresie Botanicznym w Tokio ustalono, że nadrzędnym kryterium podziału grzybów będą własności stadium płciowego. Tym samym w nowej klasyfikacji grzybów brak odrębnego taksonu dla grzybów niedoskonałych.

</doc>
<doc id="3188040" url="https://pl.wikipedia.org/wiki?curid=3188040" title="Margot Parker">
Margot Parker

Margot Parker (ur. 24 lipca 1943 w Grantham) – brytyjska polityk, posłanka do Parlamentu Europejskiego VIII kadencji.
Życiorys.
Absolwentka Uniwersytetu De Montfort. Pracowała w branży odzieżowej, następnie jako menedżer i dyrektor ds. sprzedaży produktów telekomunikacyjnych, a później w branży konsultingowej. W latach 1996–2014 była rzeczniczką organizacji BPMA (stowarzyszenia promującego brytyjskie produkty). W 2009 bez powodzenia kandydowała do PE z listy Libertasu. Następnie dołączyła do Partii Niepodległości Zjednoczonego Królestwa, bezskutecznie ubiegając się o mandat poselski w 2010 i w 2012.
W wyborach europejskich w 2014 z ramienia UKIP uzyskała mandat eurodeputowanej VIII kadencji. W 2019 opuściła UKIP, dołączając do nowego ugrupowania Brexit Party.

</doc>
<doc id="3188043" url="https://pl.wikipedia.org/wiki?curid=3188043" title="Anamorfa">
Anamorfa

Anamorfa – bezpłciowa postać rozwojowa (morfa) u grzybów. U wielu grzybów należących do workowców występują dwie postacie rozwojowe; anamorfa rozmnażająca się bezpłciowo i teleomorfa rozmnażająca się płciowo. U podstawczaków zdarza się to bardzo rzadko.
Występowanie anamorfy i teleomorfy jest charakterystyczne dla niemal wszystkich grzybów pasożytniczych. Zazwyczaj anamorfa jest pasożytem. Jej grzybnia jest haploidalna i wytwarza bezpłciowo zarodniki zwane konidiami. Dokonują one infekcji zaatakowanych roślin. Zwykle w sezonie wegetacyjnym cykl wytwarzania konidiów powtarza się wielokrotnie. W okresie przerwy w wegetacji roślin, co w naszym klimacie następuje od jesieni do wiosny, wytwarzana jest na opadłych liściach, owocach, na pędach czy korze teleomorfa, która jest saprotrofem.
W początkach badań nad grzybami często nie kojarzono z sobą stadium teleomorfy i anamorfy. Liczne są przypadki, że anamorfę i teleomorfę tego samego gatunku opisano pod różnymi nazwami jako dwa odrębne gatunki. Często bowiem rozwijają się one na innych częściach rośliny, a nawet na innych gatunkach roślin, w innym czasie i są niepodobne morfologicznie. Tak np. w 1847 r. opisano gatunek "Oidium tuckeri". Znacznie później okazało się, że jest on anamorfą gatunku "Erysiphe necator" wywołującego chorobę zwaną mączniakiem prawdziwym winorośli. W 2011 r. w Melbourne ustalono, że pierwszeństwo ma nazwa ustalona wcześniej (art. 59 "International code of Nomenclature for algae, fungi, and plants"). W tym przypadku więc opisany w 1847 r. "Oidium tuckerii" nie jest już obecnie odrębnym gatunkiem, lecz synonimem "Erysiphe necator" zdiagnozowanym w 1832 r. W ten sposób liczne dawniej odrębne gatunki grzybów stały się tylko synonimami. Niestety, w licznych przypadkach zamiast uprościć taksonomię grzybów, wprowadziło do niej chaos.
Dla wielu gatunków grzybów (np. "Alternaria solani") teleomorfa jest nieznana. Albo nie istnieje w ogóle, albo nie udało się jeszcze jej ustalić. Często taksonomia takiej anamorfy jest niepełna. Włączana jest do gromady workowców czy podstawczaków bez pośrednich jednostek taksonomicznych (klasa, rząd, rodzina), lub występują tylko niektóre jednostki taksonomiczne. Brakujące jednostki taksonomiczne są w Index Fungorum opisywane jako "incertae sedis".
Pozostaje jednak problem; skoro znamy tylko formę rozmnażającą się bezpłciowo, skąd wiadomo, czy jest to grzyb workowy czy podstawkowy? Rozpoznaje się to m.in. morfologicznie. U grzybów workowych ściana komórkowa ma charakterystyczną, dwuwarstwową strukturę, przy czym ściana wewnętrzna jest grubsza, ale łatwo przepuszczająca światło, zaś ściana zewnętrzna jest cienka i słabo przepuszczająca światło. Ponadto u workowców pasożytniczych grzybnia rozwija się głównie na powierzchni kutykuli, między kutykulą a ścianą komórkową, lub między komórkami, bardzo rzadko natomiast wrasta do komórek.
Dawniej anamorfy zaliczano do odrębnej jednostki taksonomicznej zwanej grzybami niedoskonałymi, grzybami anamorficznymi, grzybami mitosporowymi, grzybami bezpłciowymi lub grzybami konidialnymi. W wyniku badań udało się jednak dla wielu z nich znaleźć teleomorfę, przypuszcza się, że posiadają ją również pozostałe gatunki, tylko jest ona dotąd nieznana. Tym samym w nowej klasyfikacji grzybów brak odrębnego taksonu dla grzybów niedoskonałych.
Gatunki grzybów wytwarzające kilka rodzajów anamorf to synanomorfy.

</doc>
<doc id="3188044" url="https://pl.wikipedia.org/wiki?curid=3188044" title="Holomorfa">
Holomorfa



</doc>
<doc id="3188045" url="https://pl.wikipedia.org/wiki?curid=3188045" title="Synanomorfa">
Synanomorfa

Synanomorfa – rodzaj anamorfy, czyli bezpłciowo rozmnażającej się morfy u grzybów. Niektóre gatunki grzybów wytwarzają dwa rodzaje anamorf różniące się rodzajem wytwarzanych zarodników. Takie różne anamorfy tego samego gatunku nazywa się synanamorfami. Tak jest np. w obrębie rodzaju "Thielaviopsis". Gatunek "Thielaviopsis basicola" tworzy dwie synanamorfy; jedna produkuje endogenicznie niewielkie konidia (tzw. endokonidia), inna większe chlamydospory. Najpierw powstaje synanamorfa wytwarzająca konidia, potem synanamorfa wytwarzająca chlamydospory.
Oddzielone czasowo wytwarzanie dwóch rodzajów zarodników było przyczyną, że te same gatunki zaliczono do różnych taksonów. Na przykład wytwarzającą chlamydospory synanomorfę opisano jako "Thielaviopsis basicola", zaś synanomorfę tego samego gatunku, ale wytwarzającą konidia zdiagnozowano jako odrębny gatunek "Chalara elegans". Hodowla na sztucznych pożywkach pozwoliła ustalić, że w rzeczywistości jest to ten sam gatunek.

</doc>
<doc id="3188049" url="https://pl.wikipedia.org/wiki?curid=3188049" title="Ratusz w Wiązowie">
Ratusz w Wiązowie



</doc>
<doc id="3188051" url="https://pl.wikipedia.org/wiki?curid=3188051" title="Barbara Klose">
Barbara Klose

Barbara Klose, z d. Jeż (ur. 18 października 1948 we Frysztaku) – polska piłkarka ręczna, mistrzyni i reprezentantka Polski, żona piłkarza Józefa Klose i matka reprezentanta Niemiec w piłce nożnej – Miroslava Klose.
Kariera sportowa.
W latach 1963–1968 była zawodniczką Odry Opole, w barwach której debiutowała w I lidze w sezonie 1965/1966, a w sezonie 1966/1967 została najlepszym strzelcem ligi z dorobkiem 84 bramek. Po spadku Odry do II ligi (1968) przeszła do Otmętu Krapkowice, z którym zdobyła następnie dwukrotnie mistrzostwo Polski (1970, 1971), raz wicemistrzostwo (1972), dwa razy brązowy medal mistrzostw Polski (1973, 1974), a ponadto w sezonie 1972/1973 była drugim, a w sezonie 1973/1974 trzecim strzelcem ligi.
W reprezentacji Polski debiutowała 30 czerwca 1967 w towarzyskim spotkaniu z Jugosławią, ostatni raz wystąpiła 14 listopada 1971 w spotkaniu z Węgrami. Łącznie w biało-czerwonych barwach wystąpiła 45 razy, zdobywając 105 bramek.
W sezonie 1975/1976 przerwała karierę i w 1976 urodziła córkę Marzenę. Następnie występowała w II-ligowym Starcie Opole, w 1978 urodziła syna Mirosława. W 1979 wyjechała wraz z rodziną do Francji, gdzie jej mąż występował w AJ Auxerre. Od 1987 mieszka w Niemczech.
W Plebiscycie „Sportu” na najlepszą piłkarkę ręczną Polski w latach 1945–1975 zajęła 9. miejsce.

</doc>
<doc id="3188053" url="https://pl.wikipedia.org/wiki?curid=3188053" title="Zack i Kwak">
Zack i Kwak

Zack i Kwak (ang. "Zack and Quack", 2014-2017) – brytyjsko-izraelsko-południowokoreański serial animowany.
Premiera serialu miała miejsce 7 lutego 2014 roku na brytyjskim Nick Jr. W Polsce premiera serialu odbyła się 28 kwietnia 2014 roku na antenie Nickelodeon Polska w bloku "NickJr".
Opis fabuły.
Serial opowiada o perypetiach siedmioletniego chłopca imieniem Zack, który wraz ze swoim kaczym przyjacielem Kwakiem codziennie przeżywa niesamowite przygody.
Wersja polska.
Wersja polska: na zlecenie Nickelodeon Polska – START INTERNATIONAL POLSKA
Reżyseria: Joanna Węgrzynowska-Cybińska
Dialogi i teksty piosenek: Piotr Radziwiłowicz
Dźwięk i montaż: Michał Skarżyński
Kierownictwo produkcji: 
Nadzór merytoryczny: Katarzyna Dryńska
Udział wzięli:
i inni
Lektor: Radosław Popłonikowski

</doc>
<doc id="3188055" url="https://pl.wikipedia.org/wiki?curid=3188055" title="Latarnia morska w Tallinie wyższa">
Latarnia morska w Tallinie wyższa



</doc>
<doc id="3188058" url="https://pl.wikipedia.org/wiki?curid=3188058" title="Ulica Pokorna w Warszawie">
Ulica Pokorna w Warszawie

Ulica Pokorna – ulica w śródmieściu Warszawy, łącząca ulice Stawki i Inflancką.
Nazwa.
Nazwa ma związek z mieszczącym się przy ulicy Pokornej w XVIII wieku zakładem dla włóczęgów i drobnych przestępców.
Historia.
Ulica Pokorna powstała około 1770 roku.
W 1824 na rozkaz wielkiego księcia Konstantego pomiędzy ulicami: Dziką, Stawki i Pokorną powstał plac musztry oraz przeglądów wojska, nazwany "placem Broni". Plac miał kształt kwadratu o boku 420 metrów i był największym placem XIX-wiecznej Warszawy.
W 1891 na teren u zbiegu Pokornej i Stawek przeniesiono z ul. Wałowej targowisko nazywane Wołówką.
Przed I wojną światową miała początek przy ulicy Muranowskiej (w ówczesnym jej przebiegu), a kończyła się przy przejeździe przez linię kolejową. Łącząc się z ulicą Kłopot, tworzyła jedną z północnych tras wylotowych z miasta. Przed II wojną światową jej funkcja została przejęta przez wiadukt łączący ulice Bonifraterską i Mickiewicza, a ona sama skrócona do skrzyżowania z Inflancką. 
Ważnym zespołem obiektów przy ulicy Pokornej 12 był szpital zlokalizowany na rogu z Inflancką. Wybudowany w latach 20. XIX wieku gmach główny (kamienica Stanisława Sorettiego) z dwoma długimi skrzydłami wzdłuż Pokornej i Inflanckiej mieścił od 1834 Szpital Starozakonnych. Rozbudowany w 1835-38 według projektu Henryka Marconiego poszerzył się o skrzydło północne oraz ogród. Na terenie szpitala znajdowały się także trzy mniejsze budynki. Szpital posiadał 400 łóżek na pięciu oddziałach: wewnętrznym, chirurgicznym, ocznym, psychiatrycznym i skórno-wenerycznym. Stary Szpital Starozakonnych funkcjonował na Pokornej do 1902 roku. 
W latach 1914-16 w budynkach przy Pokornej mieścił się szpital Czerwonego Krzyża, następnie od 1916 Szpital Miejski Chorób Zakaźnych, a od 1918 Wojskowy Szpital Epidemiczny. W 1921 siedzibę miał oddział zakaźny Szpitala Okręgowego. W 1926 stwierdzono zły stan techniczny budynków, w 1938 zawalił się dach budynku na terenie ogrodu i osunął się fragment ściany wzdłuż Inflanckiej. W 1939 roku Gmina Żydowska wystąpiła do magistratu o oddanie zespołu budynków, jednak z powodu wybuchu wojny do przekazania nie doszło. 
W czasie II wojny światowej południowa część ulicy znalazła w getcie. Parzysta (wschodnia) część ulicy została wyłączona z dzielnicy zamkniętej w marcu 1942.
W latach 1943–1944 większość zabudowy została zburzona. Nieliczne ocalałe kamienice rozebrano wkrótce po wojnie. Przetrwała jedynie brukowana nawierzchnia ulicy. Do 2003 roku otoczenie ulicy stanowiły rozległe tereny zajezdni autobusowej. 
Po likwidacji zajezdni na początku XXI wieku przy ul. Pokornej powstała zabudowa mieszkalno-usługowa po obu stronach ulicy, rozciągający się dalej wzdłuż przedłużonej ulicy Pokornej aż do ulicy Andersa, w tym kompleks biurowców Gdański Business Center.

</doc>
<doc id="3188061" url="https://pl.wikipedia.org/wiki?curid=3188061" title="Hilversum Noord">
Hilversum Noord



</doc>
<doc id="3188062" url="https://pl.wikipedia.org/wiki?curid=3188062" title="King Shaka">
King Shaka



</doc>
<doc id="3188066" url="https://pl.wikipedia.org/wiki?curid=3188066" title="Dolna latarnia morska w Tallinnie">
Dolna latarnia morska w Tallinnie

Dolna latarnia morska w Tallinnie (est. – "Tallinna sihi alumine tuletorn") – latarnia morska w Tallinnie w ulicy Valge w części miasta Lasnamäe. 
19 listopada 1999 roku latarnię wpisano na listę narodowych zabytków Estonii pod numerem 8764. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinnie - ma numer 251.
Latarnia została zbudowana w latach 1805-1806 na polecenie władz marynarki rosyjskiej w pobliżu koszar marynarki u wejścia do portu w Tallinnie. Po zbudowaniu w 1836 roku górnej latarni morskiej, w 1839 roku na istniejącym dwupiętrowym budynku dobudowano ośmiokątną drewnianą wieżę. Miało to na celu zwiększenie widoczności oraz zasięgu latarni także w czasie dnia. W 1861 oraz 1879 roku wymieniono w latarni reflektor na reflektor z soczewką Fresnela.
W czasie II wojny światowej latarnia została poważnie uszkodzona. W 1959 roku zostały wykonane główne prace rekonstrukcyjne. W 2000 roku latarnia została odnowiona i zrekonstruowana. Otaczające ją XIX wieczne zabudowania należące do kompleksu latarni (dom latarnika, dom obsługi, sauna i piwnica zachowały się w stanie prawie nienaruszonym.

</doc>
<doc id="3188069" url="https://pl.wikipedia.org/wiki?curid=3188069" title="Pomrów czarniawy">
Pomrów czarniawy

Pomrów czarniawy ("Limax cinereoniger") – gatunek ślimaka z rodziny pomrowiowatych (Limacidae). Wraz z pomrowiem wielkim są największymi z polskich ślimaków nagich.
Budowa.
Osiąga długość do 20 cm. Ubarwienie jednolite: popielate, beżowe, kawowe lub czarne. Zwykle z ciemniejszym płaszczem, u dorosłych boczne pola podeszwy są zawsze czarne, podeszwa u młodych osobników jednobarwna i jasna, zazwyczaj. Na płaszczu nigdy nie występują plamy, zdarzają się takie natomiast na pozostałych częściach ciała. Na przodzie ciała posiada dwie pary czułków. Pozostałością muszli jest cienka, wapienna płytka, okryta płaszczem. Niewielki otwór oddechowy znajduje się z boku w tylnej części płaszcza.
Występowanie.
Zamieszkuje całą Europę. W Polsce występuje jako gatunek zawleczony od XVI wieku. Występuje głównie w zaroślach i lasach liściastych oraz mieszanych. W ogrodach i parkach jest rzadki. Unika miejsc suchych i nasłonecznionych.
Tryb życia.
Głównym źródłem jego pokarmu są grzyby, przy czym preferuje już nadgryzione. Zjada zarówno grzyby jadalne dla człowieka, jak i te dla ludzi trujące. Nie gardzi jednak również innymi źródłami pokarmu: roślinami, glonami i porostami, a także martwą materią organiczną. Pierwsza, znajdująca się bliżej ziemi para czułków odbiera bodźce dotykowe, druga, położona w górnej części głowy para dłuższych czułków odbiera bodźce świetlne. W skórze ma zakończenia nerwowe rozpoznające kwasowość podłoża. Żeruje głównie w nocy, po opadach deszczu wychodzi na żerowanie również w dzień. Żyje kilka lat.
Rozród.
Jest jajorodny i jest obojnakiem. Aby mógł się rozmnażać konieczne jest zapłodnienie krzyżowe pomiędzy dwoma osobnikami. Odbywa się to w dość specyficzny sposób – kopulujące z sobą ślimaki (każdy z nich jest hermafrodytą) wykonują charakterystyczny „taniec”, wisząc przy tym np. na gałązce na wytworzonych przez siebie pasmach śluzu. Podczas tej kopulacji przekazują sobie nawzajem wypełnione plemnikami spermatofory. Zapłodnione wzajemnie ślimaki składają od 50 do 130 jaj, na ziemi, w jakimś zasłoniętym miejscu.

</doc>
<doc id="3188071" url="https://pl.wikipedia.org/wiki?curid=3188071" title="Limax cinereoniger">
Limax cinereoniger



</doc>
<doc id="3188074" url="https://pl.wikipedia.org/wiki?curid=3188074" title="Ekstrakt (film)">
Ekstrakt (film)

Ekstrakt (ang. "Extract") – amerykański film kryminalno-komediowy z 2009 roku.
Treść.
Joel Reynolds, właściciel zakładu produkującego esencję waniliową. Od pewnego czasu ma problemy małżeńskie, gdyż jego żona uchyla się od seksu. W tym samym czasie w fabryce dochodzi do wypadku, w wyniku którego jeden z pracowników stracił jądro. Zajście zmusza Joela do zatrudnienia dwóch osób, które mają zastąpić rannego Stepa. Jedną z nich jest piękna dziewczyna o imieniu Cindy. Joel jest zafascynowany nową pracownicą, ale nie chce zdradzać żony. Za radą przyjaciela postanawia zatrudnić młodego mężczyznę, który uwiedzie jego żonę. Wtedy nie będzie miał poczucia winy, że sam zdradził. Nie wie, że Cindy jest wyrafinowaną uwodzicielką, oszustką i złodziejką. Za jej radą Step składa pozew o wysokie odszkodowanie, którego wypłata może zrujnować firmę. Na dodatek wynajęty uwodziciel zakochuje się w jego żonie i nie chce odejść. Sprawy coraz bardziej się komplikują.

</doc>
<doc id="3188075" url="https://pl.wikipedia.org/wiki?curid=3188075" title="Steven Michael Lukes">
Steven Michael Lukes



</doc>
<doc id="3188077" url="https://pl.wikipedia.org/wiki?curid=3188077" title="Zygmunt Marynowski">
Zygmunt Marynowski

Zygmunt Marynowski (ur. 13 listopada 1876 w Tarnowie, zm. 19 sierpnia 1937 we Lwowie) – polski inżynier komunikacji.
Życiorys.
Po ukończeniu gimnazjum w Jarosławiu w 1895 wyjechał do Lwowa, gdzie rozpoczął studia na Wydziale Inżynierii tamtejszej Politechniki. Podczas nauki był członkiem bratniej pomocy studenckiej oraz odbywał praktykę przy budowie linii kolejowej Rozwadów-Przeworsk, dyplom ukończenia otrzymał w 1901. Pracował przy budowie linii kolejowych Lwów-Sambor, Sambor-Użok, Lwów-Przemyślany-Podhajce. Na początku 1914 został przeniesiony do Dalmacji, przebywając w Splicie był zatrudniony przy budowie linii kolejowej Knin-Pribudić. Na początku 1918 powrócił do Galicji i pracował nad budową stacji w Trzebionce, a następnie rozbudową linii z Trzebini do ówczesnej granicy państwa. W 1919 po odzyskaniu przez Polskę niepodległości nadzorował budowę linii Kutno-Strzałkowo, na następnie Kutno-Płock. W 1921 otrzymał przeniesienie do Lwowa, gdzie otrzymał stanowisko zastępcy naczelnika w wydziale drogowym Dyrekcji Kolei Państwowych. Następnie został zastępcą naczelnika wydziału nawierzchni w Ministerstwie Komunikacji. Po przejściu w stan spoczynku pozostał we Lwowie, gdzie był starszym radcą w Dyrekcji Okręgowej Kolei we Lwowie. Należał do Towarzystwa Politechnicznego, gdzie w latach 1932-1936 pracował w Wydziale Głównym, początkowo był zastępcą sekretarza, a w latach 1935-1936 sekretarzem.

</doc>
<doc id="3188092" url="https://pl.wikipedia.org/wiki?curid=3188092" title="Gloria Holden">
Gloria Holden

Gloria Anna Holden (ur. 5 września 1903, zm. 22 marca 1991) – amerykańska aktorka teatralna i filmowa pochodzenia brytyjskiego.
Życiorys.
Urodziła się w 1903 roku w Londynie. Jako dziecko przeniosła się do USA. Po skończeniu szkoły w Wayne, studiowała na American Academy of Dramatic Arts w Nowym Jorku. Od 1931 roku zaczęła grywać na deskach teatrów na Broadwayu. Początkowo grywała małe role w sztukach teatralnych, takich jak "The Royal Family". W sztuce "Children of Darkness" była dublerką aktorki Mary Ellis. Miała też niewielką rolę w sztucę "The Ferguson Family". Sukcesem była jej rola w sztuce "As Husbands Go" grana w teatrze John Golden Theatre w czerwcu 1931 roku. W sierpniu 1932 roku pojawiła się w sztuce "Manhattan Melody" granej w teatrze Longacre Theatre.
Jako aktorka filmowa zadebiutowała w 1934 roku. Najbardziej znana jest z roli hrabiny Maryi Zaleska w filmie "Córka Draculi" (1936) oraz z roli Alexandrine Zoli w filmie "Życie Emila Zoli" (1937).

</doc>
<doc id="3188094" url="https://pl.wikipedia.org/wiki?curid=3188094" title="Legenda o księciu presławskim Sybinie">
Legenda o księciu presławskim Sybinie

Legenda o księciu presławskim Sybinie (oryg. bułg. "Легенда за Сибин, преславския княз") – powieść Emiliana Stanewa, opublikowana po raz pierwszy w 1968. Jej kontynuacją jest powieść "Tichik i Nazariusz", napisana dziewięć lat później.
Powieść została wpisana do kanonu literatury bułgarskiej 1878-1988.
Na język polski utwór przetłumaczyła Teresa Dąbek-Wirgowa.
Treść.
Akcja utworu rozgrywa się na początku XIII wieku w Bułgarii.
Sybin jest ostatnim męskim potomkiem niegdyś znakomitego, obecnie wygasającego rodu protobułgarskiego. Wyznaje niemal zapomnianą religię protobułgarską, w szczególności potężnego i sprawiedliwego boga Tangrę, czyta księgi ezoteryczne. Nienawidzi chrześcijaństwa, w którym widzi wiarę niewolników, wrogo odnosi się również do Bizancjum, któremu zarzuca pozbawienie Bułgarów należnego im znaczenia. Równocześnie nękają go myśli o Bogu, diable i losie człowieka na ziemi i po śmierci.
Matka Sybina pragnie, by dla ratowania rodu ożenił się z piękną Kalomeą, bowiem pierwsza i ukochana małżonka księcia, piękna i silna Kotra, zmarła w czasie porodu. Sybin początkowo odrzuca tę myśl, gdyż dziewczyna należy do sekty bogomiłów. Dłuższe przebywanie z dziewczyną zmienia jednak ich wzajemne relacje. Obserwując Kalomeę, jej niezachwianą wiarę i pragnienie, by stać się po śmierci jednym z aniołów, książę zaczyna fascynować się jej wiarą i mieć nadzieję, że właśnie dzięki niej zostanie zbawiony. W ślad za nią Sybin udaje się do bogomilskiej gminy kierowanej przez mnicha, „doskonałego”, Sylwestra. Ku swojemu zdumieniu spotyka w niej swojego zbiegłego służącego, Tichika, który okazuje się jednym z heretyckich kapłanów.
Sylwester nie akceptuje obecności księcia w leśnej osadzie bogomiłów, a Kalomei nakazuje, w celu osiągnięcia duchowej doskonałości, ubierać się w nędzne szaty i ukrywać swoją urodę. Dziewczyna radzi księciu, by zamieszkał w lesie w pobliżu obozowiska i wytrwałą ascezą przekonał do siebie „doskonałego”, rozmawia z nim o grzechu i zbawieniu duszy. W tajemnicy spotyka się z nim, w końcu zostają kochankami. Kalomea nie wie, że w lesie podglądał ją Tichik, platonicznie w niej zakochany, marzący o wspólnym zbawieniu i życiu niebieskim.
Pewnego dnia Kalomea ostatecznie opuszcza wspólnotę i zamieszkuje razem z Sybinem: straciła wiarę w naukę bogomiłów po tym, gdy „doskonały” Sylwester nagle zmienił głoszone prawdy wiary, oznajmiając, że ani Bóg, ani Szatan nie istnieją, a o dusze ludzkie rywalizują jedynie ślepe siły tworzenia i zniszczenia. Kalomea zatraca się całkowicie w miłości do Sybina, oboje spędzają całe dnie, zajęci wyłącznie sobą. Księcia przeraża jednak fakt, jak łatwo kobieta straciła wiarę w to, co niegdyś było treścią jej życia. Kalomea przestaje go fascynować, a dawna miłość zamienia się w rozczarowanie.
Równocześnie osada bogomiłów zaczyna pogrążać się w anarchii; nowa nauka Sylwestra przekonała jej mieszkańców, że wobec nieistnienia Boga asceza i pobożność nie mają sensu. Wspólnotę postanawia ratować Tichik. Dawnego służącego przepaja również nienawiść wobec Kalomei, którą niegdyś uważał za świętą, a teraz, gdy widział ją szczęśliwą razem z Sybinem, uważa za oszustkę i sługę diabelską. Zebrawszy bogomiłów, przerażonych dochodzącymi wieściami o represjach wymierzonych w heretyków, przekonuje, że tylko zabójstwo dwojga sług diabła – Sybina i Kalomei – pozwoli gminie się uratować. Tłum daje wiarę jego słowom, napada na parę kochanków i związanych oraz pobitych porzuca w lesie.
Tichik odczytuje list napisany do innych gmin bogomilskich przez Sylwestra i odkrywa, że „doskonały” był zakochany w Kalomei. Domyśla się, że mnich będzie chciał uwolnić dziewczynę. Przybywa na miejsce samosądu, by ujrzeć, jak Sybin, któremu udało się wyzwolić z więzów, morduje Sylwestra. Tichik z przerażeniem patrzy w oczy zabitego duchownego. Tymczasem Sybin zanosi ciężko ranną dziewczynę do pieczary, w której żyli przez ostatnie tygodnie. Domyślając się, gdzie obydwoje się schronili, Tichik doprowadza na miejsce bogomiłów, którzy kamieniami zasypują wyjście z jaskini. Nie mając innej drogi ucieczki, Sybin rzuca się z umierającą kochanką na rękach do podziemnego strumienia, w nadziei, że nurt wyniesie ich na powierzchnię.
Tichik gromadzi bogomiłów i oznajmia, że Sylwester zginął, ukarany przez samego Boga. Członkowie gminy zgodnie uznają go za swojego nauczyciela i mianują nowym „doskonałym”.
Cechy utworu.
Obraz bogomiłów.
"Legenda o księciu presławskim Sybinie" oraz jej kontynuacja, "Tichik i Nazariusz", ukazuje bogomiłów jako społeczność biedaków, ruch oparty na nienawiści do dawnych panów. Członkowie gminy bogomilskiej to ludzie ubodzy z powodów niezależnych od siebie, żyjący w poczuciu krzywdy. Odejście z niesprawiedliwego świata i wykreowanie własnej rzeczywistości ma być dla nich szansą na poprawę tej sytuacji, zaś gwarancją, że nowy świat będzie urządzony lepiej, ma być zachowanie surowej ascezy i dbałość o moralność. Szybko okazuje się jednak, że deklarowane dążenie do zbawienia było jedynie zasłoną dymną: heretykom chodziło w rzeczywistości o zwykłą poprawę bytu. Żadne zasady moralne i prawdy wiary głoszone przez gminę nie okazują się trwałe, a jej członkowie na przemian dążą do duchowej doskonałości i popadają w wulgarny hedonizm.
Szczególne miejsce w powieści zajmuje Tichik – dawny sługa Sybina, który staje się duchowym przywódcą heretyków. Bohater ten pełen jest kompleksów w odniesieniu do świata „panów”, którym był niegdyś podporządkowany. Chociaż głosi skomplikowane i górnolotne prawdy wiary bogomiłów, jego rzeczywiste "credo" sprowadza się do nienawiści wobec bojarów, rodów szlacheckich i hierarchów cerkiewnych, dopuszcza walkę z nimi w każdy możliwy sposób. Nie ma żadnych zahamowań, by wezwać do samosądu na Sybinie i Kalomei, pochodzących ze znienawidzonych warstw społecznych. Krok ten ugruntowuje jego władzę we wspólnocie, do której dążył. Dalsze losy Tichika i ostateczną jego klęskę ukazuje kontynuacja powieści.
Odmienny charakter ma postać Sylwestra, pierwszego przywódcy sekty. Kolejne doświadczenia życiowe skłaniają go do przewartościowywania prawd, których do tej pory nauczał. Zakochawszy się w Kalomei i pożądając jej, Sylwester nie walczy z zakazanym pragnieniem, lecz uznaje dawne dogmaty za błędne i formułuje zupełnie nowe. Ostatecznym rezultatem takiej refleksji jest ogłoszenie nieistnienia Boga i zastąpienie go rywalizującymi, bezosobowymi siłami. Tok myśli Sylwestra ukazany jest jako głębsze rozważania nad istotą świata, a nie tylko dostosowywanie głoszonej wiary do prywatnych potrzeb, co stawia tę postać w rzędzie godnych szacunku myślicieli, nieufnych wobec każdego gotowego systemu wartości. Jego działania przynoszą jednak katastrofę – to, co dla Sylwestra było poważną refleksją nad światem, dla zwykłych członków jego osady staje się pretekstem do nieokiełznanej rozpusty i wyrzeczenia się marzeń o transcendencji. W innej interpretacji, zaprezentowanej przez tę samą autorkę, los Sylwestra ukazuje przede wszystkim przyrodzoną słabość człowieka i tkwiące w nim zło. Głosząc surowe, oparte na manichejskim dualiźmie, prawdy wiary, Sylwester nie potrafi zachować wierności wobec nich w momencie próby. Jest bowiem wewnętrznie, jak każdy, egoistą, pragnie spełniać swoje pragnienia, a nie doskonalić się duchowo, nakładając na siebie ograniczenia. Zmiana dogmatów w tym ujęciu jest jedynie próbą ratowania własnego wizerunku przed samym sobą, przekonania samego siebie, że uleganie zabronionej pokusie nie było w rzeczywistości czynem nagannym.
Postać księcia Sybina.
Człowiekiem pozostającym w stanie niepokoju duchowego, stale poszukującym prawdy, jest również tytułowy książę Sybin. W miarę rozwoju akcji skłania się on ku różnym systemom wierzeń (od religii protobułgarskiej, poprzez wiarę bogomiłów, po zwątpienie i uznanie wszechpotęgi diabła, któremu towarzyszy żal z powodu wyrzeczenia się wiary w potężnego Tangrę). Sybin buntuje się przeciwko każdemu nauczaniu, jego specyficzna wrażliwość intelektualna nakazuje mu odrzucić każdy dogmat. Książę nie odnajduje w końcu ukojenia i do końca bez powodzenia szuka prawdy wśród sprzecznych wartości i przekonań. Symbolem dobrowolnego wykluczenia się przez Sybina z jakiejkolwiek społeczności jest zamieszkiwanie przez niego – a być może także śmierć – w pieczarze, która w różnych tradycjach religijnych i mitologiach była albo mieszkaniem ascety, dobrowolnie odchodzącego ze społeczności dla osiągnięcia zbawienia, albo siedliskiem diabła (tak też w utworze postrzegają ją bogomili).
Powieść nie rozstrzyga, czy Sybin zginął w podziemnej rzece, czy też zdołał się z niej wydostać. W finale narrator wspomina, że książę stał się bohaterem legend, przypisujących mu nieśmiertelność i wieczną tułaczkę po Bułgarii. Podkreśla to jego nieuniknioną samotność i błąkanie się w poszukiwaniu wartości, które mógłby przyjąć. 
Sytuacja Sybina ma w uniwersalny sposób obrazować położenie człowieka w świecie, gdzie wszystkie tradycyjne systemy wartości zostały zakwestionowane i porzucone. Kolejne wierzenia, osłabiając poprzednie, nie mogą zaspokoić tęsknoty za transcendencją. W ostatecznym rozrachunku okazuje się, że samotność człowieka jest nieunikniona, a świat, pozbawiony trwałych wartości, to pułapka, w której każdego czeka wyłącznie cierpienie. Sybin jest także ucieleśnieniem mitu Bułgara – wiecznego buntownika, walczącego o własną godność w świecie bez Boga. Podobny charakter ma postać głównego bohatera innej powieści Stanewa poświęconej bogomiłom – "Antychrysta".
Aluzje literackie zawierają się ponadto w samym imieniu bohatera. Może ono nawiązywać do protobułgarskiego imienia Siwin, co zgadzałoby się z pochodzeniem etnicznym postaci. Sybin to również nazwa miasta w Rumunii, w którym w XIII w. istniała wspólnota bogomilska.
Postać Kalomei.
Imię głównej kobiecej bohaterki powieści Stanew zaczerpnął z okultystycznych "Legend bogomilskich", wydanych w 1912 przez teozofa Nikołaja Rajnowa. Jedną z centralnych postaci tego tekstu jest Kalomain – córka Szatana i pramatki Ewy. 
W odróżnieniu od postaci, której imię zainspirowało Stanewa, Kalomea jest postacią pasywną, duchowo zależną od innych osób. Początkowo dziewczyna ślepo podąża za Sylwestrem; gdy ten odstępuje od dawnej nauki, równie silnie angażuje się w związek z Sybinem, wyrzekając się wszystkiego, w co dotąd wierzyła. Wyrazem tego jest gotowość zamieszkania w jaskini, którą bogomili uważali za siedlisko diabła; Kalomea widzi zresztą niekiedy samego Szatana właśnie w swoim kochanku. Sama nie ma żadnego wpływu na rzeczywistość, nie wpływa na duchowe poszukiwania księcia. Wyrazem braku znaczenia Kalomei dla filozoficznego, metafizycznego przesłania powieści jest fakt, że w przywołanej w finale legendzie o Sybinie-nieśmiertelnym buntowniku o towarzyszącej mu Kalomei nawet się nie wspomina.
Recepcja.
Wszystkie dzieła Stanewa, w których przewijał się wątek bogomiłów, zostały wysoko ocenione przez krytykę i cieszyły się znaczną popularnością wśród czytelników.

</doc>
<doc id="3188095" url="https://pl.wikipedia.org/wiki?curid=3188095" title="Barbara Jeż-Klose">
Barbara Jeż-Klose



</doc>
<doc id="3188096" url="https://pl.wikipedia.org/wiki?curid=3188096" title="Baia Zugdidi">
Baia Zugdidi



</doc>
<doc id="3188099" url="https://pl.wikipedia.org/wiki?curid=3188099" title="Kamienica Jurckschata w Olsztynie">
Kamienica Jurckschata w Olsztynie

Kamienica Jurckschata – zabytkowa kamienica w Olsztynie. Mieści się przy ul. Kruka 18.
Została zbudowana około 1910 roku. Właścicielem była rodzina Jurckschatów. W międzywojniu w budynku mieściły się siedziba Olsztyńskiej Izby Handlowej i Przemysłowej, sklep oraz mieszkania. Po wojnie przejęta przez Skarb Państwa. W 1989 roku kamienicę wpisano do rejestru zabytków.

</doc>
<doc id="3188100" url="https://pl.wikipedia.org/wiki?curid=3188100" title="Usługa energetyczna">
Usługa energetyczna

Usługa energetyczna – oznacza fizyczną korzyść, udogodnienie lub pożytek pochodzące z połączenia zużycia energii z wykorzystywaniem technologii energooszczędnych lub działania, które mogą obejmować czynności, utrzymanie i kontrolę niezbędne do świadczenia danej usługi, która jest świadczona na podstawie umowy i która w normalnych okolicznościach prowadzi do sprawdzalnej i wymiernej lub możliwej do oszacowania poprawy efektywności energetycznej lub do oszczędności energii pierwotnej.

</doc>
<doc id="3188101" url="https://pl.wikipedia.org/wiki?curid=3188101" title="Dryblując przez granicę">
Dryblując przez granicę

Dryblując przez granicę. Polsko-ukraińskie Euro 2012 – polsko-ukraińska antologia esejów pod redakcją Moniki Sznajderman i Serhija Żadana ze zdjęciami Kiriłła Gołowczenki. Teksty ukraińskie przetłumaczył Michał Petryk. Wydana przez Wydawnictwo Czarne w 2012.
Treść.
Na zbiór składa się osiem esejów dotyczących Euro 2012 autorstwa następujących twórców:
Poszczególne eseje są zapisem sportowej historii lub epizodów piłkarskich związanych z miastami-gospodarzami mistrzostw, próbą skrótowego nakreślenia ich tożsamości, a także wspomnieniem ciekawostek związanych z organizacją turnieju, czy budową stadionów lub infrastruktury. Opisano też współczesność środowisk kibicowskich w poszczególnych metropoliach (głównie ultrasów), ich sympatie i animozje, specyficzny język i słownictwo, którym się posługuje, np. celem opisania fanów drużyn konkurencyjnych. W esejach przewijają się historie znanych piłkarzy i trenerów związanych z reprezentacjami narodowymi i poszczególnymi klubami, czy polityków i oligarchów, takich jak np. Ołeh Błochin, Walery Łobanowski, Ołeh Bazyłewycz, czy Rinat Achmetow.

</doc>
<doc id="3188109" url="https://pl.wikipedia.org/wiki?curid=3188109" title="Thierre Di Castro">
Thierre Di Castro

Thierre Di Castro Garrito (ur. 25 grudnia 1978 w Rio Claro) – brazylijski aktor, model i zwycięzca 2010 Model Universe.
Życiorys.
Urodził się w Rio Claro, w stanie São Paulo, w Brazylii. Był siatkarzem plażowym. Wygrał tytuł Model Universe Championships 2010 w Miami. W 2010 przeniósł się do Hollywood, gdzie rozwinął owocną karierę modela. W ciągu zaledwie jednego miesiąca po przeprowadzce, Di Castro znalazł się w kampanii Zoosk i Old Navy. Pojawił się na ponad 50. okładkach magazynów, w tym „Men’s Health” (w kwietniu 2006). Brał udział w setkach pokazów mody w Rio de Janeiro, Paryżu, Mediolanie, Nowym Jorku, Londynie i Los Angeles i reklamach telewizyjnych.
Życie prywatne.
Jest w związku z Tatianą Monteiro.

</doc>
<doc id="3188123" url="https://pl.wikipedia.org/wiki?curid=3188123" title="Primera División (2014/2015)">
Primera División (2014/2015)

Primera División 2014/2015 – 84. edycja tych rozgrywek w historii. Brało w nich udział 20 drużyn. Pierwszy mecz rozegrano 23 sierpnia 2014, natomiast ostatni – 23 maja 2015.
Mistrzostwo Hiszpanii zdobył FC Barcelona, dla którego był to 23. tytuł w historii. Tytułu mistrzowskiego broniło Atlético Madryt.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="3188127" url="https://pl.wikipedia.org/wiki?curid=3188127" title="Edward Manville">
Edward Manville

Sir Edward Manville (ur. 27 września 1862 w Paddington, zm. 17 marca 1933 w Londynie) – angielski konsultant do spraw inżynierii elektrycznej, biznesu i przemysłu.
Po udanej karierze konsultanta inżynierii elektrycznej dla lokalnych i zagranicznych projektów Manville został prezesem Daimler Motor Company (następnie Daimler Company) w latach 1905–1933, był także przewodniczącym kilku innych firm, w tym Baird Television Development Company w latach 1927–1928. W latach 1918–1923 pełnił funkcję posła do Izby Gmin z okręgu Coventry.
Rodzina.
Manville urodził się w Padington 27 września 1862 roku. Syn Benjamina Efraim Manville i Adeline Hyam.
Inżynieria elektryczna.
Początki kariery i projekty.
Manville był przyciągany do praktycznej nauki o energii elektrycznej w czasach wielu wynalazków i odkryć. Odbył praktyki w dobrze znanych firmach Woodhouse i Rawson gdzie spotkał Madgen, we wkrótce po tym rozpoczął prowadzenie pierwszych konsultacji dla inżynierów elektrycznych. Później dołączył do firmy Josepha Kincaida i J. E. Wallera (Kincaid, Waller and Manville), gdzie był odpowiedzialny za wiele ważnych projektów, w tym system tramwajowy w Buenos Aires.
Przemysł motoryzacyjny.
W przemyśle samochodowym pracował zarówno jako prezes firmy Birmingham Small Arms oraz w Daimler Company gdzie osobiście przewodził wprowadzaniu silnika Knight Engine. Jako inżynier elektrotechniczny wspierał dyrektora generalnego Daimlera Percy Martina. Wspólnie przyczynili się do największych sukcesów firmy.
Śmierć.
Sir Edward Manville zmarł po krótkiej chorobie w Londynie w dniu 17 marca 1933 roku w wieku 70 lat. Był dwukrotnie żonaty, pierwsza żona Maud zmarła w 1909 roku, druga żona zmarła w 1940 roku. Nie miał dzieci w żadnym z obu małżeństw.

</doc>
<doc id="3188129" url="https://pl.wikipedia.org/wiki?curid=3188129" title="Józef Roman Utnicki">
Józef Roman Utnicki

Józef Roman Utnicki (ur. 19 marca 1912 w Jedlni, zm. 1991 w Wielkiej Brytanii) – kapitan dyplomowany piechoty Polskich Sił Zbrojnych, jeden z 13 Polaków odznaczonych norweskim Krzyżem Wojennym.
Życiorys.
Utnicki pochodził z Jedlni obok Radomia. Był prymusem Szkoły Podchorążych Piechoty w Komorowie. Na stopień podporucznika został mianowany ze starszeństwem z 15 października 1935 i 1. lokatą w korpusie oficerów piechoty. Na stopień porucznika został mianowany ze starszeństwem z 19 marca 1939 i 17. lokatą w korpusie oficerów piechoty. W tym samym miesiącu pełnił służbę w 72 Pułku Piechoty na stanowisku dowódcy plutonu 9. kompanii. W czasie kampanii wrześniowej dowodził wspomnianą kompanią.
Został przydzielony do Samodzielnej Brygady Strzelców Podhalańskich, gdzie objął dowództwo po kapitanie Stanisławie Nowickim. Dowodził I kompanią strzelecką w I batalionie Samodzielnej Brygady Strzelców Podhalańskich podczas bitwy o Narwik w 1940 roku. Podczas podróżny do Norwegii zaokrętowany był na statku „Chenonceaux” pod dowództwem pułkownika dyplomowanego Benedykta Chlusewicza. Razem z I batalionem bronił półwyspu Ankenes pod rozkazami dowódcy Bohusza-Szyszko.
W 1940 roku król norweski Haakon VII odznaczył całą Brygadę pamiątkowym sznurem naramiennym w norweskich barwach narodowych: czerwonej, białej i niebieskiej, z norweskim godłem narodowym - Złotym Lwem. Odznaczenie to zostało ustanowione przez władze polskie z przyzwoleniem króla Norwegii, Haakona VII i rządu norweskiego. Utnicki został odznaczony srebrnym krzyżem Virtuti Militari V klasy oraz norweskim Krzyżem Wojennym w 1942 roku (nr 93). Po zakończeniu II wojny światowej w 1945 emigrował do Wielkiej Brytanii, gdzie zmarł w 1991 roku, jego ciało zostało przewiezione do Polski.
Linki zewnętrzne.
https://web.archive.org/web/20160303223856/http://electronicmuseum.ca/Poland-WW2/poles_norwegian_campaign/bratbak_pl.html

</doc>
<doc id="3188130" url="https://pl.wikipedia.org/wiki?curid=3188130" title="Archeologia prawna">
Archeologia prawna

Archeologia prawna – nauka pomocnicza historii państwa i prawa. Zajmuje się wyszukiwaniem i badaniem:
Powyższa definicja stawia w odniesieniu do obiektów materialnych wymóg, by ich charakter usługowy był określony prawem. Nie ma natomiast znaczenia, czy nadanie obiektowi charakteru usługowego nastąpiło na podstawie norm prawa stanowionego, czy też prawa zwyczajowego. Należy także zaznaczyć, że obiekty, o których mowa, mogły pełnić swoją usługową funkcję stale lub tylko incydentalnie.
Historia archeologii prawnej.
W XIX wieku powstał termin „archeologia”. Wywodzi się on z greckich słów "ἀρχαῖος" (archaīos – dawny, stary) i "-λογία" (-logiā – mowa, nauka). Do „archeologii” dodawano przymiotniki, takie jak: wojskowa, gospodarcza, kultowa, chrześcijańska, a także prawna. Określenie „archeologia prawna” pochodzi od twórcy dyscypliny, niemieckiego uczonego Karla von Amira. Po raz pierwszy użył on go w postaci „die Rechtsarchäologie” w roku 1889. K. von Amira zebrał bogate materiały, które zostały opracowane i wydane przez Klaudiusza von Schwerina w roku 1943 pod tytułem
"Rechtsarchäologie".
Zastosowana przez K. von Amira i K. von Schwerina nazwa przyjęła się najpierw w krajach języka niemieckiego, a następnie w tłumaczeniu także w innych krajach europejskich.
W Polsce, początkowo używano sformułowania „archeologia prawnicza”, a obecnie „archeologia prawna”. Pierwsza z nazw nie została przyjęta, ponieważ niesłusznie kładła akcent na związek z prawnikami, zamiast z instytucjami prawnymi.
Przedmiot badań archeologii prawnej.
Przedmiotem badań archeologii prawnej są obiekty, które w przeszłości pełniły określone prawem funkcje w życiu prawnym społeczeństwa. Obiekty te nazywa się zabytkami archeologicznoprawnymi lub zabytkami. Ich cechą charakterystyczną jest służebna funkcja w stosunku do czynności stanowienia i realizowania norm prawnych (cechy wewnętrzne) oraz ich widzialność, postrzegalność (cechy zewnętrzne).
Zabytki archeologicznoprawne nie stanowią zbioru obiektów jednorodnych, lecz wykazują duże zróżnicowanie. Ze względu na ilość funkcji prawnych pełnionych w przeszłości przez dany zabytek, można wyróżnić obiekty pełniące tylko jedną funkcję (co jest regułą) oraz takie, które pełniły więcej funkcji. Ze względu na stosunek zabytków archeologicznoprawnych do symboliki wyróżnia się trzy ich grupy. Pierwszą stanowią obiekty będące symbolami, np. pastorały, pierścienie, paliusze. Do drugiej grupy należą zabytki nie będące symbolami, np. różnego rodzaju budowle prawne, wzorcowe miary i wagi, narzędzia kar i tortur. Trzecią grupę stanowią obiekty o charakterze mieszanym, to jest takie, które nie będąc same symbolami, niosą na sobie symbole, jak na przykład miecze katowskie z wygrawerowanymi znakami. W zależności od tego, czy zabytek zawiera dane informujące wprost o jego pierwotnej funkcji, czy też takich danych nie posiada, wyróżnia się zabytki mówiące i zabytki nieme. Mając na uwadze cechy zewnętrzne, a więc fizyczne zabytków archeologicznoprawnych dokonuje się ich podziału na zabytki materialne i niematerialne. Pierwsze z nich, zarówno ruchome, jak i nieruchome, stanowią właściwy i bezsprzeczny przedmiot badań archeologii prawnej. Zabytki niematerialne, wzbudzają natomiast kontrowersje. Określa się je mianem „przejawów” symboliki prawnej. Twórcy dyscypliny dzielą je na:
Zakres rzeczowy i czasowy badań.
Archeolog prawny zajmuje się badaniem obiektów odpowiadających definicji, a występujących w praktyce wszystkich systemów prawnych (prawo rzymskie, litewskie, ruskie, różne odmiany prawa niemieckiego i wiele innych, a także współczesnych).
Archeologia prawna znajduje przedmioty badań dopiero od momentu powstania państwa, pozostawiając badanie zwyczajów „prawnych”, przedpaństwowych, etnografii prawnej. W przypadku archeologii prawnej Polski, za początkową cezurę badań przyjmuje się rok 966, gdyż wraz z przyjęciem chrztu przez państwo Mieszka I, powstało szereg instytucji państwowych. Moment końcowy badań związany jest z kolei z likwidacją poprzedniego porządku ustrojowo-prawnego, co z reguły łączy się z uchwaleniem nowej konstytucji. W przypadku polskiej archeologii prawnej badania prowadzi się do roku 1997. Granica ta ulegnie w przyszłości przesunięciu, w momencie gdy wejdzie w życie nowa konstytucja.
Systematyka źródeł (zabytków).
Różnorodność zabytków archeologicznoprawnych powoduje konieczność ujęcia ich w ramy systematyki.
Podstawowym kryterium jest funkcja pełniona przez zabytki w dawnym życiu prawnym społeczeństwa. Kryterium dodatkowe stanowi z kolei postać zewnętrzna, forma zabytku. Stosując powyższe kryteria dzieli się ogół zabytków archeologicznoprawnych na dwie klasy: A – obiekty o charakterze wyłącznie usługowym w stosunku do funkcji stanowienia i realizowania norm prawnych, oraz B – obiekty i symboliczne formy rytuału prawnego o charakterze mieszanym – usługowym, a zarazem uzmysławiającym pojęcia, instytucje, stosunki i czynności prawne lub też czynnością tym towarzyszące. Każda klasa dzieli się na działy. W klasie A wyróżnia się następujące działy: I. Miejsca, budynki (lub ich części), urządzenia stałe nie będące budynkami; II. Narzędzia i sprzęty. Klasa B rozpada się na działy: I. Stroje stanowe i mundury służbowe; II. Insygnia i odznaki urzędowe; III. Znaki i symbole prawne. Dalsza specyfikacja następuje w ramach poddziałów, grup, podgrup, tytułów.
Archeologia prawna w Polsce.
Za prekursora polskiej archeologii prawnej można uznać Jana Długosza, który opracował w roku 1448 inwentarz sztandarów krzyżackich, zdobytych w czasie bitwy pod Grunwaldem, pt. "Banderia Prutenorum". W XIX wieku Joachim Lelewel badał nagrobki królów polskich, a w szczególności nagrobek Bolesława Chrobrego i nagrobek Bolesława Śmiałego. Aleksander Narcyz Przezdziecki poddał analizie włócznię św. Maurycego ze skarbca wawelskiego. W pierwszej połowie XX wieku ukazały się gruntowne opracowania losów insygniów królewskich i skarbca koronnego autorstwa F. Kopery, O. Balcera, M. Morelowskiego i K. Estreichera. W 1909 roku Stanisław Kutrzeba opublikował materiały źródłowe dotyczące rytuału koronacji pt. "Ordo coronandi regis Poloniae". Naukowe uprawianie archeologii prawnej w Polsce zainicjował historyk prawa Uniwersytetu im. Adama Mickiewicza w Poznaniu Witold Maisel. Jego praca „Archeologia prawna. Zarys problematyki”, stanowi próbę przeszczepienia na polski grunt dorobku nauki zachodnioeuropejskiej. Obecnie badania nad archeologią prawną prowadzi prawnik i profesor prawa Andrzej Gulczyński. Kształci on także studentów prawa Uniwersytetu im. Adama Mickiewicza w Poznaniu z zakresu archeologii prawnej.
Archeologia prawna jako nauka pomocnicza historii.
Archeologia prawna jest nauką pomocniczą historii państwa i prawa, a szerzej rzecz ujmując, nauką pomocniczą historii. Ma ona za zadanie służyć pomocą historykom państwa i prawa na wstępnym etapie ich pracy, której celem jest ustalenie wartości historycznoprawnej danego zabytku.
Brygida Kürbis w przeprowadzonej przez siebie systematyce nauk pomocniczych historii, zalicza archeologię prawną do grupy nauk pomocniczych, które zajmują się źródłami objaśniającymi przedmioty i wizerunki symboliczne.

</doc>
<doc id="3188137" url="https://pl.wikipedia.org/wiki?curid=3188137" title="Siergiej Kostiel">
Siergiej Kostiel

Siergiej Kostiel (ros. Сергей Костель; ur. 16 czerwca 1976 r.) − białoruski kulturysta.
Życiorys.
Ma siostrę Swiatłanę. Absolwent uniwersytetu w Penzie. Należy do Białoruskiej Federacji Kulturystyki i Fitness (BFKiF). Waży około 115 kilogramów. Mieszka w Nowopołocku w obwodzie witebskim. Mąż Anny Kostiel, ma córkę.

</doc>
<doc id="3188138" url="https://pl.wikipedia.org/wiki?curid=3188138" title="TV Globo">
TV Globo

TV Globo (dawniej Rede Globo) – brazylijska stacja telewizyjna, założona 26 kwietnia 1965 roku przez magnata mediowego Roberto Marinho; jej właścicielem jest konglomerat mediowy Grupo Globo – największa spółka mediowa w Ameryce Łacińskiej. Globo jest drugą co do wielkości komercyjną stacją telewizyjną na świecie pod względem rocznych przychodów (wyprzedza ją jedynie amerykańska ABC) oraz jednym z największych na świecie producentów telenowel (obok meksykańskiej Televisy, amerykańskiej Telemundo i kolumbijskiej Caracol).

</doc>
<doc id="3188139" url="https://pl.wikipedia.org/wiki?curid=3188139" title="Money for Nothing (singel)">
Money for Nothing (singel)



</doc>
<doc id="3188140" url="https://pl.wikipedia.org/wiki?curid=3188140" title="Ekstraklasa w piłce nożnej (2014/2015)/Wyniki spotkań fazy zasadniczej">
Ekstraklasa w piłce nożnej (2014/2015)/Wyniki spotkań fazy zasadniczej

Runda jesienna (18 lipca – 15 grudnia).
"Źródło 1:"
"Źródło 2:"
"Źródło 3:"
"Źródło 4:"
"Źródło 5:"

</doc>
<doc id="3188142" url="https://pl.wikipedia.org/wiki?curid=3188142" title="Quentin Skinner">
Quentin Skinner

Quentin Robert Duthie Skinner (ur. 26 listopada 1940) – brytyjski historyk myśli politycznej, profesor nauk humanistycznych na Uniwersytecie Londyńskim. Wcześniej, w latach 1962-2008, profesor nauk politycznych i historii nowożytnej na Uniwersytecie w Cambridge. Jeden z twórców i głównych przedstawicieli tzw. szkoły z Cambridge w historii myśli politycznej. Autor prac poświęconych metodologii historii idei, a także myśli politycznej wczesnej nowożytności.
Życiorys.
Quentin Skinner urodził się w Oldham pod Manchesterem. Jego ojciec był urzędnikiem kolonialnym w Nigerii, a matka zaś nauczycielką. W trakcie wojny oboje rodzice przebywali w Afryce, a syna oddali na wychowanie ciotce. Na stałe wrócili do Anglii, dopiero gdy był już nastolatkiem. Skinner uczył się w prestiżowej szkole z internatem w Bedford, następnie przez krótki czas pracował jako nauczyciel w podstawówce w hrabstwie Kent, by ostatecznie wstąpić na uniwersytet. Wahał się przy wyborze kierunku studiów, ale w końcu zdecydował się nie na filozofię lecz na historię, przekonany, że zapewni mu ona lepsze perspektywy naukowych osiągnięć. W 1959 rozpoczął naukę w Gonville and Caius College na Uniwersytecie Cambridge. Podczas studiów Q. Skinner korzystał z okazji do dialogu, był członkiem tajnego stowarzyszenia dyskusyjnego "Cambridge Apostles". Podejmował też pierwsze próby pisania tekstów naukowych. Szybko, w 1962 czyli w wieku 21 lat, rozpoczął pracę naukową w Christ’s College w Cambridge, przyjęty na stanowisko wykładowcy historii. Zdaniem samego Skinnera awans umożliwiła mu przeprowadzana wówczas reforma szkolnictwa wyższego, która spowodowała odpływ doświadczonych pracowników do nowo tworzonych ośrodków i powstanie braków kadrowych na starych uczelniach, lecz nie bez znaczenia pozostawały jego wielkie zdolności. Ponadto już wcześniej otrzymał ofertę pracy także w macierzystym Gonville and Caius College. Po rozpoczęciu pracy Q.Skinner prowadził przede wszystkim działalność dydaktyczną, dopiero w 1964 zaczęły się pojawiać jego pierwsze artykuły dotyczące przede wszystkim myśli Thomasa Hobbesa.
Dokonania naukowe.
W 1969, w piśmie „History and Theory” ukazał się esej Q.Skinnera "Znaczenie i rozumienie w historii idei", jedna z nielicznych prac tego historyka tłumaczona na język polski. Mimo iż tekst był poświęcony metodologii, wywołał żywe zainteresowanie przez swoje kontrowersyjne podejście do tematu, wywracające dotychczasowy sposób badań historii myśli politycznej. Tym co w pracy Skinnera było przełomowe jest zwrócenie uwagi na kontekst powstawania prac poszczególnych filozofów, a nie zamykanie ich myśli w sztucznie wymyślonych kategoriach. Jego zdaniem nie wolno abstrahować poglądów myślicieli od wpływu czasów w jakich tworzyli swoje dzieła, ani od ich intencji. Zatem w tym sposobie myślenia istnieją jedynie odpowiedzi na aktualne pytania, które nie stanowią ogniwa "odwiecznych" problemów. Ten swoisty manifest metodologiczny stał się dla Skinnera programem dalszej działalności naukowej poświęconej myśli politycznej wczesnej nowożytności, zwłaszcza teoriom Machiavellego, Hobbesa oraz myślicielom teorii republikańskiej (przez Skinnera nazywanej "neorzymską"). Kolejnym obszarem zainteresowań jest teoria aktów mowy, natura interpretacji i rozumienie w historii, których źródeł można upatrywać w filozofii Ludwiga Wittgensteina. Skinner przeniósł jego rozstrzygnięcia filozoficzne na grunt historii idei.
Z uwagi na liczne naukowe zainteresowania i oryginalne do nich podejście, które trudno jednoznacznie zaklasyfikować Q. Skinner bywa często określany sprzecznymi pojęciami, i tak uchodzi jednocześnie za republikanina, idealistę, materialistę, pozytywistę, relatywistę, archeologa, zwolennika historyzmu, a nawet zwyczajnego metodologa. Jest to spowodowane wieloma źródłami inspiracji oraz ilością rozmaitych aspektów jego działalności.
W 1978 Q.Skinner został profesorem nauk politycznych na uniwersytecie w Cambridge, natomiast w latach 1996-2008 był tam profesorem historii. Od 2008 pełni funkcję profesora nauk humanistycznych Uniwersytetu Londyńskiego. W swojej karierze wykładał także na licznych innych uniwersytetach, m.in. w Princeton, Oxford, Cornell, na Harvardzie i w Amsterdamie.
Wraz z J. G. A. Pocockiem oraz Johnem Dunnem jest jednym z twórców tzw. szkoły z Cambridge w historii myśli politycznej, która na przełomie lat 60. i 70. XX w. zaproponowała nową metodologię interpretacji historycznej filozofii, myśli oraz teorii politycznej. Dziś metodologia ta stosowana jest powszechnie w pracach anglosaskich politologów zainteresowanych badaniem myśli politycznej.

</doc>
<doc id="3188146" url="https://pl.wikipedia.org/wiki?curid=3188146" title="Mistrz rzemiosła">
Mistrz rzemiosła

Mistrz rzemiosła – tytuł zawodowy uzyskany na egzaminie zawodowym, potwierdzony dyplomem, poświadczający umiejętności, doświadczenie i wykształcenie zawodowe w dziedzinie rzemiosła, w różnych zawodach rzemieślniczych. Tytuł mistrza, do dzisiaj używany w rzemiośle, ma kilkusetletnią tradycję. Zawsze używa się go w zestawieniu z konkretnym zawodem, np. mistrz stolarstwa, mistrz złotnictwa, mistrz cukiernictwa.
Mistrza dawniej nazywano z niemiecka majstrem (łac. "magister", niem. "Meister", ang. "master", fr. "maitre", wł. "maestro").
Dyplom mistrzowski (niem. "Meisterbrief") potwierdza najwyższe kwalifikacje zawodowe w rzemiośle, uzyskane po zdaniu egzaminu zawodowego teoretycznego i praktycznego przed komisją egzaminacyjną w izbie rzemieślniczej.
Kompetencje zawodowe mistrza rzemiosła.
Przyszły mistrz lub mistrzyni powinni posiadać doświadczenie zawodowe i kupieckie w wybranym zawodzie rzemieślniczym. Mistrz powinien być jednocześnie:
Umiejętności mistrza pozwalają na prowadzenie samodzielnej lub rodzinnej działalności gospodarczej, gdzie właściciel jest jednocześnie dyrektorem, wykonawcą produktu lub usług i sprzątaczem, na prowadzenie mikro- i małego przedsiębiorstwa z pracownikami i uczniami (do 50 lub więcej zatrudnionych) lub na zarządzanie działem produkcji, usług w większym przedsiębiorstwie.
Zgodnie z Ustawą o rzemiośle tytuł mistrza może być uzyskany przez osobę, która spełnia warunki dopuszczenia do egzaminu mistrzowskiego, posiada odpowiedni staż i wykształcenie oraz przedstawi wymagane do egzaminu dokumenty.
Wymagania do egzaminu mistrzowskiego.
Na egzaminie teoretycznym wymagana jest wiedza z całego zakresu umiejętności wybranego zawodu, mistrzowska znajomość technologii, maszynoznawstwa i materiałoznawstwa zawodowego.
Trzeba wykazać się wiedzą z zakresu następujących tematów:
Na egzaminie praktycznym, wykonywanym u pracodawcy lub w warsztatach szkoleniowych, trzeba wykonać w określonym czasie sztukę mistrzowską (dawniej majstersztyk).
Tytuł mistrzowski potwierdza wysokie kwalifikacje zawodowe rzemieślnika i jest uznawany w Unii Europejskiej. Wymagany jest przy nauczaniu zawodowym nieletnich w systemie nauki rzemieślniczej, a także jako dowód kwalifikacji dla uczestników komisji egzaminacyjnych. Dyplom mistrzowski daje prawo do uczestnictwa w pracy wielu organów gospodarczego samorządu rzemiosła, takich jak cechy, izby rzemieślnicze i Związek Rzemiosła Polskiego
Współcześnie w wielu organizacjach samorządu rzemieślniczego kontynuuje się tytuły dawnego rzemiosła cechowego.
Na czele cechu stoi wybierany przez członków organizacji cechmistrz – starszy cechu. Jego zastępcą jest podstarszy cechu. Do zarządu powołuje się zazwyczaj także sekretarza cechu.
Mistrz Rzemiosł Artystycznych.
Mistrz Rzemiosł Artystycznych – tytuł honorowy i dyplom mistrzowski przyznawany od 2013 roku przez Ministra Kultury i Dziedzictwa Narodowego wybitnym rzemieślnikom artystom, jest kontynuacją idei wyróżnienia nagrodą państwową najlepszych mistrzów z grupy rzemiosł artystycznych. Wcześniejszy, podobny tytuł Mistrz Rzemiosła Artystycznego był przyznawany w latach 1978–1990.
Dawni mistrzowie.
Dawni mistrzowie, rzadko starzy mistrzowie (niem. "alte Meister") – określenie anonimowych, wybitnych twórców malarstwa i rzeźby od XIV do XVIII wieku, używane w tradycyjnych nazwach zbiorów sztuki ("Gemäldegalerie Alte Meister" w Dreźnie). Obecnie określenie „starzy mistrzowie” używane jest raczej w poezji, w tym przekładach literackich. Natomiast samo określenie „mistrz” spotykane jest najczęściej w połączeniu z wybitnym dziełem sztuki (Mistrz Pięknej Madonny Toruńskiej, Mistrz Flory, Mistrz Kart do Gry), lub nazwą miejscową (Mistrz z Naumburga, Mistrz z Moulins).
Wiele z dawnych sztuk pięknych, takich jak malarstwo, rzeźba, architektura, muzyka, taniec, pieśń, a także chirurgia, medycyna czy aptekarstwo, było zaliczanych do zawodów rzemieślniczych i nawet ich najlepsi przedstawiciele ("viri virtuosi") bywali wcześniej czeladnikami, później zaś – po zdaniu egzaminu cechowego – mistrzami.
Mistrz małodobry.
Wykonawcę wyroków śmierci, okaleczenia, męczenia, czyli tortur nazywano w dawnej Polsce po prostu mistrzem. Kaci tak jak inni rzemieślnicy mieli swój cech, gdzie uczyli się rzemiosła, wyzwalali na czeladników i zdawali egzamin mistrzowski. Z wprawnego mistrza i jego wyszkolonej czeladzi słynął Biecz na Pogórzu, gdzie w górach działało sporo opryszków, a złapani rozbójnicy służyli zapewne jako materiał szkoleniowy. Pisał o mistrzu małodobrym Sebastian Klonowic w roku 1600 w "Worku judaszowym"; .."A sędzia dekretem nakaże: Małodobry skarz go tam jako prawo każe, A nad prawo nic nie czyń."..
Mistrz – historia tytułu.
Po raz pierwszy słowo „magister” na określenie wyższego stopnia naukowego, od bakałarza, pojawia się w polskich dokumentach w XIII wieku. Pierwotnie miało ono związek z zawodem notariusza, a od początku XIV wieku także z profesjami rzemieślniczymi. Zapewne początkowo taki tytuł dodawany przy konkretnym zawodzie wskazywał na funkcje pełnione przez danego rzemieślnika w radzie miasta i w cechu oraz na prawo do nauki i egzaminowania zawodowego. Przykładem wczesnego zastosowania tej nomenklatury jest krakowska zapiska z roku 1316 w sprawie nieruchomości, która dotyczy mistrza Mikołaja, budowniczego machin ("magistro Nycolao Vngaro machinatori").
Istniały także (niezależnie od systemu rzemiosła) wysokie urzędy dworskie mistrzów, magistrów, np. kuchmistrza ("magister coquinae", "magister culinae") od 1352 r. i ochmistrza ("magister curiae") od 1366 czy miejskie, np. burmistrza ("magister civium") w Krakowie od 1396, niezwiązane z zawodami rzemieślniczymi.
Od końca XIV wieku pojawiają się pierwsze spisy krakowskich mistrzów cechowych, związane z corocznymi wyborami na funkcję cechmistrza lub starszego cechu. Używana jest w nich formuła „mistrzowie starsi” – "magistri seniores", ale także rozdzielnie „mistrzowie” lub „starsi”.
W małych i większych miastach polskich prawo cechowe, nazywane dawniej wilkierzem, różniło się w szczegółach. Na jego kształt (obok dawcy przywileju) miały wpływ rada cechu, rada miejska, prywatni właściciele miast. Stąd skład samorządu cechowego i jego kadencja, nazwy, funkcje, obowiązki i obyczaj starszyzny były różne i zmienne w czasie.
Mistrzowie mieli obowiązek zrzeszać się we własnych zawodowych cechach mistrzów (czeladnicy w bractwach lub cechach czeladzi), byli zapisani do księgi mistrzów i pełnili w tych cechach różne funkcje.
Cechmistrz.
Cechmistrz, starszy cechu ("magister" lub "senior contubernium"), był wybierany na roczną kadencję, w czasach późniejszych zaś na kadencję trzyletnią. W cechach łączonych wybierano do czterech cechmistrzów. Cechmistrz występował w podwójnej funkcji jako kierownik swojego cechu i jako urzędnik władzy publicznej.
Szef cechu zarządzał wraz z radą majątkiem cechowym, przedsiębiorstwami prowadzonymi przez cech, przechowywał skrzynkę cechową, zwoływał zgromadzenia mistrzów i im przewodniczył.
Jako urzędnik nadzorował jakość wyrobów wykonywanych przez członków cechu, kontrolował konkurencję partaczy lub cechów sąsiednich i sprawował sądy i egzaminy w obrębie cechu.
Na cechach i cechmistrzach spoczywał także obowiązek wojskowy. Musieli oni utrzymywać zbrojownię w przydzielonej cechowi bramie czy wieży, kupować i naprawiać uzbrojenie, pilnować wyszkolenia wojskowego, wysyłać uzbrojonych rzemieślników do ochrony transportu miejskiego, wozów skarbnych czy nawet asystować przy egzekucjach.
W cechach naczelnych wybierano także niekiedy starszych ziemskich (niem. "Landaltester") z pobliskich miast, zbyt małych, żeby powstały w nich wyspecjalizowane cechy i skąd cech naczelny przyjmował mistrzów inkorporowanych lub przymówionych.
Podstarszy cechu, nazywany przybocznym, uczestniczył w radzie cechu i sprawował funkcje starszego z jego pełnomocnictwa lub w wypadku zawieszenia funkcji cechmistrza przez magistrat.
Mistrz stołowy.
W przypadku mistrzów stołowych, inaczej stolników (łac. "dapifer contubernium", niem. "Tischmeister"), statuty cechowe nie przewidywały ani ich liczby, ani kadencji. Byli powoływani przez starszych mistrzów do rady i opinii przy załatwianiu spraw cechowych w tym sądu cechowego, więc ich kadencja kończyła się z kadencją starszych. Na mistrzów stołowych byli obierani starsi doświadczeni rzemieślnicy i liczono się z ich opinią.
Mistrzowie starsi – starszyzna cechu.
Starsi mistrzowie ("seniores contubernium") – do starszyzny cechowej, czyli rady cechu, należeli ci mistrzowie, których kiedykolwiek wybrano na starszego cechu. Nazywano ich także przysięgłymi ("iurati"), bo przysięgali przed radą miejską.
Pisarz cechowy.
Pisarze cechowi, "scriptores contubernium" prowadzili korespondencję cechu, zapisywali księgi cechowe, wystawiali listy, dokumenty cechowe. Na pisarzy wybierano poważanych mistrzów, najprawdopodobniej na okres kadencji starszych cechu.
Mistrz młodszy.
Młodsi mistrzowie najczęściej nowo przyjęci do cechu pełnili funkcje pomocnicze, wykonywali polecenia starszych i władz miejskich, chodzili z cechą by zwołać posiedzenia cechowe, kontrolowali domy czy warsztaty partaczy, konfiskowali lub niszczyli ich wyroby, nadzorowali związki czeladników. Młodszymi mistrzami bywały także kobiety, wdowy po mistrzach, które mogły powierzyć swoje funkcje płatnym zastępcom.
Mistrz inkorporowany.
Mistrzowie inkorporowani pochodzili z innych, mniejszych miejscowości, położonych na terytorium działania cechu naczelnego i musieli dla uzyskania zdolności przemysłowej (prowadzenia firmy) należeć poza własnym cechem do cechu naczelnego, opłacać tam składki i wypełniać prawo cechowe, co nie zapewniało im jednak prawa do działalności usługowej i handlowej poza miejscem jej prowadzenia.
Mistrz przymówiony.
Mistrzowie przymówieni wywodzili się z innych miejscowości, położonych na terytorium działania cechu naczelnego, gdzie nie było cechów zależnych i ich przynależność do cechu naczelnego pozwalała im na podjęcie i prowadzenie działalności rzemieślniczej.
Mistrz wolny.
Nienależący do cechu. Było to możliwe w przypadku niektórych zawodów (np. we Wschowie młynarzy) osiadłych na wolnościach. Literatura niemiecka podaje, że wolnych mistrzów dopuszczano, by złamać blokowanie dostępu do cechu przez władze cechowe.
Mistrzowa wdowa.
Wdowy po mistrzach były w sytuacji uprzywilejowanej i korzystały z ulgowego przyjęcia na mistrza, co dotyczyło także ich nowo poślubionych partnerów. Niezależnie od zdobycia przez nie prawa mistrzowskiego, mogły prowadzić firmę na własny rachunek i zachować wiele uprawnień mistrzowskich, w tym prawo zatrudniania czeladników i szkolenia uczniów. Nie mogły jednak przyjmować uczniów i ich wyzwalać. Przepisy cechowe skłaniały owdowiałe kobiety, chcące zachować firmę i status majątkowy, do poślubienia nowych mężów, także czeladników.
Egzamin mistrzowski w dawnej Polsce.
Towarzysz rzemiosła, czyli wyzwolony czeladnik po latach stażu i najczęściej obowiązkowej wędrówce, mógł zdać egzamin mistrzowski w miejscu, do którego zaprowadziły go praktyki, gdzie były korzystne warunki pracy i zarobku. Prawo przystąpienia do egzaminu uzyskiwał po przedstawieniu świadectwa dobrego urodzenia (z legalnego związku małżeńskiego), świadectwa moralności, dokumentów z wyzwolenia i wędrówki. Duże znaczenia miały również takie czynniki jak majątek, odpowiednie zachowanie, wyznanie czy pochodzenie etniczne.
Kandydaci na mistrza musieli przed komisją cechową złożyć majstersztyk – sztukę mistrzowską (jedną lub kilka), którą oceniali komisarze. W XV wieku te oceny bywały bardzo surowe. W czasie lub po kontroli w niektórych cechach kandydat musiał uraczyć komisję napitkami i wystawić ucztę. Czasem jednak mógł się uwolnić od poczęstunku za odpowiednią opłatą.
Po uzyskaniu pozytywnego wyniku z egzaminu kandydat na mistrza musiał przyjąć prawo miejskie i wnieść stosowną opłatę do magistratu.
Później przyszły mistrz dla uzyskania zdolności przemysłowej powinien zapisać się do cechu, po złożeniu odpowiedniej opłaty za prawo mistrzowskie. Po opłaceniu wpisywano "nowotnego" mistrza do księgi mistrzów. Opłatę przyjmowano w gotówce i naturze, czasem mogło to być nawet piwo, wypijane później na uczcie mistrzowskiej. Poczęstunek (uczta mistrzowska) odbywał się po przyjęciu kandydata na mistrza i często bywał bardziej kosztowny od innych opłat. Dopiero po wydaniu uczty nowy mistrz zyskiwał pełne prawa cechowe.
Z ulgowych warunków przyjęcia do cechu korzystały rodziny mistrzów, wdowy i dzieci mistrzów, nazywane masełkami. Osoby te zwalniano z majstersztyku i oceniano pobłażliwie.
W wielu cechach kandydat na mistrza musiał posiadać narzeczoną lub żonę. W wypadku narzeczeństwa obowiązywał dokładny termin zawarcia ślubu, inaczej cechy nakładały podatek kawalerski nazywany bykowym. Kandydatki na żony mistrzów musiały być uczciwe, zrodzone z prawego łoża i musiały być dziewicami. W literaturze niemieckiej opisywano, że ten ostatni warunek badali po ślubie starsi cechowi w obecności młodszych mistrzów.

</doc>
<doc id="3188149" url="https://pl.wikipedia.org/wiki?curid=3188149" title="Wyka zaroślowa">
Wyka zaroślowa

Wyka zaroślowa ("Vicia dumetorum" L.) – gatunek byliny z rodziny bobowatych. Występuje w Europie środkowej i wschodniej. W Polsce spotykana jest w całym kraju, częsta na południowym wschodzie i południu, rzadsza na północnym zachodzie. W pozostałych regionach bardzo rzadka.
Siedlisko.
Występuje na glebach świeżych, żyznych, o odczynie obojętnym. Spotykana w świetlistych grądach, buczynach, w zbiorowiskach okrajkowych, na polankach, porębach itp.
Zagrożenia i ochrona.
Umieszczona na polskiej czerwonej liście w kategorii NT (bliski zagrożenia).

</doc>
<doc id="3188156" url="https://pl.wikipedia.org/wiki?curid=3188156" title="Morscy kowboje">
Morscy kowboje

Morscy kowboje (ang. „Seagoing cowboys”) – uczestnicy misji pomocowych UNRRA i Fundacji Heifer, dostarczający w latach 1945-47 na pokładach statków zwierzęta gospodarskie i inne artykuły do zniszczonych przez II wojnę światową krajów, głównie Polski. Przeszło 7000 kowbojów wykonało ok. 360 rejsów na 73 statkach, za swój priorytet uznawali zapewnienie mleka cierpiącym powojenny niedostatek dzieciom w Polsce, Włoszech, Grecji i Niemczech. Sporadyczne dostawy wykonano też do Chin, Belgii i Dżibuti. Przewieziono przeszło 300 000 zwierząt – głównie koni, krów i mułów, a także kur, królików i kóz.
Miejscem tymczasowego przechowywania koni, sprowadzanych w ramach pomocowych akcji UNRRA, w tym przez morskich kowbojów, był w latach 1945-46 sopocki hipodrom.
Działalność „morskich kowbojów” uwieczniła w swoich publikacjach amerykańska pisarka Peggy Reiff Miller, wnuczka jednego z nich, Abrahama Millera. Zgromadziła ona kilka tysięcy w większości wcześniej nie publikowanych zdjęć, w tym zniszczonego wojną Gdańska, wykonanych przez amerykańskich dobroczyńców. W 2013 Peggy Reiff Miller przywiozła do Gdańska ponad 800 nieznanych do tej pory fotografii miasta i okolic wykonanych zaraz po wojnie. Zaprosiła ją tu Magdalena Staręga, historyk sztuki, która zajmuje się historią mennonitów w Gdańsku. „Morscy kowboje” – tak sami siebie nazywali farmerzy, którzy brali udział w rejsach – opiekowali się zwierzętami w czasie długich podróży. Wielu było kwakrami albo mennonitami, dla których wyprawa do kraju zniszczonego przez wojnę była niezapomnianym, wstrząsającym przeżyciem. Podczas pobytu w Gdańsku Peggy Reiff Miller udało się spotkać z jedną z osób, która zaraz po wojnie otrzymała pomoc dostarczoną przez morskich kowbojów. – „Odwiedziłyśmy wspólnie 90-letniego mieszkańca Krzywego Koła na Żuławach" – opowiada Magdalena Staręga. – "Był tym spotkaniem ogromnie wzruszony. Po wojnie miał na utrzymaniu żonę i ósemkę dzieci. Krowa, którą dostał w ramach amerykańskiej pomocy w 1945 roku, pozwoliła im przeżyć. Zwierzę było tak cenne, że mieszkało pod jednym dachem wraz z całą rodziną”.
Jednym z „morskich kowbojów” był światowej sławy astronom Owen Gingerich.

</doc>
<doc id="3188157" url="https://pl.wikipedia.org/wiki?curid=3188157" title="52. Drużynowe Mistrzostwa Europy w Brydżu Sportowym">
52. Drużynowe Mistrzostwa Europy w Brydżu Sportowym

52. Drużynowe Mistrzostwa Europy w Brydżu Sportowym – drużynowe mistrzostwa Europy w brydżu sportowym, które odbyły się w dniach 21 czerwca – 1 lipca 2014 w Abacji (Chorwacja). Zwycięzcami zawodów zostały drużyny: Izraela (konkurencja otwarta), Holandii (konkurencja kobiet) oraz Anglii (konkurencja seniorów).
Poprzednie DME w brydżu sportowym.
Poprzednie mistrzostwa odbyły się w dniach 12–23 czerwca 2012 w Dublinie (Irlandia).
Poniższa tabela pokazuje po 6 pierwszych drużyn w każdej kategorii, które zapewniły sobie udział w Mistrzostwach Świata w roku 2013.
Formuła zawodów.
Przepisy i reguły obowiązujące na 52. DME zostały określone w osobnym dokumencie.
Transmisje z zawodów.
Strona zawodów pokazywała wyniki meczów zarówno po ich zakończeniu jak i bieżące rezultaty w czasie trwania rundy.
W serwisie BBO były przeprowadzane transmisje z 5 meczów (10 stołów) każdej sesji. Z części meczów przeprowadzane były transmisje głosowe. Wykaz transmitowanych meczów każdego dnia znajdował się biuletynie zawodów.
Na żywo był przekaz telewizyjny (obraz i dźwięk) z 8 stołów.
Mecze (i transmisje) rozpoczynały się (od 22 czerwca 2014) o godzinach 10:30:00, 14:30 i 17:20 (czasu polskiego).
Uczestnicy zawodów.
Do udziału w zawodach zostały zgłoszone:
Uczestnicy ME z Polski.
W zawodach uczestniczyły drużyny z Polski we wszystkich kategoriach.
Konkurencja Open:
Konkurencja Kobiet:
Konkurencja Seniorów:
Podsumowanie wyników zawodów.
Wyniki polskich drużyn.
Poniższa tabela pokazuje wyniki polskich drużyn w poszczególnych sesjach.
Pokazuje ona również, kiedy rozgrywane były poszczególne sesje. Grupa A (nie pokazana w poniższej tabeli) grała w tych samych terminach co grupa B.
Wyniki czołowych drużyn.
Poniższa tabela pokazuje po drużyny które zdobyły medale w każdej kategorii, oraz te które zapewniły sobie udział w Mistrzostwach Świata w roku 2015.

</doc>
<doc id="3188158" url="https://pl.wikipedia.org/wiki?curid=3188158" title="Gustaw Fiszer">
Gustaw Fiszer

Gustaw Fiszer (ur. 2 sierpnia 1847 w Rzeszowie, zm. 10 stycznia 1911 we Lwowie) – aktor dramatyczny, komik, literat i powstaniec styczniowy.
Życiorys.
Syn austriackiego urzędnika (poborcy podatkowego) w Rzeszowie. Pochodził z zasymilowanej rodziny niemieckiej osiadłej w Galicji. Matka wychowywała go w kulturze polskiej.
W latach 1861-1863 uczęszczał do Wyższego Gimnazjum w Rzeszowie. W 1863 zaciągnął się wraz z przyjaciółmi – późniejszymi aktorami Edwardem Webersfeldem, Marcelim Zboińskim i Aleksandrem Podwyszyńskim do oddziału powstańczego Żuawów śmierci Rochebruna w Ojcowie. Walczył w oddziale Kurowskiego pod Miechowem, następnie w oddziale Andrzeja Łopackiego, Witolda Rogoyskiego, gen. Dionizego Czachowskiego, m.in. pod Stefankowiem, Borią, Ostrowcem i Rzeczniowem. Po upadku powstania przez pewien czas przebywał na Węgrzech.
Po powrocie do Rzeszowa wstąpił do trupy aktorskiej Józefa Bendy. Od 1868 występował w Krakowie, a od września 1872 we Lwowie. Jest autorem kilku sztuk teatralnych (m. in.: "Jan Kiliński", "Kri-kri", "Kropla atramentu"). Niektóre z nich były wystawiane we Lwowie. Felietony, skecze zamieszczał w „Gazecie Lwowskiej”, „Kurierze Warszawskim”, „Tygodniku Literackim”. W 1898 Wilhelm Zukerkandl wydał jego wspomnienia – humorystyczne obrazki teatralne pt.: "Ze szpitalnej celi". 
Jako komik znany był zwłaszcza z kreacji typów galicyjskich i żydowskich (Arendarz w „Emigracji chłopskiej”, Faktor w „Febris aurea”, Bankier w „Złym ziarnie”, Josel Rajszower – afiszer z Brodów, Hersz Bałaguła i in.). Jego benefisy gromadziły na prowincji tłumy. Szczególną popularnością cieszyły się monologi satyryczne. 
Jako aktor prowincjonalny zadebiutował wraz z Webersfeldem u Konstantego Łobojki jeszcze w 1863 r. w Rzeszowie i Sędziszowie. Jednak za oficjalny debiut uznaje się role u Józefa Bendy w 1867. W kolejnych latach występował w teatrach prowincjonalnych u Piotra Woźniakowskiego, Miłosza Stengla w Stanisławowie, Gustawa Zimajera i u Józefa Bendy, m.in. w Jarosławiu, gdzie grał wraz z Modrzejewską. Na lata 1868/1872 zatrudnił się w Teatrze Polskim we Lwowie.
Fiszer był też świetnym odtwórcą ról molierowskich i fredrowskich. Występował na wielu scenach: Warszawy, Krakowa, Lwowa, Petersburga (w r. 1882 w zespole A. Łukowicza) i na prowincji – objeżdżając z teatrem całą Galicję (wraz z tzw. Teatrem Dziesięciu Miast: m.in. W Złoczowie, Brodach, Tarnopolu). 
W r. 1907 obchodził w teatrze lwowskim jubileusz 40-lecia pracy scenicznej. W styczniu 1913 roku na jego grobie na Cmentarzu Łyczakowskim stanął pomnik z popiersiem z brązu wykonanym przez Tadeusza Błotnickiego. Popiersie to zostało skradzione i zniszczone ok. września 1913 roku przez Józefa Mrowińskiego o czym donosiła ówczesna prasa. W styczniu 2021 roku odtworzono w kamieniu popiersie aktora. Inicjatorami rekonstrukcji pomnika byli aktorzy Polskiego Teatru Ludowego we Lwowie. Nowe popiersie zostało wykonane przez lwowskiego artystę rzeźbiarza Jarosława Skakuna. Wg innych źródeł 

</doc>
<doc id="3188163" url="https://pl.wikipedia.org/wiki?curid=3188163" title="Chatka „Florianka”">
Chatka „Florianka”

Chatka „Florianka” w Brzeźniaku – chatka studencka, położona we wsi Brzeźniak (powiat łobeski). Obiekt – dawna remiza strażacka – jest własnością gminy Węgorzyno, natomiast zarządzającym nim jest Akademickie Towarzystwo Chatkowe ze Szczecina.
Idea powstania chatki zrodziła się w 1983 roku w kole PTTK Turystów Absolwentów Politechniki Szczecińskiej. Rozpoczęto poszukiwanie obiektu, w wyniku którego w 1984 roku wybrano budynek dawnej remizy strażackiej w Brzeźniaku. W tym samym roku powołano do życia Akademickie Towarzystwo Chatkowe. Jego członkowie we własnym zakresie wykonali dokumentację robót budowlanych i rozpoczęli prace. W ramach wykonanego remontu wykonano węzeł sanitarny, instalację elektryczną, wymieniono poszycie dachowe wieży, wstawiono okna, wyremontowano ściany, a także urządzono otoczenie chatki (ogrodzenie, miejsce na ognisko).
Nazwa chatki pochodzi od św. Floriana – patrona strażaków.
Chatka oferuje 20 miejsc noclegowych oraz możliwość rozbicia namiotu. Do dyspozycji gości oddana jest kuchnia.
Dane teleadresowe.
Brzeźniak, ul. Turystyczna 77
73-320 Węgorzyno.

</doc>
<doc id="3188167" url="https://pl.wikipedia.org/wiki?curid=3188167" title="Franz Schuh">
Franz Schuh

Franz Xaver Anton Schuh (ur. 15 marca 1891 w Wiedniu, zm. 13 czerwca 1936) – austriacki pływak z początków XX wieku, uczestnik igrzysk olimpijskich.
Dwudziestojednoletni Schuh reprezentował Cesarstwo Austriackie podczas V Letnich Igrzyskach Olimpijskich w 1912 roku w Sztokholmie, gdzie wystartował w dwóch konkurencjach pływackich. Kwalifikację uzyskał wygrywając wyścig na 200 metrów stylem dowolnym (czas 2:44,0) podczas austriackich kwalifikacji narodowych w Wiedniu 5 maja 1912 roku. Pierwszą konkurencją, w której wystartował był wyścig na dystansie 400 metrów stylem dowolnym. Wystartował w piątym wyścigu eliminacyjnym, w którym zajął trzecie miejsce z czasem 6:09,4, co oznaczało dla niego koniec rywalizacji. Na dystansie 1500 metrów stylem dowolnym wystartował w czwartym wyścigu eliminacyjnym. Zajął w nim premiowane awansem drugie miejsce z czasem 25:19,8. Na starcie wyścigu półfinałowego się nie pojawił.
Schuh reprezentował barwy wiedeńskiego klubu 1.W.A.S.C.

</doc>
<doc id="3188169" url="https://pl.wikipedia.org/wiki?curid=3188169" title="Pawieł Awksientjew">
Pawieł Awksientjew

Pawieł Awksientjew (ros. Павел Авксентьев, ur. w 1890 w Petersburgu, zm. ?) – rosyjski pływak z początków XX wieku, uczestnik igrzysk olimpijskich, gdzie reprezentował Imperium Rosyjskie.
Awksientjew reprezentował Cesarstwo Rosyjskie podczas V Letnich Igrzyskach Olimpijskich w 1912 roku w Sztokholmie, gdzie wystartował w dwóch konkurencjach pływackich. Wyścigi na dystansach 400 metrów stylem dowolnym i 1500 metrów stylem dowolnym zakończyły się identycznym wynikiem rosyjskiego zawodnika – nie ukończył on żadnego z wyścigów eliminacyjnych.

</doc>
<doc id="3188171" url="https://pl.wikipedia.org/wiki?curid=3188171" title="Sigurd Ibsen">
Sigurd Ibsen

Sigurd Ibsen (ur. 23 grudnia 1859 w Christianii; zm. 14 kwietnia 1930 w Lozannie) – norweski prawnik i polityk. 
Był jedynym ślubnym dzieckiem dramaturga Henrika Ibsena. Wychowywał się głównie w Niemczech i Włoszech. W Rzymie w roku 1882 obronił pracę doktorską z prawa. W latach 1903-1905 pełnił funkcję ministra stanu Norwegii (zwanego także premierem) w Sztokholmie. Odegrał istotną rolę w rozwiązaniu unii ze Szwecją (1905). Podobnie jak Bjørnstjerne Bjørnson, Arne Garborg i Fridtjof Nansen był zwolennikiem rządów republikańskich.

</doc>
<doc id="3188173" url="https://pl.wikipedia.org/wiki?curid=3188173" title="Nikołaj Woronkow">
Nikołaj Woronkow

Nikołaj Woronkow (ros. "Николай Воронков", ur. w 1883 w Wilnie, zm. ?) – rosyjski pływak z początków XX wieku, uczestnik igrzysk olimpijskich, gdzie reprezentował Imperium Rosyjskie.
Woronkow reprezentował Cesarstwo Rosyjskie podczas V Letnich Igrzyskach Olimpijskich w 1912 roku w Sztokholmie, gdzie wystartował w jednej z konkurencji pływackich. W rywalizacji na dystansie 400 metrów stylem dowolnym wystartował w czwartym wyścigu eliminacyjnym. Wyścigu nie ukończył.

</doc>
<doc id="3188183" url="https://pl.wikipedia.org/wiki?curid=3188183" title="Wairarapa Bush Rugby Football Union">
Wairarapa Bush Rugby Football Union

Wairarapa Bush Rugby Football Union – nowozelandzki regionalny związek rugby union z siedzibą w Masterton założony w 1971 roku obejmujący kluby z południowo-wschodniej części Wyspy Północnej. Reprezentujący go zespół występuje w Heartland Championship.
Historia.
Związek powstał w 1971 roku po połączeniu się Wairarapa i Bush, choć wspólną drużynę oba te związki wystawiały już wcześniej, m.in. przeciwko British and Irish Lions podczas ich "tournée" w 1930, 1959 i 1966. Po utworzeniu National Provincial Championship w 1976 roku drużyna trafiła do Dywizji 2, jednak w 1981 roku pod wodzą Briana Lochore'a awansowała do nowozelandzkiej elity. W 1985 roku zajęła w niej czwarte miejsce, w kolejnych sezonach zespół jednak spadał w ligowej hierarchii, trafiając ostatecznie do Dywizji 3. Zespół triumfował w Dywizji 3 National Provincial Championship 2005, zaś rok później wygrał inauguracyjną edycję Heartland Championship.
Wairarapa Bush był jednym z dziewięciu regionalnych związków, które utworzyły zespół Hurricanes występujący w Super 12.
Zespół kilkukrotnie przystępował do meczu o Ranfurly Shield, jednak nigdy nie zdobył tego trofeum. Prócz rywalizacji z innymi nowozelandzkimi regionami drużyna rozgrywała też spotkania z zespołami z zagranicy – Włochami, Szkocją, British and Irish Lions czy Queensland.
Spośród reprezentantów kraju związanych z Wairarapa Bush najbardziej znanym był Brian Lochore.

</doc>
<doc id="3188185" url="https://pl.wikipedia.org/wiki?curid=3188185" title="Sewan Oktemberian">
Sewan Oktemberian



</doc>
<doc id="3188186" url="https://pl.wikipedia.org/wiki?curid=3188186" title="Amato Ronconi">
Amato Ronconi

Amato Ronconi (ur. ok. 1225 w Saludecio, zm. 8 maja 1292 tamże) – włoski tercjarz franciszkański (OFS), święty Kościoła katolickiego.
W Saludecio, koło Rimini, założył szpital-przytułek dla pielgrzymów, istniejący do dziś jako dom starców.
Zmarł śmiercią naturalną w rodzinnym mieście. Jego kult został zatwierdzony przez papieża Piusa VI w dniu 17 kwietnia 1776. Dekret o heroiczności cnót wydał Franciszek (9 października 2013), a termin jego kanonizacji wyznaczył na 23 listopada 2014 roku. Tego dnia na placu świętego Piotra papież Franciszek kanonizował jego i 5 innych błogosławionych.
Wspomnienie liturgiczne św. Amato obchodzone jest w Kościele katolickim w dies natalis (8 maja).

</doc>
<doc id="3188187" url="https://pl.wikipedia.org/wiki?curid=3188187" title="Spartak Oktemberian">
Spartak Oktemberian



</doc>
<doc id="3188188" url="https://pl.wikipedia.org/wiki?curid=3188188" title="Lois Lane">
Lois Lane

Lois Lane (właśc. Lois Joanne Lane) – fikcyjna postać drugoplanowa występująca w komiksach o przygodach Supermana, które wydawane są przez DC Comics, oraz adaptacjach tychże komiksów.
Pochodzenie postaci.
Autorami postaci był duet twórców Supermana: scenarzysta Jerry Siegel i rysownik Joe Shuster. Pierwszy raz pojawiła się w komiksie "Action Comics vol. 1 #1" (czerwiec 1938). Wśród inspiracji dla Lois Lane wymienia się kilka osób i postaci filmowych. Oficjalnie jej wygląd był wzorowany na modelce Joanne Siegel (przyszłej żonie Jerry’ego Siegela), którą Shuster i Siegel wynajęli by im pozowała (Joanne była wówczas nastolatką). Uważa się również, że kolejną inspiracją była Lois Amster Rothschild, była miłość Jerry’ego Siegela z czasów liceum. Osobowość postaci była wzorowana na postaci filmowej reporterki Torchy Blane (granej przez Glendę Farrell), znanej serii filmów z lat 30. XX wieku. Na powstanie postaci Lois Lane miał równiej wpływ życiorys znanej dziewiętnastowiecznej reporterki – Nellie Bly. Lois Lane jest jedną z kilku postaci w komiksach o Supermanie, której nazwisko jest aliteracją złożoną z liter "LL", do których zaliczani są również Lex Luthor, Lana Lang i Lori Lemaris.
Opis postaci.
Lois jest ukazywana w komiksach przeważnie jako ciemnowłosa, pewna siebie kobieta. Jest miłością Supermana/Clarka Kenta. Pracuje razem Clarkiem jako dziennikarka w redakcji gazety "Daily Planet" z miasta Metropolis. Z początku była zupełnie obojętna wobec Clarka, z drugiej zaś strony była zakochana w superbohaterze, nie zdając sobie sprawy, że to jedna i ta sama osoba (w historiach komiksowych często poznaje w końcu tożsamość bohatera). Przez lata jej relację z Clarkiem przedstawiano na różny sposób: od zwykłej koleżanki z pracy, zaciekłej rywalki, dziewczyny, aż w końcu jego żony. Lois jest ambitna i wścibska, chcąc zdobyć temat na artykuł jest niekiedy gotowa zaryzykować własnym życiem, przez co Superman wielokrotnie musiał ratować ją z opresji. W okresie tzw. srebrnej ery komiksu posiadała własną serię wydawniczą pod tytułem "Superman’s Girl Friend, Lois Lane" (wydawana w latach 1958–1974). W publikacjach ukazujących się po zakończeniu crossoveru zatytułowanego "Crisis on Infinite Earths" z 1985 roku wyjaśniono, że jest córką generała armii USA, Sama Lane’a, oraz że ma siostrę o imieniu Lucy. Po kolejnym restarcie uniwersum DC Comics ("The New 52") z 2011, wprowadzono szereg zmian w relacjach Lois i Clarka.
Adaptacje.
Postać Lois Lane gościła w niemal wszystkich adaptacjach komiksów o przygodach Supermana. Pierwszy raz w wersji aktorskiej zadebiutowała w serialu "Superman" z 1948 roku, oraz w pełnometrażowej kontynuacji pod tytułem "Atom Man vs. Superman" z 1950 roku, gdzie w postać przyjaciółki Supermana wcieliła się Noel Neill. W serialu telewizyjnym "Adventures of Superman" z lat 1952–1958, oraz w pełnometrażowym filmie "Superman and the Mole Men" z 1951 roku rolę Lois zagrała początkowo Phyllis Coates, którą później zastąpiła dawna odtwórczyni tej roli – Noel Neill. W 4-częściowej serii filmów kinowych, zapoczątkowanej obrazem "Superman" ("Superman: The Movie") z 1978 roku, w reżyserii Richarda Donnera, w postać Lois wcieliła się Margot Kidder. W serialu telewizyjnym "Nowe przygody Supermana" ("Lois &amp; Clark: New Adventures of Superman") z lat 1993–1997 miłość człowieka ze stali zagrała Teri Hatcher. W serialu telewizyjnym "Tajemnice Smallville" ("Smallville"), jej rola została zagrana przez Ericę Durance. W pseudo-sequelu do serii filmów z lat 1978–1987 pod tytułem ' ("Superman Returns") z 2006 roku (reżyseria Bryan Singer), następczynią Margot Kidder została aktorka Kate Bosworth. Nową filmową Lois Lane została Amy Adams, która zagrała tę postać wpierw w "Człowiek ze stali" ("Man of Steel"), a następnie ma powrócić do tej roli oczekującym na swoją premierę sequelu przygód Supermana pod tytułem ' ("Batman v Superman: Dawn of Justice") (oba filmy w reżyserii Zacka Snydera). W serialach i filmach animowanych różne aktorki użyczały jej głosu. Jedną z nich była Dana Delany, która użyczyła głosu Lois w serialach animowanych, których akcja rozgrywa się we wspólnym uniwersum ("DC animated universe"): "Superman" ("Superman: The Animated Series"), "Liga Sprawiedliwych" ("Justice League") i "Liga Sprawiedliwych Bez Granic" ("Justice League Unlimited"), a także w serialu animowanym "Batman" ("The Batman") z lat 2004–2008.
Odbiór postaci.
Lois znalazła się w zestawieniu „Najseksowniejszych komiksowych kobiet” "Comics Buyer’s Guide" na miejscu 78. W podobnym zestawieniu magazynu "Maxim" zajęła ona siódme miejsce.

</doc>
<doc id="3188190" url="https://pl.wikipedia.org/wiki?curid=3188190" title="Marcus Thrane">
Marcus Thrane

 
Marcus Møller Thrane (ur. 14 października 1817 w Christianii, zm. 30 kwietnia 1890 w Eau Claire) – norweski dziennikarz, pisarz i przywódca ruchu robotniczego.
Podstawowe struktury organizacji robotniczych zaczął tworzyć w roku 1848. W petycji skierowanej do króla Szwecji Oskara II i do Stortingu, podpisanej przez 13 tysięcy osób, domagał się między innymi przeprowadzania wyborów w głosowaniu powszechnym, równości wobec prawa, lepszej edukacji oraz wsparcia dla najuboższych rolników. W 1855 skazany pod zarzutem działalności wywrotowej. Od tej chwili Thrane stał się symbolem walki z wielkim kapitałem. W 1862 wyemigrował do Stanów Zjednoczonych, gdzie prowadził działalność polityczną w środowisku skandynawskich emigrantów, pisał artykuły i sztuki. W 1883 przyjechał na krótko do Norwegii, ale zrażony nikłym zainteresowaniem, jakie wzbudziły jego odczyty, wrócił do Stanów Zjednoczonych.

</doc>
<doc id="3188191" url="https://pl.wikipedia.org/wiki?curid=3188191" title="Chatka Ornitologa">
Chatka Ornitologa

Baza Turystyczna „Chatka Ornitologa PTTK” w Białobrzegu – obiekt noclegowy (chatka studencka), położony we wsi Białobrzeg (powiat wrzesiński), na terenie Nadwarciańskiego Parku Krajobrazowego, na skraju podmokłych łąk zwanych Białymi Błotami. Chatka jest własnością oddziału PTTK w Koninie.
Obiekt powstał w 1995 roku. Jest obiektem sezonowym, czynnym w miesiącach letnich (lipiec–sierpień), zaś w pozostałych terminach – po uprzednim uzgodnieniu. Oferuje 24 miejsca noclegowe (większość w sali zbiorowej), świetlicę, węzeł sanitarny oraz możliwość rozpalenia ogniska. Obiekt nie prowadzi gastronomii.

</doc>
<doc id="3188192" url="https://pl.wikipedia.org/wiki?curid=3188192" title="Rafael Frühbeck de Burgos">
Rafael Frühbeck de Burgos

Rafael Fruhbeck de Burgos (ur. 15 września 1933, zm. 11 czerwca 2014) – hiszpański dyrygent i kompozytor niemieckiego pochodzenia. 
W swej wieloletniej karierze współpracował jako dyrygent lub dyrektor artystyczny z wieloma orkiestrami Europy i świata. Był między innymi dyrygentem Orkiestry Symfonicznej w Bilbao, Hiszpańskiej Orkiestry Narodowej, Orkiestry Filadelfijskiej, japońskiej Orkiestry Symfonicznej Yomiuri Nippon, włoskiej Narodowej Orkiestry Symfonicznej RAI czy Filharmonii Drezdeńskiej. W ostatnich latach przed śmiercią był dyrygentem Duńskiej Narodowej Orkiestry Symfonicznej.

</doc>
<doc id="3188193" url="https://pl.wikipedia.org/wiki?curid=3188193" title="My Mad Fat Diary">
My Mad Fat Diary

My Mad Fat Diary – brytyjski serial telewizyjny wyprodukowany przez Tiger Aspect Productions. Pierwszy odcinek emitowano 14 stycznia 2013 roku na kanale E4. Serial oparto na podstawie powieści "My Fat, Mad Teenage Diary" napisanej przez Rae Earl.
Fabuła.
Akcja ma miejsce w Stamford w 1996 roku. Serial opowiada historię 16-letniej Rae Earl, która właśnie opuściła szpital psychiatryczny, w którym spędziła cztery miesiące.

</doc>
<doc id="3188196" url="https://pl.wikipedia.org/wiki?curid=3188196" title="Heliodor Sztark">
Heliodor Sztark

Heliodor Sztark (ur. 28 marca 1886 w Koninie, zm. 3 lutego 1969 w Weslaco, Teksas) – inżynier budownictwa, dyplomata, urzędnik konsularny, wykładowca akademicki, meloman.
Życiorys.
Syn Daniela i Natalii z d. Peczke. Absolwent politechnik – w Darmstadt ("Technische Hochschule zu Darmstadt") i Brnie ("C. k. česká technická vysoká škola Františka Josefa v Brně"). Był zatrudniony w Łodzi ("Lolat Eisenbeton"), Warszawie, Moskwie, na Białorusi oraz na kolei Murmańskiej (1915–1918). Z ramienia Polskiej Misji Wojskowej prowadził biuro werbunkowo-rejestracyjne w Archangielsku (1919). W tymże roku powraca do kraju podejmując służbę w Ministerstwie Spraw Zagranicznych, m.in. na stanowiskach – kier. konsulatu, wicekonsula/konsula w Kolonii (1919–1922), prac. MSZ (1922–1926), konsula w Leningradzie (1926–1928), prac. Departamentu Administracyjnego MSZ (1928–1931), konsula i kier. konsulatu/konsula generalnego w Szczecinie (1931–1938), prac. MSZ (1938), likwidatora poselstwa w Wiedniu w randze konsula gen. (1938), konsula gen. w Pittsburghu (1938–1945). Następnie osiadł w Weslaco w Teksasie, m.in. prowadząc lektorat z języka rosyjskiego w Pan American College w Edinburgu (obecnie "University of Texas Rio Grande Valley") i w bazie lotniczej w Harlingen ("Harlingen Air Force Base") oraz propagując utwory Chopina, Karłowicza i Szymanowskiego. Władał również angielskim, francuskim, niemieckim i rosyjskim. Został pochowany na cmentarzu katolickim w dolinie rzeki Rio Grande.

</doc>
<doc id="3188197" url="https://pl.wikipedia.org/wiki?curid=3188197" title="Alwyn George">
Alwyn George

Alwyn George (ur. 1 marca 1992 w Nagpurze) – indyjski piłkarz, pomocnik Dempo SC.

</doc>
<doc id="3188199" url="https://pl.wikipedia.org/wiki?curid=3188199" title="Osiedle Kruczkowskiego">
Osiedle Kruczkowskiego



</doc>
<doc id="3188200" url="https://pl.wikipedia.org/wiki?curid=3188200" title="Çanakkale Belediyespor Kulübü">
Çanakkale Belediyespor Kulübü

Çanakkale Belediyespor Kulübü – żeński klub siatkarski z Turcji. Został utworzony w 1987 roku z siedzibą w Çanakkale. Obecnie występuje w rozgrywkach tureckiej Aroma Bayanlar Voleybol 1. ligi.

</doc>
<doc id="3188203" url="https://pl.wikipedia.org/wiki?curid=3188203" title="Symulator Farmy">
Symulator Farmy



</doc>
<doc id="3188205" url="https://pl.wikipedia.org/wiki?curid=3188205" title="Dwunastu braci">
Dwunastu braci

Dwunastu braci (niem. "Die zwölf Brüder") – baśń opublikowana przez braci Grimm w 1812 roku w ich zbiorze "Baśni" (tom 1, nr 9). Zawiera wątki z folkloru ludowego powtarzającego się w wielu baśniach ludowych.
Treść.
W pewnym królestwie król i królowa mieli dwunastu synów. Pewnego dnia król rzekł do swojej żony: "Jeśli trzynaste dziecko, które wydasz na świat, będzie dziewczynką, niechaj umrze dwunastka chłopców, aby jej bogactwo było wielkie, a królestwo przypadło tylko jej samej." Rozkazał rzemieślnikom wykonać dwanaście trumien dla swoich synów i przynieść je do zamkniętej izby. Królowa była bardzo zrozpaczona z tego powodu. Wówczas podszedł do niej najmłodszy z synów, Benjamin, i zapytał o powód jej smutku. Matka opowiadała mu o rozkazie ojca. Wówczas bracia postanowili opuścić królewski zamek i zaszyć się w lesie do czasu, aż będzie wiadomo czy ich matka urodzi syna czy córkę. Matka obiecała, że jeśli urodzi się córka - wywiesi na zamkowej wieży czerwoną flagę, na znak, żeby nie wracali do domu. Parę dni potem ujrzeli na wieży czerwoną flagę. Wiedzieli, że nie mają po co wracać. Zamieszkali w opuszczonym domku w środku lasu. Postanowili, że codziennie będą wychodzić na polowanie, a najmłodszy brat, jako najsłabszy, będzie pilnował domu i gospodarzył w nim. Dodatkowo obiecali sobie, że jeśli w lesie zjawi się jakaś dziewczynka - bezzwłocznie ją zabiją z zemsty za ich wygnanie. 
Tymczasem ich siostra dorastała na zamku rodziców. Pewnego dnia przypadkiem natrafiła w jednej z komnat na dwanaście męskich koszul. Zapytała matki do kogo one należały. Wówczas matka opowiedziała o jej braciach, którzy z jej powodu musieli opuścić zamek. Księżniczka postanowiła ich odszukać. Udała się do lasu, gdzie w domku przebywał jej brat Benjamin. Benjamin zauroczony piękną dziewczyną zapytał kim jest. Odparła, że jest córką króla i szuka zaginionych dwunastu braci. Wówczas brat oświadczył, że on jest jednym z jej braci, a pozostali są na polowaniu. Tymczasem kazał się jej ukryć, gdyż obawiał się, że bracia mogą ją zabić zgodnie ze ślubowaniem które złożyli. Kiedy bracia wrócili z polowania, Benjamin kazał im odwołać uczynioną obietnicę, że zabiją pierwszą napotkaną dziewczynę, a kiedy to zrobili przedstawił im siostrę. Bracia bardzo się ucieszyli. Siostra zamieszkała z nimi i od tego czasu zajmowała się domem, kiedy byli na polowaniu.
Pewnego dnia, podczas uroczystego obiadu, księżniczka chciała zrobić przyjemność braciom i zerwała dla każdego po lilii, rosnącej w ogródku obok domku. Jednak wtedy bracia przemienili się w kruki i odlecieli. Zniknął też domek i ogród, a księżniczka pozostała sama w lesie. Wtedy podeszła do niej staruszka, powiedziała, że źle zrobiła zrywając czarodziejskie lilie i że teraz jej bracia zostaną krukami na zawsze. Widząc rozpacz księżniczki, staruszka poradziła jednak jak ich odczarować. Musi przez siedem lat milczeć i nie wolno się jej uśmiechnąć. 
Od tej pory księżniczka mieszkała sama w lesie zachowując milczenie. Jakiś czas później spotkała w lesie młodego króla, który przebywał na polowaniu. Król zakochał się w niej od pierwszego wejrzenia i poprosił ją o rękę. Księżniczka nie mogła odpowiedzieć, ale skinęła głową, że się zgadza. Odbył się ślub. Jednak matka króla nienawidziła synowej i zaczęła ją oskarżać o różne złe rzeczy. Księżniczka nie mogąc mówić, nie mogła się bronić. A brak uśmiechu, według królowej, oznaczał, że ma nieczyste sumienie. Ostatecznie król uwierzył matce i kazał przygotować stos. Kiedy zaczął się palić, z nieba zleciało dwanaście kruków, które zaczęły gasić płomień i chronić księżniczkę. Następnie kruki zamieniły się w młodzieńców. Okazało się, że minęło już siedem lat od ich przemiany, a księżniczka swoim wytrwałym milczeniem zdjęła z nich czar. Księżniczkę uwolniono, a złą królową skazano na śmierć.

</doc>
<doc id="3188208" url="https://pl.wikipedia.org/wiki?curid=3188208" title="Pani Zamieć">
Pani Zamieć



</doc>
<doc id="3188212" url="https://pl.wikipedia.org/wiki?curid=3188212" title="Tero Mäntylä">
Tero Mäntylä

Tero Juhani Mäntylä (ur. 18 kwietnia 1991 w Seinäjoki) – fiński piłkarz grający na pozycji środkowego obrońcy. Od 2019 jest zawodnikiem klubu HIFK Fotboll.
Życiorys.
Lata młodości.
Syn Merji i Jariego, ma siostrę Sini. Od czwartego do piętnastego roku życia trenował siatkówkę.
Kariera klubowa.
Swoją karierę piłkarską Mäntylä rozpoczął w klubie Seinäjoen Jalkapallokerho. W 2007 roku awansował do kadry pierwszego zespołu i zadebiutował w nim w trzeciej lidze fińskiej. W 2008 roku przeszedł do Portsmouth, jednak przez trzy sezony gry w nim nie zaliczył debiutu w Premier League. W sierpniu 2010 roku wrócił do Finlandii i został piłkarzem Interu Turku. Swój debiut w nim zanotował 8 sierpnia 2010 w przegranym 1:3 domowym meczu z Kuopion Palloseura. W 2011 roku wywalczył z Interem wicemistrzostwo Finlandii.
W styczniu 2012 roku Mäntylä przeszedł do bułgarskiego klubu Łudogorec Razgrad. Zadebiutował w nim 7 kwietnia 2012 w zwycięskim 3:0 domowym meczu z Botewem Wraca. W sezonach 2011/2012, 2012/2013 i 2013/2014 wywalczył z Łudogorcem trzy z rzędu mistrzostwa Bułgarii. Zdobył też dwa Puchary Bułgarii (2012, 2014) i Superpuchar w 2012. W grudniu 2014 podpisał trzyletni kontrakt z Aalesunds FK.
W latach 2017–2018 ponownie występował w Inter Turku.
15 lutego 2019 podpisał kontrakt z fińskim klubem HIFK Fotboll, umowa do 31 grudnia 2019.
Kariera reprezentacyjna.
W reprezentacji Finlandii Mäntylä zadebiutował 21 maja 2014 w zremisowanym 2:2 towarzyskim meczu z Czechami, rozegranym w Helsinkach. W 46. minucie tego meczu zmienił Niklasa Moisandera.

</doc>
<doc id="3188214" url="https://pl.wikipedia.org/wiki?curid=3188214" title="Samwel Petrosjan">
Samwel Petrosjan

Samwel Petrosjan, orm. Սամվել Պետրոսյան, ros. Самвел Александрович Петросян, "Samwieł Aleksandrowicz Pietrosian" (ur. 27 września 1954 w Erywaniu, Armeńska SRR) – ormiański piłkarz, grający na pozycji napastnika, a wcześniej pomocnika, trener piłkarski.
Kariera piłkarska.
Kariera klubowa.
Wychowanek Republikańskiej Szkoły Piłkarskiej w Erywaniu. W 1973 rozpoczął karierę piłkarską w klubie Ararat Erywań, w którym występował przez 11 lat. W 1985 zakończył karierę piłkarską w klubie Kotajk Abowian.
Kariera trenerska.
Po zakończeniu kariery piłkarskiej rozpoczął pracę szkoleniową. Od 1986 najpierw pomagał trenować Kotajk Abowian, od 1988 pracował jako trener-konsultant w klubie Ararat Erywań. Dopiero w 1990 po raz pierwszy samodzielnie prowadził Araks Oktemberian. Potem do 1996 z przerwami pracował na różnych stanowiskach w Kotajku Abowian. W 1992 pomagał trenować narodową reprezentację Armenii oraz prowadził klub Kilikia Erywań. Latem 1996 stał na czele FC Erywań, również w tym czasie prowadził młodzieżową reprezentację Armenii. Później pracował także z juniorskimi reprezentacjami U-17 i U-19. W różnych latach prowadził kluby Araks Erywań, Mika Erywań i Pjunik Erywań. W czerwcu 2007 stał na czele klubu Gandzasar Kapan, z którym zdobył najwięcej tytułów. Jednak potem gra klubu nie była najlepszą i w 2009 został zwolniony z zajmowanego stanowiska. 25 listopada 2010 roku został zaproszony na stanowiko głównego trenera do Sziraka Giumri, z którym pracował do lata 2011.

</doc>
<doc id="3188217" url="https://pl.wikipedia.org/wiki?curid=3188217" title="Bogusław Borys">
Bogusław Borys

Bogusław Grzegorz Borys (ur. 1938) – polski lekarz, specjalista w zakresie psychologii klinicznej, doktor habilitowany nauk medycznych, emerytowany kierownik Zakładu Psychologii Klinicznej Gdańskiego Uniwersytetu Medycznego, certyfikowany psychoterapeuta (Polskie Towarzystwo Psychiatryczne), wieloletni pomorski konsultant wojewódzki w dziedzinie psychologii klinicznej, autor kilkudziesięciu publikacji naukowych i trzech książek popularyzujących wiedzę psychologiczną.

</doc>
<doc id="3188224" url="https://pl.wikipedia.org/wiki?curid=3188224" title="Araks Oktemberian">
Araks Oktemberian



</doc>
<doc id="3188227" url="https://pl.wikipedia.org/wiki?curid=3188227" title="Norajr Aslanian">
Norajr Aslanian

Norajr Aslanian (orm. Նորայր Ասլանյան, ur. 25 marca 1991 w Karahuncz) – piłkarz ormiański grający na pozycji lewego pomocnika. Od 2016 jest zawodnikiem klubu Telstar.
Kariera klubowa.
Swoją karierę piłkarską Aslanian rozpoczął w klubie FC Groningen. W sezonie 2009/2010 został wypożyczony do drugoligowego BV Veendam, w którym nie zaliczył debiutu. W 2010 roku wypożyczono go do zespołu SC Cambuur, w którym zadebiutował 15 października 2010 w zremisowanym 1:1 domowym meczu z RKC Waalwijk. W Cambuurze spędził pół roku.
Na początku 2011 roku Aslanian wrócił do Groningen. Swój debiut w Eredivisie zanotował 6 marca 2011 w przegranym 1:4 domowym meczu z Heraclesem Almelo. Zawodnikiem Groningen był do końca sezonu 2010/2011.
Latem 2011 roku Aslanian odszedł do FC Zwolle. Zadebiutował w nim 5 sierpnia 2011 w zremisowanym 2:2 wyjazdowym spotkaniu z FC Den Bosch. W sezonie 2011/2012 awansował z Zwolle do Eredivisie.
Po awansie Zwolle Aslanian został wypożyczony do FC Emmen, w którym swój debiut zaliczył 10 sierpnia 2012 przeciwko FC Dordrecht (1:1). W Emmen grał przez rok.
Latem 2013 Aslanian podpisał kontrakt z Willem II Tilburg. Swój pierwszy mecz w nim rozegrał 4 sierpnia 2013 przeciwko FC Den Bosch (2:2). W sezonie 2013/2014 awansował z Willemem II do ekstraklasy.
W latach 2014-2016 Aslanian grał w Almere City, a latem 2016 trafił do Telstaru.
Kariera reprezentacyjna.
W reprezentacji Armenii Aslanian zadebiutował 5 lutego 2013 w zremisowanym 1:1 towarzyskim meczu z Luksemburgiem, rozegranym w Montauban. W 61. minucie tego meczu zmienił Geworka Ghazariana.

</doc>
<doc id="3188230" url="https://pl.wikipedia.org/wiki?curid=3188230" title="Vilhelm Andersson">
Vilhelm Andersson

Cletus Vilhelm „Wille” Andersson (ur. 11 marca 1891 w Sztokholmie, zm. 21 września 1933 tamże) – szwedzki pływak i waterpolista z początków XX wieku, medalista igrzysk olimpijskich.
Pochodził z rodziny o tradycjach sportowych. Jego brat Cletus Andersson również był waterpolistą i olimpijczykiem.
Po raz pierwszy wystartował na igrzyskach olimpijskich podczas IV Letnich Igrzysk Olimpijskich w Londynie w 1908 roku. Wystartował tam w dwóch konkurencjach pływackich – wyścigach na 400 i 1500 metrów. w obu przypadkach jego rywalizacja skończyła się na eliminacjach. Cztery lata później wystartował na igrzyskach olimpijskich podczas V Letnich Igrzysk Olimpijskich w rodzinnym Sztokholmie. Zdobył tam srebrny medal w turnieju waterpolistów. Wystartował także w wyścigu pływackim w stylu dowolnym na dystansie 1500 metrów, w którym dotarł do półfinału. Po wojnie, w 1920 roku Andersson wystartował na igrzyskach w Antwerpii, gdzie zdobył swój drugi medal w piłce wodnej, tym razem brązowy. Na igrzyskach wystąpił jeszcze raz, podczas Igrzysk w Paryżu, gdzie z drużyną waterpolistów zajął czwarte miejsce.
Andersson reprezentował barwy klubu SK Neptun.

</doc>
<doc id="3188232" url="https://pl.wikipedia.org/wiki?curid=3188232" title="Auguste Caby">
Auguste Caby

Auguste Caby (ur. 15 marca 1892 w Lille, zm. 15 lutego 1915 w Beauséjour) – francuski pływak z początków XX wieku, uczestnik igrzysk olimpijskich.
Caby reprezentował Republikę Francuską podczas V Letnich Igrzyskach Olimpijskich w 1912 roku w Sztokholmie, gdzie wystartował w jednej z konkurencji pływackich. W rywalizacji na dystansie 1500 metrów stylem dowolnym wystartował w drugim wyścigu eliminacyjnym. Wyścigu nie ukończył.
Reprezentował barwy klubu PN Lille.
Zginął podczas I wojny światowej w walkach w rejonie Marny.

</doc>
<doc id="3188242" url="https://pl.wikipedia.org/wiki?curid=3188242" title="Wairarapa Rugby Football Union">
Wairarapa Rugby Football Union

Wairarapa Rugby Football Union – istniejący w latach 1886-1971 nowozelandzki regionalny związek rugby union z siedzibą w Masterton obejmujący kluby z południowo-wschodniej części Wyspy Północnej.
Historia.
Związek został założony 27 marca 1886 roku przez kluby rugby z Carterton, Masterton i Greytown. W 1891 roku przedstawiciele związku brali udział w pracach, które zaowocowały rok później utworzeniem New Zealand Rugby Football Union. W 1971 roku połączył się z Bush tworząc Wairarapa Bush Rugby Football Union, a wspólną drużynę oba te związki wystawiały już wcześniej, m.in. przeciwko British and Irish Lions podczas ich "tournée" w 1930, 1959 i 1966. Samodzielna drużyna reprezentująca "Wairarapa" zagrała w 1979 roku w meczu z Bush upamiętniającym stulecie "Carterton Club".
Pierwszą drużynę związek wystawił w roku 1887, a jej przeciwnikami był zespół Wellington. Największe sukcesy odnosiła ona w latach 1927–1930, zdobyła bowiem dwukrotnie Ranfurly Shield i dziesięciokrotnie je obroniła, mając wówczas w swoim składzie dziewięciu reprezentantów kraju. Po raz ostatni to trofeum zdobyła w 1950 roku tracąc je już w kolejnym meczu. Prócz rywalizacji z innymi nowozelandzkimi regionami drużyna rozgrywała też spotkania z zespołami z zagranicy – Fidżi, Australią, British and Irish Lions, Nową Południową Walią czy Queensland.

</doc>
<doc id="3188245" url="https://pl.wikipedia.org/wiki?curid=3188245" title="Zegar astronomiczny">
Zegar astronomiczny

Zegar astronomiczny – rodzaj zegara wyposażonego w mechanizm oraz specjalne tarcze pozwalające na pokazanie czasu zjawisk astronomicznych takich jak np. względne położenie Słońca, Księżyca, gwiazdozbiorów zodiakalnych, wiek i fazę Księżyca, położenie Słońca na ekliptyce i bieżący znak zodiaku, czas gwiazdowy i inne dane astronomiczne, takie jak węzły Księżyca (wskazujące zaćmienia) lub gwiazd z obrotową mapą.
Wśród pierwszych zegarów astronomicznych był zegar wieżowy Su Songa, a w Europie - zegar konstrukcji Giovanniego da Dondi.

</doc>
<doc id="3188247" url="https://pl.wikipedia.org/wiki?curid=3188247" title="Chatka Kobyle Błota">
Chatka Kobyle Błota

Studencka Baza Turystyczno-Dydaktyczna Politechniki Łódzkiej Kobyle Błota – obiekt noclegowy (chatka studencka), położony na terenie osady leśnej Kobyle Błota (powiat płocki), na terenie Kotliny Płockiej (Lasy Gostynińsko-Włocławskie). Chatka pozostaje pod opieką Politechniki Łódzkiej, natomiast jej właścicielem jest Nadleśnictwo Gostynin.
Baza powstała w oparciu o dwa przedwojenne obiekty leśne: leśniczówkę Studzianka oraz gajówkę Kobyle Błota, oddalone od siebie o około 4 km. Budynki te były wykorzystywane przez pracowników leśnych do lat 70. XX wieku, kiedy to zostały opuszczone i ulegały dewastacji.
W 1976 roku budynkami zainteresowali się studenci Wydziału Budownictwa Politechniki Łódzkiej. Pod opieką dr. inż. Zygmunta Szumskiego (wówczas adiunkta na Wydziale Budownictwa, prowadzącego zajęcia z miernictwa geodezyjnego) i we współpracy z ówczesnym gostynińskim nadleśniczym, Stanisławem Wojnowskim, rozpoczęto remont obiektów z przeznaczeniem na bazę noclegową dla ćwiczeń terenowych, przewidzianych w programie studiów. Formalnie obiekty od nadleśnictwa dzierżawił BPiT Almatur. Postęp prac w Kobylich Błotach umożliwił przeprowadzenie latem 1977 roku pierwszych ćwiczeń polowych z miernictwa, w 1978 do regularnego użytku weszła Studzianka. Obiekt działał najpierw jako Studencka Baza Turystyczna Almatur, a następnie Baza Turystyczno-Dydaktyczna Politechniki, prowadzona przy Wydziale Budownictwa, Architektury i Inżynierii Środowiska. W 1992 roku Z.Szumski przekazał opiekę nad Bazą dr. inż. Pawłowi Stolarkowi z Wydziału Inżynierii Procesowej i Ochrony Środowiska Politechniki.
Baza działała do lat 90., kiedy to zakończono na tym terenie praktyki terenowe. Jej ponowne uruchomienie nastąpiło w 2008 roku, w związku z reaktywacją Koła Naukowego WIPiOŚ.

</doc>
<doc id="3188249" url="https://pl.wikipedia.org/wiki?curid=3188249" title="Powrót (album)">
Powrót (album)



</doc>
<doc id="3188250" url="https://pl.wikipedia.org/wiki?curid=3188250" title="Sarkis Howiwian">
Sarkis Howiwian

Sarkis Howiwian, orm. Սարգիս Հովիվյան, ros. Саркис Вартанович Овивян (ur. 17 listopada 1938 w abchaskim mieście Suchumi, Gruzińska SRR, ZSRR, zm. 8 lipca 2019) – ormiański piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Dinamo Suchumi. W 1957 roku rozpoczął karierę piłkarską w klubie Lokomotiwi Kutaisi, a w następnym roku przeniósł się do Spartaka Erywań. W 1961 został piłkarzem CSKA Moskwa, ale po roku powrócił do Spartaka Erywań, który potem zmienił nazwę na Ararat Erywań. W erywańskim klubie występował przez 5 lat. W 1967 bronił barw klubu Spartaka Moskwa, a potem powrócił do Ararat Erywań. W 1971 zakończył karierę piłkarską w Lori Wanadzor.
Kariera trenerska.
Po zakończeniu kariery piłkarskiej rozpoczął pracę szkoleniową. W 1970 prowadził Szirak Giumri, a od 1971 do 1972 Lori Wanadzor. W latach 1978-1979 pracował w Indonezji z narodową reprezentacją oraz klubami Artseto, Perkesta-78 i Jakartia. W latach 1980-1981 pomagał trenować Ararat Erywań. Od 1982 do 1983 prowadził Olimpia Artaszat. Potem do 1987 pracował w klubach FC Czarencawanc, Almaz Erywań i FC Jegward.

</doc>
<doc id="3188251" url="https://pl.wikipedia.org/wiki?curid=3188251" title="Sarkis Owiwjan">
Sarkis Owiwjan



</doc>
<doc id="3188253" url="https://pl.wikipedia.org/wiki?curid=3188253" title="Inertia Creeps">
Inertia Creeps

Inertia Creeps – czwarty i ostatni singiel brytyjskiej grupy Massive Attack z ich trzeciej płyty Mezzanine. Utwór zdradza wpływy muzyki orientalnej, której Robert del Naja słuchał będąc w Azji. Zawiera sample z ROckWrok nowofalowego zespołu Ultravox. Wideoklip do piosenki zawiera psychodeliczne sceny, w których lider grupy ogląda swoją partnerkę w intymnej sytuacji z Andrew Vowles'em (pseudonim „Mushroom”).

</doc>
<doc id="3188259" url="https://pl.wikipedia.org/wiki?curid=3188259" title="Kattowitzer Hütte">
Kattowitzer Hütte

Kattowitzer Hütte – schronisko górskie w Wysokich Taurach w otoczeniu doliny Maltatal w austriackiej Karyntii, stanowiące punkt wyjścia wycieczek na Großer Hafner, 3076 m n.p.m. – najbardziej na wschód wysunięty samodzielny szczyt Alp Wschodnich przekraczający wysokość 3000 m.
Położenie.
Schronisko znajduje się wysoko ponad dnem doliny Maltatal, po jej orograficznie lewej, północno-wschodniej stronie, na wysokości 2320 m, na krawędzi ściany kotła Ochsenkar, a zarazem na szeroko rozumianych stokach szczytu Großer Hafner, na południe od jego wierzchołka.
Wyposażenie.
Schronisko otwarte od połowy czerwca do końca września. Zapewnia zakwaterowanie oraz całodzienne wyżywienie. Liczba łóżek w pokojach: 18; miejsc sypialnych na strychu w tzw. lagerze: 30. Natomiast od października do połowy czerwca jest otwarty tzw. „Winterraum”, posiadający 8 miejsc noclegowych.
Historia schroniska.
Schronisko wzniesione zostało przez Sekcję Katowicką Deutsche Alpenverein (DAV) w 1929 roku, jako punkt wyjścia wycieczek na Großer Hafner. Odnowione zostało i przebudowane w 1978 roku. Schronisko zarządzane jest przez Sekcję Katowicką DAV mieszczącą się obecnie w Salzgitter w Niemczech.
Turystyka.
Do schroniska dotrzeć można znakowaną ścieżką ze znajdującego się na dnie doliny pensjonatu (Gasthoff) Gmünden Hütte, 1185 m, do którego dojechać można asfaltową drogą jezdną. Jest to droga historyczna, obecnie nieco rzadziej używana. Czas wejścia: ok. 3:30 – 4 h, bez trudności, lecz nieco żmudnie.
Obecnie szybszym sposobem dotarcia do schroniska jest ścieżka idąca od położonego na wysokości 1512 m parkingu drogi jezdnej ciągnącej się dnem doliny Maltatal. Czas wejścia: ok. 2:50 h, bez trudności.
Schronisko stanowi punkt wyjścia na następujące szczyty:

</doc>
<doc id="3188260" url="https://pl.wikipedia.org/wiki?curid=3188260" title="Dalgaranga">
Dalgaranga

Dalgaranga – mały krater uderzeniowy w Australii Zachodniej. Jest on widoczny na powierzchni ziemi.
Krater ma średnicę 20 m, powstał ok. 270 tysięcy lat temu na skutek uderzenia meteoroidu o składzie żelazno-kamiennym w skały krystaliczne. Znajduje się on na rozległym ranczu Dalgaranga Station, dzięki suchemu klimatowi tego obszaru zachował się w prawie niezmienionej formie. Na dnie krateru i wzdłuż południowego brzegu występuje brekcja. Na północnej krawędzi odsłonięte warstwy granitu są przemieszczone, ustawione w pozycji pionowej, a nawet całkowicie odwrócone. Na wschód od krateru, na odległości 40 m rozciąga się promieniście smuga materii wyrzuconej z krateru. Uderzający obiekt należał do mezosyderytów, znaleziono setki jego fragmentów.

</doc>
<doc id="3188261" url="https://pl.wikipedia.org/wiki?curid=3188261" title="Ćwierćfinały Mistrzostw Świata w Piłce Nożnej 2014">
Ćwierćfinały Mistrzostw Świata w Piłce Nożnej 2014

Mecze Ćwierćfinałowe Mistrzostw Świata w Piłce Nożnej 2014 wyłoniły 2 pary półfinałowe. Mecze odbyły się 4 i 5 lipca.

</doc>
<doc id="3188268" url="https://pl.wikipedia.org/wiki?curid=3188268" title="Jan Kanty Steczkowski (prawnik)">
Jan Kanty Steczkowski (prawnik)



</doc>
<doc id="3188270" url="https://pl.wikipedia.org/wiki?curid=3188270" title="Mount Toondina (krater)">
Mount Toondina (krater)

Mount Toondina – krater uderzeniowy w Australii Południowej. Skały krateru są widoczne na powierzchni ziemi.
Cały krater miał pierwotnie średnicę 4 km, powstał nie dawniej niż 110 milionów lat temu (kreda wczesna) w skałach osadowych, dolnokredowych łupkach.
Wzgórze Mt. Toondina tworzą osady trawertynowe, pokrywające wyniesienie centralne krateru. Jest ono stosunkowo dobrze zachowane; skały w centrum struktury zostały wyniesione do 200 m wzwyż i zdeformowane przez przepływ materii ku środkowi. Pierwotnie sądzono, że kolista struktura, wznosząca się ponad płaski, pustynny obszar basenu Eromanga jest diapirem solnym. Późniejsze badania, w tym pomiar anomalii siły ciężkości wykazały, że jest to zerodowana pozostałość krateru uderzeniowego.

</doc>
<doc id="3188271" url="https://pl.wikipedia.org/wiki?curid=3188271" title="Odra A81">
Odra A81

Odra A81 – prototyp polskiego autobusu stworzony przez JZS w 1957 roku.
Geneza.
W 1948 roku uruchomiono produkcję pierwszego samochodu ciężarowego, Stara 20. W 1954 w Jelczu budowano autobus zastępczy N424 nazywany "stonka". Jednak ciągle brakowało "rasowego" autobusu. Od 1952 w Sanoku produkowano Stara N52. Zarówno zakłady Jelcz jak i San podjęły się budowy nowego polskiego autobusu. Powstały San H01 i Star Jot 55. Tego drugiego nie wdrożono do produkcji, jednak w Jelczu ciągle próbowano skonstruować autobus. Postanowiono korzystać z nowej ciężarówki, Żubr A80. Na jego podstawie w 1957 powstała Odra, która była pojemniejsza od pozostałych autobusów.
Konstrukcja.
Odra posiadała ok. 45 miejsc siedzących, na jej dachu znajdował się bagażnik. Jej napędem była jednostka S-56, znana z Żubra. Podwozie było obniżone. Nadwozie było modne dla ówczesnych autobusów - obłe. Malowana była nietypowo: biała z paskami w innym kolorze (prawdopodobnie niebieskim).
Dalsze losy.
Z niewiadomych przyczyn zaniechano prac i produkcji seryjnej. Zamiast wprowadzenia jej do produkcji postanowiono kupić licencje na Škodę 706RTO produkowaną w Polsce jako Jelcz 043 (ogórek). Jednak w 1964 stworzono kolejną Odrę, model 042.

</doc>
<doc id="3188273" url="https://pl.wikipedia.org/wiki?curid=3188273" title="Światowa Stolica Książki">
Światowa Stolica Książki

Światowa Stolica Książki – tytuł przyznawany co roku przez UNESCO jako wyróżnienie dla najlepszego przygotowanego przez dane miasto programu promującego książki i czytelnictwo.
Światowy Dzień Książki i Praw Autorskich, od którego wywodzi się Światowa Stolica Książki, jest obchodzony co roku od 23 kwietnia 1995, a od roku 2001 oficjalnie wyznacza pierwszy dzień kadencji danego miasta jako Światowej Stolicy Książki.
O tytule.
W związku z sukcesem Światowego Dnia Książki i Praw Autorskich, UNESCO postanowiło stworzyć tytuł Światowej Stolicy Książki, który jako pierwsze miasto otrzymał Madryt.
Do komisji przyznającej tytuł Światowej Stolicy Książki UNESCO zaprosiło przedstawicieli z Międzynarodowego Stowarzyszenia Wydawców, Międzynarodowej Federacji Stowarzyszeń i Instytucji Bibliotekarskich oraz Międzynarodowej Federacji Sprzedawców Książek. Uwzględnienie tych instytucji zapewnia, że wszystkie trzy największe grupy w branży księgarskiej mają wpływ na wybór Światowej Stolicy Książki.
Oprócz programu Światowej Stolicy Książki, UNESCO organizuje również inne inicjatywy promujące literaturę takie jak Miasto Literatury, które działa w ramach Sieci Kreatywnych Miast UNESCO.
Kryteria przyznania tytułu.
Komisja oczekuje, że programy miast kandydujących, promujące książki i czytelnictwo, posiadać będą wsparcie prezydenta miasta. Pozostałe kryteria, na które zwraca uwagę komisja to m.in.:
Światowe Stolice Książki.
Lista miast które otrzymały tytuł Światowej Stolicy Książki:
Wrocław Światową Stolicą Książki.
24 czerwca 2014, podczas spotkania w Paryżu, komisja UNESCO zdecydowała, że tytuł Światowej Stolicy Książki w roku 2016 nosić będzie Wrocław. Komisja, na czele z Iriną Bokovą, wybrała Wrocław ze względu na złożony przez miasto program promocji czytelnictwa, który zakłada pracę na poziomie lokalnym, regionalnym jak i międzynarodowym. Wrocław jest pierwszym miastem w Polsce, które uzyskało ten tytuł UNESCO.
Kadencja Wrocławia jako Światowej Stolicy Książki rozpoczęła się 23 kwietnia 2016 roku i trwała dokładnie rok. Hymnem wydarzenia był wiersz Tadeusza Różewicza pt. "Włosek poety". W tym samym czasie miasto pełniło również rolę Europejskiej Stolicy Kultury 2016.
Pozostali kandydaci którzy ubiegali się o tytuł Światowej Stolicy Książki to Brasilia w Brazylii, Montilla w Hiszpanii oraz Szardża w Zjednoczonych Emiratach Arabskich.

</doc>
<doc id="3188275" url="https://pl.wikipedia.org/wiki?curid=3188275" title="Skansen Maszyn i Urządzeń Rolniczych w Niedrzwicy Kościelnej">
Skansen Maszyn i Urządzeń Rolniczych w Niedrzwicy Kościelnej

Skansen Maszyn i Urządzeń Rolniczych w Niedrzwicy Kościelnej – muzeum (skansen) z siedzibą we wsi Niedrzwica Kościelna (powiat lubelski). Placówka jest prowadzona przez tutejszą Fundację Ocalić Od Zapomnienia.
Muzeum zostało otwarte w dniu 21 czerwca 2014 roku. Gromadzenie eksponatów trwało od 2013 roku, a głównymi darczyńcami byli mieszkańcy Niedrzwicy i okolic. W jego zbiorach znajduje się około 180 urządzeń i maszyn rolniczych, w tym m.in. pługi, radła, sieczkarnie i młockarnie, kieraty (najstarszy z XVIII wieku), kosiarki, żniwiarki, snopowiązałkę, prasy do słomy, żarna, maszynę do skręcania lin oraz pojazdy (wasąg, wozy żelaźniaki, sanie). Ponadto prezentowane są dawne przedmioty codziennego użytku (m.in. maselnice, beczki, międlnice do lnu, magle) oraz - w ramach wystawy „Nerw Armi” - powojenne wyposażenie wojsk chemicznych, łączności i saperów.

</doc>
<doc id="3188277" url="https://pl.wikipedia.org/wiki?curid=3188277" title="Aleksander Uchnast">
Aleksander Uchnast

Aleksander Antoni Uchnast (ur. 28 stycznia 1849 w Pradłach, zm. 3 stycznia 1939) – uczestnik powstania styczniowego, rewolucjonista współpracujący z Organizacją Spiskowo-Bojową PPS i działaczami ruchu ludowego, nauczyciel szkoły ludowej.
Aleksander Uchnast w wieku 14 lat wstąpił do oddziału powstańczego, walcząc w latach 1863-1864 w lasach świętokrzyskich. Brał udział w bitwach pod Ludynią i Opatowem. W tej bitwie został ciężko ranny. Po aresztowaniu przez Rosjan został osadzony w więzieniu w Sandomierzu. Dzięki staraniom rodziny, jako małoletni został zwolniony i odesłany do domu.
W czasie rewolucji 1905 r. rozprowadzał nielegalną „bibułę” oraz współpracował z Organizacją Spiskowo-Bojową PPS. W 1920 r. awansowany do stopnia porucznika. W 1930 r. odznaczony Krzyżem Niepodległości z Mieczami, a w 1938 r., wraz z innymi żyjącymi powstańcami z 1863, Krzyżem Oficerskim Orderu Odrodzenia Polski. Aleksander Uchnast zmarł 3 stycznia 1939 r. i został pochowany na cmentarzu w Busku-Zdroju. W okresie Polski Ludowej jedną z ulic w Busku-Zdroju nazwano jego imieniem.

</doc>
<doc id="3188281" url="https://pl.wikipedia.org/wiki?curid=3188281" title="Liga Mistrzów UEFA (2014/2015)/Faza kwalifikacyjna">
Liga Mistrzów UEFA (2014/2015)/Faza kwalifikacyjna

Artykuł prezentuje szczegółowe dane dotyczące rozegranych meczów mających na celu wyłonienie grupy drużyn piłkarskich, które wezmą udział w fazie grupowej Ligi Mistrzów UEFA 2014/2015.
I runda kwalifikacyjna.
Do startu w I rundzie kwalifikacyjnej uprawnionych będzie 6 drużyn, z czego 3 będą rozstawione.
II runda kwalifikacyjna.
Do startu w II rundzie kwalifikacyjnej uprawnionych będzie 34 drużyny (3 z poprzedniej rundy), z czego 17 będzie rozstawionych.
 drużyny, które awansowały z I rundy kwalifikacyjnej
III runda kwalifikacyjna.
Od tej rundy turniej kwalifikacyjny zostanie podzielony na 2 części – dla mistrzów i niemistrzów poszczególnych federacji:
Drużyny, które przegrają w tej rundzie, otrzymają prawo gry w rundzie play-off Ligi Europy UEFA.
Kwalifikacje dla mistrzów
 drużyny, które awansowały z II rundy kwalifikacyjnej
Rewanże.
Kwalifikacje dla niemistrzów
Runda play-off.
W tej rundzie kwalifikacji utrzymany został podział na 2 części – dla mistrzów i niemistrzów poszczególnych federacji:
Drużyny, które przegrają w tej rundzie, otrzymają prawo gry w fazie grupowej Ligi Europy UEFA.
Kwalifikacje dla mistrzów
 drużyny, które awansowały z III rundy kwalifikacyjnej
Rewanże.
Kwalifikacje dla niemistrzów

</doc>
<doc id="3188282" url="https://pl.wikipedia.org/wiki?curid=3188282" title="Bush Rugby Football Union">
Bush Rugby Football Union

Bush Rugby Football Union – istniejący w latach 1890-1971 nowozelandzki regionalny związek rugby union z siedzibą w Pahiatua obejmujący kluby z południowo-wschodniej części Wyspy Północnej.
Historia.
Związek został założony w kwietniu 1890 roku przez kluby rugby z Pahiatua, Eketahuna i Woodville. Zaproponowana wówczas nazwa "Seventy Mile Bush Union" została skrócona, gdy klub z Dannevirke postanowił pozostać w Hawke's Bay Rugby Union. Po wpłaceniu wpisowego w postaci jednego funta, związek został członkiem New Zealand Rugby Football Union w 1893 roku. W 1971 roku połączył się z Wairarapa tworząc Wairarapa Bush Rugby Football Union, a wspólną drużynę oba te związki wystawiały już wcześniej, m.in. przeciwko British and Irish Lions podczas ich "tournée" w 1930, 1959 i 1966. Ostatni raz samodzielna drużyna reprezentująca "Bush" zagrała w 1979 roku w meczu upamiętniającym stulecie "Carterton Club".
Zespół z sukcesami występował w lokalnych rozgrywkach "Bebbington Shield", kilkukrotnie przystępował też do meczu o Ranfurly Shield, jednak nigdy nie zdobył tego trofeum. Prócz rywalizacji z innymi nowozelandzkimi regionami drużyna rozgrywała też spotkania z zespołami z zagranicy – Fidżi, Australią czy Nową Południową Walią.
Jedynym reprezentantem kraju pochodzącym z tego związku był Atholstan Mahoney, który w barwach "All Blacks" wystąpił dwadzieścia sześć razy w latach 1929–1936. Innym znanym zawodnikiem tej drużyny był Keith Elliott, który podczas drugiej wojny światowej został odznaczony Krzyżem Wiktorii.

</doc>
<doc id="3188291" url="https://pl.wikipedia.org/wiki?curid=3188291" title="Alpy Tuxertalskie">
Alpy Tuxertalskie



</doc>
<doc id="3188294" url="https://pl.wikipedia.org/wiki?curid=3188294" title="Myszy i ludzie (film)">
Myszy i ludzie (film)



</doc>
<doc id="3188298" url="https://pl.wikipedia.org/wiki?curid=3188298" title="Głębia (film)">
Głębia (film)



</doc>
<doc id="3188300" url="https://pl.wikipedia.org/wiki?curid=3188300" title="I See a Darkness">
I See a Darkness

I See a Darkness – szósty album amerykańskiego muzyka Willa Oldhama (pierwszy wydany pod pseudonimem Bonnie 'Prince' Billy) z 1999 roku.
Charakterystycznym elementem jest okładka przedstawiająca czaszkę na czarnym tle, dobrze oddająca posępną atmosferę krążka. Płyta otrzymała bardzo pozytywne recenzje – jest jedną z niewielu, które przy premierze zostały ocenione na maksymalne 10.0 przez Pitchfork Media. Ta sama witryna umieściła album na 9. miejscu najlepszych płyt lat 90.. Utwór tytułowy coverował m.in. Johnny Cash.

</doc>
<doc id="3188301" url="https://pl.wikipedia.org/wiki?curid=3188301" title="Chajtarma (taniec)">
Chajtarma (taniec)

Chajtarma – tradycyjny krymsko-tatarski taniec ludowy. Nazwa tańca oznacza "powrót" i choreografia tańca oparta jest wokół tego motywu. Taniec tańczony zarówno w parach jak i zespołowo.

</doc>
<doc id="3188302" url="https://pl.wikipedia.org/wiki?curid=3188302" title="Chajtarma">
Chajtarma

chajtarma

</doc>
<doc id="3188304" url="https://pl.wikipedia.org/wiki?curid=3188304" title="Chajtarma (film)">
Chajtarma (film)

Chajtarma (krym.tat. "Qaytarma", tłum. "Powrót") – ukraiński film fabularny oparty na historii wysiedlenia Tatarów krymskich w 1944 roku.
Fabuła.
Oparty na faktach film przedstawia historię deportacji narodu krymsko-tatarskiego, zarządzonej przez Stalina w 1944 roku.
Głównym bohaterem filmu jest Sułtan Amet-Chan (postać autentyczna) - pilot radzieckiego myśliwca, dwukrotnie odznaczony najwyższym odznaczeniem radzieckim - gwiazdą bohatera ZSRR. W maju 1944 roku, po wyzwoleniu Sewastopola spod niemieckiej okupacji, Amet-Chan przyjeżdża na kilka dni do rodzimej Ałupki. Mimowolnie staje się świadkiem deportacji Tatarów krymskich.
Obsada.
Większość ról zagrali aktorzy niezawodowi. Rolę głównego bohatera zagrał Achtem Seitabłajew, reżyser filmu. Pozostali odtwórcy ważniejszych ról to Jurij Curiło, Ołeksij Horbunow, Andrij Saminin, Usnije Chaliłowa, Dinara Awaz, Walerij Szytowałow.
W scenach zbiorowych wzięli udział Tatarzy krymscy, spośród których wielu osobiście przeżyło wysiedlenie.
Informacje dodatkowe.
„Chajtarma” to pierwszy pełnometrażowy film na temat wysiedlenia Tatarów. Jest to jednocześnie pierwszy film na ten temat zrealizowany przez samych Tatarów krymskich.
Premiera filmu miała miejsce w przeddzień 69. rocznicy wysiedlenia. Uroczysty pokaz miał miejsce w teatrze im. Tarasa Szewczenki w Symferopolu. Wśród obecnych na sali byli m.in. wiceprzewodniczący Rady Ministrów ARK Georgij Psarew, przewodniczący Medżlisu krymsko-tatarskiego Mustafa Dżemilew, wnuczka Sułtana Amet-Chana Weronika Amet-Chan oraz dyrektor muzeum w Ałupce Mustafa Mustafajew.
Polska premiera filmu (pod tytułem „Chajtarma”) miała miejsce 15 kwietnia 2014 w Kinie Iluzjon (kinie Filmoteki Narodowej). Po pokazie odbyła się debata z udziałem reżysera filmu. Pokaz pod honorowym patronatem prezydenta m.st. Warszawy, współorganizowany był we współpracy Komitetu Obywatelskiego Solidarności z Ukrainą (KOSzU), Związku Ukraińców w Polsce, oraz Filmoteki Narodowej.
Natomiast polska premiera telewizyjna (pod tytułem „Chajtarma - Powrót”) w TVP1 3 czerwca 2014, tj. dzień przed wręczeniem pierwszej Nagrody Solidarności Mustafie Dżemilewowi - przywódcy Krymskich Tatarów i jednocześnie jednemu z inicjatorów krymsko-tatarskiego powrotu. Pokaz odbył się dzięki staraniom KOSzU.

</doc>
<doc id="3188306" url="https://pl.wikipedia.org/wiki?curid=3188306" title="FIFA 2014">
FIFA 2014



</doc>
<doc id="3188307" url="https://pl.wikipedia.org/wiki?curid=3188307" title="Nagroda (film)">
Nagroda (film)



</doc>
<doc id="3188309" url="https://pl.wikipedia.org/wiki?curid=3188309" title="Nagrody">
Nagrody



</doc>
<doc id="3188313" url="https://pl.wikipedia.org/wiki?curid=3188313" title="Port lotniczy Oecussi">
Port lotniczy Oecussi



</doc>
<doc id="3188315" url="https://pl.wikipedia.org/wiki?curid=3188315" title="RFU">
RFU



</doc>
<doc id="3188317" url="https://pl.wikipedia.org/wiki?curid=3188317" title="Wojna Światów">
Wojna Światów



</doc>
<doc id="3188319" url="https://pl.wikipedia.org/wiki?curid=3188319" title="Baśka">
Baśka



</doc>
<doc id="3188327" url="https://pl.wikipedia.org/wiki?curid=3188327" title="System ligowy piłki nożnej w Austrii">
System ligowy piłki nożnej w Austrii

Austriacki system ligowy składa się z powiązanych ze sobą lig, wchodzących w skład rozgrywek organizowanych przez Austriacki Związek Piłki Nożnej. Pierwsze dwa poziomy rozgrywkowe obejmują całe terytorium Austrii, niższe zaś (poziomy 3. - 10.) obejmują jedynie określony region.
Regionalliga Ost.
Rozgrywki Regionalligi Ost obejmują wschodnie tereny Austrii - Wiedeń, Dolną Austrię oraz Burgenland.
Niższe poziomy rozgrywkowe koordynowane są przez regionalne Związki Piłki Nożnej - Burgenlandzki ZPN (BFV) odpowiada za Burgenlandligę i jej podrzędne, Wiedeński ZPN (WFV) odpowiada za Wiener Ligę i jej podrzędne, zaś za rozgrywki Niederösterreichische Landesligi i jej podrzędnych odpowiada Dolnoaustriacki ZPN (NÖFV).
Regionalliga Mitte.
Rozgrywki Regionalligi Mitte obejmują centralne i południowe tereny Austrii - Styrię, Karyntię, Górną Austrię oraz Tyrol Wschodni. Niższe poziomy rozgrywkowe koordynowane są przez regionalne Związki Piłki Nożnej - Styryjski ZPN (StFV) odpowiada za Landesligę Steiermark i jej podrzędne, Karyntyjski ZPN (KFV) odpowiada za Kärntner Ligę i jej podrzędne (oprócz terenów Karyntii obejmuje on także tereny Tyrolu Wschodniego), zaś za rozgrywki Oberösterreich-Ligi i jej podrzędnych odpowiada Górnoaustriacki ZPN (OÖFV).
Regionalliga West.
Rozgrywki Regionalligi West obejmują zachodnie tereny Austrii - Salzburg, Tyrol (z pominięciem Tyrolu Wschodniego) oraz Vorarlberg.
Niższe poziomy rozgrywkowe koordynowane są przez regionalne Związki Piłki Nożnej - Salzburski ZPN (SFV) odpowiada za Salzburger Ligę i jej podrzędne, Tyrolski ZPN (WFV) odpowiada za Tirol Ligę i jej podrzędne, zaś za rozgrywki Vorarlbergligi i jej podrzędnych odpowiada Vorarlbergijski ZPN (VFV).

</doc>
<doc id="3188328" url="https://pl.wikipedia.org/wiki?curid=3188328" title="Lech Poznań w sezonie 2014/2015">
Lech Poznań w sezonie 2014/2015

Sezon 2014/2015 dla klubu Lech Poznań był trzynastym z rzędu sezonem w najwyższej klasie rozgrywkowej w polskim systemie ligowym w piłce nożnej oraz dwudziestym trzecimi w europejskich pucharach.
Drużyna rozpoczęła przygotowania do sezonu 17 czerwca, kiedy to po powrocie zawodników z urlopów zawodnicy odbędą pierwszy trening. Dzień później zawodnicy odbyli badania kontrolne. W poniedziałek 23 czerwca rozpoczęło się jedyne letnie zgrupowanie zespołu w ośrodku piłkarskim w Opalenicy, podczas którego odbyły się trzy spotkania sparingowe. W Opalenicy rozegrano spotkanie z Podbeskidzie Bielsko-Biała. 28 czerwca zespół uczestniczył w benefisie Piotra Reissa. W lipcu rozegrał dwa sparingi. Najpierw w Grodzisku Wielkopolskim z Lechią Gdańsk, a następnie z Zagłębiem Lubin.
Pierwszy oficjalny mecz zawodnicy z Poznania rozegrali 17 lipca w meczu ligi Europy, zaś trzy dni później mecz ligowy, podejmując na własnym stadionie drużynę Piasta Gliwice.
Wydarzenia przedsezonowe.
W przerwie między rozgrywkami dwóch zawodników Serb Vojo Ubiparip oraz Fin Kasper Hämäläinen zmienili swój stan cywilny. Zawodnicy Ci rozpoczęli przygotowania związku z tym trzy dni później niż większość zespołu. W pierwszym treningu nie uczestniczyli również wracający z meczów kadry: młodzieżowej Polski - Marcin Kamiński i Tomasz Kędziora, seniorskiej Polski: Karol Linetty i Maciej Wilusz oraz Gergő Lovrencsics wracający ze zgrupowania węgierskiej kadry. Łukasz Teodorczyk i Kebba Ceesay nie uczestniczyli w treningu z powodu kontuzji. Wszyscy zawodnicy pojawili się na pierwszym piątkowym treningu.
Zgrupowanie w Opalenicy.
W poniedziałek 23 czerwca drużyna Lecha rozpoczęła zgrupowanie w Opalenicy. W pierwszym dniu odbyli dwa treningi. W pierwszym o godzinie 11 przez 90 minut zespół trenował w dwóch grupach. Jedna miała na celu polepszenie umiejętności ofensywnych, druga defensywnych. W dalszej części zajęć zespół prowadził trener od przygotowania fizycznego, zarządzając trening biegowy. Główny trener swój pierwszy trening na zgrupowaniu przeprowadził o godzinie 16. Podczas pierwszego dnia obozu podano informację o zmianie terminu pierwszego sparingu z Podbeskidziem, które odbędzie się dzień wcześniej niż planowano w pierwotnym terminie oraz ustalono godziny rozpoczęcia pozostałych sparingów. Zawodnicy Lecha w kolejnych dniach odbywała po dwie jednostki treningowe. W dniach meczów z Podbeskidziem i benefisem Piotra Reissa zawodnicy odbyli po jednej jednostce treningowej, zaś jako druga liczono sparing. W trzecim dniu zgrupowania rozegrali mecz towarzyski z drużyną z Bielska-Białej. Mecz zakończył się porażką. Honorową bramkę zdobył Dawid Kownacki. W spotkaniu uczestniczyli po raz pierwszy po rekonwalescencji Jasmin Burić oraz Vojo Ubiparip. W drugim sparingu, podczas benefisu Piotra Reissa zespół składający się ze zdobywców Pucharu Polski z sezonu 2003/2004 remisował z obecną drużyną Lecha. W meczu nie padłą żadna bramka. Od początku lipca w zgrupowaniu nie uczestniczył Mateusz Możdżeń. W ostatnim sparingu w czasie zgrupowania Lech pokonał Lechię w meczu bez publiczności trzema bramkami. Mecz ten był traktowany jako pierwszy sprawdzian przez eliminacjami Ligi Europy.
Po zakończeniu zgrupowania drużyna Lecha miała zagrać sparing z drużyną FK Teplice w Legnicy. Jednak drużyna z Czech zrezygnowała ze sparingu. Ostatnim przeciwnikiem przed startem sezonu było Zagłębie Lubin.
Letnie okno transferowe.
Pierwszym transfer w tym oknie transferowym były przenosiny Macieja Wilusza z GKS Bełchatów. Wychowanek Śląska Wrocław, był priorytetem sztabu szkoleniowego na pozycji obrońcy. W tym okienku do Lecha dołączył również na zasadzie rocznego wypożyczenia Szwajcar o serbskim pochodzeniu - Darko Jevtić z zespołu FC Basel, Norweg o gambijskim pochodzeniu - Muhamed Keita, który przeszedł na zasadzie transferu z zespołu mistrza Norwegii - Strømsgodset IF.
Z klubu odszedł Michał Jakóbowski, który przeniósł się do beniaminka I ligi - Bytovii Bytów. Pod koniec czerwca z klubu odszedł Daylon Claasen, zaś po zakończeniu kontraktu Mateusz Możdżeń - 1 lipca stał się wolnym zawodnikiem.
Ekstraklasa.
Rozgrywki Ekstraklasy w sezonie 2014/2015 rozpoczęły się 18 lipca 2014 roku. Pozostawiona została formuła rozgrywania sezonu w której po dotychczasowych 30 kolejkach tabela została podzielona na pół na dwie grupy, mistrzowską i spadkową, gdzie każdy spotka się z każdym ze swojej grupy dodatkowy jeden raz. Pierwszym rywalem Kolejorza był Piast Gliwice w Poznaniu. Ostatnim spotkaniem w rundzie zasadniczej był pojedynek z drużyną Podbeskidzie Bielsko-Biała, który odbył się na wyjeździe.
W pierwszej kolejce Lech przy pustych trybunach pokonał drużynę Piasta Gliwice zdobywając cztery bramki, nie tracąc ani jednej. Pierwszego hat tricka w sezonie 2014/2015 w lidze oraz pierwszego w startach w drużynie Lecha Poznań zdobył wracający po 9 miesiącach rekonwalescencji Serb Vojo Ubiparip, jedną bramkę zdobył Kownacki.
Puchar Polski.
Występy w rozgrywkach Pucharu Polski Lech rozpocznie jako reprezentant Ekstraklasy od 1/16 finału, którą zostanie rozegrana 24 września 2014 roku. Jako że drużyna z Poznania zajęła jedno z czterech najlepszych miejsc w poprzednim sezonie w Ekstraklasie zaliczana jest do grona drużyn rozstawionych razem z Legią Warszawa, Ruchem Chorzów i Górnikiem Zabrze. Z żadną z tych drużyn Lech nie może spotkać się ze sobą aż do półfinału.
Europejskie puchary.
Lech dzięki zajęciu drugiego miejsca w sezonie 2013/2014 uzyskał promocję do gry w Lidze Europy. W wyniku rozstawienia polskich drużyn Lech rozpoczął rozgrywki od drugiej rundy kwalifikacji. W losowaniu które wyłoniło pierwszego rywala w rozgrywkach europejskich, które odbyło się 23 czerwca w Nyonie zespół z Poznania trafił na zwycięzcę rywalizacji pomiędzy Fram z Islandii, a Nõmme Kalju z Estonii. Zwycięzcą rywalizacji został klub z Estonii i to on w dwumeczu II rundy kwalifikacji Ligi Europy zmierzył się z drużynę Lecha Poznań.
W pierwszym meczu tych drużyn poznaniacy przegrali na wyjeździe po bramce Wakui. W drugim meczu aby awansować poznańska drużyna musiała zwyciężyć. Od początku spotkania dominował Lech, który udokumentował to dwoma bramkami w pierwszej połowie Kędziory z główki oraz Hämäläinena po dobitce strzału Ubiparipa. W ostatniej akcji spotkania po kontrze wynik meczu ustalił Kownacki.
Dzień po rozegraniu pierwszego meczu Lecha w europejskich pucharach odbyło się losowanie trzeciej rundy kwalifikacyjnej rozgrywek, w wyniku którego przeciwnikiem Lecha został wylosowany zespół zwycięski w dwumeczu pomiędzy islandzkim Stjarnan, a szkockim Motherwell F.C.. Zwycięzcą w tej rywalizacji został klub z Islandii.

</doc>
<doc id="3188329" url="https://pl.wikipedia.org/wiki?curid=3188329" title="Poza prawem (film)">
Poza prawem (film)



</doc>
<doc id="3188331" url="https://pl.wikipedia.org/wiki?curid=3188331" title="Glam">
Glam



</doc>
<doc id="3188332" url="https://pl.wikipedia.org/wiki?curid=3188332" title="Tożsamość Bourne'a (film)">
Tożsamość Bourne'a (film)



</doc>
<doc id="3188334" url="https://pl.wikipedia.org/wiki?curid=3188334" title="Policja (film)">
Policja (film)



</doc>
<doc id="3188346" url="https://pl.wikipedia.org/wiki?curid=3188346" title="Ned Kelly (film)">
Ned Kelly (film)



</doc>
<doc id="3188348" url="https://pl.wikipedia.org/wiki?curid=3188348" title="Indywidualne Mistrzostwa Wielkiej Brytanii na Żużlu 2005">
Indywidualne Mistrzostwa Wielkiej Brytanii na Żużlu 2005

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w sezonie 2005. W finale zwyciężył Scott Nicholls. 

</doc>
<doc id="3188350" url="https://pl.wikipedia.org/wiki?curid=3188350" title="Namiętność (film)">
Namiętność (film)



</doc>
<doc id="3188351" url="https://pl.wikipedia.org/wiki?curid=3188351" title="Indywidualne Mistrzostwa Wielkiej Brytanii na Żużlu 2004">
Indywidualne Mistrzostwa Wielkiej Brytanii na Żużlu 2004

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w sezonie 2004. W finale zwyciężył Joe Screen. 

</doc>
<doc id="3188353" url="https://pl.wikipedia.org/wiki?curid=3188353" title="Teodor Kramer">
Teodor Kramer

Teodor Antoni Kramer (ur. 27 marca 1926 w Ostrowie, zm. 2014) – polski ekonomista, prof. zw. dr hab., specjalista w zakresie ekonomiki obrotu towarowego, marketingu i polityki rynkowej.
Życie i działalność.
Ukończył studia na Wyższej Szkole Ekonomicznej w Poznaniu w 1953 roku, uzyskał doktorat w 1959 roku. W latach 1950–1955 był członkiem ZMP, od 1960 roku należał do PZPR. W latach 1951–1962 był pracownikiem Wyższej Szkoły Ekonomicznej w Poznaniu, a następnie Wyższej Szkoły Ekonomicznej we Wrocławiu, gdzie pełnił między innymi obowiązki kierownika Katedry Ekonomiki Obrotu Towarowego i Usług (1962–1969), prorektora (1967–1972) oraz dyrektora Instytutu Handlu i Usług (1973–1979). Następnie od 1979 r., był wykładowcą Akademii Ekonomicznej w Katowicach (obecnie Uniwersytet Ekonomiczny w Katowicach), uzyskując w międzyczasie w 1974 r., tytuł prof. zw. dr hab. nauk ekonomicznych. W ramach AE w Katowicach piastował obowiązki dyrektora Instytutu Rynku i Konsumpcji (1979-–1987), prorektora (1987-1990) oraz kierownika Katedry Marketingu (1990-1996). W latach 1976-1986 piastował funkcję przewodniczącego Rady Naukowej Instytutu Handlu Wewnętrznego i Usług w Warszawie. Był członkiem Komitetu Nauk Ekonomicznych PAN (1987–1990 i 1996–1999). W 2001 został wyróżniony tytułem doktora honoris causa Akademii Ekonomicznej we Wrocławiu

</doc>
<doc id="3188355" url="https://pl.wikipedia.org/wiki?curid=3188355" title="Wygnanie (film)">
Wygnanie (film)



</doc>
<doc id="3188356" url="https://pl.wikipedia.org/wiki?curid=3188356" title="Hadžići (gmina Ilijaš)">
Hadžići (gmina Ilijaš)

Hadžići (serb. "Хаџићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 30 km na północ od stolicy gminy- Ilijaš i około 45 km na północ od Sarajewa. W odległości około 4 km przebiega droga M18. Najbliższymi miejscowościami są: Buljetovina, Odžak i Kamenica.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwały 53 osoby, z czego wszyscy to Serbowie. Od 1961 roku następowały następujące zmiany liczby ludności wsi Hadžići:

</doc>
<doc id="3188358" url="https://pl.wikipedia.org/wiki?curid=3188358" title="Homenetmen Bejrut">
Homenetmen Bejrut

Homenetmen Bejrut (ar. نادي الهومنتمن بيروت, orm. Հայ Մարմնակրթական Ընդհանուր Միութիւն (ՀՄԸՄ) tłumaczony jako "Ormiańskie Ogólne Stowarzyszenie Kultury Ciała") – libański klub piłkarski z siedzibą w Bejrucie i reprezentujący lokalną społeczność ormiańską.
Historia.
Homenetmen FC został założony w 1924 roku w Bejrucie, zaledwie 6 lat po ustanowieniu w 1918 roku ogólnoświatowej ormiańskiej światowej organizacji Homenetmen w Konstantynopolu, czyli w Stambułu w nowoczesnej Turcji. Homenetmen Bejrut jest częścią organizacji Homenetmen. Klub występuje w libańskiej 3 dywizji w piłce nożnej.
Stadion.
Klub rozgrywał swoje mecze domowe na stadionie Bourj Hammoud Stadium w Bejrucie, który może pomieścić 10,000 widzów.

</doc>
<doc id="3188364" url="https://pl.wikipedia.org/wiki?curid=3188364" title="Stanisław Hanyż">
Stanisław Hanyż

Stanisław Hanyż przybrane nazwisko "Stanisław Radkowski", pseud. "Klimas", "Stach", "Stasiek", "Wilczyński", w dokumentach wyst. również jako "Stanisław Chanyż (Chanysz)" (ur. 24 grudnia 1911 w Starzynach, zm. 7 października 1969 w Warszawie) – polski działacz komunistyczny, oficer GL, AL, ludowego WP i major UB.
Życiorys.
Pochodził z rodziny chłopskiej, skończył szkołę podstawową w rodzinnej wsi, potem był uczniem Gimnazjum im. Sienkiewicza w Częstochowie, skąd został wydalony za udział w obchodach 1-majowych. Według Ryszarda Nazarewicza był członkiem KZMP. W 1931 został skazany na pół roku więzienia za próbę nielegalnego przekroczenia granicy z ZSRR. Po zwolnieniu do 1936 pracował jako robotnik sezonowy w firmach budowlanych w Częstochowie i Włoszczowie, następnie był kierownikiem robót przy wyładowaniach kolejowych w Warszawie.
Brał udział w wojnie obronnej 1939 jako podoficer 28 pp, ranny i wzięty do niemieckiej niewoli w okolicach Lwowa, wkrótce potem uciekł ze szpitala w Jarosławiu. Po powrocie do rodzinnej wsi pracował w gospodarstwie ojca, w 1943 wstąpił do PPR i GL, w pobliżu Koniecpola sformował oddział partyzancki GL, którego został dowódcą. Jesienią 1943 skierowany do oddziału im. gen. J. Bema, listopad – grudzień 1943 był oficerem oświatowym w sztabie Okręgu Częstochowsko-Piotrkowskiego GL, potem w batalionie im. Bema. 6 stycznia 1944 ranny w walce z żandarmami we wsi Czech, leczył się w oddziale PPS-WRN Zygmunta Łęgowika „Brzeszczota”. 10 lutego 1944 Dowództwo Główne AL mianowało go podporucznikiem, a 25 maja 1944 porucznikiem. Od lutego 1944 oficer operacyjny Sztabu Okręgu AL, będąc jednocześnie nadal oficerem sztabu batalionu im. Bema. Od maja 1944 szef Sztabu Okręgu Częstochowsko-Piotrkowskiego AL. Z ramienia sztabu brał udział w połączonych posiedzeniach Komitetu Okręgowego (KO) PPR i sztabu Okręgu w Częstochowie w maju 1944 i w nawiązaniu porozumienia z oddziałem „Brzeszczota”. 8 września 1944 mianowany szefem sztabu III Brygady WP im. Bema (do grudnia 1944) w stopniu kapitana. Wyznaczony na dowódcę Okręgu Miechów AL, pozostał na tym stanowisku do zajęcia tych rejonów przez Armię Czerwoną w styczniu 1945.
Styczeń – maj 1945 I sekretarz Komitetu Powiatowego (KP) PPR w Częstochowie, czerwiec 1945 – kwiecień 1946 I sekretarz Komitetu Wojewódzkiego (KW) PPR w Rzeszowie. Delegat na I Zjazd PPR w grudniu 1945. Od 29 grudnia 1945 poseł do KRN. Jesienią 1946 przekazany do dyspozycji KC PZPR, skierowany do pracy w MBP w stopniu majora. Od 31 października 1946 do 1 marca 1947 zastępca naczelnika Wydziału II Departamentu III MBP. Od marca 1947 do 1949 inspektor Zarządu Centralnego Państwowych Nieruchomości Ziemskich w Poznaniu, potem do 1950 wicedyrektor i dyrektor Okręgu Dolnośląskiego Funduszu Wczasów Pracowniczych KCZZ w Zielonej Górze. 1950 – 1952 dyrektor Państwowych Uzdrowisk w Krynicy, 1952 – 1953 dyrektor Zespołu Lipiany Centralnego Zarządu Rybackiego. Od marca 1953 do stycznia 1955 represjonowany, w 1956 zrehabilitowany. W latach 1956 – 1957 zastępca dyrektora Zarządu Okręgu Wczasowego w Gdańsku, od 1957 kierownik Domu Wypoczynkowego „Złoty Widok” k. Olsztyna. Od 1967 na rencie dla zasłużonych. Pochowany na wojskowych Powązkach (kwatera A31-3-8).

</doc>
<doc id="3188369" url="https://pl.wikipedia.org/wiki?curid=3188369" title="Indywidualne Mistrzostwa Wielkiej Brytanii na Żużlu 2002">
Indywidualne Mistrzostwa Wielkiej Brytanii na Żużlu 2002

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w sezonie 2002. W finale zwyciężył Scott Nicholls.

</doc>
<doc id="3188370" url="https://pl.wikipedia.org/wiki?curid=3188370" title="Kościół św. Trójcy w Zawichoście">
Kościół św. Trójcy w Zawichoście

Kościół świętej Trójcy w Zawichoście – rzymskokatolicki kościół parafialny znajdujący się w mieście Zawichost, na przedmieściu Trójca, w województwie świętokrzyskim. Należy do dekanatu Zawichost diecezji sandomierskiej.
Pierwotna budowla została wzniesiona w XIII wieku w stylu romańskim i z tego okresu zachowało się prezbiterium oraz część nawy z zachowanym kamiennym portalem wejściowym. Pierwsza wzmianka o kościele pochodzi z około 1470 roku. W XVIII wieku przedłużona została nawa oraz dobudowano zakrystię oraz dwie kruchty: północną i zachodnią. W tym czasie świątynia została konsekrowana. W obecnej postaci budowla reprezentuje styl barokowy. Kilkakrotnie kościół był restaurowany. Jest to budowla orientowana, murowana, wzniesiona z kamienia i otynkowana. W 1981 roku świątynia była remontowana. Wyposażenie wnętrza pochodzi z końca XVIII wieku i zostało wykonane według projektu Macieja Polejowskiego, dzięki staraniom księdza Jacka Kochańskiego. W ołtarzu głównym, poświęconym w 1798 roku jest umieszczony obraz Trójcy Świętej pędzla Jana Bogumiła Plerscha z końca XVIII stulecia.

</doc>
<doc id="3188372" url="https://pl.wikipedia.org/wiki?curid=3188372" title="Wang Tao">
Wang Tao

Wang Tao (; ur. 1828 w Luzhi, zm. 1897 w Szanghaju), właściwie Wang Libin (王利賓), podróżnik, tłumacz, publicysta z okresu dynastii Qing. Autor pierwszej chińskiej książki podróżniczej o Europie, założyciel pierwszej chińskiej gazety codziennej.
W wieku 20 lat odbył podróż do Szanghaju podczas której spotkał chrześcijańskich misjonarzy biegle posługujących się językiem chińskim w mowie i w piśmie. W 1849 roku podjął pracę przy tłumaczeniu Nowego Testamentu na język chiński w Londyńskim Towarzystwie Misyjnym. Dla Towarzystwa pracował przez kolejne 13 lat, w czasie których powstawały tłumaczenia angielskich książek takich jak "Pictorial Optics, An Elementary Introduction to Mechanics, Concise History of Sino-British Trade, A History of Astronomy of the Western Countries" we współpracy z misjonarzami Alexandrem Wylie oraz Josephem Edkinsem.
W latach 60., kiedy powstanie tajpingów dotarło do Suzhou i Szanghaju, Wang pozostawał w kontakcie z liderami powstania. Napisał list będący propozycją obalenia dynastii Qing m.in. poprzez sojusz z ludźmi z Zachodu. List ten trafił w ręce cesarza, który rozkazał aresztować Wanga. Schronił się on jednak w konsulacie krytyjskim, a następnie uszedł do Hongkongu, gdzie zmienił imię na Wang Tao. W Hongkongu w dalszym ciągu współpracował z Towarzystwem przy tłumaczeniach, a ponadto rozpoczął karierę dziennikarską w chińskiej gazecie Hua Zi.
W 1867 roku Wang otrzymał zaproszenie do dalszej współpracy przy tłumaczeniach w Szkocji. Podróż statkiem do Marsylii trwała ponad 40 dni, a okręt zawijał do wielu dużych portów takich jak Singapur, Cejlon, Kair, które Wang Tao z zainteresowaniem zwiedzał. W trakcie dalszej podróży drogą lądową odwiedził m.in. Lyon, Paryż i Londyn. Na tej podstawie napisał pierwszą książkę podróżniczą o Europie oczami Chińczyka: "Manyou suilu (Notatki z beztroskiej podróży)" .
Zawarł w niej również własne spostrzeżenia na temat różnic kulturowych.
W trakcie trzyletniego pobytu w Europie kontynuował prace nad tłumaczeniami klasycznych dzieł chińskich oraz dużo podróżował prowadząc notatki, które również zawarł w swojej książce.
Po powrocie do Hongkongu napisał dwie wpływowe książki o Europie: Krótki wstęp do Francji oraz Sprawozdanie z wojny francusko-pruskiej, za co zyskał uznanie na dworze Qing. W 1872 roku utworzył drukarnię Zhong Hua, a dwa lata później
rozpoczął wydawanie pierwszej gazety codziennej w historii Chin Xúnhuán rìbào, w której publikował m.in. swoje poglądy dotyczące potrzeby zmian instytucjonalnych w rządzie na wzór brytyjski, reform systemu edukacyjnego, rozwoju przemysłu. Jego idee wpłynęły na Sun Jat-sena.
W 1879 Wang Tao odwiedził wiele miast japońskich robiąc notatki z podróży. W Japonii został przyjęty z szacunkiem ze względu na jego pobyt w Europie. Na podstawie podróży powstała kolejna książka podróżnicza: "Fusang youji (Podróż do Japonii)."
Sława jaką zyskał Wang Tao podczas podróży zagranicznych skłoniła rząd Qing do zezwolenia na jego powrót do Szanghaju w 1884 roku. Tego samego roku utworzył tam "Wydawnictwo Ogród Tao", a dwa lata później został dyrektorem szkoły Gezhi i promował zachodni sposób nauczania.

</doc>
<doc id="3188373" url="https://pl.wikipedia.org/wiki?curid=3188373" title="Balibegovići">
Balibegovići

Balibegovići (cyr. "Балибеговићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš. W 2013 roku liczyła 110 mieszkańców, z czego większość stanowili Boszniacy.
Położenie.
Wieś położona w odległości około 5 km na północny zachód od stolicy gminy- Ilijaš i około 24 km na północny zachód od Sarajewa. Leży nad rzeką Bośnią, najdłuższą z rzek płynących w całości na terenie państwa bośniackiego. W odległości około 500 m przebiega autostrada A1, będąca częścią trasy europejskiej E73.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 218 osób, w tym 217 Serbów i 1 osoba deklarująca przynależność do Jugosłowian.

</doc>
<doc id="3188378" url="https://pl.wikipedia.org/wiki?curid=3188378" title="Banjer">
Banjer

Banjer (cyr. "Бањер") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš. W 2013 roku liczyła 5 mieszkańców, z czego większość stanowili Boszniacy.
Położenie.
Wieś położona jest w odległości około 6 km na północny zachód od stolicy gminy- Ilijaš i około 25 km na północny zachód od Sarajewa. W odległości około 1 km przebiega autostrada A1, będąca częścią trasy europejskiej E73.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 19 osób, w tym 11 Serbów, 7 osób deklarujących przynależność do Muzułmanów z narodowości i 1 osoba, której narodowości nie określono. Od 1961 roku następowały następujące zmiany liczby ludności wsi Banjer:

</doc>
<doc id="3188381" url="https://pl.wikipedia.org/wiki?curid=3188381" title="Bokšići">
Bokšići

Bokšići (cyr. "Бокшићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš. W 2013 roku liczyła 27 mieszkańców, z czego większość stanowili Chorwaci.
Położenie.
Wieś położona jest w odległości około 15 km na północny wschód od stolicy gminy- Ilijaš i około 25 km na północ od Sarajewa, przy drodze M18.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 107 osób, w tym 77 Chorwatów (71,96%), 18 osób deklarujących przynależność do Muzułmanów z narodowości (16,82%), 8 Serbów (7,48%), 2 Jugosłowian (1,87%) i 2 osoby, których narodowości nie określono (1,87%).

</doc>
<doc id="3188383" url="https://pl.wikipedia.org/wiki?curid=3188383" title="Buljetovina">
Buljetovina

Buljetovina (serb. "Буљетовина") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš. W 2013 roku liczyła 9 mieszkańców, z czego większość stanowili Serbowie.
Położenie.
Wieś położona jest w odległości około 30 km na północny wschód od stolicy gminy- Ilijaš i około 40 km na północ od Sarajewa, nad rzeką Bjelila.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwały 74 osoby, wszyscy narodowości serbskiej. Od 1961 roku następowały następujące zmiany liczby ludności wsi Buljetovina:

</doc>
<doc id="3188388" url="https://pl.wikipedia.org/wiki?curid=3188388" title="Kuta">
Kuta



</doc>
<doc id="3188390" url="https://pl.wikipedia.org/wiki?curid=3188390" title="Čemernica (kanton sarajewski)">
Čemernica (kanton sarajewski)

Čemernica (serb. "Чемерница") – wieś w środkowej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš
Położenie.
Wieś położona jest w północnej części kantonu, w odległości około 17 km na północny wschód od stolicy gminy- Ilijaš i około 30 km na północ od Sarajewa.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 13 osób, wszyscy narodowości serbskiej. Od 1961 roku następowały następujące zmiany liczby ludności wsi Čemernica:

</doc>
<doc id="3188392" url="https://pl.wikipedia.org/wiki?curid=3188392" title="Homenmen Bejrut">
Homenmen Bejrut

Homenmen Bejrut (ar. نادي الهومنمن بيروت, orm. Հայ Մարզական Միութիւն (ՀՄՄ) tłumaczony jako "Ormiańskie Stowarzyszenie Atletyczne") – libański klub piłkarski z siedzibą w Bejrucie i reprezentujący lokalną społeczność ormiańską.
Historia.
Homenmen FC został założony w 1921 roku w Bejrucie, zaledwie 3 lata po ustanowieniu w 1918 roku ogólnoświatowej ormiańskiej światowej organizacji Homenmen w Aleppo, w Syrii. Homenmen Bejrut jest częścią organizacji Homenetmen. Klub występuje w libańskiej 3 dywizji w piłce nożnej.
Stadion.
Klub rozgrywał swoje mecze domowe na stadionie Bourj Hammoud Stadium w Bejrucie, który może pomieścić 10,000 widzów.

</doc>
<doc id="3188394" url="https://pl.wikipedia.org/wiki?curid=3188394" title="Četojevići">
Četojevići

Četojevići (serb. "Четојевићи") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš. W 2013 roku pozostawała niezamieszkana.
Położenie.
Wieś położona jest w odległości około 35 km na północny wschód od stolicy gminy- Ilijaš i około 35 km na północny wschód od Sarajewa, około 1 km na zachód od granicy z Republiką Serbską.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwały 44 osoby, w tym 17 Serbów i 27 osób deklarujących przynależność do Muzułmanów z narodowości. Od 1961 roku następowały następujące zmiany liczby ludności wsi Četojevići:

</doc>
<doc id="3188396" url="https://pl.wikipedia.org/wiki?curid=3188396" title="Donja Bioča (gmina Ilijaš)">
Donja Bioča (gmina Ilijaš)

Donja Bioča (serb. "Доња Биоча") – wieś w środkowej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 1 km na południe od stolicy gminy- Ilijaš i około 18 km na północny zachód od Sarajewa, nad rzeką Bośnią, najdłuższą z rzek płynących w całości na terenie państwa bośniackiego. W odległości około 1 km przebiega autostrada A1, będąca częścią trasy europejskiej E73.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 297 osób, w tym 293 Serbów, 2 Jugosłowian i 2 Chorwatów. Od 1961 roku następowały następujące zmiany liczby ludności wsi Donja Bioča:

</doc>
<doc id="3188399" url="https://pl.wikipedia.org/wiki?curid=3188399" title="Krępulec">
Krępulec



</doc>
<doc id="3188400" url="https://pl.wikipedia.org/wiki?curid=3188400" title="Henrik Wergeland">
Henrik Wergeland

Henrik Arnold Wergeland, właśc. Henrik Arnold Vergeland (ur. 17 czerwca 1808 w Kristiansand, zm. 12 lipca 1845 w Christianii) – norweski poeta, dramatopisarz i prozaik.
Uważany za jednego z najwybitniejszych twórców okresu romantyzmu. Był orędownikiem wolności i demokracji. Dzięki niemu dzień, w którym uchwalono konstytucję niepodległej Norwegii (17 maja), został uznany za święto narodowe. Jako republikanin sprzeciwiał się unii Norwegii ze Szwecją. W swoich odczytach nawoływał do poparcia walk narodowowyzwoleńczych Greków, Belgów i Irlandczyków. Wiele artykułów poświęcił walce Polaków z caratem. Swoją twórczość traktował jako misję, której celem jest praca dla dobra ludu i walka o powszechny postęp.
Wydał między innymi epos "Skabelsen, mennesket og Messias" (1829, "Stworzenie, człowiek i Mesjasz").

</doc>
<doc id="3188401" url="https://pl.wikipedia.org/wiki?curid=3188401" title="Donja Misoča">
Donja Misoča

Donja Misoča (serb. "Доња Мисоча") – wieś w środkowej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 1 km na północny wschód od stolicy gminy- Ilijaš i około 20 km na północny zachód od Sarajewa, nad rzeką Misoča, stanowiąca prawostronny dopływ Bośni. W odległości około 3 km przebiega autostrada A1, będąca częścią trasy europejskiej E73. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 581 osób, w tym 454 Muzułmanów z narodowości (Boszniaków), 121 Serbów, 4 Jugosłowian i 2 osoby, których narodowości nie określono. Od 1971 roku następowały następujące zmiany liczby ludności wsi Donja Misoča:

</doc>
<doc id="3188404" url="https://pl.wikipedia.org/wiki?curid=3188404" title="Krępulec (opaska uciskowa)">
Krępulec (opaska uciskowa)

Krępulec – opaska uciskowa nakładana w sytuacji nagłej na kończynę w celu zatrzymania krwotoku lub też element stazy taktycznej służący do jej zaciskania. 
Historia.
Pierwsze użycie krępulca w pourazowych krwawieniach zostało opisane przez francuskiego chirurga Etienne Morela podczas oblężenia Besançon w 1674 roku. W XIX wieku Joseph Lister oraz Friedrich von Esmarch zastosowali po raz pierwszy krępulec celem zmniejszenia krwawienia podczas zabiegów chirurgicznych na kończynach. Podczas I wojny światowej technika ta ze względu na duży procent powikłań została określona jako „wynalazek Złego” (). Po bitwie w Mogadiszu w 1993 roku w wyniku przeprowadzonej analizy opracowano wytyczne Taktycznej Opieki nad Poszkodowanym w Warunkach Bojowych (TCCC), w których do szkolenia wprowadzono zakładanie stazy taktycznej. W wytycznych medycyny ratunkowej krępulec do rutynowego postępowania został wprowadzony w 2015 roku początkowo jako ostateczny sposób postępowania a w kolejnych wytycznych (2017) jako rutynowy sposób postępowania w masywnych krwawieniach. 
Wytyczne stosowania.
Zgodnie z obecnymi wytycznymi International Trauma Life Support (2017) w każdym przypadku masywnego krwawienia z kończyny trzeba rozważyć założenie krępulca, a każdym przypadku w którym nie można kontrolować krwawienia przez bezpośredni ucisk na miejsce krwawienia, należy założyć krępulec. Zaleca się stosowanie komercyjnie dostępnych opasek uciskowych. Po założeniu opaski należy na czole chorego umieścić napis OP oraz czas założenia krępulca, a także nie przykrywać krępulca opatrunkiem, gdyż w przypadku utrzymania krępulca powyżej dwóch godzin szansa uratowania kończyny znacznie maleje. Prawidłowo założony krępulec wywołuje bardzo znaczne dolegliwości bólowe i zaleca się podanie silnych analgetyków. W przypadku utrzymywania się krwotoku po założeniu krępulca, należy założyć drugi powyżej miejsca założenia pierwszego.

</doc>
<doc id="3188406" url="https://pl.wikipedia.org/wiki?curid=3188406" title="Donje Selo (kanton sarajewski)">
Donje Selo (kanton sarajewski)

Donje Selo (serb. "Доње Село") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 30 km na północny wschód od stolicy gminy- Ilijaš i około 35 km na północ od Sarajewa. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 167 osób, wszystkie deklarujące przynależność do Muzułmanów z narodowości (Boszniaków).

</doc>
<doc id="3188408" url="https://pl.wikipedia.org/wiki?curid=3188408" title="Donji Čevljanovići">
Donji Čevljanovići

Donji Čevljanovići (serb. "Доњи Чевљановићи") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 20 km na północny wschód od stolicy gminy- Ilijaš i około 30 km na północ od Sarajewa, przy drodze M18, nad rzeką Ljubina. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 85 osób, w tym 46 Serbów, 29 osób deklarujących przynależność do Muzułmanów z narodowości (Boszniaków), 6 Jugosłowian i 4 Chorwatów. Od 1961 roku następowały następujące zmiany liczby ludności wsi Donji Čevljanovići:

</doc>
<doc id="3188410" url="https://pl.wikipedia.org/wiki?curid=3188410" title="Dragoradi">
Dragoradi

Dragoradi (serb. "Драгоради") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 40 km na północny wschód od stolicy gminy- Ilijaš i około 40 km na północ od Sarajewa. Od granicy z Republiką Serbską dzieli ją około 5 km. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 386 osób, w tym 377 osób deklarujących przynależność do Muzułmanów z narodowości (Boszniaków) i 9 osób, których narodowości nie określono.

</doc>
<doc id="3188412" url="https://pl.wikipedia.org/wiki?curid=3188412" title="Draževići (kanton sarajewski)">
Draževići (kanton sarajewski)

Draževići (serb. "Дражевићи") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 25 km na północny wschód od stolicy gminy- Ilijaš i około 30 km na północ od Sarajewa. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwały 22 osoby, wszystkie deklarujące narodowość serbską. Od 1961 roku następowały następujące zmiany liczby ludności wsi Draževići:

</doc>
<doc id="3188415" url="https://pl.wikipedia.org/wiki?curid=3188415" title="Duboki Potok (kanton sarajewski)">
Duboki Potok (kanton sarajewski)

Duboki Potok (serb. "Дубоки Поток") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 20 km na północny wschód od stolicy gminy- Ilijaš i około 25 km na północ od Sarajewa, nad rzeką Smolnica, stanowiącą prawostronny dopływ Ljubiny, około 1 km od drogi M18. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 11 osób, wszystkie deklarujące narodowość serbską. Od 1961 roku następowały następujące zmiany liczby ludności wsi Duboki Potok:

</doc>
<doc id="3188418" url="https://pl.wikipedia.org/wiki?curid=3188418" title="Jerzy Pytlewski">
Jerzy Pytlewski

Jerzy Stefan Pytlewski, ps. „Świerszcz” (ur. 10 lutego 1887 w Kielcach, zm. 20 maja 1939 w Warszawie) – pułkownik kawalerii Wojska Polskiego, kawaler Virtuti Militari.
Życiorys.
Urodził się 10 lutego 1887 w Kielcach, stolicy ówczesnej guberni kieleckiej, w rodzinie Franciszka (1858–1936) i Stefani z Turowskich (1863–1938). Był starszym bratem Zofii (1989–1895), Heleny (1893–1893), Aliny po mężu Szydłowskiej (1890–1927), Jana (1894–1894) i Tadeusza (1896–1962), rotmistrza Wojska Polskiego i kawalera Orderu Virtuti Militari.
Absolwent gimnazjum w Kielcach. W latach 1909–1911 żołnierz armii rosyjskiej. Student prawa Uniwersytetu w Dorpacie. Od 12 sierpnia 1914 podczas I wojny światowej walczył w Legionach Polskich używając pseudonimu „Świerszcz”. Był dowódcą plutonu w 1 pułku ułanów Legionów Polskich. 5 marca 1915 awansował na podporucznika, a 1 listopada 1916 na porucznika. Od 1 czerwca 1915 pełnił funkcję komendanta szwadronu. 
Szczególnie odznaczył się 7 sierpnia 1915 w czasie walk pod Jastkowem, gdzie „swoją nadzwyczajną odwagą wpłynął na pluton, który mimo ciężkiego terenu i przeważających sił wroga, osiągnął znaczny sukces. Podczas odwrotu znad Styru w 1916, zajmując wyznaczone mu stanowiska, swoją zdecydowaną postawą i umiejętnościami przyczynił się skutecznie do pomyślnego odwrotu I B. Leg. Pol.”. Za te czyny został odznaczony Orderem Virtuti Militari.
W lutym i marcu 1917 w Ostrołęce był wykładowcą artylerii i fortyfikacji na kawaleryjskim kursie oficerskim. Po kryzysie przysięgowym w 1917 internowany w Beniaminowie. Po zwolnieniu w Polskiej Sile Zbrojnej. Od listopada 1918 w szeregach odrodzonego Wojska Polskiego brał udział w wojnie polsko-bolszewickiej.
3 maja 1922 został zweryfikowany w stopniu majora ze starszeństwem z dniem 1 czerwca 1919 i 37. lokatą w korpusie oficerów jazdy. W 1923 pełnił służbę w Oddziale Szkolnym Centralnej Szkoły Kawalerii w Grudziądzu, pozostając oficerem nadetatowym 21 pułku Ułanów Nadwiślańskich. 26 listopada 1923 został wyznaczony na stanowisko zastępcy dowódcy 2 pułku strzelców konnych w Hrubieszowie. 1 grudnia 1924 awansował na podpułkownika ze starszeństwem z dniem 15 sierpnia 1924 i 7. lokatą w korpusie oficerów kawalerii.
23 czerwca 1926, po tragicznej śmierci pułkownika Konstantego Obidzińskiego, powierzono mu pełnienie obowiązków dowódcy 6 pułku strzelców konnych w Żółkwi. 1 stycznia 1929 awansował na pułkownika ze starszeństwem z dniem 1 stycznia 1929 i 1. lokatą w korpusie oficerów kawalerii. 30 marca 1934 roku został zwolniony z zajmowanego stanowiska z pozostawieniem bez przynależności służbowej i równoczesnym oddaniem do dyspozycji dowódcy Okręgu Korpusu Nr VII we Lwowie. Z dniem 31 lipca 1934 roku został przeniesiony w stan spoczynku.
Zmarł 20 maja 1939 w Warszawie. Cztery dni później został pochowany w grobie rodzinnym na Cmentarzu Starym w Kielcach (kwatera 13B).
Od 12 sierpnia 1913 był żonaty z Władysławą z d. Kula (1886–1961), nie miał dzieci.

</doc>
<doc id="3188420" url="https://pl.wikipedia.org/wiki?curid=3188420" title="Duševine">
Duševine

Duševine (serb. "Душевине") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 30 km na północny wschód od stolicy gminy- Ilijaš i około 35 km na północ od Sarajewa, 2 km od drogi M18. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 49 osób, wszystkie deklarowały narodowość serbską. Od 1961 roku następowały następujące zmiany liczby ludności wsi Duševine:

</doc>
<doc id="3188423" url="https://pl.wikipedia.org/wiki?curid=3188423" title="Gajevi (kanton sarajewski)">
Gajevi (kanton sarajewski)

Gajevi (serb. "Душевине") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 25 km na północny wschód od stolicy gminy- Ilijaš i około 30 km na północ od Sarajewa. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 931 osób, w tym 884 osoby deklarujące przynależność do Muzułmanów z narodowości, 35 Serbów i 2 Jugosłowian.

</doc>
<doc id="3188425" url="https://pl.wikipedia.org/wiki?curid=3188425" title="Gajine (Bośnia i Hercegowina)">
Gajine (Bośnia i Hercegowina)

Gajine (serb. "Душевине") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 40 km na północny wschód od stolicy gminy- Ilijaš i około 40 km na północ od Sarajewa. 5 km na wschód od miejscowości przebiega granica z Republiką Serbską. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwały 172 osoby, w tym 93 osoby deklarujący przynależność do Muzułmanów z narodowości (Boszniaków), 74 Serbów i 4 Jugosłowian. Od 1961 roku następowały następujące zmiany liczby ludności wsi Gajine:

</doc>
<doc id="3188429" url="https://pl.wikipedia.org/wiki?curid=3188429" title="Gojanovići">
Gojanovići

Gojanovići (serb. "Гојановићи") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 25 km na północny wschód od stolicy gminy- Ilijaš i około 30 km na północ od Sarajewa, nad rzeką Ljubina, stanowiącą prawostronny dopływ Bośni. 5 km na zachód od miejscowości przebiega droga M18. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 91 osób, wszystkie deklarujące przynależność do Muzułmanów z narodowości (Boszniaków).

</doc>
<doc id="3188434" url="https://pl.wikipedia.org/wiki?curid=3188434" title="Gornja Bioča (gmina Ilijaš)">
Gornja Bioča (gmina Ilijaš)

Gornja Bioča (serb. "Горња Биоча") – wieś w środkowo-wschodniej Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w odległości około 4 km na południe od stolicy gminy- Ilijaš i około 20 km na północny zachód od Sarajewa. 4 km na północ od miejscowości przebiega autostrada A1, będąca częścią trasy europejskiej E73. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 466 osób, w tym 309 deklarujących przynależność do Muzułmanów z narodowości (Boszniaków), 153 Serbów i 3 Jugosłowian.

</doc>
<doc id="3188436" url="https://pl.wikipedia.org/wiki?curid=3188436" title="Gornja Misoča">
Gornja Misoča

Gornja Misoča (serb. "Горња Мисоча") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 2 km na wschód od stolicy gminy- Ilijaš i około 20 km na północny zachód od Sarajewa, nad rzeką Misoča. 4 km na południowy zachód od miejscowości przebiega autostrada A1, będąca częścią trasy europejskiej E73. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 410 osób, w tym 403 osoby deklarujące przynależność do Muzułmanów z narodowości (Boszniaków) i 6 Chorwatów.

</doc>
<doc id="3188438" url="https://pl.wikipedia.org/wiki?curid=3188438" title="Elżbieta Klein">
Elżbieta Klein

Elżbieta Klein (ur. 17 czerwca 1990 w Gdyni) – polska siatkarka, grająca na pozycji przyjmującej. Od sezonu 2015/16 zawodniczka AZS Politechnika Śląska Gliwice.

</doc>
<doc id="3188439" url="https://pl.wikipedia.org/wiki?curid=3188439" title="Gornji Čevljanovići">
Gornji Čevljanovići

Gornji Čevljanovići (serb. "Горњи Чевљановићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 30 km na północny wschód od stolicy gminy- Ilijaš i około 35 km na północ od Sarajewa. 5 km na zachód od miejscowości przebiega droga M18. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwały 134 osoby, w tym 128 osób deklarujących przynależność do Muzułmanów z narodowości (Boszniaków), 5 Serbów i 1 Jugosłowianin.

</doc>
<doc id="3188442" url="https://pl.wikipedia.org/wiki?curid=3188442" title="Yellow River">
Yellow River

Yellow River – piosenka z gatunku pop-rock, nagrana przez brytyjski zespół jednego przeboju Christie. Utwór został napisany przez lidera formacji, Jeffa Christie.
Historia.
Lider grupy Christie zaoferował kompozycję zespołowi The Tremeloes, którzy w 1969 roku nagrali swoją wersję, którą mieli opublikować na singlu z początkiem 1970 roku. Jednak, z powodu sukcesu jaki przyniósł im singel „Call Me Number One” (1969), oraz po uznaniu piosenki Christiego za zbyt popową jak na ich przyszłą karierę, członkowie grupy The Tremeloes postanowili nadal podążać dotychczasowym nurtem, w który miała się wpisać kompozycja „By the Way”. Utwór okazał się jednak znikomym sukcesem na brytyjskich listach przebojów.
Producent wydawnictwa, Mike Smith, usunął z nagrania wokale muzyków The Tremeloes, zamieniając je partiami zaśpiewanymi przez Jeffa Christiego. Singiel zespołu pochodzącego z angielskiego Leeds został wydany 23 kwietnia 1970 roku. Piosenka stała się międzynarodowym przebojem, docierając do pozycji 1. brytyjskiego zestawienia w maju tego samego roku. Za oceanem dzieło Brytyjczyków dotarło do 23. miejsca listy „Billboard” Hot 100.
Tekst.
Dokładna lokalizacja Yellow River (tłum. żółta rzeka) w piosence nie jest określona, mimo że jej autor Jeff Christie, na nagraniu śpiewa, że inspiracją był powracający do domu żołnierz w trakcie kończącej się wojny secesyjnej. Podczas publikacji nagrania, w trakcie wojny w Wietnamie, domniemano, że słowa piosenki odnoszą się do żołnierza dezerterującego z amerykańskiej armii, podczas kończących się czynności poborowych.
Teledysk.
Wideoklip do „Yellow River” zarejestrowany został na Tamizie, w Londynie. Na nagranym materiale wideo widoczny jest zespół Christie, który żegluje barką w dół rzeki. Podczas tych sekwencji można zauważyć pałac Westminsterski oraz wieżę zegarową Big Ben – jedne z najbardziej rozpoznawalnych obiektów stolicy Anglii.
Inne wersje utworu.
Źródło: Piosenka „Yellow River” na przestrzeni lat wykonywana była przez m.in.:
W Australii wersja utworu „Yellow River” w wykonaniu grupy Christie nie była często emitowana w rozgłośniach radiowych z uwagi trwający tam wówczas zakaz radiowy (od maja do października 1970 r.). Lokalne zespoły Jigsaw (z Melbourne) oraz Autumn (z Sydney) odniosły sukces wydając własne aranżacje utworu zespołu Christie.
Coverem tej piosenki jest też humorystyczna przeróbka z repertuaru polskiego zespołu swingowo-rockowego Czarno-Czarni, którą zatytułowano „Jedzą rybę” (2000).

</doc>
<doc id="3188443" url="https://pl.wikipedia.org/wiki?curid=3188443" title="Per Hagbø">
Per Hagbø

Per Hagbø, właśc. Peder Pedersen Hagbøen (ur. 14 kwietnia 1819 w Nesset, zm. 29 stycznia 1842 w Møre og Romsdal) – norweski przestępca, skazany za morderstwo.
Został zatrzymany w sierpniu 1840 pod zarzutem zamordowania ciężarnej Brit Knutsdatter, która pracowała jako służąca. Według aktu oskarżenia uderzył ją siekierą w głowę i zrzucił z urwiska. Kobietę znaleziono jeszcze żywą, ale zmarła tego samego dnia na skutek odniesionych ran. W marcu 1841 Hagbø został skazany na karę śmierci przez ścięcie. Wyrok wykonano 29 stycznia 1842 roku. Ciało pochowano w nieoznaczonym grobie.
Bjørnstjerne Bjørnson, pisarz i noblista, widział tę egzekucję jako dziwięcioletni chłopiec. W artykułach pisanych po latach do „Dagbladet” utrzymywał, że Hagbø był niewinny i że doszło do pomyłki sądowej. Prawnik Per Moursund, który w roku 1957 ponownie badał sprawę, nie znalazł dowodów potwierdzających punkt widzenia Bjørnsona.

</doc>
<doc id="3188445" url="https://pl.wikipedia.org/wiki?curid=3188445" title="FIRA – Europejskie Stowarzyszenie Rugby">
FIRA – Europejskie Stowarzyszenie Rugby



</doc>
<doc id="3188450" url="https://pl.wikipedia.org/wiki?curid=3188450" title="Spring Bay (Illinois)">
Spring Bay (Illinois)

Spring Bay – wieś w Stanach Zjednoczonych, w stanie Illinois, w hrabstwie Woodford.

</doc>
<doc id="3188451" url="https://pl.wikipedia.org/wiki?curid=3188451" title="Secor (Illinois)">
Secor (Illinois)

Secor – wieś w Stanach Zjednoczonych, w stanie Illinois, w hrabstwie Woodford.

</doc>
<doc id="3188453" url="https://pl.wikipedia.org/wiki?curid=3188453" title="Mićo Cvjetković">
Mićo Cvjetković

Mićo Cvjetković (ur. 3 lutego 1967) – reprezentujący Jugosławię bośniacki lekkoatleta, chodziarz.
Podczas mistrzostw świata juniorów w 1986 zajął 18. miejsce w chodzie na 10 000 metrów z czasem 44:37,84.
Czterokrotny mistrz Jugosławii: na 10 000 metrów (1989) oraz na 20 kilometrów (1987–1989).
Rekordzista Bośni i Hercegowiny w chodzie na 20 kilometrów: według krajowej federacji 1:25:05 (1987) / według IAAF 1:28:52 (1988).

</doc>
<doc id="3188454" url="https://pl.wikipedia.org/wiki?curid=3188454" title="Roanoke (Illinois)">
Roanoke (Illinois)

Roanoke – wieś w Stanach Zjednoczonych, w stanie Illinois, w hrabstwie Woodford.

</doc>
<doc id="3188455" url="https://pl.wikipedia.org/wiki?curid=3188455" title="Mico Cvetkovic">
Mico Cvetkovic



</doc>
<doc id="3188457" url="https://pl.wikipedia.org/wiki?curid=3188457" title="Mico Cvijetikovic">
Mico Cvijetikovic



</doc>
<doc id="3188459" url="https://pl.wikipedia.org/wiki?curid=3188459" title="Joe Natuman">
Joe Natuman

Joe Natuman (ur. 24 listopada 1952 na wyspie Tanna, ówczesne Nowe Hebrydy) – polityk vanuacki. Premier Vanuatu od 15 maja 2014 roku do 11 czerwca 2015.
Jest absolwentem Uniwersytetu Południowego Pacyfiku. Studiował także w ramach wymiany na Uniwersytecie Papui-Nowej Gwinei. Jest członkiem partii Vanua’aku Pati. Od 1995 zasiadał w parlamencie. W latach 1996–2008 był ministrem różnych resortów.

</doc>
<doc id="3188462" url="https://pl.wikipedia.org/wiki?curid=3188462" title="Han Karaula">
Han Karaula

Han Karaula (serb. "Хан Караула") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 2 km na wschód od stolicy gminy- Ilijaš i około 25 km na północny zachód od Sarajewa. Około 4 km na zachód przebiega autostrada A1, będąca częścią trasy europejskiej E73. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 36 osób, w tym 34 Serbów, 1 osoba deklarująca przynależność do Muzułmanów z narodowości (Boszniaków) i 1 Jugosłowianin.

</doc>
<doc id="3188464" url="https://pl.wikipedia.org/wiki?curid=3188464" title="Gacko (ujednoznacznienie)">
Gacko (ujednoznacznienie)



</doc>
<doc id="3188465" url="https://pl.wikipedia.org/wiki?curid=3188465" title="Han Šići">
Han Šići

Han Šići (serb. "Хан Шићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 30 km na północny wschód od stolicy gminy- Ilijaš i około 30 km na północ od Sarajewa, tuż przy granicy z Republiką Serbską. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 58 osób, w tym 44 osoby deklarujące przynależność do Muzułmanów z narodowości (Boszniaków) i 14 Serbów.

</doc>
<doc id="3188468" url="https://pl.wikipedia.org/wiki?curid=3188468" title="Juno Beach">
Juno Beach



</doc>
<doc id="3188469" url="https://pl.wikipedia.org/wiki?curid=3188469" title="Martin Cellarius">
Martin Cellarius

Martin Cellarius, właśc. Martin Borrhaus (ur. 1499 w Stuttgarcie, zm. 11 października 1564 w Bazylei) – XVI-wieczny niemiecki unitariański działacz reformacyjny.
Studiował na uniwersytecie w Tybindze, gdzie w 1515 roku uzyskał tytuł mistrza sztuk wyzwolonych. W 1519 roku opuścił Tybingę z powodu trwającej wojny pomiędzy Związkiem Szwabskim a Wirtembergią i przeniósł się do Ingolstadt, gdzie studiował teologię pod kierunkiem Johanna von Ecka i Johannesa Reuchlina. W 1521 roku z powodu panującej w Ingolstadt zarazy wyjechał do Wirtembergii, gdzie nawiązał znajomość z Melanchtonem i zafascynował się naukami Lutra. Rok później opuścił miasto z powodu narastających między reformatorami sporów teologicznych i udał się do Szwajcarii, gdzie związał się z grupą radykalnych protestantów. W kolejnych latach odbył podróż do Prus przez Austrię i Polskę, po powrocie z której ponownie osiadł w 1526 roku w Wirtembergii.
W 1527 roku poślubił bogatą wdowę nazwiskiem Uttenheim, po jej śmierci w 1536 roku przeniósł się do Bazylei. W 1538 roku ponownie wstąpił w związek małżeński. W 1541 roku został wykładowcą retoryki na Uniwersytecie Bazylejskim, a następnie w 1546 roku wykładowcą Starego Testamentu. W 1546 roku objął także stanowisko rektora tej uczelni, na które ponownie został wybrany w 1553 i 1564 roku.
W 1527 roku w Strasburgu ukazał się traktat Cellariusa "De operibus Dei", który doprowadził do jego poróżnienia się z Lutrem. Dzieło to, jako jeden z pierwszych utworów protestanckich, otwarcie zawierało elementy unitarne i millenarystyczne. Cellarius był także zwolennikiem nauki o predestynacji i odrzucał chrzest dzieci. Wraz z Sebastianem Castellio i Celio Curione wystąpił przeciw Kalwinowi w obronie Miguela Serveta.

</doc>
<doc id="3188470" url="https://pl.wikipedia.org/wiki?curid=3188470" title="Martin Borrhaus">
Martin Borrhaus



</doc>
<doc id="3188471" url="https://pl.wikipedia.org/wiki?curid=3188471" title="Celebrity Eclipse">
Celebrity Eclipse

Celebrity Eclipse (ang. "Zaćmienie Gwiazd") – jeden z pięciu wycieczkowców typu "Solstice" ("Celebrity Equinox", "Celebrity Solstice", "Celebrity Reflection", "Celebrity Silhouette"), należący do Celebrity Cruises. Jest największym promem wybudowanym w Niemczech.
Statek został zwodowany 23 stycznia 2009 w stoczni Meyer Werft w Papenburgu, by ostatecznie zostać oddanym do eksploatacji w kwietniu 2010 roku.
"Eclipse" po raz pierwszy przybył do Polski 18 czerwca 2014. Z okazji zawinięcia do gdyńskiego portu na Skwerze Kościuszki wmurowana została pamiątkowa tablica.

</doc>
<doc id="3188472" url="https://pl.wikipedia.org/wiki?curid=3188472" title="Order Zasług Wojskowych">
Order Zasług Wojskowych



</doc>
<doc id="3188474" url="https://pl.wikipedia.org/wiki?curid=3188474" title="Vuelta a España 2014">
Vuelta a España 2014

Vuelta a España 2014 – 69. edycja wyścigu kolarskiego, który odbył się w dniach od 23 sierpnia do 14 września 2014 roku. Liczył dwadzieścia jeden etapów o łącznym dystansie 3185,5 km. Wyścig ten jest zaliczany do rankingu światowego UCI World Tour 2014.
Uczestnicy.
Na starcie tego wyścigu stanęły 22 zawodowe ekipy, osiemnaście drużyn jeżdżących w UCI World Tour 2014 oraz cztery ekipy zaproszone przez organizatorów z tzw. „dziką kartą”.
Lista drużyn uczestniczących w wyścigu:

</doc>
<doc id="3188475" url="https://pl.wikipedia.org/wiki?curid=3188475" title="Żeligowski">
Żeligowski



</doc>
<doc id="3188478" url="https://pl.wikipedia.org/wiki?curid=3188478" title="Mionica">
Mionica



</doc>
<doc id="3188480" url="https://pl.wikipedia.org/wiki?curid=3188480" title="Honda FX 650X Vigor">
Honda FX 650X Vigor

Honda Fx 650x – japoński motocykl typu enduro produkowany przez firmę Honda od 1998 do 2003 roku.
Źródło: Świat Motocykli

</doc>
<doc id="3188481" url="https://pl.wikipedia.org/wiki?curid=3188481" title="Prva liga Srbije w piłce nożnej (2006/2007)">
Prva liga Srbije w piłce nożnej (2006/2007)

Sezon 2006/07 Prva liga Srbije – 1. edycja rozgrywek serbskiej Prvej ligi w piłce nożnej po opuszczeniu ligi przez zespoły z niepodległej Czarnogóry.
Rozgrywki toczyły się w jednej grupie i występowało w nich 20 drużyn. Po zakończeniu sezonu mistrz oraz wicemistrz awansowali bezpośrednio do Super ligi, a drużyny z miejsc od 3. do 6. w tabeli zagrają w barażu o awans z 10. drużyną Super ligi. Sześć ostatnich drużyn spadło do Srpskiej ligi, ponieważ od następnego sezonu zmniejszono liczbę drużyn w Prvej lidze do 18.
Prva liga Srbije.
Drużyny.
W Prva liga Srbije w sezonie 2006/07 występowało 20 drużyn.
Tabela.
 * Po sezonie FK Mladost Apatin (6 miejsce w Super lidze) nie otrzymał licencji na grę w Super lidze w sezonie 2007/08 (z powodu kłopotów finansowych), w jego miejsce do Super ligi awansował FK Napredak Kruševac (przegrana drużyna finałowego dwumeczu barażowgo).

</doc>
<doc id="3188482" url="https://pl.wikipedia.org/wiki?curid=3188482" title="Lake Worth">
Lake Worth



</doc>
<doc id="3188486" url="https://pl.wikipedia.org/wiki?curid=3188486" title="Homar (Bośnia i Hercegowina)">
Homar (Bośnia i Hercegowina)

Homar (serb. "Хомар") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 25 km na północny wschód od stolicy gminy- Ilijaš i około 30 km na północ od Sarajewa, 5 km od granicy z Republiką Serbską. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwały 154 osoby, w tym 147 osób deklarujących przynależność do Muzułmanów z narodowości (Boszniaków).

</doc>
<doc id="3188488" url="https://pl.wikipedia.org/wiki?curid=3188488" title="Ivančići (Bośnia i Hercegowina)">
Ivančići (Bośnia i Hercegowina)

Ivančići (serb. "Иванчићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 25 km na północny wschód od stolicy gminy- Ilijaš i około 30 km na północ od Sarajewa, przy drodze M18. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 330 osób, w tym 309 osób deklarujących przynależność do Muzułmanów z narodowości (Boszniaków), 19 Serbów i 2 Jugosłowian.

</doc>
<doc id="3188491" url="https://pl.wikipedia.org/wiki?curid=3188491" title="Gołąb w kulturze i wierzeniach">
Gołąb w kulturze i wierzeniach

Gołębie z dawna wywoływały dwojakie, często dość sprzeczne skojarzenia i uczucia. Wierność pary gołębi wzbudzała sympatię człowieka, ale gruchanie samców – irytację, gdyż często kojarzono je z bolesnymi jękami duszącego się człowieka. Wyraża to i prorok Izajasz: „Jak pisklę jaskółcze tak kwilę, wzdycham jak gołębica” (Ks. Izajasza 34, 18). Równie często odgłosy te kojarzono ze stosunkiem miłosnym. Zgodę i wzajemną miłość obrazowano nierzadko w postaci dwóch gołębi stykających się dziobami, zaś wdowieństwo symbolizowano czarnymi ptakami. Zwłaszcza w Indiach gołębia o ciemnym upierzeniu uważano za zwiastun śmierci. Natomiast białego gołębia dość powszechnie uznawano za talizman zdrowia i antidotum na zarazę. Pojawiający się w marzeniu sennym miał wróżyć szczęśliwe wydarzenie.
Antyczni Grecy widzieli w nim dominację duszy nad ciałem (w alchemii gołąb w ołowiu oznaczał ducha w materii), a wiele cywilizacji uznawało go za przewodnika dusz po śmierci. Ptak z różdżką oliwną stanowił oznakę pokoju, a także harmonii. W mitologii grecko-rzymskiej pod postacią gołębicy ukazywano Afrodytę, Wenus – boginię miłości. Sanktuarium Afrodyty w Pafos na Cyprze znane było z gołębi, które określano mianem „ptaków pafijskich”. Inne wierzenia widziały w nim symbol arcykobiecej bogini płodności: babilońskiej Isztar, kananejskiej Aszery, fenickiej Tanit, syryjskiej Atargatis, a także małoazjatyckiej Wielkiej Macierzy Bogów Kybele. Zapoznanie Greków z tą rozpowszechnioną wschodnią symboliką tłumaczy mit opowiadający o tym, jak z egipskich Teb miał przylecieć gołąb i usiadłszy na dębie w Dodonie, przemówił ludzkim głosem polecając założyć tam wyrocznię.
Wschodnie, z punktu widzenia Europejczyków, narody gołębia kojarzyły zawsze z duchem i duszą, a mieszkańcy Syrii umieszczali nad grobowcami domki dla gołębi, które miały oznaczać ulatującą duszę ludzką. W niektórych tamtejszych krajach obejmowano je zwyczajową ochroną – ich zabicie było czynem nieetycznym. Wśród mahometan cieszyły się życzliwym respektem z uwagi na to, iż pomogły skutecznie odwrócić uwagę nieprzyjaciół proroka Mahometa podczas jego ucieczki do Medyny (hidżra). Nie przeszkadza to temu, iż na Bliskim Wschodzie gołąb (zarówno dziki, jak i udomowiony) jest istotnym źródłem pożywienia od czasów starożytnych. Także w średniowieczu i później w wielu krajach świata uchodził za kulinarny przysmak – nie tylko w kuchni francuskiej, lecz również indonezyjskiej czy chińskiej.
Gołębia uważa się za jednego z pierwszych ptaków udomowionych. Już starożytni Egipcjanie używali go do przenoszenia wiadomości. Przez długie wieki spełniał rolę dzisiejszej poczty. W Grecji rozpoczęto hodowlę tych ptaków po klęsce floty fenicko-perskiej pod Atos (492 p.n.e.), gdy Persowie wypuścili święte gołębie z klatek. Gwiazdozbiór Plejad wyobrażano sobie jako stado dzikich gołębi, co miało upamiętniać samobójczą śmierć nimfy Plejady, córki Atlasa.
Poza tym gołąb symbolizował niebiańską czystość, odrodzenie, uskrzydlone dążenia, natchnienie boskie, prostotę, szczerość, zazdrość, melancholię, pobożność, ofiarę, pokorę, rozkosz, prawdę, mądrość, dumę i niewinność. Jeden z najbardziej znanych rysunków Pabla Picassa to „Gołąb pokoju”. W polityce nazwę „gołębi” zazwyczaj odnosi się do zwolenników kompromisu i ugody.
Chrześcijaństwo i judaizm.
Od pierwszych wieków chrześcijaństwa gołębica była głównym ikonograficznym symbolem Ducha Świętego, a od nakazu Benedykta XIV – jedynym. W Biblii pod tą postacią objawił się on podczas chrztu Jezusa Chrystusa (Mt 3,16 ; Mk 1,10). Św. Jan Apostoł pisze o świadectwie Jana Chrzciciela: „Ujrzałem Ducha, który jak gołębica zstępował z nieba i spoczął na Nim” (J 1,32).
W Starym Testamencie gołąb w dziobie przynosi Noemu do arki zieloną gałązkę, co zwiastuje koniec potopu, nowe życie i Miłosierdzie Boże (Ks. Rodzaju 8,10-11). Daje to początek przymierzu zawartemu między Bogiem a rodziną Noego. Z takim samym zdarzeniem (choć o innej symbolice religijnej) można spotkać się w staromezopotamskim (akadyjskim) eposie o Gilgameszu, w którym ocalały z potopu Utnapisztim również posyła najpierw gołębia dla rozpoznania sytuacji. Dla św. Justyna męczennika gołąb stanowi symbol zarówno powrotu klęski potopu, jak i Chrystusa jako drugiego Noego.
Gołąb był ulubioną ofiarą Jahwe. U Izraelitów głównie niezamożni składali ofiary z ptaków zamiast z jagniąt. Rodzice Jezusa podczas Jego rytualnego ofiarowania złożyli gołębia jako ofiarę w Świątyni Jerozolimskiej, zgodnie z zaleceniami Księgi Kapłańskiej: „Jeżeli zaś jest zbyt uboga, aby przynieść baranka, to przyniesie dwie synogarlice albo dwa młode gołębie, jednego na ofiarę całopalną i jednego na ofiarę przebłagalną” (Kpł 12,8 ; por. 14,22). Tanach (Biblia hebrajska) wyraźnie stanowi, iż gołębie są pokarmem koszernym, tzn. odpowiednim, zdatnym pod względem rytualnym.
Gołąb (hebr. "jonah") to prawdopodobnie najczęściej wspominany ptak w Piśmie Świętym, gdzie nazwa jego występuje ponad 50-krotnie. Zawsze kojarzył się z łagodnością, delikatnością, Zwiastowaniem (gdy trzyma lilię), duszą zmarłego i niewinnością. Św. Mateusz Ewangelista zaleca: „Bądźcie więc roztropni jak węże, a nieskazitelni jak gołębie” (Mt 10,16). W sztuce często ukazywano go w trakcie czułych pocałunków lub z podkreśleniem szybkiego lotu. W Psalmach jest symbolem zwinności: „Och, gdybym miał skrzydła jak gołąb!” (Ps 55,7).
Święty Augustyn nawoływał, że „jeśli [ktoś] ma Ducha Świętego, musi być prosty jak gołębica”, bo ta jest prosta, niewinna, bez żółci, nieostra w pazurkach. Niekiedy śmierć męczenników obrazowano jako opuszczenie duszy z ciała poprzez usta w postaci gołębia – tak jest w przypadku opowieści o św. Polikarpie, św. Eulalii i św. Scholastyce. Ptak stał się atrybutem wielu świętych: św. Agnieszki z pierścieniem, siedzący na ramieniu Dawida, na głowie św. Ennurcha, przy uchu piszącego św. Grzegorza Wielkiego (dając mu natchnienie), towarzyszy też św. Teresie z Avila, Janowi Złotoustemu, Tomaszowi z Akwinu.
Mozaiki wczesnochrześcijańskich katakumb i starożytne wizerunki nagrobne prezentowały gołębie pijące z naczyń, czyli źródeł pamięci (również o zmarłych), co odnosiło się do dusz karmiących się zdrową nauką Kościoła. Podobnie przedstawienia tych ptaków dziobiących winne grono stanowią symbol duszy cieszącej się rajskim szczęściem. Gołąb uosabiał bowiem owoce Ducha Świętego: miłość, radość, pokój, cierpliwość, uprzejmość, dobroć, wierność, łagodność, umiar, ale i sam Kościół. Z tego powodu powiązany był z cyfrą 7 (dary Ducha Świętego) i 12 (liczba apostołów). Symbolizuje umiarkowanie – jedną z 4 cnót kardynalnych ; z wawrzynem lub koroną męczeńską w dziobie – człowieka ochrzczonego albo męczennika
Często od XVI wieku w przedstawieniach Trójcy Świętej Bóg Ojciec i Syn Boży siedzą obok siebie, a nad nimi unosi się w postaci ptaka Duch Święty. Podobizny gołębia zdobią też zazwyczaj naczynia na święte oleje służące do przekazywania mocy Ducha Świętego. Również pradawne tabernakula wykonywano w kształcie gołębicy, co być może wyjaśnia użyte przez Tertuliana określenie kościoła jako "columbae domus".
W literaturze.
Król Anniusz w "Metamorfozach" Owidiusza opowiada, jak jego córki prześladowane przez zwycięskich Greków zamieniły się w gołębie dzięki bóstwu płodności Bachusowi. Homer wspomina o dzikim gołębiu skalnym (gr. "peleides"). Hamlet w dziele Szekspirawypowiada słowa: „Muszę mieć chyba wnętrzności gołębia i brak zupełny żółci, nadającej gorycz poczucia krzywdy”.
W "Żonie modnej" Ignacego Krasickiego „synogarlica jęczy, a gołąbek grucha”. W "Pieśni nad pieśniami" urodę gołębia przyrównuje się do wdzięku kobiety, Oblubienicy: „To tyś jest piękna, oczy twoje jak gołębicy” ; „Piękne są jagody lica twego jako synogarlicy” ; „Gołębico moja (…), oblicze twoje piękne”. W "Panu Tadeuszu" Adama Mickiewicza czytamy: „Przodem gołębie białe, które w biegu płoszy, leciały jak przed wozem bogini rozkoszy” (Afrodyty). Jeden z wierszy Juliusza Słowackiego jest zatytułowany "„Duchu Święty, gołębico, zleć!” ", a w wierszu "Rozłączenie" ptak ten symbolizuje smutek: „Pomiędzy nami lata biały gołąb smutku i nosi ciągłe wieści”.
W heraldyce.
Gołąb bardzo rzadko występuje w herbach, na oznakach orderowych i jako atrybut świętych. W czasach obecnych napotykamy gołąbka pokoju w herbach państwowych Cypru, Cypru Północnego, Gwinei, Fidżi i Tonga. Widniał jako gołąb na insygniach francuskiego orderu św. Ducha, jako gołąbek pokoju na insygniach wschodnioniemieckich odznaczeń Bohatera Pracy oraz orderu Przyjaźni między Narodami. Gołąb pojawia się jako atrybut św. Adalgundy w herbie gminy Wiebelsheim w Nadrenii-Palatynacie oraz w stylizowanej formie gołąbka pokoju w herbie miasta Eisenhüttenstadt. Do dziś noszony jest krzyż hugenocki, odznaka francuskich kalwinistów, z gołębiem symbolizującym Ducha Świętego.

</doc>
<doc id="3188492" url="https://pl.wikipedia.org/wiki?curid=3188492" title="Ormiańska Federacja Rugby">
Ormiańska Federacja Rugby



</doc>
<doc id="3188494" url="https://pl.wikipedia.org/wiki?curid=3188494" title="Blue Ruin">
Blue Ruin

Blue Ruin – amerykańsko-francuski thriller z 2013 roku w reżyserii Jeremy'ego Saulniera.
Światowa premiera filmu miała miejsce 17 maja 2013 podczas 66. MFF w Cannes, gdzie film zdobył Nagrodę FIPRESCI w sekcji "Director's Fortnight". Do kwietnia 2014 film prezentowany był na festiwalach w Europie, Ameryce Północnej i Azji, a następnie trafił do dystrybucji kinowej.
Fabuła.
Bezdomny włóczęga Dwight dowiaduje się, że z więzienia zostaje zwolniony Wade Cleland, który zamordował jego rodziców. Obserwuje go jak wychodzi z więzienia i podąża za nim z zamiarem dokonania zemsty.

</doc>
<doc id="3188497" url="https://pl.wikipedia.org/wiki?curid=3188497" title="Krystian Brzenk">
Krystian Brzenk

 Krystian Brzenk (ur. 14 kwietnia 1983) – polski futsalista, bramkarz, reprezentant Polski, zawodnik GKS-u Tychy, a wcześniej Clearexu Chorzów i Rekordu Bielsko-Biała. Do największych sukcesów Krystiana Brzenka należą tytuły Mistrza Polski z Clearexem i Rekordem. Z Rekordem zdobył także Puchar Polski i Superpuchar Polski. Krystian Brzenk ma za sobą także występy w UEFA Futsal Cup i kwalifikacjach do Mistrzostw Świata. W plebiscycie Futsal Ekstraklasy po sezonie 2013/2014 został wybrany najlepszym bramkarzem sezonu.Wraz z drużyną Clearexu brał udział w turniejach piłki plażowej. Wielokrotnie grał w reprezentacji. Został uznany najlepszym bramkarzem na finałach Pucharu Polski 2004 oraz najlepszym bramkarzem Mistrzostw Polski 2006.

</doc>
<doc id="3188498" url="https://pl.wikipedia.org/wiki?curid=3188498" title="Kissimmee">
Kissimmee



</doc>
<doc id="3188501" url="https://pl.wikipedia.org/wiki?curid=3188501" title="Anatolij Norakidze">
Anatolij Norakidze

Anatoli ("Giga") Norakidze, gruz. ანატოლი ("გიგა") ნორაკიძე, ros. Анатолий Леванович Норакидзе, "Anatolij Lewanowicz Norakidze" (ur. 30 marca 1930 w Oczamczyrze, Zakaukaska FSRR, ZSRR, zm. 27 lutego 1995 w Tbilisi, Gruzja) – gruziński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek Szkoły Sportowej w Oczamczyrze. W 1948 roku rozpoczął karierę piłkarską w miejscowej drużynie Dinamo Oczamczyra. W 1950 przeszedł do Dinamo Suchumi, a w 1951 roku przeniósł się do Spartaki Tbilisi. W 1952 został powołany do wojska, gdzie występował w klubie Domu Oficerów (DO) Tbilisi. W 1953 powrócił na krótko do Spartaki Tbilisi, a potem od 1954 do 1957 ponownie bronił barw wojskowego klubu DO Tbilisi o późniejszej nazwie SKVO Tbilisi. W 1958 został zaproszony do Dinama Tbilisi, ale po pół roku powrócił do SKVO Tbilisi, w którym zakończył karierę piłkarską. Co prawda potem w 1977 będąc trenerem Dinama Suchumi został wniesiony na listę piłkarzy tego klubu.
Kariera trenerska.
Po zakończeniu kariery piłkarskiej rozpoczął pracę szkoleniową. Najpierw od 1962 pomagał trenować Torpedo Kutaisi, a od 1965 samodzielnie prowadził kutaiski klub. W 1968 również pracował jako dyrektor kutaiskiej drużyny. Od 1969 do 1972 prowadził kluby Meszachte Tkibuli, Dila Gori i Mercchali Macharadze. W 1973 ponownie wrócił do kierowania klubem Torpedo Kutaisi. W 1977 odszedł do Dinamo Suchumi. Następnie w 1979 i 1983 znów pracował na stanowisku głównego trenera w Torpedo Kutaisi, a w 1989 w Dinamo Suchumi.
W 1990 został wybrany na pierwszego trenera reprezentacji Gruzji. Jesienią 1993 po 6 porażkach został zmieniony na Aleksandre Cziwadze.
Zmarł 27 lutego 1995 w Tbilisi i został pochowany na tamtejszym cmentarzu.

</doc>
<doc id="3188507" url="https://pl.wikipedia.org/wiki?curid=3188507" title="Rząd Alexandra Stubba">
Rząd Alexandra Stubba

Rząd Alexandra Stubba – 73. gabinet w historii Finlandii, funkcjonujący od 24 czerwca 2014 do 29 maja 2015.
Po wyborach parlamentarnych z 17 kwietnia 2011 został utworzony wielopartyjny gabinet kierowany przez Jyrki Katainena. Urzędujący premier w kwietniu 2014 zadeklarował, że nie będzie ubiegał się o reelekcję na stanowisko przewodniczącego największego ugrupowania rządowego, Partii Koalicji Narodowej, a po wyborze nowego lidera w czerwcu tegoż roku ustąpi ze stanowiska premiera. 14 czerwca 2014 nowym przewodniczącym Kok. został Alexander Stubb. Stał się tym samym kandydatem do objęcia urzędu premiera. Większość rządzącą utworzyły dotychczas współpracujące ugrupowania: Partia Koalicji Narodowej (Kok.), Socjaldemokratyczna Partia Finlandii (SDP), Liga Zielonych (Vihr.), Szwedzka Partia Ludowa (SFP) i Chrześcijańscy Demokraci (KD). 23 czerwca 2014 fiński parlament powołał Alexandra Stubba na urząd premiera. Skład rządu, ostatecznie powołanego 24 czerwca 2014, pozostał w znacznej mierze tożsamy z poprzednim gabinetem. 26 września 2014 odwołano ministrów Ligi Zielonych, która opuściła koalicję.
Gabinet funkcjonował do 29 maja 2015, kiedy to zastąpił go wyłoniony po wyborach w 2015 nowy rząd kierowany przez Juhę Sipilę.

</doc>
<doc id="3188509" url="https://pl.wikipedia.org/wiki?curid=3188509" title="Auverland A-Series">
Auverland A-Series



</doc>
<doc id="3188513" url="https://pl.wikipedia.org/wiki?curid=3188513" title="Natunaornis gigoura">
Natunaornis gigoura

Natunaornis gigoura – gatunek dużego, nielotnego ptaka z rodziny gołębiowatych (Columbidae). Wymarły prawdopodobnie w holocenie. Szczątki subfosylne odnaleziono na wyspie Viti Levu (Fidżi). Opisany w roku 2001.
Taksonomia.
Gatunek opisał po raz pierwszy Trevor H. Worthy na łamach "Journal of The Royal Society of New Zealand" w roku 2001. Należy do monotypowego rodzaju "Natunaornis". Nazwa nawiązuje do wodza plemienia Volivoli o imieniu Natuna. Drugi człon nazwy, "gigoura", nawiązuje do rodzaju "Goura", do którego "Natunaornis" prawdopodobnie był podobny. Paratypy zebrano również w jaskiniach Wainibuku Cave, Volivoli Cave i Qara-ni-vokai.
Opis holotypu.
Holotyp gatunku stanowi lewy tarsometatarsus, odnaleziony w dolinie Sigatoka w jaskini Udit Cave w niestwardniałych jeszcze osadach czwartorzędowych. Dobrze zachowany, kość nie uległa jeszcze mineralizacji; powierzchnia barwy jasnej, miejscami ciemniejszej. Kompletny z wyjątkiem bloczka TII (brakuje odłamków kości po jej wewnętrznej stronie), niszczejącej części środkowej bloczka TIII oraz końca całej kości bliższemu ciału. Całkowita długość kości wynosi 121 mm; szerokość trzonu w najwęższym miejscu 13,4 mm.
Morfologia.
Bazując na rozmiarze kości skokowej, "N. gigoura" był nieco mniejszego rozmiaru niż dront dodo ("Raphus cucullatus") i dront samotny ("Pezophaps solitaria"). Był większy od wszystkich żyjących gatunków gołębiowatych. Ze względu na widocznie krótki carpometacarpus w stosunku do nóg, prawdopodobnie zbyt mały stosunek skrzydła do nogi (a więc i całego ciała) odpowiadał za nielotność tego gatunku.

</doc>
<doc id="3188519" url="https://pl.wikipedia.org/wiki?curid=3188519" title="Kadarići (kanton sarajewski)">
Kadarići (kanton sarajewski)

Kadarići (serb. "Кадарићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwało 445 osób, w tym 307 Serbów, 118 osób deklarujących przynależność do Muzułmanów z narodowości (Boszniaków) i 14 Jugosłowian i 1 Chorwat.

</doc>
<doc id="3188523" url="https://pl.wikipedia.org/wiki?curid=3188523" title="Petteri Orpo">
Petteri Orpo

Petteri Orpo (ur. 3 listopada 1969 w Köyliö) – fiński polityk, poseł do Eduskunty, działacz i od 2016 lider Partii Koalicji Narodowej, w latach 2014–2015 minister rolnictwa i leśnictwa, od 2015 do 2016 minister spraw wewnętrznych, w latach 2016–2019 minister finansów, od 2017 jednocześnie wicepremier.
Życiorys.
W 1989 zdał egzamin maturalny, w 2002 uzyskał magisterium z nauk społecznych na Uniwersytecie w Turku. W latach 1994–1996 był sekretarzem generalnym uczelnianej organizacji studenckiej, w latach 1997–1998 pełnił funkcje sekretarza generalnego krajowego związku studentów. Później zatrudniony jako etatowy pracownik Partii Koalicji Narodowej (dyrektor regionu Finlandia Południowo-Zachodnia i zastępca sekretarza partii), a także jako doradca ministra spraw wewnętrznych i dyrektor ds. biznesowych w centrum edukacji dorosłych w Turku.
Wybierany do rady miejskiej w Turku i do rady regionu. W 2007 po raz pierwszy uzyskał mandat deputowanego do Eduskunty. W 2011 z powodzeniem ubiegał się o reelekcję. W 2012 stanął na czele frakcji poselskiej swojego ugrupowania. W 2014 powołany na urząd ministra rolnictwa i leśnictwa w rządzie Alexandra Stubba. W 2015 wybrany do fińskiego parlamentu na kolejną kadencję. 29 maja tegoż roku wszedł w skład nowego gabinetu Juhy Sipili jako minister spraw wewnętrznych.
11 czerwca 2016 został wybrany na nowego przewodniczącego Partii Koalicji Narodowej, pokonując ubiegającego się o reelekcję Alexandra Stubba. 22 lipca tegoż roku zastąpił Alexandra Stubba również na urzędzie ministra finansów. 28 czerwca 2017 dodatkowo objął stanowisko wicepremiera.
W wyborach w 2019 utrzymał mandat deputowanego. Jego ugrupowanie nie znalazło się w kolejnej koalicji rządowej, w czerwcu 2019 Petteri Orpo zakończył pełnienie funkcji wicepremiera i ministra.

</doc>
<doc id="3188524" url="https://pl.wikipedia.org/wiki?curid=3188524" title="Vellido Dolfos">
Vellido Dolfos

Vellido Dolfos, Bellido Dolfos, Vellido Adolfo (ur. i zm. w XI wieku) – legendarny królobójca, urodzony w mieście Zamora; według tradycji przekazanej przez kroniki króla Alfonsa 7 października 1072 zamordował Sancha II Mocnego, króla prowincji León; postać historyczna, lecz otoczona trudnymi do zweryfikowania legendami.
Historia.
W 1082 Sancho II zaatakował Zamorę, gdzie rezydowała jego siostra Urraca zbuntowana przeciwko niemu i sprzymierzona z Alfonsem VI. Wówczas Zamorczyk Vellido Dolfos wyruszył do obozu wojsk agresorów, został jednak ujęty przez wartowników i postawiony przed obliczem dowódcy armii Cyda. Dolfos nerwowo prosił o audiencję u króla w celu przekazania mu pilnej wiadomości, a żeby uwiarygodnić swoje racje podał, że są to wieści z obleganego miasta. Wzbudziwszy zainteresowanie u Cyda, został zaprowadzony przed oblicze Sancza II, przed którym ujawnił swoje imię i nazwisko oraz powiedział, że porzucił miasto z powodu obaw przed prześladowaniami i śmiercią. Zaoferował wyjawienie cennych informacji w zamian za możliwość zostania jego żołnierzem, na co ten zrewanżował się propozycją udzielenia zbiegowi finansowych profitów i różnych przywilejów, grożąc skazaniem na śmierć w przypadku zmarnowania jego czasu. Dolfosowi udało się następnie znaleźć z królem sam na sam, czego wcześniej żądał, po czym sprezentował mu swą nienawiść do Urraki, a w szczególności do jej namiestnika i najbardziej znaczącego pomocnika w walce z armią Sancza – Ariasa Gonzala. Pałając chęcią odwetu na obojgu wyjaśnił królowi, że w murze obronnym znajduje się zniszczona furtka, przez którą dałoby się przeprowadzić ofensywę wojsk królewskich, jednak jego słowa spotkały się z niedowierzaniem Cyda, co wymogło na Dolfosie złożenie przysięgi o prawdziwości jego słów oraz zapewnienie, że niewykorzystanie jego informacji przyniesie zgubę siłom Sancza. Sanczo II Mocny, nie zważając na to, z wielkim entuzjazmem przyjął plany Dolfosa nawet wtedy, kiedy ten domagał się rozpoznania tego miejsca wyłącznie w towarzystwie jego samego i króla.
Cyd podporządkował się rozkazom króla i nie interweniował; Vellido Dolfos i Sancho II Mocny podjęli konną konspiracyjną wędrówkę ku miejscu wskazanemu przez uciekiniera pod murami miasta, jednak obaj nie zdawali sobie sprawy tego, że targany wątpliwościami Cyd poszedł ostatecznie ich śladem. Przybywszy na miejsce Cyd ujrzał ich z oddali dziwnie gestykulujących, po czym król upadł na ziemię. Według innej wersji Dolfos przeszył monarchę szpadą w momencie, kiedy ten na skutek problemów z żołądkiem uklęknął i zaczął wymiotować. Zaalarmowany krzykiem konającego Sancza Cyd zaczął gonić uciekającego Dolfosa, który uniknął śmierci z jego rąk dzięki pomocy zamorskiej załogi, która wpuściła go do Zamory. 
Różne wersje legendy mówią, że Dolfos mógł inaczej dokonać królobójstwa: miał podobno przeniknąć do obozowiska Sancza w przebraniu niebudzącym podejrzeń i zamordować go poprzez przeszycie go na wylot lancą. Po dokonaniu swego czynu w Zamorze wykrzyknął "Już czas, doña Urraca, na spełnienie obietnicy" – słowa interpretowane jako zawierające podtekst erotyczny zważywszy na rozpustny tryb życia Urraki, romansującej w swoim życiu m.in. z Cydem i Alfonsem VI. Faktycznie jednak miłość do Urraki sprawiła, że w zamian za seksualne spełnienie obiecał zakończyć oblężenie Zamory (po zabiciu króla Sancza jego wojska odstąpiły), na co owa królowa przystała.
Vellido Dolfos stał się prototypem zdrajcy w hiszpańskich romansach i legendach. W "Kronikach Cyda" napisano o nim: "Prawdziwe jest, że znajduje się w Piekle obok Judasza zdrajcy na wieki wieków", z kolei w "Przysiędze w Santa Gandea" Cyd domagał się przysięgi od Alfonsa VI, że nie miał żadnych związków z zabójstwem Sancza Mocnego ani jako uczestnik zbrodni, ani jako zleceniodawca Dolfosa.

</doc>
<doc id="3188526" url="https://pl.wikipedia.org/wiki?curid=3188526" title="Kamenica (gmina Ilijaš)">
Kamenica (gmina Ilijaš)

Kamenica (serb. "Каменица") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo zimą występują bardzo silne wiatry.
Demografia.
W 1991 roku wieś zamieszkiwały 1 042 osoby, w tym 993 osoby deklarujące przynależność do Muzułmanów z narodowości (Boszniaków), 43 Serbów i 2 Jugosłowian.

</doc>
<doc id="3188528" url="https://pl.wikipedia.org/wiki?curid=3188528" title="Farming Simulator">
Farming Simulator

Farming Simulator – komputerowa gra symulacyjna szwajcarskiej firmy Giants Software GmbH wydana po raz pierwszy w 2008 roku, będąca symulatorem pojazdów i maszyn rolniczych. Gra umożliwia prowadzenie gospodarstwa rolnego, w tym jazdę ciągnikiem rolniczym oraz wykonywanie prac rolniczych. Według danych producenta wersję gry z 2011 roku sprzedano w liczbie pół miliona egzemplarzy.
Opis gier.
Otwarty silnik, na którym oparta jest produkcja, daje duże możliwości społeczności graczy, którzy tworzą dzięki temu nowe maszyny rolnicze dostosowując i całkowicie zmieniając otoczenie gry. Gra jest łatwa w "moddingu, "przez co gracze mogą tworzyć własne modyfikacje i dodawać je do gry. "Symulator Farmy" doczekał się wielu edycji, począwszy od wydanej 14 kwietnia 2008 wersji "Symulator Farmy 2008" stworzonej przez studio Giants Software, a kończąc na wydanej 21 listopada 2021 gry "Farming Simulator 2022". W 2010 roku dołączona została możliwość rozgrywki przez internet, a także hodowli zwierząt. W "Farming Simulator 2013" w ręce graczy została oddana możliwość gry na serwerach dedykowanych utrzymywanych przez zewnętrzne firmy – projekt ten był całkowicie sfinansowany przez społeczność. W "Farming Simulator 17" do dyspozycji oddano kilkaset pojazdów i narzędzi, w tym 75 licencjonowanych marek.
Pierwszym polskim oficjalnym dystrybutorem została wrocławska firma Techland. Najnowszą odsłonę promował już CD Projekt nie pod nazwą "Symulator Farmy 2013", a "Farming Simulator 2013". Z inicjatywy obecnego polskiego dystrybutora pojawiła się specjalna edycja pod tytułem "Farming Simulator 2013: Edycja Ursus", która swoją premierę miała 5 maja 2013. Najnowszy pakiet DLC pojawił się na początku października 2013 roku pod nazwą "Farming Simulator 2013 Titanium", który to wprowadza klimat stylizowany na charakterystykę gospodarstw rolnych Stanów Zjednoczonych. Od 4 września 2013 gra dostępna jest na takie platformy jak Xbox 360 czy PS3.
Paczki DLC dla poszczególnych gier serii.
Paczki DLC dla Farming Simulator 2013.
Zawartość do pobrania dla "Farming Simulator 2013":
Paczki DLC dla Farming Simulator 15.
Zawartość do pobrania dla "Farming Simulator 15":
Paczki DLC dla Farming Simulator 17.
Zawartość do pobrania dla "Farming Simulator 17"
Paczki DLC dla Farming Simulator 19.
Zawartość do pobrania dla Farming Simulator 19
Paczki DLC dla Farming Simulator 22.
Zawartość do pobrania dla Farming Simulator 22
Farming Simulator 19.
W odróżnieniu od poprzednich tytułów z tej serii, gra otrzymała unowocześniony silnik graficzny.
W "Farming Simulator 19" znajdują się trzy mapy (dwie w podstawowej wersji gry, a jedna jako oficjalna modyfikacja). Po raz pierwszy w historii serii można hodować konie i na nich jeździć. Dodano możliwość uprawy bawełny i owsa.
Kolejną nowością w serii jest możliwość kupienia terenu i budowy własnego gospodarstwa. Jest to możliwe również w trybie wieloosobowym. Ciągniki i inne maszyny rolnicze ulegają zużyciu. Pojawiły się też nowe animacje pojazdów.
Zniesiono ograniczenie czasowe misji i udostępniono je w trybie wielu graczy. Premiera gry odbyła się 20 listopada 2018.

</doc>
<doc id="3188531" url="https://pl.wikipedia.org/wiki?curid=3188531" title="Lenita Toivakka">
Lenita Toivakka

Lenita Anneli Toivakka (ur. 28 września 1961 w Helsinkach) – fińska polityk, posłanka do Eduskunty, od 2014 do 2016 minister handlu zagranicznego.
Życiorys.
W 1980 zdała egzamin maturalny, w 1980 ukończyła studia w Helsińskiej Wyższej Szkole Handlu. Pracowała jako stewardesa w Finnair, później jako menedżer ds. marketingu, handlowiec i prywatny przedsiębiorca.
Zaangażowała się w działalność polityczną w ramach Partii Koalicji Narodowej. Wybierana do rady miejskiej w Mikkeli i do rady regionu Sawonia Południowa. W 2007 po raz pierwszy uzyskała mandat deputowanej do Eduskunty. W 2011 z powodzeniem ubiegała się o reelekcję. W 2014 powołana na urząd ministra handlu zagranicznego i spraw europejskich w rządzie Alexandra Stubba. Mandat poselski utrzymała również w 2015. 29 maja tegoż roku weszła w skład nowego gabinetu Juhy Sipili jako minister handlu zagranicznego i rozwoju. W czerwcu 2016 podała się do dymisji, gdy pojawiły się zarzuty co do operacji podatkowych prowadzonych przez jej rodzinne przedsiębiorstwo.

</doc>
<doc id="3188532" url="https://pl.wikipedia.org/wiki?curid=3188532" title="GKM Gdańsk (żużel)">
GKM Gdańsk (żużel)

GKM Gdańsk – polski klub żużlowy z Gdańska. W latach 1948–1950 brał udział w rozgrywkach ligowych. W późniejszym czasie przestał funkcjonować.

</doc>
<doc id="3188535" url="https://pl.wikipedia.org/wiki?curid=3188535" title="San Bernadino (piosenka)">
San Bernadino (piosenka)

San Bernadino – piosenka brytyjskiego zespołu Christie, wydana w 1970 roku.
W tym samym roku grupa podbiła światowe listy przebojów z piosenką „Yellow River”, który dotarł do pozycji 1. zestawień w Wielkiej Brytanii, Irlandii, Norwegii oraz Belgii.
Listy przebojów.
Singiel, na fali poprzedniego światowego hitu, odniósł umiarkowany sukces na listach przebojów, gdzie jedynie w Szwajcarii dotarł do 1. miejsca. Poprzednia mała płyta dotarła tam jedynie do miejsca 4.

</doc>
<doc id="3188536" url="https://pl.wikipedia.org/wiki?curid=3188536" title="Landwirtschafts Simulator">
Landwirtschafts Simulator



</doc>
<doc id="3188538" url="https://pl.wikipedia.org/wiki?curid=3188538" title="LPŻ Neptun Gdańsk">
LPŻ Neptun Gdańsk



</doc>
<doc id="3188540" url="https://pl.wikipedia.org/wiki?curid=3188540" title="Kalendarium Wolicy">
Kalendarium Wolicy

Wolica – wieś w powiecie opolskim od 1417 Woylicza; w XV w. nazywana także Wola, Wolica Głuska, w XVI w. Wola, Wolica Drzewicka. Położona około 8,5 km na północny wschód od Opola Lubelskiego; około 78 km na północny wschód od klasztoru świętokrzyskiego, 16 km na wschód od Braciejowic, siedziby klucza braciejowickiego Benedyktynów.
Historyczne nazwy wsi.
Nazwa wsi pojawia się w 1413 r. przy okazji sprzedaży sołectwa w Głusku, Kowali i Woli (Kowalskiej). Jest wówczas mowa o czterech łanach ziemi nieuprawianej między Głuskiem a Wolą które – jak się wydaje – dały początek opisywanej wsi.
Powinności dziesięcinne.
Dziesięcina należy do klasztoru świętokrzyskiego i plebana
Badania archeologiczne.
Ślady materialne osadnictwa z okresu VIII-X w. stwierdzone w trakcie badań Archeologiczne Zdjęcie Polski.

</doc>
<doc id="3188541" url="https://pl.wikipedia.org/wiki?curid=3188541" title="Fryderyk Staub">
Fryderyk Staub

Fryderyk Staub (ur. 30 listopada 1899 we Lwowie, zm. 11 stycznia 1982 w Gliwicach) – polski inżynier metaloznawca.
Życiorys.
Był synem Jerzego i Berty z d. Kurcer. We Lwowie ukończył szkołę ludową i II Szkołę Realną. Zdał maturę z wyróżnieniem.
Po ukończeniu w 1916 szkoły realnej rozpoczął studia w Technicznej Akademii Wojskowej w Möding. W październiku 1918 przerwał naukę, 4 listopada wstąpił w szeregi tworzonego Wojska Polskiego. Został wcielony w szeregi 5 pułku piechoty Legionów, walczył o Lwów i Przemyśl, a następnie uczestniczył w wojnie polsko-bolszewickiej, awansował na dowódcę plutonu, a następnie kompanii. W 1920 został przeniesiony do 1 Dywizji Piechoty Legionów, a od 8 czerwca 1921 w szeregi 19 Dywizji Piechoty.
Po przeniesieniu do rezerwy 31 sierpnia 1922 powrócił do Lwowa i rozpoczął studia na Wydziale Mechanicznym Politechniki. Podczas studiów pracował w Mechanicznej Stacji Doświadczalnej, wstąpił do Polskiej Partii Socjalistycznej i Związku Strzeleckiego. Po ukończeniu nauki i otrzymaniu dyplomu w 1926 wyjechał do Poznania i podjął pracę w Zakładach Cegielskiego. Dość szybko przeniósł się do Sosnowca, tam pracował jako asystent w kopalni węgla Milowice. W 1929 otrzymał stanowisko kierownicze w odlewni żelaza „Zieleniewski-Fitzner-Gampler” w Dąbrowie Górniczej, a następnie po otrzymaniu stypendium Funduszu Kultury Narodowej wyjechał do Berlina, gdzie pogłębiał wiedzę z zakresu metaloznawstwa, naukę kontynuował w Zurychu. 
Po powrocie do Polski w 1930 ponownie zamieszkał w Poznaniu i pracował w Zakładach Cegielskiego, początkowo był asystentem kierownika, a następnie kierownikiem odlewni żeliwa, staliwa i metali nieżelaznych. 2 stycznia 1932 awansował na kapitana rezerwy i podlegał 57 pułkowi piechoty wielkopolskiej. W 1935 powrócił do Lwowa, został członkiem Towarzystwa Politechnicznego, podjął pracę na Politechnice w Mechanicznej Stacji Doświadczalnej, pracował tam również po wkroczeniu Armii Czerwonej. 
Początkowo był starszym asystentem a następnie docentem w Katedrze Technologii Metali w utworzonym z Politechniki Lwowskim Instytucie Politechnicznym. Na początku 1940 został członkiem Związku Walki Zbrojnej, w swoim mieszkaniu ukrywał radiostację ZWZ. W kwietniu 1940 został szefem sztabu II Okręgu Lwów-Zachód, funkcję tę pełnił przez pięć miesięcy. W maju 1941 został komendantem Okręgu ZWZ-1, stopień ten utrzymał przez cztery miesiące. Po zajęciu Lwowa przez hitlerowców zrezygnował z pracy zawodowej, od stycznia 1942 przez trzy miesiące w domu Fryderyka Stauba działała konspiracyjna drukarnia, powielano w niej m.in. „Biuletyn Ziemi Czerwieńskiej”. Był poszukiwany przez Gestapo, ukrywał się jednocześnie działając w konspiracji. 
Od kwietnia 1944 był komendantem Obwodu Przemyślany w Inspektoracie Południowym Armii Krajowej, od 16 kwietnia dowodził oddziałem partyzanckim, który uczestniczył w Akcji „Burza” oraz 24 lipca 1944 zdobył Bóbrkę. 25 lipca 1944 został odwołany z funkcji komendanta, miesiąc później złożył broń i powrócił do Lwowa. Ponownie otrzymał pracę w Instytucie Politechnicznym, został docentem i kierował Katedrą Obróbki Plastycznej Metali. 
We wrześniu 1945 został repatriowany do Polski, zamieszkał w Gliwicach i uczestniczył w organizacji Politechniki Śląskiej. Został zastępcą profesora, powierzono mu funkcję kierownika Katedry Metaloznawstwa, równolegle kierował Wydziałem Ekspertyz Hutniczego Instytutu Badawczego. W 1949 uzyskał tytuł profesora nadzwyczajnego, a w 1957 profesora zwyczajnego. Pomiędzy 1955 a 1957 pełnił funkcję dziekana Wydziału Mechanicznego, a od 1959 a 1962 był prorektorem do spraw nauki. W 1970 przeszedł w stan spoczynku, 27 września 1980 otrzymał tytuł doktora honoris causa Politechniki Śląskiej. W okresie od 13 grudnia 1959 do 20 maja 1964 był Prezesem Zarządu Aeroklubu Gliwickiego.
Dorobek naukowy.
Dorobek naukowy Fryderyka Stauba obejmuje autorstwo i współautorstwo ośmiu książek, sześć skryptów i około stu publikacji, artykułów i felietonów. Był redaktorem naczelnym „Zeszytów Politechniki Śląskiej”, był członkiem Wojewódzkiej Rady Narodowej w Katowicach, prezesem Aeroklubu w Gliwicach oraz członkiem Związku Nauczycielstwa Polskiego.

</doc>
<doc id="3188542" url="https://pl.wikipedia.org/wiki?curid=3188542" title="Ołeksandr Uszkałow">
Ołeksandr Uszkałow

Ołeksandr Leonidowycz Uszkałow (ukr. Олександр Леонідович Ушкалов; ur. 21 czerwca 1983 w Charkowie) – ukraiński poeta, prozaik, dramatopisarz i tłumacz (głównie współczesnej poezji i prozy niemieckiej).
Wykładowca literatury Charkowskiego Uniwersytetu Narodowego. Pracownik agencji reklamowej. Był redaktorem kilku antologii młodych pisarzy ukraińskich. Jego esej "Fabryka futbolu" znalazł się w zbiorze "Dryblując przez granicę".

</doc>
<doc id="3188543" url="https://pl.wikipedia.org/wiki?curid=3188543" title="Obserwator (film)">
Obserwator (film)

Obserwator (ang. "The Watcher") – amerykański thriller z 2000 roku w reżyserii Joego Charbanica. Wyprodukowany przez wytwórnię Universal Pictures.
Premiera filmu miała miejsce 7 września 2000 roku w Stanach Zjednoczonych. W Polsce premiera filmu odbyła się 16 marca 2001 roku.
Opis fabuły.
Akcja filmu rozgrywa się w Los Angeles. Agent Joel Campbell (James Spader) tropi seryjnego mordercę kobiet, który kilka dni przed każdą zbrodnią przesyła mu zdjęcie swojej przyszłej ofiary. Szaleniec zabija także ukochaną funkcjonariusza. Załamany Joel przeprowadza się do Chicago. Wkrótce okazuje się, że psychopata podąża za nim.
Obsada.
Źródło: Filmweb
i inni.

</doc>
<doc id="3188558" url="https://pl.wikipedia.org/wiki?curid=3188558" title="PEI Tankard 2014">
PEI Tankard 2014

PEI Tankard 2014 – mistrzostwa Wyspy Księcia Edwarda mężczyzn w curlingu odbyły się między 5 a 9 lutego 2014 w Montague, na lodowisku Montague Curling Rink.
Utrzymano system rozgrywek taki jak w poprzedniej edycji – 10 drużyn rywalizowało systemem triple knock-out do wyłonienia 4 najlepszych, które zmierzyły się w Page playoff.
Tytuł mistrzowski z PEI Tankard 2013 obronił zespół Eddiego MacKenziego w finale pokonując 6:4 Jamiego Newsona. Drużyna reprezentowała prowincję na Tim Hortons Brier 2014. W mistrzostwach kraju uplasowała się na 9. miejscu (bilans 4-7).

</doc>
<doc id="3188561" url="https://pl.wikipedia.org/wiki?curid=3188561" title="IndyCar Series 2014">
IndyCar Series 2014

IndyCar Series 2014 – dziewiętnasta edycja najważniejszej serii wyścigowej rozgrywanej pod szyldem Indy Racing League.
Sezon rozpoczął się 30 marca, a zakończył 30 sierpnia. Tytuł mistrzowski zdobył pierwszy raz w karierze Will Power z zespołu Penske Racing (wcześniej trzykrotnie zdobywał tytuł wicemistrza). Tytuł najlepszego nowicjusza („Rookie of the Year”) zdobył Carlos Muñoz. W klasyfikacji producentów najlepszy okazał się Chevrolet.
Zmiany.
W sezonie 2014 podwojono punktację w wyścigach składających się na Potrójną Koronę (Triple Crown), czyli w Indianapolis (Indianapolis 500), Pocono i Fontana. Ponadto zmieniono punktację kwalifikacji do Indianapolis 500
Klasyfikacja.
Klasyfikacja kierowców.
 

</doc>
<doc id="3188566" url="https://pl.wikipedia.org/wiki?curid=3188566" title="Tichik i Nazariusz">
Tichik i Nazariusz

Tichik i Nazariusz (oryg. bułg. "Тихик и Назарий") – krótka powieść (bułg. "powest") historyczno-filozoficzna Emiliana Stanewa, opublikowana po raz pierwszy na łamach czasopisma "Płamyk" w 1977 r., a następnie w 1985. Na język polski przetłumaczona przez Teresę Dąbek-Wirgową.
Treść.
Akcja utworu rozgrywa się na początku XIII wieku i jest kontynuacją powieści "Legenda o księciu presławskim Sybinie".
Po śmierci Sylwestra i samosądzie bogomiłów nad Sybinem i Kalomeą Tichik został "Doskonałym", władyką, duchowym przewodnikiem gminy bogomilskiej. Jego głównym zmartwieniem w pierwszych dniach sprawowania duchowej władzy jest fakt, że Sylwester spisał swoją naukę, odrzuconą przez gminę, w dwóch Ewangeliach. Aby je odnaleźć i zniszczyć, spotyka się z malarzem Nazariuszem, który miał ozdobić księgi. Okazuje się jednak, że Nazariusz nie wie, gdzie znajdują się Ewangelie. Tego samego wieczoru do gminy powraca Raduł, jeden z emisariuszy zabitego Sylwestra podróżujący do innych gmin. Widok nowego władyki dziwi go. Zamiast przekonać go, że Sylwester odstąpił od nauczania bogomiłów, Tichik grozi, że nie pozwoli mu zjeść kolacji, jeśli ten nie zadeklaruje, że następnego dnia publicznie potępi nauki zmarłego Sylwestra. Po odejściu Raduła Tichik ma wyrzuty sumienia z powodu takiego postępowania, przekonuje jednak samego siebie, że stosowanie wobec ludzi przymusu jest konieczne z uwagi na samą naturę człowieka.
W gminie przebywa coraz więcej ludzi, brakuje żywności. Pomocnik Tichika, Bykogłowy, sugeruje władyce, że najlepszym rozwiązaniem w tej sytuacji jest zdobywanie jedzenia przez grabież. Tichik nie błogosławi tego procederu, ale i nie zakazuje takich działań, wiedząc, że inaczej we wspólnocie zacznie się głód. Władykę dręczą rozterki duchowe. Niepokoi go sztuka malarza Nazariusza, który tworzy dla gminy ikony i freski, prześladują myśli o księciu Sybinie, co gorsza, zaczyna pożądać pięknej bogomiłki Iwsuły. Tichik zaczyna wierzyć, że otacza go wszechmoc diabła. W tym samym czasie Nazariusz zastanawia się, czy sztuka może odmienić człowieka. Malarz nie wierzy w nauczanie bogomiłów, a w osadzie zamieszkuje tylko z powodu nieodwzajemnionej miłości do Iwsuły.
Tichik odwiedza pracownię Nazariusza i z oburzeniem patrzy na malowane przez niego twarze członków wspólnoty. Jego zdaniem odpychające podobizny nie skłonią nikogo do uwierzenia w Boga, podczas gdy sztuka powinna do niego zbliżać. Zabiera Nazariuszowi portret Iwsuły. Ją samą czyni osobistą służącą, chociaż zdaje sobie sprawę z tego, że częste przebywanie z nią doprowadzi go w końcu do złamania ślubu czystości. Do tego też w końcu dochodzi. Tichik obiecuje dziewczynie, że ogłosi ją "doskonałą", jedną z tych, którzy osiągnęli najwyższy stopień cnót chrześcijańskich. Szybko przekonuje się, że Iwsuła nigdy go nie kochała, a jedynie miała nadzieję na tytuł "doskonałej", od pierwszego dnia dręczą go wyrzuty sumienia.
Tymczasem Bykogłowy zdobył ogromny szacunek dzięki bogactwu, jakie zapewniał gminie organizowany przez niego rabunek. Tichik ma nadzieję, że dobrobyt, który gmina może zdobyć po wykarczowaniu lasu i obsianiu pól, skłoni bogomiłów do powrotu do bogobojnego życia. Dzieje się inaczej: w zamożnej społeczności surowa moralność popada w zapomnienie, nikt nie dąży już do zbawienia duszy. Również znaczenie Bykogłowego nie spadło, mężczyzna nadal zajmuje się grabieżą, a dowodzoną przez niego grupę rabusiów bogomili podziwiają. Tichik usiłuje przywołać Bykogłowego do porządku, wówczas rabuś oznajmia, że zbiegły służący nie ma żadnej władzy duchowej. Bykogłowy wymusza na władyce podzielenie się władzą: jeden będzie ją utrzymywał, zapewniając ludziom utrzymanie, drugi zaś - obiecując im nagrodę w życiu po śmierci. Rozmowę słyszy Iwsuła, która w rozpaczy woła, że Tichik oszukał ją, gdyż obcowanie z nim bynajmniej nie prowadziło do zbawienia, o którym marzyła. Władyka grozi, że ogłosi ją czarownicą, jeśli opowie o rozmowie z Bykogłowym, w razie milczenia zaś obiecuje jej dostatnie życie jako prorokini i "doskonałej".
Dostatek materialny doprowadza bogomiłów do ostatecznego odwrócenia się od wiary. Masowo opuszczają wspólnotę, zamieszkują w nowej osadzie Bykogłowego, w której panuje nieskrępowany hedonizm. Do Bykogłowego ucieka także Iwsuła, która zostaje jego kochanką. Tichik podejmuje ostatnią próbę przekonania herszta rabusiów do porzucenia takiego trybu życia, lecz zostaje wyśmiany i pobity, po czym ucieka do lasu.
Upadek osady dręczy również Nazariusza, który widząc zachowanie towarzyszy przestaje tworzyć ikony, maluje jedynie świeckie obrazy za pieniądze. Wreszcie opuszcza osadę i przez pewien czas oddaje się samotnym medytacjom w lesie. Po powrocie do osady Bykogłowego trafia na Raduła, który naucza niedawnych bogomiłów, że Bóg i świat to to samo, wzywa również do odnalezienia i zamordowania Tichika-fałszywego proroka, który wymuszał na nich niczym nieuzasadnioną ascezę. Spotyka także Iwsułę, która nie jest już partnerką Bykogłowego, lecz sypia na przemian ze wszystkimi jego kompanami. Nie czuje już do niej dawnej szczerej miłości, a jedynie pożądanie.
Rozgoryczony Nazariusz, ostatecznie przekonany, że jego dawna wiara w Boga była fałszywa, ponownie odchodzi do lasu i wchodzi do jaskini, w której niegdyś żył książę Sybin. Tam odnajduje ukrywającego się Tichika. Władyka pyta malarza, co powinien czynić. Ten oznajmia, że Tichik może uratować się tylko udając świętego - jeśli pozostanie w pieczarze, żyjąc jak asceta, nawet bez wiary w sens takich czynów, bogomili pewnego dnia uwierzą, że jest prawdziwym bożym orędownikiem i zaczną oddawać mu hołd. Wówczas Bykogłowy, zachowując władzę świecką, będzie musiał oddać mu władzę duchowną. Słowa Nazariusza przerażają Tichika, który woła, że przemawia do niego sam Szatan, po czym zabija malarza. W szaleństwie widzi przed sobą księcia Sybina i zaczyna cofać się ku podziemnej rzece. Powieść nie została ukończona.
Cechy utworu.
Obraz bogomiłów i postać Tichika.
"Tichik i Nazariusz", kontynuując refleksję rozpoczętą w "Legendzie o księciu presławskim Sybinie", ukazuje bogomiłów jako społeczność biedaków, ruch oparty na nienawiści do dawnych panów. Członkowie gminy bogomilskiej to ludzie ubodzy z powodów niezależnych od siebie, żyjący w poczuciu krzywdy. Odejście z niesprawiedliwego świata i wykreowanie własnej rzeczywistości ma być dla nich szansą na poprawę tej sytuacji, zaś gwarancją, że nowy świat będzie urządzony lepiej, ma być zachowanie surowej ascezy i dbałość o moralność. Szybko okazuje się jednak, że deklarowane dążenie do zbawienia było jedynie zasłoną dymną: heretykom chodziło w rzeczywistości o zwykłą poprawę bytu. Żadne zasady moralne i prawdy wiary głoszone przez gminę nie okazują się trwałe, a jej członkowie na przemian dążą do duchowej doskonałości i popadają w wulgarny hedonizm.
Centralną powieścią utworu jest Tichik, dawny sługa Sybina, a w momencie rozpoczęcia akcji utworu - nowy władyka bogomilskiej gminy. Postać ta ukazana jest w zdecydowanie negatywnym świetle. Tichik jest osobą pełną kompleksów, zwłaszcza w odniesieniu do świata "panów", którym kiedyś służył i których z całego serca nienawidzi. Stale głosząc manichejskie potępienie materialnego świata, Tichik nie potrafi realizować tych zasad w życiu, ulegając pragnieniu posiadania Iwsuły. Jako władyka zaczyna traktować swoje "duchowe dzieci" instrumentalnie, dążąc jedynie do utrzymania się przy władzy w gminie. Chociaż dobrze zna naturę ludzką i wielokrotnie trafnie przewiduje zachowanie innych osób, przy każdej próbie głębszej analizy postępowania współwyznawców popada w te same schematy myślowe, dzieląc ludzi na dobrych biedaków i niegodziwych bogaczy.
Tichik ponosi nieuchronną klęskę w rywalizacji o władzę z Bykogłowym, gdyż okazuje się, że materialny dostatek całkowicie zniechęca do praktykowania ascezy. Gdy tylko bogomili przekonują się, że dzięki rabunkowi mogą żyć w bogactwie, odrzucają - najpierw faktycznie, a potem także filozoficznie, czego wyrazem jest działalność Raduła - dotąd nienaruszalne zasady moralne. W ten sposób nieskrępowany hedonizm nie jest już dla nich grzechem. Według Stanewa postępowanie takie przeważa wśród ludzi w każdym czasie i okolicznościach. Równocześnie człowiek w ujęciu Stanewa nie może żyć bez żadnej religii. Nawet zwolennicy Bykogłowego, w swoim rozpasaniu, wypracowują nową formę doktryny wiary i zamierzają wznieść świątynię "wolności i piękna".
Równocześnie Tichik, mimo wszystkich swoich wad i wykroczeń przeciwko własnym zasadom, do końca pozostaje człowiekiem wierzącym, do religii podchodzi poważnie i z bojaźnią. Uważa wiarę za kluczowy czynnik zapewniający ludziom stabilność i spokój, jest przekonany, że człowiek niewierzący nieuchronnie złamie wszystkie normy społeczne i moralne. Nigdy również nie wyrzeka się całkowicie swoich współwyznawców, nawet gdy odwracają się od niego i przystają do Bykogłowego. Sugestia Nazariusza, by zupełnie cynicznie udawał świętego pustelnika, byle tylko odzyskać ich zaufanie i podziw, budzi u niego najgłębszy sprzeciw. Mając świadomość własnego grzechu (a zatem możliwego wiecznego potępienia) i głęboko cierpiąc z tego powodu, Tichik jako jedyny nigdy nie odrzuca wiary w bogomilską naukę.
W jednej z interpretacji obraz bogomilskiej wspólnoty i jej przywódcy może być interpretowany alegorycznie, jako wizja nieuchronnego krachu systemu społecznego, u podstaw którego leży fałszywa antropologia i któremu przewodzi pozbawiona moralnych praw do tego osoba. W takim ujęciu "Tichik i Nazariusz" byłby powieścią antykomunistyczną. Takiemu postrzeganiu tekstu Stanewa sprzyja społeczny rodowód Tichika - sługi, który rzucił wyzwanie "panom", a w swoich działaniach kieruje się głównie nienawiścią do bogatych i potężnych. Równocześnie powieść równie surowo, co "komunistyczną" wspólnotę Tichika, krytykuje osadę Bykogłowego, w której panuje całkowita wolność, oparta na żądzy bogacenia się i wulgarnym konsumpcjonizmie.
Postać Nazariusza.
Inną postawę wobec świata i religii reprezentuje malarz Nazariusz, drugi bohater tytułowy powieści. Jego imię nawiązuje do historycznej postaci bogomilskiego biskupa Nazariusza, działającego w XII wieku.
Nazariusz, jako artysta, spędza wiele czasu na kontemplowaniu otaczającej go rzeczywistości i ludzi, co prowadzi go do pesymistycznych wniosków. Dostrzega w otaczających go bogomiłach zło, przekonuje się, że jest ono obecne także w nim samym. Kontynuując swoją refleksję dochodzi do przekonania o oszustwie każdej wiary, co oznacza, że postępowanie człowieka za życia nie będzie mieć żadnych konsekwencji po śmierci. W rezultacie działania ludzi motywowane są przede wszystkim różnymi pragnieniami. Nazariusz dochodzi do wniosku, że światem rządzą ślepe siły dobra i zła, które są równorzędne, żadna zaś nie jest bardziej wartościowa od drugiej. Człowiek nie musi zatem dokonywać między nimi trudnych wyborów, nie mają sensu normy moralne, a żadnego czynu nie należy żałować.
Nazariusza łączy z bogomiłami pragnienie porzucenia świata, który uważał za pełen fałszu. Dwie skrajności, między którymi oscyluje wspólnota heretyków - fanatyzm religijny i nieskrępowany hedonizm - wydają mu się jednak równie niewłaściwe. Jedynym wyjściem dla Nazariusza jest więc samotność i dobrowolne wykluczenie się z każdej grupy. Co więcej, wiedząc zbyt wiele o świecie i ludziach, Nazariusz nie jest już w stanie tworzyć. W finale utworu malarz jest przekonany, że zbawienie - indywidualne lub zbiorowe - to miraż, a ukojeniem dla moralnych i duchowych cierpień człowieka może być tylko przyjęcie relatywistycznej filozofii odrzucającej pojęcie grzechu i żalu. Religia może odgrywać natomiast co najwyżej rolę narzędzia cynicznego wpływania na ludzi.
Nazariusz jest jednym ze stanewowskich bohaterów-buntowników, kwestionujących pojęcia dobra i zła, pragnących opracować własny kodeks moralny w zgodzie z własną osobowością. Pod tym względem podobny jest do księcia Sybina i mnicha Sylwestra.
Recepcja.
Wszystkie dzieła Stanewa, w których przewijał się wątek bogomiłów, zostały wysoko ocenione przez krytykę i cieszyły się znaczną popularnością wśród czytelników.

</doc>
<doc id="3188568" url="https://pl.wikipedia.org/wiki?curid=3188568" title="Lądowisko Sochaczew">
Lądowisko Sochaczew

Lądowisko Sochaczew – samolotowe lądowisko w Bielicach, w gminie Sochaczew, w województwie mazowieckim. Lądowisko należy do Wyższej Szkoły Oficerskiej Sił Powietrznych. Powstało na terenie powojskowego lotniska.
Lądowisko figuruje w ewidencji lądowisk Urzędu Lotnictwa Cywilnego od 2014 pod numerem 287.
Historia starań o powstanie portu.
W 2003 roku rząd Polski z uwagi na wyczerpujące się rezerwy portu lotniczego im. Fryderyka Chopina w Warszawie, podjął w próbę wyłonienia najlepszej lokalizacji w celu uruchomienia nowego portu lotniczego do obsługi ruchu międzynarodowego w centralnej Polsce. Wśród siedmiu rozpatrywanych lokalizacji, propozycja wykorzystania wojskowego lotniska w Sochaczewie była jedną z najpoważniejszych.
Jako że rząd nie powziął ostatecznej decyzji, a władze dostrzegły w znajdującym się na ich terenie porcie lotniczym ogromne możliwości rozwoju dla regionu, władze samorządowe oraz Stowarzyszenie Port Lotniczy Sochaczew podjęły starania o przekształcenie istniejącego lotniska wojskowego w port lotniczy dla tanich linii lotniczych, ruchu czarterowego oraz przewozów cargo. W opinii samorządu oraz stowarzyszenia pozwoli to wykorzystać ogromny majątek istniejącego obiektu lotniskowego w Sochaczewie. Obecnie powzięto decyzję o utworzeniu spółki prawa handlowego, która doprowadzi do utworzenia przyszłego portu.
Marszałek województwa mazowieckiego Adam Struzik, burmistrz Bogumił Czubacki i wójt Mirosław Orliński podpisali 19 października 2006 akt notarialny powołujący spółkę Mazowiecki Port Lotniczy Sochaczew. Miasto i gmina mają w niej po 33% udziałów a województwo – 34%.

</doc>
<doc id="3188569" url="https://pl.wikipedia.org/wiki?curid=3188569" title="Awangard">
Awangard



</doc>
<doc id="3188572" url="https://pl.wikipedia.org/wiki?curid=3188572" title="Bitwa na przesmyku Termopile">
Bitwa na przesmyku Termopile



</doc>
<doc id="3188578" url="https://pl.wikipedia.org/wiki?curid=3188578" title="Dygnitarz na tratwie">
Dygnitarz na tratwie

Dygnitarz na tratwie (org. "Верные друзья") – komedia obyczajowa produkcji radzieckiej z 1954 roku w reżyserii Michaiła Kałatozowa, na podstawie powieści Aleksandra Galicza.
Film był hitem kasowym w ZSRR. W pierwszym roku emisji (1954) obejrzało go blisko 40 mln widzów, dając mu 7 miejsce w rankingu krajowym.
Opis fabuły.
Saszka, Borka i Waśka to trzej przyjaciele, którzy w dzieciństwie dużo czasu spędzają nad rzeką. Obiecują sobie opłynąć kiedyś świat dookoła. Po latach, już jako dorośli ludzie, są uznanymi i utytułowanymi fachowcami w różnych dziedzinach: Saszka to znany profesor weterynarz, Borka jest doskonałym moskiewskim chirurgiem, a Waśka to prawdziwy dygnitarz – architekt, moskiewski decydent, profesor i członek akademii nauk. Saszka i Borka postanawiają zrealizować dawny pomysł, jednak w trochę mniejszym wymiarze. Odnajdują zapracowanego Waśkę i namawiają na rejs po jednej z rosyjskich rzek. Dygnitarz oczekuje podróży statkiem w luksusowych warunkach, jednak dwaj przyjaciele robią mu "dowcip" – w miejscu, który jest początkiem ich podroży oczekuje na nich prosta tratwa z najniezbędniejszym ekwipunkiem. To właśnie na niej trzej przyjaciele rozpoczynają swoją podróż. Ich jedyne pożywienie to złowione ryby i kupione po drodze skromne zaopatrzenie. Cała eskapada obfituje w wiele przygód i nieoczekiwanych sytuacji. W pewnym momencie przyjaciele tracą nawet zniesioną prądem tratwę i lądują na "bezludnej wyspie" – łasze piachu na środku rzeki. Saszka odnajduje swoją wielką miłość sprzed lat, Borka bierze udział w skomplikowanej operacji jednej z ciężko rannych podczas pożaru kołchoźnic, a sam Waśka zostaje na skutek nieporozumienia oskarżony przez lokalną milicję o przywództwo szajce przestępców. W końcu wszystko się dobrze kończy, a wspólne przeżycia jeszcze mocniej cementują ich przyjaźń.
Obsada aktorska.
i inni.
Plenery.
Film kręcony był w Moskwie i na peryferiach Rostowa nad Donem. W pierwszych scenach filmu, kiedy Saszka i Borka szukają swojego prominentnego przyjaciela, ukazane są m.in. sceny z budowy hotelu "Ukraina" i "Domu na Kotielniczeskoj nabierieżnoj" (należących do siedmiu bliźniaczych "wysokościowców", wzniesionych w Moskwie w stylu socrealistycznym w latach pięćdziesiątych).

</doc>
<doc id="3188581" url="https://pl.wikipedia.org/wiki?curid=3188581" title="Bajka o jednym takim, co wyruszył w świat by strach poznać">
Bajka o jednym takim, co wyruszył w świat by strach poznać

Bajka o jednym takim, co wyruszył w świat by strach poznać ("Märchen von einem, der auszog das Fürchten zu lernen") – baśń opublikowana przez braci Grimm w 1812 roku w ich zbiorze "Baśni" (tom I, nr 9). 
Treść.
Głównym bohaterem jest młody chłopiec, który nigdy niczego się nie bał i nie rozumiał, co to jest strach. Ojciec był niezadowolony z syna, gdyż, w przeciwieństwie do starszego brata, nie lubił pracować i nie chciał się niczego uczyć. Powszechnie uchodził za głupka. A kiedy ojciec chciał porozmawiać z nim o przyszłości, on odpowiadał, że chce się nauczyć, jak to jest się bać, czym wzbudzał tylko kpiny.
Ojciec zwierzył się z problemu kościelnemu, który obiecał pomóc. Zabrał go na plebanię i dał zatrudnienie. Chłopak miał obsługiwać dzwon. Pewnej nocy o północy kościelny wysłał chłopca na wieżę i kazał dzwonić. Sam przebrał się za ducha. Liczył na to, że przestraszy chłopaka i nauczy go, co to znaczy bać się. Jednak chłopiec nie tylko nie zląkł się białej zjawy, ale zaatakował ją sądząc, że to zbir, i zepchnął ze schodów łamiąc kościelnemu nogę. 
Po tym wydarzeniu ojciec wygnał syna z domu. Dał mu na drogę pięćdziesiąt talarów i kazał mu nie wracać, dopóki nie nauczy się jakiegoś fachu. Chłopak wyruszył w drogę, ale nadal pragnął przede wszystkim nauczyć się bać. Swoje marzenie wypowiedział na głos. Podszedł wtedy do niego jakiś człowiek, który słyszał, jak mówi sam do siebie. Wskazał mu szubienicę, na której wisiało siedmiu skazańców. Poradził, by spędził noc przy szubienicy, wtedy na pewno się przestraszy. Jednak noc upływała, a chłopak nie czuł strachu, tylko współczucie dla wisielców, którzy musieli marznąć na wietrze. Pod wpływem tego współczucia ściągnął ich z szubienicy i posadził przy ognisku. Potem, kiedy ich ubrania zaczęły się palić, powiesił ich z powrotem na swoje miejsce. Następnego dnia ruszył w dalszą drogę, z żalem, że nie dowiedział się, co to strach.
W drodze spotkał woźnicę, w którego towarzystwie udał się do gospody. Nowym kompanom zwierzył się ze swojego problemu. Gospodarz powiedział mu, że niedaleko stoi zaklęty zamek, gdzie może nauczyć się, co to jest strach. Król tego kraju obiecał temu, kto zdecyduje się czuwać w nim trzy noce, swoją córkę za żonę. W zamku, według opowieści gospodarza, są też wielkie skarby, strzeżone przez złe duchy. Wielu próbowało tam wejść, ale jeszcze żaden nie wyszedł żywy. 
Następnego ranka chłopak poszedł przed oblicze króla i rzekł ""Jeśli mi pozwolicie, będę czuwał przez trzy noce w zaklętym zamku". Król spojrzał na niego, a że mu się spodobał, rzekł "Możesz prosić po trzykroć, a muszą to być martwe rzeczy. Możesz je zabrać na zamek."" Chłopak poprosił o ogień i tokarkę z nożem. Następnego dnia z rozkazu króla zawieziono go na zamek.
Gdy miała już nadejść noc, chłopak rozpalił sobie w komnacie jasny ogień, postawił obok tokarkę z nożem i usiadł na niej. Myślał o tym, kiedy dowie się, co to strach. Wtedy coś krzyknęło z kąta "Ale nam zimno". Chłopak zaprosił właścicieli głosów do ognia, by się ogrzali. Zdumiał się, kiedy w jego kierunku wyszły dwa wielkie, czarne koty. Usiadły po obu jego stronach i patrzyły nań dziko swymi ognistymi oczyma. Kiedy się ogrzały zaproponowały grę w karty. Chłopak wyraził zgodę, ale oświadczył, że musi najpierw obciąć ich pazury, po czym chwycił je za karki, podniósł do tokarki i przykręcił im łapy. Ostatecznie jednak zrezygnował z gry w karty, zatłukł je i wyrzucił do wody. Wtedy ze wszystkich kątów powyłaziły czarne koty i czarne psy na żarzącym się łańcuchu, wciąż więcej i więcej, tak że nie miał już ujścia. Krzyczały strasznie, deptały po ogniu, porozwalały go i chciały ugasić. Chwycił wówczas za nóż i zaczął rozganiać je i zabijać. Reszta uciekła. Po ciężkiej walce położył się na łóżko, które jednak nieoczekiwanie zaczęło jeździć po podłodze. Nie mogąc zasnąć zszedł z niego i położył się na ziemi przy ogniu. Rano odwiedził go król zdumiony, że chłopak żyje. Równie zdumiony był gospodarz, który bał się, że już go nie zobaczy.
Następnej nocy chłopak znowu siedział komnacie przy ognisku martwiąc się, że nigdy się nie dowie, co to strach. Wtedy usłyszał głośny hałas i do komnaty wbiegła połowa człowieka i upadła przed nim. Po chwili hałas się powtórzył i wbiegła druga połowa. Chłopak zawołał, że ogień gaśnie i musi go podmuchać. Kiedy spojrzał znów, okazało się, że obie połówki się zrosły, a przed nim stoi przerażający typ, który usiadł na jego ławie. Chłopak uznał to za bezczelność i zwalił go z niej zajmując swoje miejsce. Wtedy pojawiło się więcej takich typków, jeden po drugim. Powyciągali dziewięć trupich piszczeli i dwie trupie główki, poustawiali i grali w kręgle. Chłopak zaproponował, że zagra z nimi, na co oni się zgodzili. Wcześniej chłopak przypiłował na tokarce czaszki, gdyż uznał, że są za mało okrągłe. Grał z nimi długo i stracił co nieco pieniędzy, lecz gdy wybiła dwunasta, wszystko zniknęło mu oczu. Rano znów odwiedził go król zdumiony, że chłopak nie tylko żyje, ale jak twierdzi, dobrze się bawił.
Trzeciej nocy chłopak znowu siedział w komnacie przy ognisku martwiąc się, że nigdy się nie dowie, co to strach. Gdy zrobiło się późno, przyszło sześciu wielkich typów i wniosło trumnę. Chłopak podszedł do niej i zdjął wieko. Leżał tam zimny nieboszczyk. Tknięty współczuciem, chłopak postanowił go ogrzać. Podszedł do ognia, ogrzał swoją dłoń i położył mu na twarzy, lecz trup pozostał zimny. Wyciągnął go zatem, usiadł przy ogniu i położył go na swym łonie, nacierał mu ręce, żeby krew znów zaczęła krążyć. A gdy i to nie pomagało, położył się koło niego, by go ogrzewać. Po chwili trup zrobił się ciepły i zaczął się ruszać. Zawołał "Teraz cię uduszę." Chłopak uznał, że to niewdzięczność i zamknął go na powrót w trumnie. Przyszło wtedy sześciu typów i odniosło trumnę.
Wtedy wszedł człowiek, który wyglądał straszliwie, był wysoki, stary i miał długą, białą brodę. Człowiek ten zawołał: ""Teraz nauczysz się bać, bo umrzesz." Chłopak bez cienia strachu odparł: "Jeśli mam umrzeć, to musisz mnie dostać. (...) Jestem tak silny jak ty, a może jeszcze silniejszy." Starzec odparł: "Jeśli jesteś silniejszy, to cię puszczę, chodź, spróbujemy."" Po czym zaprowadził go przez ciemne korytarze do kowalskiego ogniska, wziął siekierę i wbił kowadło jednym uderzeniem w ziemię. Chłopak oświadczył, że umie to zrobić lepiej. Podszedł do drugiego kowadła. Tymczasem olbrzym z brodą stał koło niego chcąc się przyjrzeć, a jego broda zwisała. Chłopak złapał za siekierę, przeciął kowadło na pół jednym ciosem i zaklinował w nim brodę olbrzyma. Potem złapał za żelazny pręt i zaczął go okładać bez litości. Olbrzym począł prosić, żeby przestał i obiecał wielkie bogactwa. Wówczas chłopak go wypuścił. Olbrzym poprowadził go z powrotem do zamku i pokazał w piwnicy trzy skrzynie pełne złota. Wybiła dwunasta i duch zniknął. Rano ponownie przybył król. Zapytał chłopca, czy wie już, co to strach. Chłopak odparł, że nie nauczył się tego. Opowiedział swoją historię i pokazał skrzynie ze złotem. Wówczas król oświadczył, że w nagrodę za swoje męstwo i uwolnienie zamku od duchów, może poślubić jego córkę. Chłopak ucieszył się z tego, ale radość przyćmiła mu świadomość, że nadal nie wiedział co to strach.
Chłopak poślubił księżniczkę, ale choć kochał swą żonę i był szczęśliwy, ciągle myślał o tym, by nauczyć się bać. Usłyszała o tym jego pokojówka i postanowiła pomóc. Wyszła rankiem do strumienia i przyniosła wiadro pełne kiełbi. W nocy, gdy chłopak spał, jego żona wylała tę wodę z kiełbiami na jego głowę. Chłopak obudził się i zawołał, "Ale mi straszno, boję się, droga żono! Tak, teraz wiem, co to strach".

</doc>
<doc id="3188582" url="https://pl.wikipedia.org/wiki?curid=3188582" title="Friedrich August Hoene">
Friedrich August Hoene

Friedrich August Theodor Hoene (ur. 24 października 1776 w Lęborku, zm. 24 marca 1868 w Oruni) – gdański kupiec, armator, radny gdański i poseł do Landtagu.
Życiorys.
W 1814 nabył zdewastowany w czasie wojen napoleońskich Dwór Oruński z ogrodem (obecny Park Oruński), posiadłość tę odrestaurował w stylu romantycznym i w niej zamieszkał. Współzałożyciel (1822) i prezes (1835-1849) Korporacji Kupców. W czerwcu 1832 kupił majątek ziemski w Leźnie pod Gdańskiem i należące do niego folwarki w Lniskach i Pępowie. W swoim testamencie córka Friedricha Emilie Hoene (1825-1917) przekazała park na Oruni mieszkańcom Gdańska.

</doc>
<doc id="3188584" url="https://pl.wikipedia.org/wiki?curid=3188584" title="Nadbużański Park Historyczno-Kulturowy w Drohiczynie">
Nadbużański Park Historyczno-Kulturowy w Drohiczynie

Nadbużański Park Historyczno-Kulturowy w Drohiczynie – muzeum z siedzibą w Drohiczynie. Placówka jest miejską jednostką organizacyjną, działającą w ramach Miejsko-Gminnego Ośrodka Kultury.
Park powstał w 2012 roku. W ramach parku znajdują się dwa obiekty muzealne:
Park jest obiektem sezonowym (maj-wrzesień), czynnym codziennie. W pozostałym okresie zwiedzanie odbywa się w porozumieniu z MGOK.

</doc>
<doc id="3188585" url="https://pl.wikipedia.org/wiki?curid=3188585" title="Szczawian etylu">
Szczawian etylu



</doc>
<doc id="3188593" url="https://pl.wikipedia.org/wiki?curid=3188593" title="Jan Dihm (historyk)">
Jan Dihm (historyk)

Jan Tytus Dihm (ur. 4 stycznia 1902 w Dukli, zm. 22 października 1965 w Krakowie) – polski historyk, badacz XVIII wieku. Absolwent UJ.
Życiorys.
Był uczniem Ignacego Chrzanowskiego i Władysława Konopczyńskiego. Doktorat w 1927 pod kierunkiem Wacława Sobieskiego. Pracował jako nauczyciel w gimnazjum w Wadowicach. W 1939 uczestnik kampanii wrześniowej. Następnie przez Rumunię przedostał się do Algierii, gdzie uczył w polskim liceum. Później przebywał we Włoszech i w Wielkiej Brytanii. Do kraju powrócił w 1947. Od 1953 zatrudniony w Instytucie Historii PAN, od 1959 docent.
Dihm był badaczem dziejów Sejmu Czteroletniego i okresu upadku I Rzeczypospolitej. W okresie międzywojennym był bardzo aktywny naukowo. Zamilkł naukowo w wieku 33 lat – powodem było schorzenie psychiczne. Z inicjatywy Stanisława Herbsta podjął na początku lat 50. ponownie pracę naukową. Jej efektem była kontrowersyjna praca "Sprawa konstytucji ekonomicznej z 1791 r. na tle wewnętrznej i zagranicznej sytuacji Polski" (chodziło w niej o projekty Michała Ossowskiego). Spotkała się ona z krytyką Emanuela Rostworowskiego i Jerzego Łojka.

</doc>
<doc id="3188596" url="https://pl.wikipedia.org/wiki?curid=3188596" title="Pawężnica psia">
Pawężnica psia

 Pawężnica psia ("Peltigera canina" (L.) Willd.) – gatunek grzybów z rodziny pawężnicowatych ("Peltigeraceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Peltigera, Peltigeraceae, Peltigerales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy zdiagnozował go w 1753 r. Karol Linneusz nadając mu nazwę "Lichen caninus". Obecną, uznaną przez Index Fungorum nazwę nadał mu Carl Ludwig Willdenow w 1787 r.
Niektóre synonimy naukowe:
Nazwa polska według "Krytycznej listy porostów i grzybów naporostowych Polski". 
Morfologia.
Duża listkowata plecha osiągająca szerokość do 20 cm. Czasami ma postać rozetek, najczęściej jednak rośnie nieregularnie. Składa się z wielu miękkich odcinków o szerokości 1–2(4) cm. Mają brzegi zaokrąglone i płytko karbowane lub falowane. Powierzchnia górna gładka, o barwie szarej, brunatnoszarej, płowej, brązowawej. Jedynie brzegi plechy są pokryte pilśniowatymi włoskami. Jest to plecha heteromeryczna z glonami z rodzaju "Nostoc". Dolna powierzchnia jest biaława i są na niej dobrze widoczne białawe lub brunatne żyłki oraz liczne, jasne, rozgałęzione lub proste chwytniki.
Apotecja powstają dość rzadko na zwężonych końcach odcinków. Są wzniesione, brązowe, okrągłe i siodełkowato wygięte. Mają średnicę 4–10 mm. Powstają w nich 4–8-komórkowe o wrzecionowatym kształcie, bezbarwne, igiełkowate i bardzo wydłużone askospory o rozmiarach 35–70 × 3–5 μm. W jednym worku powstaje po 8 askospor. Mają przegrody poprzeczne.
Występowanie i siedlisko.
Gatunek kosmopolityczny, występujący niemal na wszystkich kontynentach. Nie występuje tylko na Antarktydzie, ale występuje na należących do Antarktyki wyspach, a także na wielu innych wyspach na całym świecie oraz w Arktyce. Rośnie na próchnicznej ziemi, na torfie, na opadłych liściach, na mszakach i wątrobowcach, na opadłych gałęziach drzew, na korze u podstawy pni drzew. Występuje zarówno na kwaśnym podłożu, jak i na wapieniach.
W Polsce występuje zarówno na niżu, jak i w niższych położeniach górskich, ale jest rzadki. Znajduje się na "Czerwonej liście roślin i grzybów Polski". Ma status VU – gatunek w sytuacji wysokiego ryzyka wymarcia w stanie dzikim w regionie. W Polsce był gatunkiem ściśle chronionym, od 17 października 2014 podlega ochronie częściowej.
Gatunki podobne.
W podobnych miejscach występuje wiele gatunków pawężnic. Bardzo podobna jest pawężnica pergaminowa. Odróżnia się mniej rozgałęzionymi chwytnikami ("Peltigera membranacea"). Podobne jest także pawężnica węgierska ("Peltigera ponojensis"), ale ma nierozgałęzione chwytniki. Pawężnica rudawa ("Peltigera rufescens") ma rozgałęzione chwytniki, ale ciemne.

</doc>
<doc id="3188597" url="https://pl.wikipedia.org/wiki?curid=3188597" title="Peltigera canina">
Peltigera canina



</doc>
<doc id="3188598" url="https://pl.wikipedia.org/wiki?curid=3188598" title="75 mm armata piechoty wz. 02/26">
75 mm armata piechoty wz. 02/26



</doc>
<doc id="3188603" url="https://pl.wikipedia.org/wiki?curid=3188603" title="Videotel">
Videotel



</doc>
<doc id="3188607" url="https://pl.wikipedia.org/wiki?curid=3188607" title="Vjezd gladiátorů">
Vjezd gladiátorů



</doc>
<doc id="3188613" url="https://pl.wikipedia.org/wiki?curid=3188613" title="Lądowisko Gdańsk-Maćkowy">
Lądowisko Gdańsk-Maćkowy

Lądowisko Gdańsk-Maćkowy – śmigłowcowe lądowisko w Gdańsku-Maćkowach (dzielnica Chełm), w województwie pomorskim. Lądowisko należy do Spółdzielni Mleczarskiej Polmlek Maćkowy.
Lądowisko figuruje w ewidencji lądowisk Urzędu Lotnictwa Cywilnego od 2014 pod numerem 281.

</doc>
<doc id="3188615" url="https://pl.wikipedia.org/wiki?curid=3188615" title="Lądowisko Polinar Kraków-Dąbie">
Lądowisko Polinar Kraków-Dąbie

Lądowisko Polinar Kraków-Dąbie – śmigłowcowe lądowisko w Krakowie, w województwie małopolskim. Lądowisko należy do P.H.U. "Polinar".
Lądowisko figuruje w ewidencji lądowisk Urzędu Lotnictwa Cywilnego od 2014 pod numerem 278.

</doc>
<doc id="3188616" url="https://pl.wikipedia.org/wiki?curid=3188616" title="Spintires">
Spintires

Spintires – komputerowa gra symulacyjna stworzona przez firmę Oovee Games Studio. Jej wydawcą, jak i dystrybutorem jest firma IMGN.PRO. Premiera gry odbyła się 13 czerwca 2014 roku. Gra została nagrodzona w dwóch kategoriach w prestiżowym konkursie „Intel Level Up” w 2017 roku.
Rozgrywka.
Akcja gry rozpoczyna się pod koniec lat 80. XX wieku w byłym Związku Radzieckim. Gracz otrzymuje do dyspozycji starą ciężarówkę oraz zestaw prostych narzędzi do nawigacji. Poprzez dostarczanie ładunków do celu w nienagannym stanie, odblokowywane są kolejne części mapy (oraz ukryte na niej różne obiekty, jak na przykład stacje benzynowe, tartaki, czy garaże), po których można podróżować. Po dowiezieniu ładunków gracz otrzymuje także dostęp do coraz to nowszych modeli ciężarówek, które może swobodnie modyfikować – dzięki temu może np. oświetlić sobie drogę w nocy, czy naprawić swój pojazd na miejscu.
Tryb wieloosobowy.
Prócz trybu jednoosobowego, ładunek można dostarczać uczestnicząc w rozgrywce wieloosobowej, poprzez sieciową kooperację maksymalnie czterech graczy.
Odbiór gry.
"Spintires" zostało pozytywnie przyjęte przez krytyków. Recenzenci chwalili wysoką jakość grafiki i silnika fizyki oraz mechaniki gry. Doceniony został także tryb wieloosobowy, który według nich spełnia swoją rolę oraz pozwala na podzielenie zadań pomiędzy wszystkich graczy. Gra uzyskała wysoki wynik punktowy między innymi w polskich serwisach takich jak: gram.pl (8,2/10), Gry-Online (8,7/10), CD-Action (8,0/10), a także w zagranicznych portalach z branży gier – Eurogamer przyznał 8/10 punktów.

</doc>
<doc id="3188617" url="https://pl.wikipedia.org/wiki?curid=3188617" title="Lądowisko Raciąż-Polmlek">
Lądowisko Raciąż-Polmlek

Lądowisko Raciąż-Polmlek – śmigłowcowe lądowisko w Raciążu, w województwie mazowieckim. Lądowisko należy do Polmlek Raciąż Spółka z o.o.
Lądowisko figuruje w ewidencji lądowisk Urzędu Lotnictwa Cywilnego od 2014 pod numerem 262.

</doc>
<doc id="3188619" url="https://pl.wikipedia.org/wiki?curid=3188619" title="Sobór Narodzenia Najświętszej Marii Panny w Sarajewie">
Sobór Narodzenia Najświętszej Marii Panny w Sarajewie



</doc>
<doc id="3188620" url="https://pl.wikipedia.org/wiki?curid=3188620" title="Lądowisko Debrzno">
Lądowisko Debrzno

Lądowisko Debrzno – samolotowe lądowisko w Debrznie-Wsi, w gminie Lipka, w województwie wielkopolskim. Lądowisko należy do Rallyland Events Sp. z o.o. Powstało na terenie powojskowego lotniska.
Lądowisko figuruje w ewidencji lądowisk Urzędu Lotnictwa Cywilnego od 2014 pod numerem 286.
Lotnisko znajduje się w bezpośrednim sąsiedztwie drogi wojewódzkiej nr 188 i linii kolejowej nr 203 Tczew – Kostrzyn.
Było to jedno z miejsc wymienianych w publikacjach prasowych, jako proponowana lokalizacja amerykańskiej bazy wchodzącej w skład tzw. tarczy antyrakietowej. W późniejszej wersji baza miała być zlokalizowana na terenie lotniska Słupsk-Redzikowo .
W lutym 2010 roku lotnisko zostało sprzedane przez AMW Tomaszowi Kucharowi. Nowy nabywca otworzył tam kompleks Rallyland z torami wyścigowymi i bazą hotelową.

</doc>
<doc id="3188621" url="https://pl.wikipedia.org/wiki?curid=3188621" title="Dempo SC">
Dempo SC

Dempo Sports Club jest indyjskim klubem piłkarskim z siedzibą w Panaji.
Historia.
Klub Dempo Sports Club założony został 1961 jako Clube Desportivo de Bicholim.
Sukcesy.
I-League.
3: 2007/2008 - 2009/2010 - 2011/2012
National Football League.
2: 2005 - 2007
Durand Cup.
1: 2006
Federation Cup.
1: 2004

</doc>
<doc id="3188624" url="https://pl.wikipedia.org/wiki?curid=3188624" title="Strażnica WOP Stegna">
Strażnica WOP Stegna



</doc>
<doc id="3188627" url="https://pl.wikipedia.org/wiki?curid=3188627" title="Karaula (kanton sarajewski)">
Karaula (kanton sarajewski)

Karaula (serb. "Караула") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 1 km na północ od autostrady A1, będącej częścią trasy europejskiej E73, około 2 km na wschód od stolicy gminy – Ilijaš i około 15 km na północny zachód od Sarajewa, nad rzeką Bośnią – najdłuższą z rzek płynących w całości na terenie państwa bośniackiego. Najbliższymi sąsiednimi miejscowościami są Han Karaula i Vlaškovo.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Demografia.
W 1991 roku wieś zamieszkiwało 299 osób, w tym 247 osób deklarujących przynależność do Muzułmanów z narodowości (Boszniaków), 40 Serbów i 9 Jugosłowian.

</doc>
<doc id="3188631" url="https://pl.wikipedia.org/wiki?curid=3188631" title="Wiliomit">
Wiliomit



</doc>
<doc id="3188633" url="https://pl.wikipedia.org/wiki?curid=3188633" title="Adventure Game Studio">
Adventure Game Studio

Adventure Game Studio – zintegrowane środowisko do tworzenia gier przygodowych. Środowisko działa w systemach: Linux, Windows i Mac OS oraz w systemach mobilnych Android, iOS i PlayStation. Łączy w sobie IDE służące do projektowania większości aspektów gry z językiem skryptowym opartym na C, którego celem jest przetwarzanie logiki. Silnik został stworzony przez Chrisa Jonesa w 1997 roku dla systemu MS-DOS.

</doc>
<doc id="3188634" url="https://pl.wikipedia.org/wiki?curid=3188634" title="Korita (kanton sarajewski)">
Korita (kanton sarajewski)

Korita (serb. "Корита") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 2 km na zachód od drogi M18, około 15 km na północny wschód od stolicy gminy – Ilijaš i około 20 km na północ od Sarajewa. Od zachodniej strony wieś opływa rzeka Krnjevac, od wschodniej rzeka Povoča. Najbliższymi sąsiednimi miejscowościami są Višnjica, Solakovići, Taračin Do i Srednje.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Demografia.
W 1991 roku wieś zamieszkiwały 344 osoby, w tym 340 osób deklarujących przynależność do Muzułmanów z narodowości (Boszniaków) (98,84%), 2 Jugosłowian (0,58%) i 2 osoby, których narodowości nie określono (0,58%).

</doc>
<doc id="3188637" url="https://pl.wikipedia.org/wiki?curid=3188637" title="Indywidualne Mistrzostwa Wielkiej Brytanii na Żużlu 2001">
Indywidualne Mistrzostwa Wielkiej Brytanii na Żużlu 2001

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w sezonie 2001. W finale zwyciężył Mark Loram.

</doc>
<doc id="3188641" url="https://pl.wikipedia.org/wiki?curid=3188641" title="Auverland A275">
Auverland A275



</doc>
<doc id="3188642" url="https://pl.wikipedia.org/wiki?curid=3188642" title="Auverland A220">
Auverland A220



</doc>
<doc id="3188643" url="https://pl.wikipedia.org/wiki?curid=3188643" title="Auverland Typ A">
Auverland Typ A



</doc>
<doc id="3188647" url="https://pl.wikipedia.org/wiki?curid=3188647" title="Samoloty 2">
Samoloty 2

Samoloty 2 (pierwotnie: "Samoloty: Na ratunek"; ) – druga część animowanego filmu Disneya "Samoloty".
Fabuła.
Kiedy Dusty uświadamia sobie, że jego życie zmieniło się na zawsze, zaczyna szukać nowej drogi. Opuszcza domowe pielesze i drogich mu przyjaciół by stawić czoła nowym wyzwaniom w Bazie Pożarniczej Turbocz. Tam spotyka menażerię postaci, które odcisną ogromne piętno na jego dalszych losach.
Opowieść zaczyna się, kiedy słynny z podniebnych wyścigów Dusty Popylacz wraca do rodzinnego miasteczka po kolejnym zwycięskim sezonie. Niestety, nie przyszło mu długo cieszyć się ze zwycięstwa, ponieważ nieszczęśliwy wypadek podczas treningu kończy jego karierę sportową. Początkowo nie przyjmuje tego do wiadomości. Pewnej nocy chce udowodnić sobie, że nie jest jeszcze skończony. W wyniku upadku rozbija się i wywołuje pożar.
Wypadek ten uruchamia lawinę zdarzeń, które zagrażają przyszłości rodzinnego miasteczka Dusty’ego. Zmuszony do obniżenia tempa życia Dusty rozpoczyna treningi z zastępem Podniebnych Strażaków w Bazie Pożarniczej Turbocz jako jednosilnikowa cysterna lotnicza. Jak mówi producent Ferrell Barron: „Jest to całkowity zwrot w karierze Dusty’ego. Nowe zadania są równie satysfakcjonujące, co wyścigi, a może nawet bardziej, a z pewnością dają mu dużo większe poczucie spełnienia”. Nie chodzi już tylko o osobiste osiągnięcia, ale o to, co Dusty może dać z siebie innym.

</doc>
<doc id="3188648" url="https://pl.wikipedia.org/wiki?curid=3188648" title="Solnisko (Gorce)">
Solnisko (Gorce)

Solnisko (1183 m, 1181 m), Solisko – szczyt w Gorcach, wznoszący się nad miejscowością Obidowa. Znajduje się w krótkim bocznym grzbiecie, który odgałęzia się od wzniesienia Rozdziele i poprzez Solnisko i Średni Wierch biegnie w zachodnim kierunku. Grzbiet ten oddziela potok Lepietnica od jego dopływu – potoku Obidowiec.
Nazwa szczytu jest pochodzenia pasterskiego. Solniskami nazywano miejsca, w których wykładano sól dla wypasanego bydła czy owiec. Dawniej grzbiet i stoki Solniska były znacznie bardziej trawiaste. Polany w Gorcach były intensywnie użytkowane; wypasane, a niektóre koszone i siano z nich zwożono na dół. Pasterstwo jednak załamało się, użytkowanie trudno dostępnych i wysoko położonych polan stało się nieopłacalne. Pozostawione swojemu losowi polany stopniowo zarastają lasem. Na szczycie Solniska istnieje już tylko szczątkowa polana, na mapie Geoportalu w jego okolicy zaznaczone są jeszcze polany Studziarka, Podsolnisko i Pod Rozdziele, ale już zarosłe lasem. Istnieje jeszcze polana Kałużna pomiędzy Solniskiem i Średnim Wierchem.
Przez Solnisko nie prowadzi żaden znakowany szlak turystyczny, ale można na niego wyjść drogą leśną, która na Rozdzielu odgałęzia się od drogi prowadzącej ze Starych Wierchów na Turbacz. W 2015 r. oddano do użytku wiodącą przez Solnisko trasę narciarstwa biegowego "Śladami olimpijczyków".
Solnisko znajduje się w granicach wsi Obidowa w województwie małopolskim, w powiecie nowotarskim, w gminie Nowy Targ.
Szlak narciarski.
 Obidowa (leśniczówka) – dolina Lepietnicy – Podsolnisko – Nad Papiernią – Mała Polana – Nalewajki – Spalone – Gorzec – Średni Wierch – Kałużna – Solnisko – Rozdziele – Turbacz.

</doc>
<doc id="3188649" url="https://pl.wikipedia.org/wiki?curid=3188649" title="Wiliam Belsham">
Wiliam Belsham



</doc>
<doc id="3188650" url="https://pl.wikipedia.org/wiki?curid=3188650" title="Jarmark Świętojański">
Jarmark Świętojański



</doc>
<doc id="3188651" url="https://pl.wikipedia.org/wiki?curid=3188651" title="Košare (Bośnia i Hercegowina)">
Košare (Bośnia i Hercegowina)

Košare (serb. "Кошаре") – wyludniona obecnie wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 7 km na wschód od drogi M18, około 20 km na północny wschód od stolicy gminy – Ilijaš i około 20 km na północ od Sarajewa. 5 km na wschód od miejscowości przebiega granica Federacji Bośni i Hercegowiny z Republiką Serbską. Najbliższymi sąsiednimi miejscowościami są: Vidotina znajdująca się na wschód od Košare, Bokšići na północnym zachodzie i Visojevica na północnym wschodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
Spis ludności z 1991 roku wykazał, że wieś się wyludniła, choć jeszcze w 1981 roku zamieszkiwało ją 10 osób, wszystkie deklarujące narodowość serbską. Od 1961 roku następowały następujące zmiany liczby ludności wsi Košare:

</doc>
<doc id="3188652" url="https://pl.wikipedia.org/wiki?curid=3188652" title="Jarmark świętojański">
Jarmark świętojański



</doc>
<doc id="3188655" url="https://pl.wikipedia.org/wiki?curid=3188655" title="Wiktor Awierin">
Wiktor Awierin



</doc>
<doc id="3188657" url="https://pl.wikipedia.org/wiki?curid=3188657" title="Parafia św. Stanisława Biskupa i męczennika w Suszcu">
Parafia św. Stanisława Biskupa i męczennika w Suszcu



</doc>
<doc id="3188658" url="https://pl.wikipedia.org/wiki?curid=3188658" title="Karol Bernstein">
Karol Bernstein

Karol Bernstein (ur. 8 stycznia 1820, zm. 19 kwietnia 1890 w Warszawie) – polski księgarz i nakładca.
Był synem Bera Lewina Bernsteina przemysłowca i kupca bławatnego (ur. 1778, zm. XIX w.?) oraz Debory Szeinfeld (1782-1853). Jego bratem był Józef Bernstein.
W 1843-1844 odbył praktykę księgarską u Krystiana Teofila Glücksberga w Wilnie. Około 1851 roku rozpoczął prowadzenie księgarni przy ul. Miodowej w Warszawie 483. Bernstein prowadził również działalność nakładową, ogłaszając katalogi i prowadząc wypożyczalnię książek francuskich. Przy księgarni prowadził również skład nut. Wydawał książki rolnicze, przyrodnicze oraz m.in. serię "„Biblioteka Popularna Nauk Przyrodzonych podług niemieckiego oryginału A.Bernsteina”". W 1871 przeniósł swoją księgarnię na ul. Niecałą 614, a w 1873 - zamknął ją.
Był dwukrotnie żonaty. Po raz pierwszy z Salomeą Dawidson (1830-1853), a po raz drugi z Pauliną Dawidson (1836-1882). Z pierwszego małżeństwa miał dwoje dzieci: Zofię (1851-1879) i Leona (1853-1917).
Jest pochowany na cmentarzu żydowskim przy ulicy Okopowej w Warszawie (kwatera 33, rząd 7).

</doc>
<doc id="3188664" url="https://pl.wikipedia.org/wiki?curid=3188664" title="Antonio Guido Filipazzi">
Antonio Guido Filipazzi



</doc>
<doc id="3188667" url="https://pl.wikipedia.org/wiki?curid=3188667" title="Herb gminy Kosakowo">
Herb gminy Kosakowo

Herb gminy Kosakowo
Symbolika.
Na pierwszym planie herbu widnieje czarna kotwica pokazująca więź gminy z Morzem Bałtyckim. Kotwicę częściowo stanowią złote kształty. Są one kłosem zboża, którego każde ziarno stanowi jedno z istniejących niegdyś sołectw: Dębogórze, Kazimierz, Kosakowo, Mechelinki, Mosty, Pierwoszyno, Pogórze, Rewa, Suchy Dwór. 
Tło herbu jest podzielone na pół dwoma kolorami - zielonym i niebieskim. Zielony kolor nawiązuje do rolnictwa i gospodarstw gminy, natomiast niebieski do rybołówstwa i morza.

</doc>
<doc id="3188669" url="https://pl.wikipedia.org/wiki?curid=3188669" title="Alaksandar Aziarec">
Alaksandar Aziarec



</doc>
<doc id="3188670" url="https://pl.wikipedia.org/wiki?curid=3188670" title="Aeronautica Industrial">
Aeronautica Industrial

Aeronautica Industrial – hiszpańskie przedsiębiorstwo, z siedzibą w Madrycie, produkujące samoloty, samochody ciężarowe, autobusy oraz pojazdy trójkołowe.
Historia.
W 1923 roku inżynier Jorge Loring Martinez założył w Madrycie montownię samolotów. Po wojnie wytwarzała ona pojazdy trójkołowe, później zaś wozy dostawcze. Seria obejmująca wozy pick-up, double cab, minivan i mikrobus znana była pod nazwą Granjero. Z czasem powstały ciężarówki i autobusy, noszące nazwę Avia. W 1970 roku do firmy dołączyła Motor Iberica, która przejęła kontrolę nad całością firmy w roku 1975. Wcześniejsze pojazdy firmy Avia zachowały nazwę Ebro-Avia. Lory i minivany do dnia dzisiejszego można spotkać w całej Hiszpanii.

</doc>
<doc id="3188672" url="https://pl.wikipedia.org/wiki?curid=3188672" title="Francisco Fortunato de Gouveia">
Francisco Fortunato de Gouveia



</doc>
<doc id="3188673" url="https://pl.wikipedia.org/wiki?curid=3188673" title="Muzeum Regionalne w Siemiatyczach">
Muzeum Regionalne w Siemiatyczach

Muzeum Siemiatyckiego Ośrodka Kultury w Siemiatyczach – muzeum z siedzibą w Siemiatyczach. Placówka jest miejską jednostką organizacyjną, działającą w ramach Siemiatyckiego Ośrodka Kultury.
Muzeum powstało w 1976 z roku inicjatywy Towarzystwa Przyjaciół Siemiatycz. Do 1993 roku placówka działała w dawnej oranżerii przy ul. Legionów Piłsudskiego 1, a następni została przeniesiona do budynku dawnej synagogi, pochodzącej z końca XVIII wieku, położonej przy ul. Zaszkolnej 1. Od 2001 roku muzeum działa jako galeria, w której prezentowane są prace malarskie Józefa Charytona, Leonidasa Wiszenko i Ryszarda Brzeskiego, oraz organizowane wystawy czasowe o charakterze regionalnym.

</doc>
<doc id="3188675" url="https://pl.wikipedia.org/wiki?curid=3188675" title="Peter Stephan Zurbriggen">
Peter Stephan Zurbriggen



</doc>
<doc id="3188677" url="https://pl.wikipedia.org/wiki?curid=3188677" title="Mama (film)">
Mama (film)



</doc>
<doc id="3188679" url="https://pl.wikipedia.org/wiki?curid=3188679" title="Francis Assisi Chullikatt">
Francis Assisi Chullikatt



</doc>
<doc id="3188680" url="https://pl.wikipedia.org/wiki?curid=3188680" title="Kožlje (Bośnia i Hercegowina)">
Kožlje (Bośnia i Hercegowina)

Kožlje (serb. "Кожље") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 1 km na wschód od drogi M18, około 10 km na północny wschód od stolicy gminy – Ilijaš i około 20 km na północ od Sarajewa. Od strony północnej wieś opływa rzeka Kožljanski potok. 1,5 km na południe od miejscowości przepływa Jošanički potok, a w odległości około 1 km na zachód rzeka Ljubina. Najbliższymi sąsiednimi miejscowościami są: Ljubina znajdująca się na północ od Kožlje, Velika Njiva na wschodzie i Kamenica na zachodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Kožlje położone jest na wysokości około 960 m n.p.m. na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władzę nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 51 osób, wszystkie deklarujące narodowość chorwacką.

</doc>
<doc id="3188682" url="https://pl.wikipedia.org/wiki?curid=3188682" title="Muzeum w Mielniku">
Muzeum w Mielniku

Ośrodek Dziejów Ziemi Mielnickiej – Muzeum w Mielniku – muzeum z siedzibą we wsi Mielnik (powiat siemiatycki). Placówka jest gminną jednostką organizacyjną, działającą w ramach Gminnego Ośrodka Kultury, Sportu i Rekreacji.
Muzeum powstało w 2011 roku, a jego siedzibą jest budynek dawnego kina "Górnik". W swych zbiorach posiada ponad 60 prac Henryka Musiałowicza, liczne pamiątki związane z historią Mielnika i okolicy a także kolekcję rekwizytów i kostiumów filmowych, używanych podczas realizacji filmu pt. "Ogniem i mieczem", przekazanych przez studio filmowe ZODIAK – Jerzy Hoffman Film Production
Muzeum jest obiektem całorocznym, czynnym z wyjątkiem poniedziałków w okresie od października do kwietnia oraz codziennie w pozostałych miesiącach. Wstęp jest płatny.

</doc>
<doc id="3188685" url="https://pl.wikipedia.org/wiki?curid=3188685" title="Plas Mawr">
Plas Mawr

Plas Mawr (wal.; ang. "Great Hall") – okazała XVI-wieczna rezydencja w Conwy, zbudowana na zlecenie wpływowego walijskiego kupca, Roberta Wynna. Klejnot architektoniczny, najwybitniejszy zachowany budynek miejski epoki elżbietańskiej na terenie Wielkiej Brytanii. Jego oryginalne wyposażenie pochodzi z 1665 roku.
Plas Mawr 23 września 1950 roku został wpisany na listę Zabytków Walii pod nr 3634 z zaliczeniem do klasy I (grade I) z uwagi na to, że jest najbardziej kompletnym, obszernym domem miejskim epoki elżbietańskiej, wyjątkowym ze względu na stan zachowania oraz sztukaterię wewnątrz, mającą znaczenie ogólnonarodowe.
Historia.
XVI wiek.
Plas Mawr został zbudowany przez Roberta Wynna, trzeciego syna miejscowego właściciela ziemskiego. Robert Wynn podróżował po Europie w służbie dyplomatów dynastii Tudorów. Dzięki udanej działalności gospodarczej zgromadził fortunę, a w wieku 50 ożenił się z Dorothy Griffith. W 1570 roku kupił ziemię pod swój nowy dom w Conway. Jego konstrukcja miała zawierać elementy, które były modne w Londynie. Wynn zlecił wykonanie dekoracji zawierających elementy herbów rodów, z którymi on i jego małżonka byli związani. Ważne dla Wynna było podkreślenie w projekcie jego walijskiego pochodzenia. Plas Mawr powstawał etapami, w latach 1576–1585. W pierwszym etapie (1576–1577) Wynn dobudował do istniejącego domu skrzydło, które obecnie jest skrzydłem północnym głównego budynku. Stara rezydencja została następnie wyburzona, a w 1580 roku na jej miejscu zbudowano wejście i skrzydło południowe nadając całemu założeniu kształt litery U z fasadą wychodzącą na Crown Lane i z tylnym dziedzińcem zamykającym całość. W ostatnim etapie, w 1585 roku Wynn otrzymał działkę na rogu High Street i Crown Lane. To pozwoliło mu zbudować osobny budynek bramny wychodzący na High Street, który obecnie stanowi główne wejście do Plas Mawr, zamiast pierwotnego wejścia od stosunkowo wąskiego Crown Lane. Budynek bramny od budynku głównego oddziela obniżony dziedziniec. Oba budynki należą do najwcześniejszych przykładów mody na szczyty schodkowe w budownictwie. Budynek główny został bogato ozdobiony sztukaterią gipsową przez ten sam zespół dekoratorów, który pracował przy rezydencji Plas Maenan i na zamku Gwydir w dolinie rzeki Conwy. W 1586 roku zmarła Dorothy, a Robert Wynn ożenił się po raz drugi. Małżonkowie doczekali się siedmiorga dzieci, a Plas Mawr pozostał nadal ich domem rodzinnym.
XVII–XIX wiek.
Dom pozostał w rękach rodziny aż do 1683 roku, kiedy Elin Wynn wyszła za Roberta Wynne z Bodysgallen. Później Plas Mawr był tylko podrzędnym domem rodzinnym. Kolejni użytkownicy budynku wywarli jedynie nieznaczny wpływ na wygląd jego oryginalnych wnętrz. W XVIII wieku część budynku bramnego wykorzystywana była jako budynek sądu, natomiast dom główny został podzielony na mieszkania czynszowe. Wśród lokatorów znaleźli się: mleczarz, rymarz, stolarz i praczka. W latach 1839 i 1886 część skrzydła południowego zajmowała szkoła. W 1887 budynek przejęła na cele administracyjne Royal Cambrian Academy of Art użytkując go jako galerię. 
XX wiek.
W 1993 roku Plas Mawr znalazł się pod ochroną państwa, a zarządzająca nim rządowa agenda ds. dziedzictwa kulturowego Walii Cadw rozpoczęła czteroletni program jego renowacji, która objęła naprawę elementów drewnianych jego konstrukcji, ponowne pokrycie łupkiem dachu, otynkowanie kamiennych ścian oraz konserwację sztukaterii. Pokoje zostały urządzone tak, jak przypuszczalnie wyglądały w 1665 roku.

</doc>
<doc id="3188688" url="https://pl.wikipedia.org/wiki?curid=3188688" title="Edward Joseph Adams">
Edward Joseph Adams



</doc>
<doc id="3188689" url="https://pl.wikipedia.org/wiki?curid=3188689" title="Krčevine (kanton sarajewski)">
Krčevine (kanton sarajewski)

Krčevine (serb. "Крчевине") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 3 km na wschód od drogi R443 i około 3 km na zachód od autostrady A1, będącej częścią trasy europejskiej E73, około 8 km na północny zachód od stolicy gminy – Ilijaš i około 27 km na północny zachód od Sarajewa.
3 km na zachód od miejscowości przepływa Fojnička rijeka, a w odległości około 3 km na północ i na wschód rzeka Bośnia – najdłuższa z rzek płynących w całości na terenie państwa bośniackiego. Najbliższymi, sąsiednimi miejscowościami są: Banjer znajdująca się na południe od Krčevine, Dolipolje na północy, Vrela na północnym zachodzie i Ljubnići na wschodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Krčevine położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwały 63 osoby, wszystkie deklarujące narodowość serbską. Od 1961 roku następowały następujące zmiany liczby ludności wsi Krčevine:

</doc>
<doc id="3188699" url="https://pl.wikipedia.org/wiki?curid=3188699" title="Warazdat Harojan">
Warazdat Harojan

Warazdat Arszakowicz Harojan (orm. Վարազդատ Հարոյան, ur. 24 sierpnia 1992 w Erywaniu) – ormiański piłkarz grający najczęściej na pozycji środkowego obrońcy. Od 2021 jest zawodnikiem klubu Cádiz CF.
Kariera klubowa.
Swoją karierę piłkarską Harojan rozpoczął w klubie Piunik Erywań. W sezonie 2009 został włączony do kadry pierwszego zespołu. W debiutanckim sezonie wywalczył swój pierwszy tytuł mistrza Armenii oraz zdobył swój pierwszy Puchar Armenii w karierze. W sezonie 2010, w którym stał się podstawowym zawodnikiem Piunika, ponownie sięgnął z tym klubem po dublet. Wraz z Piunikiem zdobył też Puchary Armenii w sezonach 2012/2013, 2013/2014 i 2014/2015 oraz Superpuchary Armenii w 2010 i 2011 roku.
W 2016 roku Harojan przeszedł do irańskiego klubu Padideh FC. W Iran Pro League zadebiutował 26 lipca 2016 w wygranym 1:0 wyjazdowym meczu z Sepahanem Isfahan. W zespole Padideh grał przez rok.
Latem 2017 roku Harojan został zawodnikiem rosyjskiego zespołu Urał Jekaterynburg. Zadebiutował w nim 23 lipca 2017 w wygranym 1:0 wyjazdowym meczu z Dinamem Moskwa. Grał do lata 2020.
W październiku 2020 Harojan przeszedł do FK Tambow. Swój debiut w nim zaliczył 18 października 2020 w wygranym 2:0 wyjazdowym spotkaniu z Rotorem Wołgograd.
Na początku 2021 Harojan został zawodnikiem kazachskiego FK Astana. Zadebiutował w nim 13 marca 2021 w zremisowanym 2:2 domowym meczu z Turanem Turkiestan. W sezonie 2021 wywalczył z Astaną wicemistrzostwo Kazachstanu.
W lipcu 2021 Harojan trafił do Cádizu. Swój debiut w nim zanotował 14 sierpnia 2021 w zremisowanym 1:1 domowym meczu z Levante UD.
Kariera reprezentacyjna.
W reprezentacji Armenii Harojan zadebiutował 10 sierpnia 2011 w przegranym 0:3 towarzyskim meczu z Litwą, rozegranym w Kownie. W 58. minucie tego meczu został ukarany czerwoną kartką.

</doc>
<doc id="3188700" url="https://pl.wikipedia.org/wiki?curid=3188700" title="Hubert Misiuda">
Hubert Misiuda

Hubert Misiuda (ur. 23 marca 1909 roku w Nieborowicach, zm. 25/26 września 1944 roku w Oosterbeek) – kapelan Wojska Polskiego.
Wykształcenie.
W 1932 roku wstąpił do zgromadzenia oo. oblatów. Studiował na studiach filozoficzno-teologicznych w Instytucie Teologicznym w Obrze pod Poznaniem. Święcenia kapłańskie uzyskał w roku 1937 i udał się jako misjonarz na Cejlon. Po wybuchu wojny zgłosił się do władz polskich w Paryżu, organizujących polskie oddziały zbrojne. Z braku wolnych etatów kapelańskich, biskup polowy Józef Gawlina skierował go do Szkoły Podchorążych, którą ukończył z wyśmienitym wynikiem.
Służba w wojsku.
Po ukończeniu Szkoły Podchorążych otrzymał nominację na kapelana w Centralnym Ośrodku Wyszkolenia Wojskowego w Loudéac, z którego przeszedł do 3 Pułku Artylerii Lekkiej. Po upadku Francji przez 9 miesięcy pracował w szpitalu angielskim w Marsylii. Następnie pracował w obozach internowanych kombatantów polskich w Algierze i Maroku. 23 listopada 1941 roku został kapelanem w obozie Miranda del Ebro w Hiszpanii. Został odwołany do Anglii, otrzymał tam kapelanię 2 Baonu Strzelców, a w 15 września 1942 roku uzyskał przydział do 1 Samodzielnej Brygady Spadochronowej. Był pierwszym polskim kapelanem, który ukończył kurs spadochronowy. Wziął udział w desancie pod Arnhem. Zginął podczas przeprawy przez Ren, trafiony kulą z karabinu maszynowego, w nocy z 24 na 25 września 1944 roku. Pośmiertnie został odznaczony Krzyżem Walecznych. Spoczywa na Cmentarzu Wojennym Arnhem-Oosterbeek.

</doc>
<doc id="3188701" url="https://pl.wikipedia.org/wiki?curid=3188701" title="Krivajevići (kanton sarajewski)">
Krivajevići (kanton sarajewski)

Krivajevići (serb. "Кривајевићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży przy drodze M18, łączącej miasto Ilidža w kantonie sarajewskim z miastem Olovo, znajdującym się w kantonie zenicko-dobojskim. Krivajevići położone jest w odległości około 30 km na północny zachód od stolicy gminy – Ilijaš i około 40 km na północ od Sarajewa, około 20 km na zachód od granicy Federacji Bośni i Hercegowiny z Republiką Serbską.
Po zachodniej stronie miejscowości przepływa rzeka Bjelila. Najbliższymi, sąsiednimi miejscowościami są: Duševine znajdująca się na południe od Krivajevići, Bakići na północy, Odžak na zachodzie i Ajdinovići na wschodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Krivajevići położone jest na wysokości około 1000 m.n.p., na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 191 osób, w tym 177 osób narodowości serbskiej, 13 osób deklarujących przynależność do Muzułmanów z narodowości i 1 osoba, której narodowości nie określono. Od 1961 roku następowały następujące zmiany liczby ludności wsi Krivajevići:

</doc>
<doc id="3188704" url="https://pl.wikipedia.org/wiki?curid=3188704" title="Kwantowe wyżarzanie">
Kwantowe wyżarzanie

Kwantowe wyżarzanie – heurystyczna metoda optymalizacji rozwiązująca tę samą klasę problemów co symulowane wyżarzanie.
Jej zaletą jest to, że można do niej użyć fizycznych układów kwantowych (w pewnym sensie są to dość ograniczone komputery kwantowe). Dzięki temu rozwiązanie powinno się teoretycznie uzyskać o wiele szybciej (asymptotyczny wzrost prędkości). W praktyce, aktualne rozwiązania techniczne są zbyt wolne.

</doc>
<doc id="3188706" url="https://pl.wikipedia.org/wiki?curid=3188706" title="Strażnica WOP Międzywodzie">
Strażnica WOP Międzywodzie

Strażnica WOP Międzywodzie – podstawowy pododdział graniczny Wojsk Ochrony Pogranicza.
Formowanie i zmiany organizacyjne.
Nieetatowa strażnica WOP Międzywodzie podlegała w 1955 roku 125 Batalionowi WOP Miedzydzroje. Nosiła numer 73.
W 1968 roku w Międzywodziu funkcjonowało przejście uproszczonego ruchu rybackiego podległe 1 strażnicy WOP nadmorskiej III kategorii Dziwnów.

</doc>
<doc id="3188710" url="https://pl.wikipedia.org/wiki?curid=3188710" title="Kunosići (kanton sarajewski)">
Kunosići (kanton sarajewski)

Kunosići (serb. "Куносићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 5 km od drogi M18, łączącej miasto Ilidža w kantonie sarajewskim z miastem Olovo, znajdującym się w kantonie zenicko-dobojskim. Kunosići położone jest w odległości około 25 km na północ od stolicy gminy – Ilijaš i około 30 km na północ od Sarajewa, około 20 km na zachód od granicy Federacji Bośni i Hercegowiny z Republiką Serbską.
Po zachodniej stronie miejscowości przepływa rzeka Kunosićki potok, będąca dopływem rzeki Misoča. Najbliższymi, sąsiednimi miejscowościami są: Okruglica, znajdująca się na północnym zachodzie od Krivajevići, Ćeće na północy, Hadžići na północnym wschodzie, Buljetovina na wschodzie, Lađevići na południowym wschodzie, Zakutnica na południowym zachodzie i Seoci na zachodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Kunosići położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 19 osób, wszystkie deklarujące narodowość serbską. Od 1961 roku następowały następujące zmiany liczby ludności wsi Kunosići:

</doc>
<doc id="3188715" url="https://pl.wikipedia.org/wiki?curid=3188715" title="Krystyna Pisarek">
Krystyna Pisarek



</doc>
<doc id="3188716" url="https://pl.wikipedia.org/wiki?curid=3188716" title="Dawit Hambarcumian">
Dawit Hambarcumian

Dawit Hambarcumian (orm. Դավիթ Համբարծումյան, ros. Давид Григорьевич Амбарцумян "Dawid Grigorjewicz Ambarcumian"; ur. 24 czerwca 1956 w Kapanie, zm. 11 stycznia 1992 w Erywaniu) – radziecki skoczek do wody.
Zasłużony Mistrz Sportu ZSRR.
Kariera.
Trzykrotnie startował na igrzyskach olimpijskich. W 1972 zajął 5. miejsce w skokach z wieży, w 1976 w tej samej konkurencji był 7., a w 1980 zdobył brązowy medal. W 1981 i 1983 zostawał mistrzem Europy w skokach z wieży, a w 1977 w tej samej konkurencji został wicemistrzem kontynentu. W 1979 zdobył srebrny medal uniwersjady w tej samej konkurencji. Siedmiokrotnie zostawał mistrzem ZSRR w skokach z wieży: w 1972, 1975, 1977, 1978, 1981, 1983 i 1984.
Śmierć.
Zmarł 11 stycznia 1992 w Erywaniu w wyniku nagłego zatrzymania krążenia.
Upamiętnienie.
W Erywaniu istnieje szkoła nurkowania dla dzieci nazwana imieniem Hambarcumiana.

</doc>
<doc id="3188720" url="https://pl.wikipedia.org/wiki?curid=3188720" title="Olimpiada Języka Niemieckiego">
Olimpiada Języka Niemieckiego

Olimpiada Języka Niemieckiego w Polsce – przedmiotowa olimpiada szkolna z zakresu języka niemieckiego, skierowana do uczniów szkół ponadgimnazjalnych.
Organizatorem olimpiady jest Wyższa Szkoła Języków Obcych im. Samuela Bogumiła Lindego w Poznaniu.
Zawody zostały podzielone na trzy etapy (stopnie):
Laureaci olimpiady automatycznie otrzymują 100% punktów na maturze z języka niemieckiego.

</doc>
<doc id="3188728" url="https://pl.wikipedia.org/wiki?curid=3188728" title="Radomirka (struga)">
Radomirka (struga)

Radomirka (w górnym biegu - "Bełza") – struga na Lubelszczyźnie. Swe źródła ma w Krzczonowie, w części Wójtostwo. Źródło zasila staw hodowlany leżący przy dworku zwanym Siemionówką. Uchodzi w Stryjnie Pierwszym do Giełczewki. Jej głównymi dopływami są: Olszanka i Kosorzewianka. Radomirkę zasilają też inne, bezimienne cieki wodne. Długość Radomirki wynosi 14 km. Przepływa przez Krzczonowski Park Krajobrazowy. Nad brzegami występują rzadkie gatunki flory (m.in. goryczka wąskolistna, nasięźrzał pospolity, podejźrzon księżycowy, lepiężnik różowy, ciemiężyca zielona, pełnik europejski) i fauny.
Wsie nad Radomirką.
Lista miejscowości leżących nad Radomirką:

</doc>
<doc id="3188730" url="https://pl.wikipedia.org/wiki?curid=3188730" title="Sobór św. Serafima z Sarowa w Dallas">
Sobór św. Serafima z Sarowa w Dallas



</doc>
<doc id="3188731" url="https://pl.wikipedia.org/wiki?curid=3188731" title="Parafia św. Serafima z Sarowa w Dallas">
Parafia św. Serafima z Sarowa w Dallas



</doc>
<doc id="3188732" url="https://pl.wikipedia.org/wiki?curid=3188732" title="Star N424">
Star N424

Star N424 - nazywany "stonka". 
Historia.
Po II wojnie światowej w Polsce brakowało autobusów. Ludzi przewożono w zwykłych ciężarówkach. W 1947 rozpoczęto produkcję Stara 20. Na jego bazie postanowiono budować autobus. 
Konstrukcja.
Autobus ten budowano w Jelczańskich Zakładach Samochodowych. Do zakładu docierały ciężarówki marki Star z pełnym nadwoziem, bez skrzyni ładunkowej. W Jelczu w miejsce w którym powinna być skrzynia montowano własnej konstrukcji nadwozie, mieszczące 25 osób. Pozostała część pojazdu nie różniła się od Stara 20.
Zastosowanie.
Pojazdy te były wykorzystywane początkowo w całym kraju, jednak kiedy pojawiało się coraz więcej Sanów i "Ogórków", wykorzystanie "stonek" ograniczono do przewozu pracowników. W późniejszym okresie na bazie Stara produkowano Osinobus.

</doc>
<doc id="3188733" url="https://pl.wikipedia.org/wiki?curid=3188733" title="Nanzen-ji">
Nanzen-ji

 – klasztor szkoły zen rinzai w Kioto, największy klasztor Japonii, główny klasztor jednego z czternastu odgałęzień szkoły rinzai w Japonii.
Historia klasztoru.
Klasztor został wybudowany u stóp zalesionych wzgórz o nazwie Higashiyama w centralno-wschodniej części Kioto. Pierwotnie znajdowała się tam willa cesarza Kameyamy (亀山, pan. 1260-1274). Kameyama zaprosił do willi kapłana Fumona i wzniósł specjalnie dla niego świątynię, która nosi obecnie nazwę Nanzen-in. W 1291 roku willa i inne zabudowania zostały zamienione na klasztor rinzai pod nazwą Zenrin-ji. Zasadniczo klasztor tylko przez krótki czas był zaliczany do klasyfikacji gozan, a po wybudowaniu Shōkoku-ji stał się nadrzędnym klasztorem, „pierwszym klasztorem zen Japonii”, zajmującym pozycję ponad pięcioma klasztorami "gozan".
Ponieważ Shinchi Kakushin odmówił zostania pierwszym (założycielskim) opatem klasztoru, został nim Mukan Fumon (1212–1291) ze szkoły Enniego Ben’ena. Drugim opatem klasztoru został uczeń chińskiego mistrza chan działającego w Japonii Wuxue Zuyuana – Kian Soen (1261–1313).
Trzecim opatem klasztoru został chiński mistrz chan Yishan Yining (1247–1317), który wprowadził do Kioto religijno-kulturalny program, będący prekursorskim, do kultury związanej z systemem "gozan". Gdy był opatem, jego sława sięgnęła zenitu. Dzięki niemu do kręgu zen weszli ludzie związani z dworem cesarskim i arystokracją.
Również inny z chińskich mistrzów – Qingzhuo Zhengcheng (1274–1339) – był opatem tego klasztoru. Oprócz nauczania chińskiej klasyki i stylu literackim jego nauczyciela Gulina Jingmao (1262–1317) pracował również nad przystosowaniem chińskich reguł monastycznych do japońskich realiów.
W trzy lata po Qingzhou przybył do Japonii kolejny chiński mistrz chan Mingji Chujun (1262–1336) w towarzystwie swoich japońskich uczniów – Sessona Yūbaia i Getsurina Dōkyō (1293–1351). Cieszył się on opieką cesarza Go-Daigo (後醍醐, pan. 1318–1339) i został opatem Nanzen-ji.
Na liście klasztorów systemu "gozan" z 1341 roku Nanzen-ji znalazł się na pierwszym miejscu z klasztorów Kioto, a na pierwszym miejscu z klasztorów Kamakury znalazł się Kenchō-ji. Jednak klasztory z Kioto były już wówczas uważane za nadrzędne wobec klasztorów Kamakury.
W 1325 roku cesarz Go-Daigo wyznaczył na opata klasztoru Musō Kokushiego, który po oporze ostatecznie został opatem najsłynniejszego klasztoru zen w Japonii i piastował to stanowisko przez rok. Opuścił go, gdy polityka cesarska zaczęła opanowywać wszystkie dziedziny życia, aby pokonać ród Hōjō. Gdy po raz drugi został opatem Nanzen-ji zadbał już o utrzymanie właściwych relacji z dworem cesarskim i równocześnie rozszerzył krąg swoich przyjaciół, do których włączył Takaujiego z zyskującego coraz większą potęgę rodu Ashikaga.
Opatem Nanzen-ji został także jeden z uczniów mistrza Yishana – Sesson Yūbai, który był reprezentantem literatury "gozan", zwłaszcza w jej poważnym, religijnym stylu "geju". On i jego następcy rozwinęli ruch "gozan" do największego rozkwitu.
Opat klasztoru Ryūzan Tokken (1284–1358) był również mistrzem literatury "geju" pod wpływem Gulina i wywarł wielki wpływ na takich uczniów jak Chūgan Engetsu (1300–1375), Gidō Shūshin (1325–1388) (później także opat Nanzen-ji) i Zekkai Chūshin (1336–1405), który praktykował pod jego kierunkiem w Nanzen-ji. Uczeń Zekkaia Ishō Tokugan także został później opatem tego klasztoru. Dharmiczny wnuk Zekkaja Giyō Hōshū (1361–1424) wprowadził sioguna Yishimochi Ashikaga do kręgów zen i później piastował funkcję opata Nanzen-ji.
W okresie wojen domowych i wojny Ōnin (1467–1477), w czasie których spalono Nanzen-ji i większość klasztorów i świątyń w Kioto, w tym cztery z pięciu klasztorów "gozan" (poza Tōfuku-ji), wypłynął mnich Ōsen Keizan (1429–1493) z linii Gidō Shūshina, który zyskał wielki autorytet na stanowisku opata Shōkoku-ji i Nanzen-ji. Poprzez jego uczniów ruch "gozan" został przeniesiony w następne stulecie, chociaż nie odzyskał zniszczonego przez wojny wigoru.
W czasie wojen okresu Muromachi (1333-1573) klasztor został spalony, dlatego wszystkie jego budynki pochodzą z późniejszego okresu, głównie z XVII wieku.
W 1605 roku opatem klasztoru został mnich Ishin Sūden (1569–1633). Gdy reżim Tokugawy zaczął podporządkowywać sobie buddyzm oraz nakazał ludziom rejestrować się w danej świątyni czy klasztorze, to właśnie w Nanzen-ji przeprowadzono rejestrację klasztorów i świątyń oraz buddyjskich mnichów ze wszystkich innych szkół i tradycji buddyjskich. Ieyasu Tokugawa wyznaczył Sūdena na swojego doradcę. Sūden został wybrany także na zarządcę wszystkich buddyjskich instytucji. On także sformułował dekret z 27 stycznia 1614 roku przeciwko chrześcijanom. Był on także głównym antagonistą mistrza zen Takuana Sōhō.
W 1611 roku przeniesiono z pałacu cesarskiego Seiryōden, który pod nazwą Ōhōjō (Wielka Kwatera Opata) stał się mieszkaniem opata klasztoru. W 1628 roku wybudowano nową bramę główną (jap. Sanmon), w miejscu spalonej poprzedniej bramy. W ciągu wieków w skład kompleksu klasztornego wchodziło 12 podświątyń.
Około 1655 roku spotkał się z opatem i mnichami tego klasztoru chiński mistrz chan Yinyuan Longqi (1592–1673), późniejszy założyciel szkoły ōbaku.
W okresie Meiji, po antybuddyjskich dekretach władz, mnisi zmuszeni zostali do sprzedaży części gruntów klasztornych i kompleks się zmniejszył. W XX wieku doceniono wartość Nanzen-ji, zwłaszcza Wielkiej i Małej Kwatery Opata (jap. Kohōjō), pochodzących z początków okresu Edo, które zostały uznane za skarby narodowe kultury japońskiej.
Architektura klasztoru i jego obiekty.
Nanzen-ji powstał w dość typowy dla wczesnych klasztorów zen sposób, poprzez konwersję np. z pałaców czy willi cesarskich lub należących do arystokracji. Dlatego też były szczytem artystycznego wyrafinowania. Do tego cieszyły się one wyjątkowymi względami cesarzy.
Nanzen-ji jest klasycznym przykładem tak poczętego klasztoru. Zajmuje wielką powierzchnię a cały kompleks jest jednym z najwspanialszych w Kioto. Zawiera wszystkie budynki wymagane w klasztorze: Budynek Buddy, Budynek Dharmy (hattō), Budynek Mnichów (jap. "sōdō") itd. i wiele innych. Właściwie wszystkie w różnych okresach uległy pożarom i były rekonstruowane według dawnych planów.
Jednym z mnichów Nanzen-ji był Kaō (zm. ok. 1345), który po okresie praktykowania chanu i malarstwa w Chinach powrócił do Japonii i nawet został opatem tego klasztoru. Pozostało po nim kilka malowideł. Jego ulubionym tematem było obrazowanie dwóch słynnych mnichów chińskich Hanshana i Shide.
Od strony zachodniej rozpoczyna się pasaż prowadzący do głównych zabudowań kompleksu, przedzielony bramami. Pierwszą z nich jest Chokushimon (Brama Posłańców Cesarskich), która związana była z ceremoniami wprowadzenia nowego opata klasztoru. Również w niej przyjmowano wysłanników cesarskich. Brama pochodzi z 1641 roku i została ofiarowana przez cesarzową Meishō.
Brama "sanmon" pochodzi z 1628 roku i jest potężną dwupiętrową konstrukcją, co wskazywało na pierwszorzędne znaczenie kompleksu. Posiada trzy wejścia, które symbolizują trzy ścieżki do osiągnięcia oświecenia. Są to: brama pustki (jap. "kūmon"), brama negacji formy (jap. "musōmon") i brama negacji ślubowań (jap. "muganmon"). Na drugim piętrze znajdują się buddyjskie posągi. We wcześniejszej wersji bramy został schwytany XVI-wieczny japoński Robin Hood – Ishikawa Goemon – później skazany na śmierć przez ugotowanie w kotle.
Po minięciu Sanmon dochodzi się do głównych budynków kompleksu. Pierwszym z nich, leżącym na tej samej osi z zachodu na wschód, co bramy, jest Pawilon Dharmy (jap. "Hattō"). Inną nazwą tego budynku jest "Butsuden", gdyż znajduje się w nim posąg Buddy (jap. "Butsu"). Za nim (na tej samej osi) znajdują się budynki kwatery opata (jap. "Hōjō"). Jest to obecnie skarb narodowy Japonii. Jest ona ozdobiona wewnątrz malunkami przedstawicieli malarskiej szkoły Kanō. Hōjō składa się z dwu budynków: większego Ōhōjō i mniejszego Kōhōjō. Ōhōjō został tu przeniesiony na początku XVII wieku z pałacu cesarskiego, przebudowywanego na polecenie Tokugawy Ieyasu, gdzie nosił nazwę Seiryōden. Do dziś wyróżnia się pałacowymi zdobieniami. Znajduje się tam także obszerny ogród z białego żużlu, otoczony murem.
W mniejszym z budynków znajduje się jedno z najważniejszych malowideł „Mizunomi no tora” („Tygrys pijący wodę”), które przypisywane jest Tan’yū Kanō. W Pokoju Dziennym znajdują się obrazy Kanō Eitoku (1543-1590) przedstawiające 24 przykłady miłości synowskiej, które wyraźnie nawiązują do cnót konfucjańskich. Obok znajduje się kilka ogrodów, z których dwa są najbardziej znanymi aranżacjami związanymi z Nanzen-ji. Są to ogrody należące do typowych przykładów „karesansui”, czyli „wyschniętego krajobrazu”. Pierwszy z nich nosi nazwę Nyoshintei i jest czasem przypisywany Koboriemu Enshū, twórcy ogrodów z przełomu XVI i XVII wieku.
Obecnie w kompleksie znajduje się 13 świątyń, między innymi Nanzen-in, Tenju-an, Nanyo-in, Shinjo-in, Jishi-in, Chosho-in, Kiun-in i Konchi-in.

</doc>
<doc id="3188734" url="https://pl.wikipedia.org/wiki?curid=3188734" title="Kościół Świętej Trójcy w Bogorii">
Kościół Świętej Trójcy w Bogorii

Kościół Świętej Trójcy w Bogorii – rzymskokatolicki kościół parafialny znajdujący się we wsi Bogoria, w województwie świętokrzyskim. Należy do dekanatu Staszów diecezji sandomierskiej.
Historia.
Pozwolenie na budowę świątyni murowanej otrzymał od biskupa Andrzeja Stanisława Załuskiego, właściciel Bogorii, Michał Konarski. Kamień węgielny pod nowy kościół został poświęcony przez ówczesnego oficjała sandomierskiego księdza Andrzeja Potockiego. Świątynia została konsekrowana w 1778 roku przez biskupa sufragana diecezji krakowskiej dla okręgu lubelskiego Jana Kantego Lenczowskiego. 
W latach siedemdziesiątych XX wieku wnętrze świątyni zostało pomalowane. Następnie zainstalowano ogrzewanie, założono granitową posadzkę, wyremontowano elewację zewnętrzną oraz dachy częściowo pokryto blachą miedzianą. Od 1994 roku kontynuowano remont i reszta dachu została pokryta miedzianą blachą. Zamontowano także nowe dzwony i nadmuchowo-gazowe ogrzewanie budowli. Została odnowiona polichromia oraz wyremontowana zewnętrzna elewacja kościoła. 
W 2008 roku odnowiony został obraz Matki Bożej Pocieszenia. W dniu 11 maja tegoż roku odbyła się uroczysta reintronizacja wizerunku Matki Bożej Pocieszenia, zwanej Panią Bogoryjską. W tym roku również została odnowiona mensa ołtarzowa i tabernakulum. W następnym roku biskup sandomierski potwierdził dekretem, że bogoryjski kościół posiada godność Sanktuarium Matki Boskiej Pocieszenia. W listopadzie tegoż roku zakończono renowację ołtarza głównego świątyni. W dniu 29 sierpnia 2010 roku obraz Matki Bożej Pocieszenia został koronowany przez biskupa sandomierskiego Krzysztofa Nitkiewicza.
Architektura.
Świątynia została wybudowana w stylu barokowym i posiada rokokowe wyposażenie wnętrza.

</doc>
<doc id="3188735" url="https://pl.wikipedia.org/wiki?curid=3188735" title="Panel krosowy">
Panel krosowy



</doc>
<doc id="3188736" url="https://pl.wikipedia.org/wiki?curid=3188736" title="Ustawa o bestiach">
Ustawa o bestiach



</doc>
<doc id="3188737" url="https://pl.wikipedia.org/wiki?curid=3188737" title="Lađevići">
Lađevići

Lađevići (serb. "Лађевићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 3 km od drogi M18, łączącej miasto Ilidža w kantonie sarajewskim z miastem Olovo, znajdującym się w kantonie zenicko-dobojskim. Lađevići położone jest w odległości około 25 km na północny wschód od stolicy gminy – Ilijaš i około 30 km na północ od Sarajewa, około 20 km na zachód od granicy Federacji Bośni i Hercegowiny z Republiką Serbską.
Od strony północnej miejscowości opływa rzeka Bjelila, od strony południowej rzeka Smolnica, będąca dopływem rzeki Ljubina. Najbliższymi, sąsiednimi miejscowościami są: Buljetovina, znajdująca się na północ od Lađevići, Zlotege na północnym wschodzie, Duboki Potok na wschodzie, Stomorine na południu, Zakutnica i Kunosići na zachodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Lađevići położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwały 143 osoby, w tym 59 osób narodowości serbskiej i 84 deklarujące przynależność do Muzułmanów z narodowości (Boszniaków). Od 1961 roku następowały następujące zmiany liczby ludności wsi Lađevići

</doc>
<doc id="3188738" url="https://pl.wikipedia.org/wiki?curid=3188738" title="Eda-Ines Etti">
Eda-Ines Etti

Ines, właśc. Eda-Ines Etti (ur. 26 maja 1981 w Haapsalu) – estońska piosenkarka, reprezentantka Estonii podczas 45. Konkursu Piosenki Eurowizji w 2000 roku.
Kariera muzyczna.
2000: Konkurs Piosenki Eurowizji i "Here for Your Love".
Eda-Ines Etti rozpoczęła swoją karierę w 2000 roku, biorąc udział w estońskich eliminacjach do 45. Konkursu Piosenki Eurowizji – "Eurolaul 2000", w których wystąpiła z utworem „Once in a Lifetime” autorstwa Pearu’a Paulusa, Ilmara Laisaara, Alara Kotkasa i Jany Hallas. Ostatecznie wygrała finał selekcji, zdobywając największą liczbę 98 punktów od komisji jurorskiej i zostając reprezentantką Estonii podczas Konkursu Piosenki Eurowizji organizowanego w Szwecji. Wokalistka wystąpiła podczas koncertu finałowego imprezy i zajęła w nim czwarte miejsce, zdobywając łącznie 98 punktów. W tym samym roku Ines wydała swój debiutancki album studyjny pt. "Here for Your Love", na którym znalazła się m.in. eurowizyjna propozycja, oraz otrzymała trzy statuetki podczas gali wręczenia estońskich nagród muzycznych (Eesti Muusikaauhinnad) w kategoriach: „Artystka roku” oraz „Najlepszy radiowy/taneczny utwór roku” (za piosenkę „Once in a Lifetime”).
2001-05: "15 magamata ööd" i "Uus päev".
Pod koniec 2001 roku Ines nagrała wersję demonstracyjną utworu „Runaway”, który został napisany przez Paulusa, Laisaara i Kotkasa na potrzeby estońskich selekcji "Eurolaul 2002". Pomimo doniesień, wokalistka nie została jednak wykonawczynią piosenki podczas koncertu eliminacyjnego, tłumacząc swoją decyzję brakiem chęci ponownego startu w konkursie (singiel zaśpiewała wówczas Sahlene, która wygrała z nim finał selekcji). W lutym wokalistka wystąpiła gościnnie w finale słoweńskich eliminacji eurowizyjnych "EMA 2002". W tym samym roku miała zagrać koncert dla żołnierzy w Doboj w Bośni i Hercegowinie, jednak z powodu ataków terrorystycznych w Afganistanie musiała przenieść datę występu.
W 2004 roku ukazała się jej druga płyta zatytułowana "15 magamata ööd", która otrzymała wyróżnienie w kategorii „Album roku” podczas gali Eesti Muusikaauhinnad. Tytułowy singiel z płyty został nagrodzony tytułem „Utworu roku”, natomiast sama wokalistka została okrzyknięta „Artystką roku”. W tym samym roku Ines zaczęła nagrywać ze swoim zespołem, w którego skład weszli: jej brat, Ivo Etti (gitara basowa), Siim Mäesalu (fortepian), Erki Pärnoja (gitara) i Magnus Pajupuu (perkusja). Ich pierwsza wspólna płyta pt. "Uus päev" ukazała się w grudniu tego samego roku.
W 2005 roku poprowadziła finał selekcji "Eurolaul 2005" razem z Marko Reikopem.
Od 2006: "Kustutame vead", "Kas kuuled mind" i "Kiusatus".
W 2006 roku Ines zdecydowała się na ponowny udział w estońskich eliminacjach eurowizyjnych, podczas których wykonała utwór „Iseendale” i zajęła ostatecznie drugie miejsce w końcowej klasyfikacji. Rok później wzięła udział w selekcjach z piosenką „In Good and Bad”, z którą zajęła szóste miejsce, a w grudniu wydała swój czwarty album studyjny zatytułowany "Kustutame vead", dzięki któremu otrzymała nominację do statuetki Eesti Muusikaauhinnad 2008 w kategorii „Artystka roku”.
W lutym 2008 roku prowadziła finał eliminacji "Eurolaul 2008", a w listopadzie wygrała pierwszą edycję programu "Laulud tähtedega", będącego krajową wersją formatu "Just the Two of Us", występując w parze z Naczelnym Dyrektorem Generalnym IBM Estonia, Valdo Randperem. W listopadzie 2009 roku ukazała się jej kolejna płyta w karierze zatytułowana "Kas kuuled mind", a maju 2011 – "Kiusatus".
W 2010 i 2012 roku zasiadła w komisji jurorskiej selekcji "Eesti laul".
Życie prywatne.
Etti związana była z estońskim wokalistą i zwycięzcą 46. Konkursu Piosenki Eurowizji w 2001 roku – Tanelem Padarem. Para rozstała się w 2002 roku.

</doc>
<doc id="3188745" url="https://pl.wikipedia.org/wiki?curid=3188745" title="Złotorost pyszny">
Złotorost pyszny

Złotorost pyszny ("Xanthoria elegans" (L.) Th. Fr.) – gatunek grzybów z rodziny złotorostowatych ("Teloschistaceae"). Ze względu na symbiozę z glonami jest zaliczany do porostów.
Systematyka i nazewnictwo.
Pozycja w klasyfikacji według Index Fungorum: "Xanthoria, Teloschistaceae, Teloschistales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy gatunek ten zdiagnozowany został w 1791 przez J. H. E. Linka jako "Lichen elegans". Przez różnych mykologów zaliczany był do różnych rodzajów. Do rodzaju "Xanthoria" został przeniesiony w 1860 r.
Niektóre synonimy nazwy naukowej:
Nazwa polska według "Krytycznej listy porostów i grzybów naporostowych Polski".
Morfologia.
Tworzy listkowatą, rozetkowatą lub nieregularną plechę z glonami protokokkoidalnymi. Plecha osiąga średnicę do 6 cm, rzadko więcej. Często sąsiednie plechy szczelnie zlewają się ze sobą tworząc większe kolonie. Plecha jest głęboko wcinana, jej odcinki są grzbietobrzusznie wypukłe, mają szerokość 0,4–1,3 mm, a ich zakończenia 0,3–0,7 mm. Odcinki są wąskie w stosunku do swojej długości, mniej lub więcej podzielone, zazwyczaj pogięte, pofalowane, w niektórych miejscach zgrubiałe, czasami mają boczne odgałęzienia. Stykają się brzegami lub zachodzą na siebie. Plecha jest dość gruba i ściśle przylega do podłoża, wznoszą się tylko jej brzegi. Powierzchnia górna ma barwę od żółtej przez pomarańczową do czerwonej, czasami jest lekko oprószona. Rdzeń plechy jest biały, gąbczasty, z krótkimi strzępkami. Dolna powierzchnia plechy jest nieco pomarszczona, biaława. Chwytników brak, lub występują bardzo rzadko. Reakcje barwne: plecha K+ purpurowa, C−, KC−, P−.
Na plesze zawsze występują apotecja lekanorowe, zazwyczaj licznie. Mają średnicę 0,3–1 mm, tarczki o barwie takiej, jak plecha, lub ciemniejszej. Ich brzeżek plechowy jest cienki, gładki lub karbowany. Brązowe epitecjum ma grubość 10–60 μm. Hypotecjum jest bezbarwne lub jasnobrązowe i ma grubość 20–80 μm. W hymenium występują cylindryczne, proste lub rozgałęzione wstawki (parafizy). Zarodników powstaje po 8 w każdym worku, są dwukomórkowe, elipsoidalne o rozmiarze 11–18 × 5,5–6,5 μm z przegrodą o grubości 1–5 μm. W plesze zanurzone są pojedyncze lub w grupach pyknidia, zazwyczaj nieco ciemniejsze od górnej powierzchni plechy. Powstają w nich liczne konidiospory o rozmiarach 2,3–3,5 × 1–1,5 μm.
Występowanie i siedlisko.
Spotykany na wszystkich kontynentach (włącznie z Antarktydą), w Arktyce i na wielu wyspach. W Polsce jest pospolity w górach i na wyżynach, na niżu występuje jedynie sporadycznie. Rośnie na różnego rodzaju skałach, zarówno krzemianowych, jak i wapiennych oraz na betonie. Dużo rzadziej występuje na drewnie, słomianych dachach i obumarłych mszakach.
Jest przystosowany do życia w trudnych warunkach; w wysokich górach i w Arktyce. Doskonale znosi długotrwały brak wody, może rozwijać się nawet tam, gdzie średnia ilość opadów nie przekracza 6 cm rocznie. Z drugiej strony może rosnąć także na kamieniach, które przez większą część sezonu wegetacyjnego są zanurzone w wodzie, oraz na stale zbryzgiwanych słoną wodą morską podłożach (zarówno naturalnych, jak i sztucznych).
Znaczenie.
Złotorost jest modelowym organizmem przy badaniach zdolności przetrwania organizmów żywych w warunkach ekstremalnych. W maju 2005 umieszczono na orbicie wokółziemskiej otwartą kapsułę zawierającą złotorost pyszny i wzorzec geograficzny ("Rhizocarpon geographicum"). Po 15 dniach przebywania w warunkach niskiej temperatury, próżni i promieniowania, na Ziemi wznowiły czynności życiowe, a w ich DNA nie stwierdzono uszkodzeń. Parametry fotosyntezy, określane jako wymiana gazowa oraz fluorescencja chlorofilu, zmierzone w 24 godziny od powrotu na Ziemię, nie odbiegały od wartości zmierzonych przed lotem.
Wyciąg z "X. elegans" wykazuje znaczną zdolność do zwiększenia aktywności reduktazy chinonowej, enzymu rozkładającego niektóre substancje o działaniu rakotwórczym.

</doc>
<doc id="3188746" url="https://pl.wikipedia.org/wiki?curid=3188746" title="Xanthoria elegans">
Xanthoria elegans



</doc>
<doc id="3188749" url="https://pl.wikipedia.org/wiki?curid=3188749" title="Ginnastica Torino">
Ginnastica Torino

Reale Società Ginnastica di Torino – włoski klub piłkarski z siedzibą w Turynie.
Historia.
Sekcja Królewskiego Towarzystwa Gimnastycznego została założona 17 marca 1844 roku w Turynie, w tamtych czasach stolicy Królestwa Sardynii, z inicjatywy szwajcarskiego gimnastyka Rodolfo Obermana, bardzo znanego w chwili.
Sekcja piłkarska Ginnastica Torino rozpoczęła działalność w 1897 roku (w okresie od stycznia do października), co pozwoliło jej w następnym roku startować w pierwszych mistrzostwach Włoch w 1898 roku. W 1997 zdobyli pierwsze mistrzostwo Concorsi Federali di Calcio.
Pierwszy mecz w mistrzostwach Włoch został zagrany 8 maja 1898 na Stadio Motovelodromo Umberto I w Turynie - Ginnastica Torino przegrała półfinałowy mecz 1:2 z Genoa Athletic Club. Również w tym roku wygrał po raz drugi Concorsi Federali di Calcio, pokonując zespół z Ferrara (Emilia-Romania).
W następnym sezonie, klub przyjął jako domowy stadion "Campo Piazza d'Armi", który znajdował się w pobliżu Parco Cavalieri di Vittorio Veneto, w dzielnicy Turynu Santa Rita. Po pokonaniu FC Torinese 2:0 w meczu eliminacji, siedem dni później przegrał 0:2 z Interem. Po trzech kolejnych nieudanych sezonach, w których wyszli w pierwszym meczu (w tym 0:5 w meczu z Juventusem w 1901 roku) sekcja piłki nożnej klubu przestała istnieć w 1902 roku.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2014).
Trofea krajowe.
Concorsi Federali di Calcio
Stadion.
Klub najpierw rozgrywał swoje mecze domowe na stadionie Stadio Motovelodromo Umberto I w Turynie, który może pomieścić 15,000 widzów, a potem na "Campo Piazza d'Armi".

</doc>
<doc id="3188751" url="https://pl.wikipedia.org/wiki?curid=3188751" title="István Bárány">
István Bárány

István Bárány (ur. 20 grudnia 1907 w Egerze, zm. 21 lutego 1995 w Budapeszcie) – węgierski pływak, jeden z czołowych pływaków europejskich lat dwudziestych i trzydziestych, medalista igrzysk olimpijskich i mistrzostw Europy.
Po raz pierwszy wystartował na igrzyskach olimpijskich podczas VIII Letnich Igrzyskach Olimpijskich w Paryżu w 1924 roku. Wziął tam udział w wyścigu na dystansie 100 metrów stylem dowolnym, gdzie dotarł do fazy półfinałowej.
Pierwsze medale zdobył na I Mistrzostwach Europy w Budapeszcie w 1926 roku. Został tam mistrzem na dystansie 100 metrów stylem dowolnym i wicemistrzem w sztafecie 4 × 200 stylem dowolnym. Rok później, na Mistrzostwach Europy w Bolonii, nie zdołał obronić tytułu – został wicemistrzem na 100 metrów (mistrzem został Szwed Arne Borg) i brązowym medalistą w sztafecie.
Po raz drugi wystartował na igrzyskach olimpijskich podczas IX Letnich Igrzyskach Olimpijskich w Amsterdamie w 1928 roku. Był tam jednym z kandydatów do złota na dystansie 100 metrów stylem dowolnym. Podczas wyścigu finałowego prowadził przez większość dystansu, lecz ostatecznie został wicemistrzem olimpijskim przegrywając z obrońcą tytułu Amerykaninem Johnny Weissmullerem. Płynął także na ostatniej, czwartej zmianie męskiej sztafety 4 × 200 m stylem dowolnym. Węgierska drużyna zajęła czwarte miejsce.
III Mistrzostwa Europy w Paryżu w 1931 roku były prawdziwym tryumfem Bárányego. Został on trzykrotnym mistrzem kontynentu, na 100 i 400 metrów stylem dowolnym oraz w sztafecie 4 × 200 stylem dowolnym. Ustanowił na każdym z tych dystansów rekordy mistrzostw.
Ostatni raz na igrzyskach wystartował w Los Angeles w 1932 roku. Zdobył tam brązowy medal w sztafecie 4 × 200 m stylem dowolnym. W swojej koronnej konkurencji, 100 metrów stylem dowolnym Węgier dotarł jedynie do fazy półfinałowej. Do awansu do finału zabrakło mu 0,1 sekundy.
Bárány reprezentował barwy klubu Magyar Véderő Egylet Egri Sportegyesület.
W 1978 roku został wpisany na International Swimming Hall of Fame.

</doc>
<doc id="3188753" url="https://pl.wikipedia.org/wiki?curid=3188753" title="Włodzimierz Ostapowicz">
Włodzimierz Ostapowicz

Włodzimierz Ostapowicz (ur. 16 czerwca 1907 w Stanisławowie, zm. 18 listopada 1979 we Wrocławiu) – polski prawnik, działacz komunistyczny, sędzia wojskowy odpowiedzialny za wydawanie wyroków śmierci na żołnierzy i działaczy podziemia antykomunistycznego i niepodległościowego. Adwokat.
Życiorys.
Syn Szymona, w 1930 ukończył studia na Wydziale Prawa Uniwersytetu Jana Kazimierza we Lwowie i został praktykantem w Sądzie Grodzkim, a w 1931 w Sądzie Okręgowym w Stanisławowie. W 1931 wstąpił do Komunistycznej Partii Zachodniej Ukrainy. Wiceprezes Stowarzyszenia Aplikantów Adwokackich w Stanisławowie i aplikant adwokacki w kancelarii, od 1936 pracował jako adwokat. Po agresji ZSRR na Polskę i okupacji miasta przez Armię Czerwoną 22 września 1939 został p.o. sekretarza ustanowionego przez okupanta Tymczasowego Kierownictwa miasta Stanisławów (do 10 października 1939), następnie do 15 grudnia 1939 był sekretarzem Rejonowego Oddziału Ziemskiego w Stanisławowie. Od 16 grudnia 1939 do 2 lipca 1941 kierownik Oddziału Ogólnego Rejonowego Komitetu Wykonawczego w Stanisławowie, 
Po ataku Niemiec na ZSRR ewakuowany w głąb ZSRR. Szeregowy 750. batalionu budowlanego (tzw. strojbatalionu) w Saratowie od lipca 1941 do lipca 1942, potem do grudnia 1942 pracował w Oddziale Komunalnym "Strojgazu" w Gorkim. Robotnik w jednym z "chłopzagotpunktów" w Laiszy (Uzbecka Socjalistyczna Republika Radziecka), w 1943 zgłosił się do LWP i 8 VI został szeregowym 8. kompanii 1. pp 1 DP im. T. Kościuszki. Od 11 VI 1943 zastępca dowódcy kompanii ds. oświatowych 1 pp, od 26 VIII 1943 starszy pisarz Sztabu Kwatermistrzostwa 1. Korpusu PSZ w ZSRR. XII 1943 został zastępcą dowódcy 1. batalionu 6. pp ds. polityczno-wychowawczych, a 12 VII 1944 członkiem Sądu Polowego 2 DP im. J.H. Dąbrowskiego; od 13 III 1945 szef tego Sądu. 1 VI 1946 został szefem Wojskowego Sądu Rejonowego (WSR) w Białymstoku (w tym czasie był również delegowany na stanowisko przewodniczącego Wydziału ds. Doraźnych Sądu Okręgowego w Białymstoku), w marcu 1947 przeniesiony do pracy w Departamencie Personalnym MON, gdzie był m.in. kierownikiem Sekcji 2 Wydziału IV, Sekcji 3 Wydziału I i Sekcji 3 Wydziału III. W 1947 mianowany podpułkownikiem. Od 10 IX 1948 szef Wojskowego Sądu Okręgowego (WSO) nr I w Warszawie, od 7 X 1950 do 12 VIII 1955 szef WSR we Wrocławiu. 29 VIII 1955 zwolniony ze służby wojskowej, pracował jako adwokat we Wrocławiu. Aktywny działacz Komitetu Dzielnicowego PZPR Wrocław-Stare Miasto.
W 1946 skazał na śmierć działaczy AK i WiN Franciszka Sowulewskiego, Aleksandra Rybnika i Mariana Piekarskiego; zostali oni straceni 11 IX 1946. Łącznie od lipca 1944 do lipca 1955 skazał na śmierć 116 osób.
Pochowany na Cmentarzu Osobowickim.

</doc>
<doc id="3188755" url="https://pl.wikipedia.org/wiki?curid=3188755" title="Towarzystwo Poetów Francuskich">
Towarzystwo Poetów Francuskich

Towarzystwo Poetów Francuskich (fr. "la Société des poètes français") – stowarzyszenie powołane w roku 1902 z okazji setnej rocznicy urodzin Victora Hugo. 
Założycielami byli José-María de Heredia, Sully Prudhomme i Léon Dierx. Pierwszym przewodniczącym został Auguste Dorchain. Jest najstarszą francuską organizacją zrzeszającą poetów. W roku 1986 przyłączyły się do niej: Towarzystwo Przyjaciół Victora Hugo, Towarzystwo Przyjaciół Paula Verlaine'a i Towarzystwo Przyjaciół Pierre'a Corneille'a.
Główną misją Towarzystwa jest tworzenie i umacnianie więzi kulturowych i przyjacielskich łączących poetów francuskojęzycznych. Towarzystwo działa za pośrednictwem 25 delegatur regionalnych i 7 delegatur na terenach frankofońskich, wspierając przy tym rozwój młodych talentów i dbając o dorobek wybitnych poetów francuskojęzycznych wszystkich narodowości. 
Od roku 1998 Towarzystwo posiada własne wydawnictwo. W swoim kwartalniku „Agora” publikuje najciekawsze utwory współczesnych poetów francuskich. Co roku przyznaje także wiele nagród poetyckich (przede wszystkim Wielką Nagrodę Victora Hugo, ale także Nagrodę Sully'ego Prudhomme'a, Nagrodę Paula Verlaine'a i Nagrodę Jeana Cocteau).

</doc>
<doc id="3188758" url="https://pl.wikipedia.org/wiki?curid=3188758" title="Once in a Lifetime (utwór muzyczny Ines)">
Once in a Lifetime (utwór muzyczny Ines)

Once in a Lifetime (pol. "Tylko raz w życiu") – utwór estońskiej wokalistki Ines, napisany przez Pearu'a Paulusa, Ilmara Laisaara, Alara Kotkasa i Jany Hallas, nagrany i wydany w 2000 roku na debiutanckiej płycie artystki pt. "Here for Your Love".
Singiel reprezentował Estonię w finale 45. Konkursu Piosenki Eurowizji w maju 2000.
Historia utworu.
Muzykę do utworu skomponowali Pearu Paulus, Ilmar Laisaar, Alar Kotkas, natomiast słowa napisała Jana Hallas. Za miks piosenki odpowiedzialny był Kotkas, a za mastering – Mia Lorentzson.
Gitarę w utworze nagrał Toomas Vanem, a chórki wykonali Kaire Vilgats i Pearu Paulus.
W 2000 utwór został zakwalifikowany do stawki finałowej "Eurolaul 2000", estońskich eliminacji do 45. Konkursu Piosenki Eurowizji. Został zaprezentowany jako dziewiąty w kolejności podczas koncertu finałowego, rozegranego 5 lutego w ETV Stuudio. Otrzymała największą liczbę 98 punktów od międzynarodowej komisji jurorskiej (w składzie: Jernej Vene ze Słowenii, Noel Kelehan z Irlandii, Corinne Hermès z Francji, Manfred Witt z Niemiec, Anders Berglund ze Szwecji, Andre Vermeulen z Belgii, Jorge de Carmo z Portugalii, Michael Ball z Wielkiej Brytanii, Bo Halldorsson z Islandii i Moshe Datz z Izraela), zostając kompozycją reprezentującą Estonię podczas finału Konkursu Piosenki Eurowizji, rozegranego 13 maja w Globen w Sztokholmie. Został wykonany jako czwarty w kolejności i zdobył 98 punktów, zajmując czwarte miejsce w końcowej klasyfikacji. Podczas występu artystce towarzyszył pięcioosobowy chórek, w którym zaśpiewali: Paulus, Kaire Vilgats, Kadri „Maiken” Koppel, Jelena Juzvik i Tanel Padar, ówczesny partner życiowy wokalistki oraz zwycięzca konkursu w 2001 roku.
Lista utworów.
CD Single
CD Maxi-single

</doc>
<doc id="3188761" url="https://pl.wikipedia.org/wiki?curid=3188761" title="Géza Szigritz">
Géza Szigritz

Géza Szigritz znany także Géza Tarródy (ur. 18 stycznia 1907 w Krivány, zm. 12 grudnia 1949 w Egerze) – węgierski pływak, medalista mistrzostw Europy, uczestnik igrzysk olimpijskich.
Pierwszy medal zdobył na I Mistrzostwach Europy w Budapeszcie w 1926 roku. Został tam wicemistrzem w sztafecie 4 × 200 stylem dowolnym, w której płynął na trzeciej zmianie. Rok później, na Mistrzostwach Europy w Bolonii – brązowym medalistą na tym samym dystansie (płynął jako pierwszy).
Wystartował na igrzyskach olimpijskich tylko raz, podczas IX Letnich Igrzyskach Olimpijskich w Amsterdamie w 1928 roku. Wziął udział w dwóch konkurencjach. Na dystansie 400 metrów stylem dowolnym, płynął w drugim wyścigu eliminacyjnym. Zajął w nim niepremiowane awansem piąte miejsce. Płynął także na trzeciej zmianie męskiej sztafety 4 × 200 m stylem dowolnym. Węgierska drużyna zajęła czwarte miejsce.
Szigritz reprezentował barwy klubu Magyar Véderő Egylet Egri Sportegyesület.

</doc>
<doc id="3188763" url="https://pl.wikipedia.org/wiki?curid=3188763" title="Dolby Atmos">
Dolby Atmos

Dolby Atmos – technologia dźwięku obiektowego, stworzona przez firmę Dolby Laboratories w kwietniu 2012 roku. Została po raz pierwszy wykorzystana w filmie "Merida waleczna" wytwórni Pixar. Pierwszą instalację wykonano w Teatrze Dolby w Hollywood na potrzeby premiery filmu "Merida waleczna" w czerwcu 2012 r. W 2012 roku istniało około 25 instalacji Dolby Atmos na całym świecie. Liczba ta wzrosła do 300 miejsc w 2013 roku. W czerwcu 2016 było ich ponad 1600.
Technologia Dolby Atmos teoretycznie pozwala na przesyłanie do sal kinowych nieograniczonej liczby ścieżek audio, które są dynamicznie przekazywane do głośników w oparciu o możliwości kina. Oznacza to, iż Atmos pozwala realizatorowi dźwięku (za pomocą specjalnej wersji oprogramowania Pro Tools lub Pyramix dla cyfrowej stacji roboczej) na wyznaczenie konkretnej lokalizacji w sali kinowej, jako przestrzeni trójwymiarowej, z której określony dźwięk powinien być słyszany przez odbiorcę. Dźwięki otoczenia pozostają oddzielnie miksowane wstępnie w tradycyjnym formacie wielokanałowym. Podczas odtwarzania, system Atmos łączy wszystkie ścieżki w czasie rzeczywistym, aby tworzyć wrażenie, że każdy dźwięk pochodzi z wcześniej wyznaczonego miejsca, w sposób dostosowany do konkretnej konfiguracji głośników danej sali kinowej.
Pierwsza generacja sprzętu do kina, "Dolby Atmos Cinema Processor" obsługuje do 128 niezależnych ścieżek audio i do 64 różnych głośników. Technologia ta była początkowo kierowana do kin komercyjnych, ale później została także dostosowana do potrzeb kina domowego. Oprócz odtwarzania standardowych ścieżek dźwięku przestrzennego 5.1 lub 7.1 (za pomocą tablic konwersji), system generuje dla każdego głośnika unikalną ścieżkę dźwiękową, co umożliwia zastosowanie wielu nowych przednich, bocznych, a nawet umieszczonych na suficie kanałów wertykalnych dla dokładnego pozycjonowania wybranych dźwięków, takich jak przelot helikoptera czy deszcz.

</doc>
<doc id="3188767" url="https://pl.wikipedia.org/wiki?curid=3188767" title="Browar Południe">
Browar Południe



</doc>
<doc id="3188768" url="https://pl.wikipedia.org/wiki?curid=3188768" title="Kemal Mešić">
Kemal Mešić

Kemal Mešić (ur. 4 sierpnia 1985 w Rogaticy) – bośniacki lekkoatleta (dyskobol i kulomiot).
Lata młodości.
Lekkoatletykę uprawia od siódmego roku życia.
Kariera.
W 2009 zajął 9. miejsce w pchnięciu kulą na uniwersjadzie oraz igrzyskach śródziemnomorskich. W 2011 na uniwersjadzie był 10. w tej samej konkurencji. W 2012 wystartował na igrzyskach olimpijskich w pchnięciu kulą. Uplasował się na 24. pozycji w kwalifikacjach i odpadł z dalszej rywalizacji. W 2013 zdobył brązowy medal halowych mistrzostw krajów bałkańskich z wynikiem 19,76 m. W tym samym roku zajął 9. miejsce w kwalifikacjach w pchnięciu kulą na halowych mistrzostwach Europy z wynikiem 19,71 m (zabrakło mu 2 cm do finału), a także był 4. na igrzyskach śródziemnomorskich z wynikiem 19,60 m. Na mistrzostwach świata w 2013 odpadł w eliminacjach z wynikiem 18,98 m. W 2014 zajął 15. miejsce w kwalifikacjach pchnięcia kulą na halowych mistrzostwach świata z wynikiem 19,50 m.

</doc>
<doc id="3188773" url="https://pl.wikipedia.org/wiki?curid=3188773" title="Wojciech Święcicki (kasztelan santocki)">
Wojciech Święcicki (kasztelan santocki)

Wojciech Konstanty Święcicki herbu Jastrzębiec (zm. 22 kwietnia 1732) – kasztelan santocki.
Rodzina.
Syn Jana (zm. 1658) i Zofii Chociszewskiej (zm. 1696). Poślubił Katarzynę Wilkońską h. Odrowąż (zm. 1719-03-17), córkę Franciszka Wilkońskiego i Joanny z Karnkowskich przed 1685 rokiem. Z małżeństwa urodziły się 3 córki:
Pełnione urzędy.
W latach 1705-1732 piastował urząd kasztelana santockiego. Na urząd ten został wybrany dnia 7 listopada 1705 roku.
Miejsce pochówku.
Został pochowany w Ceradzu Kościelnym.

</doc>
<doc id="3188775" url="https://pl.wikipedia.org/wiki?curid=3188775" title="Lipnik (Federacja Bośni i Hercegowiny)">
Lipnik (Federacja Bośni i Hercegowiny)

Lipnik (serb. "Липник") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 20 km na wschód od drogi M18, łączącej miasto Ilidža w kantonie sarajewskim z miastem Olovo, znajdującym się w kantonie zenicko-dobojskim. Lipnik położony jest w odległości około 30 km na północny wschód od stolicy gminy – Ilijaš i około 25 km na północ od Sarajewa, tuż przy granicy Federacji Bośni i Hercegowiny z Republiką Serbską. Najbliższymi, sąsiednimi miejscowościami są: Rakova Noga, znajdująca się na północ od Lipnika, Gornji Poretak na wschodzie, Ozren na południu i Vilić na zachodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Lipnik położony jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwały 64 osoby, wszystkie deklarujące przynależność do Muzułmanów z narodowości (Boszniaków).

</doc>
<doc id="3188780" url="https://pl.wikipedia.org/wiki?curid=3188780" title="Matthew McEwan">
Matthew McEwan

Matthew McEwan (ur. 5 października 1865 w Ayr, zm. 14 kwietnia 1899 w Chicago) – szkocki rugbysta, reprezentant kraju, sędzia sportowy.
Związany był z klubem Edinburgh Academicals, w którym pełnił także rolę kapitana. W latach 1886–1892 rozegrał piętnaście spotkań dla szkockiej reprezentacji, w ostatnim z nich sędziował też jeden z pojedynków w rozgrywkach Home Nations Championship.

</doc>
<doc id="3188781" url="https://pl.wikipedia.org/wiki?curid=3188781" title="Little Voice">
Little Voice



</doc>
<doc id="3188784" url="https://pl.wikipedia.org/wiki?curid=3188784" title="Hélène Pastor">
Hélène Pastor

Hélène Pastor (ur. 1937, zm. 21 maja 2014) − najbogatsza kobieta w Monako, dziedziczka największej fortuny nieruchomości w księstwie.
Życiorys.
Hélène Pastor wywodziła się z rodziny ubogiego kamieniarza z Ligurii, Jean-Baptiste’a Pastora, który wyemigrował do Monako w latach 80. W 1936 roku otrzymał on zlecenie na budowę pierwszego stadionu piłkarskiego w Monako. Uzyskane dochody stały się początkiem późniejszego rodzinnego majątku. W latach 50. jego syn Gildo zaczął budować w Monte Carlo pierwsze apartamenty o wysokim standardzie, które wkrótce stały się bardzo popularne wśród najbogatszych Europejczyków.
Hélène urodziła się w 1937 roku, a majątek odziedziczyła po ojcu w 1990 roku. Pozostałe części odziedziczyli jej bracia: Victor i Michel. Hélène Pastor była właścicielką kilku nieruchomości w najbardziej prestiżowych częściach Monako, bliską przyjaciółką rodziny książęcej, a ze względu na swoją pozycję w tym kraju była nazywana „wiceksiężną”. Łącznie w rękach rodziny Pastor znajduje się ok. 15% rynku nieruchomości w Monako.
6 maja 2014 roku odwiedzała syna w szpitalu w Nicei, gdy została pod budynkiem zaatakowana przez dwóch napastników, którzy ostrzelali ją z samochodu. Zmarła z powodu odniesionych ran 21 maja, mimo kilku przeprowadzonych operacji. Początkowo o przygotowanie morderstwa podejrzewano grupy mafijne z Włoch, a w końcu czerwca zatrzymana została jej córka ze swoim mężem, konsulem honorowym RP w Monako.
Była dwukrotnie zamężna i dwukrotnie rozwiedziona. Z pierwszego związku doczekała się córki, a z drugiego syna Gildo Pallanca Pastora ur. w 1967 roku.

</doc>
<doc id="3188786" url="https://pl.wikipedia.org/wiki?curid=3188786" title="Aulestad">
Aulestad

Aulestad – gospodarstwo i muzeum w norweskiej wsi Follebu, w okręgu Oppland.
Gospodarstwo znane jest powszechnie jako majątek rodzinny Karoline i Bjørnstjerne Bjørnsonów, którzy zakupili je w roku 1874. Dzisiaj znajduje się tu muzeum z pamiątkami po pisarzu. Cały zespół muzealny składa się z sześciu budynków, które gruntownie odrestaurowano w roku 2010, w stulecie śmierci Bjørnsona.

</doc>
<doc id="3188787" url="https://pl.wikipedia.org/wiki?curid=3188787" title="Eugeniusz Ćwirlej">
Eugeniusz Ćwirlej

Eugeniusz Ćwirlej (ur. 21 lutego 1925 w Gaju Małym koło Szamotuł, zm. 29 lipca 2007 w Chodzieży) – polski malarz, pejzażysta, ukształtowany przez koloryzm. Zajmował się głównie malarstwem sztalugowym, rysunkiem, akwarelą, a także polichromią i mozaiką. Ojciec pisarza- Ryszarda Ćwirleja.
Studia plastyczne odbył w Państwowej Wyższej Szkole Sztuk Plastycznych w Poznaniu na Wydziale Malarstwa pod kierunkiem profesorów J. Piaseckiego, St. Szczepańskiego, E. Wasilkowskiego. Miał ponad 40 wystaw indywidualnych w kraju i za granicą (m.in. w Schwalmstadt, Niemcy). Uczestniczył w licznych wystawach zbiorowych, m.in.: Ogólnopolskie Wystawy Plastyczne “Portret Wojska”, “Drogi do zwycięstwa” CBWA Zachęta w Warszawie, IX - XII Ogólnopolskie Wystawy im. J. Spychalskiego BWA Poznań, Międzynarodowa Wystawa Plastyczna „Świat ginącej przyrody” Warszawa, Wystawa Indywidualna Malarstwa „Polska Jesień” Wiedeń, Targi Sztuki „Interart” Poznań 1984-1990, Targi Sztuki – Wiedeń, Gandawa, Düsseldorf. Brał udział w dorocznych wystawach „Salon Pilski” BWA Piła.
Za swoją twórczość uzyskał wiele ważnych nagród, m.in.: I nagroda w Ogólnopolskim Konkursie na Znak Graficzny” Bezpieczeństwo Drogowe” (powszechnie dzisiaj stosowany drogowy znak ostrzegawczy – „Inne niebezpieczeństwo“)1963, dwa wyróżnienia w Ogólnopolskim Konkursie im. J. Spychalskiego 1983, Poznań. Inne wyróżnienia to: Medal „Za Wybitne Zasługi w Rozwoju Oświaty Woj. Pilskiego“ 1978, Nagroda Wojewódzka „Za pracę Twórczą“ 1982, „Złoty Krzyż Zasługi“ 1986.
Był twórcą niezwykle płodnym i pozostawił po sobie ogromną spuściznę, głównie obrazy olejne. Prace jego znajdują się w zbiorach Muzeum Wojska Polskiego w Warszawie, Muzeum Rolnictwa w Szreniawie, Muzeum Sztuki Obcej w Sofii, w licznych muzeach regionalnych (m.in. Piła, Trzcianka, Wronki, Wągrowiec), jak i w wielu kolekcjach prywatnych mecenasów sztuki w kraju i za granicą.

</doc>
<doc id="3188788" url="https://pl.wikipedia.org/wiki?curid=3188788" title="Maryla Falk">
Maryla Falk

Maryla Falk (ur. 26 kwietnia 1906 we Lwowie, zm. 13 czerwca 1980 w Chamonix-Mont-Blanc) – polska indolożka i religioznawczyni.
Życiorys.
Jej życiorys wobec niewielu zachowanych źródeł jest trudny do odtworzenia, prawdopodobnie ukończyła studia orientalistyczne na którymś z polskich uniwersytetów. Studiowała pod kierownictwem Jeana Przyluskiego na Sorbonie i Collège de France. W latach 30. XX wieku prowadziła działalność naukową w Rzymie i w Instytucie Orientalistycznym Uniwersytetu Warszawskiego, publikowała m.in. w "Roczniku Orientalistycznym" oraz "Polskim Biuletynie Orientalistycznym". Współpracowała z Raffaele Pettazzonim i Stanisławem Schayerem. Była członkiem Polskiego Towarzystwa Orientalistycznego. W 1938 roku wygłosiła referat na XX Międzynarodowym Kongresie Orientalistów w Brukseli.
Na początku maja 1939 roku witała w Warszawie wracającego przez Polskę do Indii z Rzymu profesora Surendranatha Dasguptę. W tym samym roku wyjechała do Indii, gdzie została wykładowcą języków słowiańskich i kultury polskiej na Uniwersytecie w Kalkucie. Była inicjatorką i sekretarką założonego 5 października 1939 roku w Kalkucie "Indo-Polish Association". Publikowała anglojęzyczne artykuły naukowe w czasopismach indyjskich. W 1947 roku wróciła do Europy, usiłując uzyskać wizę brytyjską, później prawdopodobnie mieszkała w Rzymie. W grudniu tegoż roku została członkiem Société Asiatique w Paryżu. W latach 50. prowadziła ożywioną działalność w międzynarodowym środowisku orientalistycznym, w następnej dekadzie wycofała się jednak z działalności naukowej. Zmarła w osamotnieniu w 1980 roku w swoim domu w Chamonix-Mont-Blanc, po jej śmierci nie został opublikowany żaden nekrolog.
Głównym dziełem Falk jest wydana w 1939 roku w Rzymie praca "Il mito psicologico nell’India antica" (przekład polski "Mit psychologiczny w starożytnych Indiach", Kraków 2011). Praca ta, początkowo niezauważona, została doceniona w środowisku naukowym dopiero po ukazaniu się w latach 80. XX wieku jej reprintu. Opublikowała także rozprawę "Il misteri di Novalis" (Neapol 1938, opublikowane po polsku jako "Dwa "misteria" romantyczne: Novalis, Słowacki") oraz pracę "Nāma-rūpa and Dharma-rūpa. Origin and Aspects of an Ancient Indian Conception", wydaną w 1943 roku przez Uniwersytet w Kalkucie.

</doc>
<doc id="3188789" url="https://pl.wikipedia.org/wiki?curid=3188789" title="Sobór Trójcy Świętej w Mostarze">
Sobór Trójcy Świętej w Mostarze

Sobór Trójcy Świętej – prawosławny sobór katedralny w Mostarze, wzniesiony w 1873 i zniszczony w 1992 podczas wojny w Bośni i Hercegowinie. Odbudowywany od 2004.
Historia.
W XVIII w. w Mostarze żyło największe w Hercegowinie skupisko prawosławnych Serbów, zaś od 1767 w mieście znajdowała się siedziba prawosławnych metropolitów zahumskich i hercegowińskich.
Prace nad budową soboru, przy którym zamierzano otworzyć także dwie serbskie szkoły i siedzibę biskupa, rozpoczęto w 1863. Początkowo pracami kierował mistrz Spasoje Vulić z Popovego Polja, ale mostarscy Serbowie byli niezadowoleni z jego pracy i w 1868 zatrudnili na jego miejsce Andriję Damjanowa-Zografskiego z Welesu, który w tym samym roku ukończył budowę soboru katedralnego w Sarajewie. Budowa soboru trwała wolno z powodu trudności finansowych. Inwestycję wsparł wówczas kwotą 100 000 groszy sułtan Abdülaziz, dary pieniężne przekazywali również mieszkańcy Mostaru. Konsekracja budowli miała miejsce w 1873.
Sobór został zniszczony w czasie wojny w Bośni i Hercegowinie. Elementy wyposażenia budynku, wyniesione przed jego spaleniem, przechowywane są w Trebinju.
W 2004 rozpoczęto wstępne prace przygotowujące do odbudowy budynku, w 2010 rozpoczął się ich główny etap. Łączny koszt inwestycji oszacowano na 10 mln marek, z czego państwo bośniackie przekazało 250 tys..
Architektura.
Sobór w Mostarze został wzniesiony z kamienia. Reprezentował styl eklektyczny, łączący elementy barokowej architektury cerkwi serbskich w Austro-Węgrzech oraz starszego stylu bizantyjsko-bałkańskiego. Styl taki był efektem osobistych poszukiwań twórczych architekta; wzniósł on na Bałkanach jeszcze trzynaście podobnych świątyń prawosławnych. Była to budowla orientowana, zbudowana na planie krzyża, z kopułą na przecięciu nawy głównej i bocznej, wspartą na czterech filarach. Kolejne trzy kopuły wzniesiono nad pomieszczeniem ołtarzowym. Do cerkwi prowadziły trzy wejścia: od frontu, przez przedsionek z dzwonnicą, oraz od strony północnej i południowej. Okna w budynku były wydłużone, zamknięte półkoliście, na ścianach północnej i południowej było ich po siedem. W prezbiterium znajdowały się trzy okna. Cerkiewna dzwonnica zbudowana została na planie kwadratu o boku 8,5 metra.
Świątynia miała łącznie 50 metrów długości i 26 metrów szerokości.
We wnętrzu budynku znajdował się ikonostas wykonany w stylu neoklasycystycznym najprawdopodobniej przez architekta Damjanowa.
Sobór znajdował się na wzgórzu w obrębie dzielnicy Brankovac (Perkovina) i był jedną z dominant w panoramie Mostaru.

</doc>
<doc id="3188790" url="https://pl.wikipedia.org/wiki?curid=3188790" title="Podlugovi">
Podlugovi

Podlugovi (serb. "Подлугови") – wieś o charakterze małomiasteczkowym w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży przy drodze R445, łączącej Ilijaš w kantonie sarajewskim z miastem Visoko, znajdującym się w kantonie zenicko-dobojskim. W bezpośrednim sąsiedztwie wsi, po stronie zachodniej przebiega autostrada A1, będąca częścią trasy europejskiej E73. Podlugovi położone jest w odległości około 1,5 km na północ od stolicy gminy – Ilijaš i około 20 km na północny zachód od Sarajewa, przy linii kolejowej Ilijaš – Visoko.
Od strony południowej miejscowość opływają dwie rzeki: Bośnia – najdłuższa z rzek płynących w całości na terenie państwa bośniackiego i uchodząca do niej na wysokości wsi Nijenica. Najbliższymi, sąsiednimi miejscowościami są: Sovrle, znajdująca się na północ od Podlugovi, Mrakovo na wschodzie, Balibegovići na zachodzie i Ilijaš na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Podlugovi położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 1 448 osób, w tym 1 185 osób narodowości serbskiej, 123 Chorwatów, 50 Jugosłowian i 70 osób deklarujących przynależność do Muzułmanów z narodowości (Boszniaków). Od 1971 roku następowały następujące zmiany liczby ludności wsi Podlugovi:
Według spisu z 1981 roku struktura narodowościowa była jeszcze bardziej zróżnicowana. Wieś zamieszkiwało 1 346 osób narodowości serbskiej, 189 chorwackiej, 106 Jugosłowian, 68 Boszniaków, 6 Czarnogórców, 3 Macedończyków, 3 Słoweńców, 3 Albańczyków oraz 15 osób, których narodowości nie określono.

</doc>
<doc id="3188795" url="https://pl.wikipedia.org/wiki?curid=3188795" title="Bacillus cereus">
Bacillus cereus

Laseczka woskowa () – gatunek Gram-dodatnich bakterii, z rodzaju "Bacillus", rodziny "Bacillaceae"; czynnik etiologiczny m.in. zatruć pokarmowych.
Charakterystyka drobnoustroju.
"B. cereus" jest laseczką Gram-dodatnią, przetrwalnikującą, rosnącą w warunkach tlenowych. Morfologicznie bardzo podobna do laseczki wąglika, jednak w odróżnieniu od niej nie posiada otoczki i jest urzęsiona.
"B. cereus" jako czynnik etiologiczny chorób.
"B. cereus" jest gatunkiem względnie patogennym, co oznacza, że powoduje chorobę tylko w określonych warunkach. Laseczki i/lub ich spory występują powszechnie w środowisku oraz produktach spożywczych. Typowym schematem zakażenia jest spożycie potraw zbożowych (głównie z ryżu), które przechowywane są w temperaturze pokojowej, odgrzewane lub zasmażane.
Zatrucie pokarmowe może przybierać następujące postaci:
Oprócz zatruć pokarmowych, "B. cereus" może być niekiedy czynnikiem etiologicznym innych chorób, jak na przykład:
Terapia.
W przypadku zatruć pokarmowych preferuje się leczenie objawowe i podtrzymujące. W przypadku pozostałych zakażeń preferuje się terapię wankomycyną.

</doc>
<doc id="3188796" url="https://pl.wikipedia.org/wiki?curid=3188796" title="Bill Etheridge">
Bill Etheridge

Bill Etheridge, właśc. William Milroy Etheridge (ur. 18 marca 1970 w Wolverhampton) – brytyjski polityk, poseł do Parlamentu Europejskiego VIII kadencji.
Życiorys.
Kształcił się w Parkfield High School oraz na Politechnice w Wolverhampton. Pracował jako opiekun i menedżer ds. sprzedaży.
Działał w Partii Konserwatywnej. W 2011 został zawieszony w prawach członka partii, gdy wraz z żoną na Facebooku zamieścili swoje zdjęcia z laleczkami przedstawiającymi postać golliwoga (przez niektóre środowiska uznawanymi za symbol rasistowski). Małżonkowie swoje zachowanie motywowali protestem przeciwko „politycznej poprawności”, oboje opuścili konserwatystów, dołączając do Partii Niepodległości Zjednoczonego Królestwa.
W wyborach europejskich w 2014 Bill Etheridge z ramienia UKIP uzyskał mandat eurodeputowanego VIII kadencji. W 2018 zrezygnował z członkostwa w Partii Niepodległości Zjednoczonego Królestwa. Przystąpił następnie najpierw do Partii Libertariańskiej, a następnie w 2019 do Brexit Party.

</doc>
<doc id="3188798" url="https://pl.wikipedia.org/wiki?curid=3188798" title="Prva liga Srbije w piłce nożnej (2007/2008)">
Prva liga Srbije w piłce nożnej (2007/2008)

Sezon 2007/08 Prva liga Srbije – 2. edycja rozgrywek serbskiej Prvej ligi w piłce nożnej.
Rozgrywki toczyły się w jednej grupie i występowało w nich 18 drużyn. Po zakończeniu sezonu mistrz oraz wicemistrz awansowali bezpośrednio do Super ligi, a drużyny z miejsc od 3. do 6. w tabeli zagrają w barażu o awans z 10. drużyną Super ligi. Cztery ostatnie drużyny spadły do Srpskiej ligi, a drużyna z 14. miejsca w tabeli zagra w barażu o pozostanie w Prvej lidze z najlepszą drużyną wśród wicemistrzów Srpskiej ligi.
Prva liga Srbije.
Drużyny.
W Prva liga Srbije w sezonie 2007/08 występowało 18 drużyn.

</doc>
<doc id="3188801" url="https://pl.wikipedia.org/wiki?curid=3188801" title="Hrabstwo Scott (Minnesota)">
Hrabstwo Scott (Minnesota)

Hrabstwo Scott (ang. "Scott County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 955 km². Według szacunków United States Census Bureau w roku 2010 liczyło 129 928 mieszkańców. Siedzibą administracyjną hrabstwa jest Shakopee.

</doc>
<doc id="3188802" url="https://pl.wikipedia.org/wiki?curid=3188802" title="Strażnica WOP Wolin">
Strażnica WOP Wolin



</doc>
<doc id="3188808" url="https://pl.wikipedia.org/wiki?curid=3188808" title="PROUT - Teoria Postępowego Użytkowania">
PROUT - Teoria Postępowego Użytkowania



</doc>
<doc id="3188811" url="https://pl.wikipedia.org/wiki?curid=3188811" title="Mike Hookem">
Mike Hookem

Mike Hookem (ur. 9 października 1953 w Kingston upon Hull) – brytyjski polityk, poseł do Parlamentu Europejskiego VIII kadencji.
Życiorys.
Naukę porzucił w wieku 15 lat, dwa lata później wstąpił do Royal Air Force. Później pracował w zawodzie cieśli i stolarza, kształcił się w organizacji szkoleniowej City &amp; Guilds. Powrócił do wojska, przez dziewięć lat służąc w oddziale saperów. Zajął się następnie prowadzeniem własnej działalności gospodarczej. W 2007 dołączył do Partii Niepodległości Zjednoczonego Królestwa, został jej regionalnym przewodniczącym w okręgu Yorkshire &amp; North Lincolnshire, a także kandydował z jej ramienia bez powodzenia w 2010 do Izby Gmin.
W wyborach europejskich w 2014 Mike Hookem z ramienia UKIP uzyskał mandat eurodeputowanego VIII kadencji.

</doc>
<doc id="3188812" url="https://pl.wikipedia.org/wiki?curid=3188812" title="Anatolij Ostapienko">
Anatolij Ostapienko



</doc>
<doc id="3188815" url="https://pl.wikipedia.org/wiki?curid=3188815" title="Mama (singel)">
Mama (singel)



</doc>
<doc id="3188818" url="https://pl.wikipedia.org/wiki?curid=3188818" title="Volker Tulzer">
Volker Tulzer

Volker Tulzer (ur. 24 czerwca 1940, zm. 13 października 2005 w Wiedniu) – austriacki lekkoatleta.
Kariera.
Igrzyska olimpijskie.
W 1964 wystartował na igrzyskach olimpijskich w biegu na 1500 m. Odpadł w pierwszej rundzie, zajmując 6. miejsce w swoim biegu eliminacyjnym z czasem 3:49,0 s.
Mistrzostwa Europy.
W 1962 wystąpił na mistrzostwach Europy w biegu na 800 m. Po przejściu pierwszej rundy (2. pozycja w biegu eliminacyjnym z czasem 1:51,0 s) odpadł w półfinale (był 6. w swoim biegu z czasem 1:51,1 s).
Uniwersjady.
Dwukrotnie brał udział w uniwersjadach. W 1961 wystartował w biegu na 800 i 1500 m. Na krótszym dystansie odpadł w półfinale, natomiast na dłuższym zakończył rywalizację na pierwszej rundzie. W 1965 wystąpił w biegu na 1500 m, w którym zajął 4. miejsce z czasem 3:47,4 s.
Mistrzostwa kraju.
Czterokrotny mistrz Austrii w biegach przełajowych na krótkiej trasie (1962, 1963, 1965, 1966), trzykrotny w biegu na 800 m (1965, 1967, 1970) i dwukrotny w sztafecie 3 × 1000 m (1961, 1972). W 1970 wygrał też w sztafecie 4 × 400 m.
Przynależność klubowa.
Reprezentował klub ULC Linz.
Rekordy życiowe.
Na podstawie:
Śmierć i pogrzeb.
Zmarł w nocy z 13 na 14 października 2005 w Wiedniu w wyniku powikłań po operacji guza szyi. Pogrzeb odbył się 28 października 2005 o 15:00 w Freistadt.

</doc>
<doc id="3188824" url="https://pl.wikipedia.org/wiki?curid=3188824" title="Nat Wolff">
Nat Wolff

Nat Wolff, właśc. Nathaniel Marvin Wolff (ur. 17 grudnia 1994 w Los Angeles) – amerykański muzyk, piosenkarz, kompozytor, gitarzysta i aktor pochodzenia żydowskiego. 
Zdobył uznanie dzięki skomponowaniu muzyki do serialu telewizyjnego Nickelodeon "The Naked Brothers Band" (2007–2009), w którym zagrał wraz ze swoim młodszym bratem Alexem, który został stworzony przez ich matkę aktorkę Polly Draper. Ojciec Wolffa, pianista jazzowy, Michael Wolff, był współproducentem ścieżek dźwiękowych serii, "The Naked Brothers Band" (2007) i "I Don’t Want to Go to School" (2008), z których oba znalazły się na 23. miejscu na liście Top 200 Billboard Charts.
Po zakończeniu serii Nickelodeon, Wolff i jego brat utworzyli duet muzyczny Nat &amp; Alex Wolff i w 2011 wydali album "Black Sheep". Wolff grał także w filmach, w tym w ekranizacji powieści Johna Greena "Gwiazd naszych wina" (2014), zanim wcielił się w postać Lighta Yagami, protagonisty adaptacji mangi "Death Note" autorstwa Tsugumiego Ōby – dreszczowca "Notatnik śmierci" (2017), którego premiera miała miejsce na platformie Netflix. W czerwcu 2015 trafił na okładkę magazynu „Teen Vogue”.

</doc>
<doc id="3188825" url="https://pl.wikipedia.org/wiki?curid=3188825" title="Ewa Maj">
Ewa Maj

Ewa Elżbieta Maj (z d. Domań, ur. 1957) – polska politolog i historyk, profesor nauk humanistycznych, wykładowca akademicki.
Życiorys.
Ukończyła studia historyczne na Wydziale Humanistycznym Uniwersytetu Marii Curie-Skłodowskiej w Lublinie. Na tej samej uczelni uzyskała kolejne stopnie naukowe - w 1986 obroniła pracę doktorską, a w 2001 uzyskała stopień doktora habilitowanego nauk humanistycznych w zakresie nauk o polityce. W 2011 uzyskała tytuł naukowy profesora nauk humanistycznych. Wykłada na Wydziale Politologii UMCS. 
Specjalizuje się w badaniach myśli nacjonalistycznej, dziejów Narodowej Demokracji i komunikowania politycznego w obrębie formacji narodowej. Jest członkiem Polskiego Towarzystwa Nauk Politycznych. 

</doc>
<doc id="3188836" url="https://pl.wikipedia.org/wiki?curid=3188836" title="Mladen Alajbeg">
Mladen Alajbeg

Mladen Alajbeg (ur. 30 listopada 1977 w Splicie) – chorwacki piłkarz występujący na pozycji napastnika.
Kariera klubowa.
Wychowanek klubu Hajduk Split z rodzinnego miasta Split. W sezonie 1995/96 włączono go do kadry pierwszego zespołu. Latem 1996 roku, bez rozegrania żadnego ligowego spotkania w barwach Hajduka, odszedł z klubu i przeniósł się do HNK Šibenik, gdzie grał w zespole rezerw. Przed sezonem 1997/98 został graczem NK Solin, z którym przez 1,5 roku występował na poziomie 2. HNL.
Na początku 1999 roku przeszedł do Wisłoki Dębica, z którą zajął 4. miejsce w grupie południowo-wschodniej III ligi. Przed sezonem 1999/2000 podpisał kontrakt z Polonią Warszawa, prowadzoną przez Jerzego Engela. 12 września 1999 zadebiutował w I lidze w wygranym 3:2 meczu z Wisłą Kraków, w którym wszedł na boisko w 74. minucie za Emmanuela Ekwueme. W styczniu 2000 roku, po rozegraniu 5 ligowych spotkań, odszedł do Świtu Nowy Dwór Mazowiecki (III liga). Latem tego samego roku opuścił zespół i przez kolejne 1,5 roku nie grał w piłkę nożną na profesjonalnym poziomie.
Na początku 2002 roku Alajbeg związał się umową z NK Osijek. 2 marca 2002 zadebiutował w 1. HNL w przegranym 1:6 meczu z NK Zagreb, w którym został zmieniony w 60. minucie przez Klaudio Vukovicia. Przed sezonem 2002/03 odszedł do HNK Šibenik, gdzie zaliczył 8 spotkań i zdobył jednego gola w meczu przeciwko NK Zadar (3:3). W końcowym etapie swojej kariery, w latach 2005–2008, występował w HNK Trogir (3. HNL), DPMM FC (Brunei, II liga Malezji) oraz NK GOŠK AC (3. HNL).

</doc>
<doc id="3188841" url="https://pl.wikipedia.org/wiki?curid=3188841" title="Birger Lensander">
Birger Lensander

Birger Alexander Lensander (ur. 21 października 1908 w Södertälje, zm. 3 marca 1971 w Sztokholmie) – szwedzki aktor. Na przestrzeni lat 1943–1969 wystąpił w ponad 70 produkcjach filmowych i telewizyjnych.

</doc>
<doc id="3188843" url="https://pl.wikipedia.org/wiki?curid=3188843" title="Dan Issel">
Dan Issel

Dan Issel, właśc. Daniel Paul Issel (ur. 25 października 1948 w Batavii) – amerykański koszykarz, grający na pozycji silnego skrzydłowego, członek Koszykarskiej Galerii Sław im. Jamesa Naismitha.
Życiorys.
Issel występował w drużynie uniwersyteckiej Kentucky Wildcats w latach 1967–1970 (debiutanci nie mogli występować w kadrze), gdzie notował średnio 25,7 punktu (łącznie 2138). Był wybierany dwukrotnie do składów All-American. Swój strzelecki rekord kariery, 53 punkty, ustanowił 7 lutego 1970 roku, w wygranym 120-85 spotkaniu z Mississippi. Wynik ten stał się rekordem uniwersytetu Kentucky. Został poprawiony dopiero 13 stycznia 2009 roku, przez Jodie Meeksa (54 punkty), w wygranym spotkaniu z Tennessee. 
Po ukończeniu uczelni Issel przystąpił do dwóch draftów, a mianowicie NBA oraz ABA. W rezultacie zdecydował się rozpocząć swoją zawodową karierę w drugiej w wymienionych lig, w zespole Kentucky Colonels. 
Już od swojego debiutanckiego sezonu Issel stał się gwiazdą ligi, zdobywając tytuł debiutanta roku oraz lidera strzelców. Został też zaliczony do piątki najlepszych debiutantów sezonu, oraz drugiej piątki najlepszych zawodników ABA. 
W 1975 roku Issel sięgnął po mistrzostwo ligi wraz z innym, uznanym później za członka Galerii Sław zawodnikiem - Artisem Gilmorem. Kolejny sezon miał rozpocząć w zespole Baltimore Claws, jednak jeszcze zanim rozpoczęto rozgrywki zespół został rozwiązany, 19 września 1975 roku Issel trafił do Denver, gdzie zasilił skład lokalnych Nuggets. W zespole tym spędził resztę swojej kariery. W 1976 roku drużyna z Kolorado, wraz z trzema innymi (Spurs, Pacers, Nets) dołączyła do ligi NBA.
W sezonie 1984/1985 zajął ex aequo drugie miejsce w głosowaniu na najlepszego „szóstego” zawodnika ligi.
Po zakończeniu kariery zawodniczej jego były klub Denver Nuggets zastrzegł należący do niego numer 44. Został także zaliczony do elitarnego grona członków Koszykarskiej Galerii Sław (Naismith Memorial Basketball Hall Of Fame - 1993) oraz Najlepszych Zawodników w Historii Ligi ABA (ABA's All-Time Team - 1997).
W latach 1992–1994 oraz 1999–2001 był głównym trenerem swojej byłej drużyny - Denver Nuggets.

</doc>
<doc id="3188847" url="https://pl.wikipedia.org/wiki?curid=3188847" title="Sahlene">
Sahlene

Anna Sahlene, właśc. Anna Cecilia Sahlin (ur. 11 maja 1976 w Söderhamn) – szwedzka piosenkarka oraz aktorka filmowa i dubbingowa. Zdobywczyni trzeciego miejsca dla Estonii w 47. Konkursie Piosenki Eurowizji (2002).
Młodość.
Jest najstarszą z siedmiorga dzieci w rodzinie. Za namową rodziców, w dzieciństwie zaczęła uczyć się gry na wiolonczeli, gitarze, oboju i fortepianie.
Mając 9 lat, zagrała Annę w filmach "Dzieci z Bullerbyn" i sequelu "".
Kariera muzyczna.
W wieku 18 lat przeprowadziła się do Sztokholmu, gdzie rozpoczęła karierę wokalną, dołączając do składu chóru gospelowego One Voice prowadzonego przez Gabriela Forssa. Zaśpiewała również na płycie zespołu Rhythm Avenue pt. "Twelve Steps Down the Avenue" z 1997. W 1999 wystąpiła jako chórzystka w trakcie występu Charlotte Nillson podczas 44. Konkursu Piosenki Eurowizji, a w 2000 wsparła wokalnie Claudette Pace z Malty podczas jej występu w konkursie w 2000. Również w 2000 wydała debiutancki singiel, „The Little Voice”, z którym dotarła do 51. miejsca szwedzkiej listy przebojów. W 2003 nową wersję piosenki nagrała amerykańska aktorka i wokalistka Hilary Duff.
Pod koniec 2001 zgłosiła się z piosenką „Runaway” do udziału w estońskim programie "Eurolaul 2002" wyłaniającego reprezentanta Estonii w 47. Konkursie Piosenki Eurowizji. Zakwalifikowała się do finału eliminacji wybranych spośród 90 zgłoszeń. Pod koniec stycznia wystąpiła w finale selekcji i zdobyła największe poparcie komisji jurorskiej, dzięki czemu zajęła pierwsze miejsce, zostając reprezentantką Estonii, gospodarza Konkursu Piosenki Eurowizji organizowanego w Tallinnie. Wygrała także 30 tys. duńskich koron i podróż do ciepłych krajów, którą ufundowała agencja turystyczna Wris Tours. 25 maja zaśpiewała w finale konkursu i zajęła trzecie miejsce po zdobyciu 111 punktów na koncie, w tym m.in. maksymalnych not 12 punktów od Szwecji i Łotwy. W czerwcu z singlem „Runaway” zadebiutowała na 20. miejscu szwedzkiej listy przebojów. W 2003 wydała debiutancki album studyjny pt. "It’s Been a While". Promowała go singlami: „The Little Voice”, „Runaway”, „House”, z którym dotarła do 52. miejsca krajowej listy przebojów i „We’re Unbreakable”, z którym zgłosiła się do udziału w szwedzkich eliminacjach eurowizyjnych "Melodifestivalen". 8 marca otworzyła czwarty półfinał konkursu i zajęła w nim piąte miejsce, przez co nie awansowała do kolejnego etapu. W międzyczasie wystąpiła podczas otwarcia koncertów Roberta Planta i zespołu Bon Jovi w Szwecji. Latem 2004 roku zaśpiewała gościnnie w tytułowym utworze z płyty "What a Wonderful World" grupy Joybells.
W lutym 2005 wydała drugi album studyjny pt. "Photograph". Pierwszym singlem z płyty został utwór „Creeps”, z którym dotarła do 13. miejsca listy przebojów w Finlandii i 28. miejsca w Szwecji. W 2006 z piosenką „This Woman” uczestniczyła w szwedzkich eliminacjach eurowizyjnych "Melodifestivalen". W lutym wystąpiła jako trzecia w kolejności w pierwszym półfinale selekcji i, zdobywszy 25 954 głosów od telewidzów, zajęła piąte miejsce, nie kwalifikując się do następnego etapu. Z singlem dotarła do 19. miejsca listy przebojów w kraju. W styczniu 2008 zgłosiła się do rumuńskich eliminacji eurowizyjnych "Selecția Națională" z piosenką „Dr Frankenstein”, która nagrała w duecie z LaGaylią Frazier. Pomimo zajęcia pierwszego miejsca w głosowaniu jurorów, zrezygnowała z udziału w finale selekcji z powodu zobowiązań artystycznych w Szwecji, które kolidowały terminowo z datami rozegrania półfinałów Eurowizji. W 2009 uczestniczyła w szwedzkich eliminacjach "Melodifestivalen" z piosenką „Killing Me Tenderly”, którą nagrała z Marią Haukaas Storeng. Zajęli przedostatnie, siódme miejsce w czwartym półfinale, nie zdobywając awansu do finału. Z utworem dotarły do 10. miejsca krajowych list przebojów.
W 2010 została jedną z kilkunastu szwedzkich wykonawców, którzy zaśpiewali w charytatywnych singlu „Ta min hand”, napisanym i nagranym w celu wsparcia akcji Stowarzyszenie „SOS Wioski Dziecięce”. Jesienią wyruszyła z LaGaylią Frazier w trasę koncertową po kraju z R&amp;B-owym projektem pt. "The Blues Mothers". W lutym 2012 wydała singiel „Jamie”, który zapowiadał jej trzeci album studyjny pt. "Roses", wydany we wrześniu 2012. W grudniu zaczęła występy w szwedzkiej inscenizacji musicalu "Jesus Christ Superstar" wystawianego w Göta Lejon Theatre, w którym odgrywała rolę Marii Magdaleny.
Była chórzystką podczas występu Michaela Rice'a w 64. Konkursie Piosenki Eurowzji w Tel Awiwie.
Działalność pozamuzyczna.
W 2000 wystąpiła w sesji zdjęciowej do magazynu dla mężczyzn „Slitz”.
W 2007 uczestniczyła w drugiej edycji programu rozrywkowego TV4 "Let’s Dance".
Użyczyła głosu bohaterom w szwedzkiej wersji językowej filmów: "Roboty" (2005) "Disco robaczki" (2009) i "Tajemnica zielonego królestwa" (2013).

</doc>
<doc id="3188850" url="https://pl.wikipedia.org/wiki?curid=3188850" title="Yishan Yining">
Yishan Yining

Yishan Yining (ur. 1247 w Linhai, zm. 28 listopada 1317 w Nanzen-ji) – chiński mistrz chan szkoły linji, który przeniósł kulturalno-religijne wzory chanu chińskiego do Japonii.
Życiorys.
Pochodził z Linhai (臨海) w prefekturze Taizhou, w dzisiejszej prowincji Zhejiang z rodziny Hu (胡). Został nowicjuszem jeszcze jako dziecko w klasztorze Hongfu (鴻福寺). Pełną ordynację mnisią przeprowadził w klasztorze Puguang (普光寺). Początkowo praktykował i studiował buddyzm szkoły tiantai, a następnie zainteresował się praktyką chan. Przez jakiś czas poszukiwał odpowiedniego nauczyciela i w końcu został uczniem mistrza chan Wanji Xingmi (頑極行彌). Po ukończeniu praktyki został opatem klasztoru Puji na wyspie Putuo Shan, jednym ze świętych miejsc buddyzmu chińskiego. Po jakimś czasie stał się sławnym mistrzem chan w całych Chinach. W 1299 roku został wyznaczony dyrektorem nauczania buddyjskiego w tym regionie (江浙释教总统, jiangzhe shijiao zongtong).
W 1299 roku rząd dynastii Yuan wysłał go do Japonii z dyplomatyczną misją nawiązania ponownych relacji z rządem bakufu. Po wylądowaniu w Japonii został pomyłkowo wzięty za szpiega chińskiego i uwięziony w klasztorze Shuzen-ji na półwyspie Izu. Wkrótce wyjaśniono pomyłkę i po przybyciu mistrza do Kamakury Sadatoki Hōjō mianował go opatem dwóch prestiżowych klasztorów zen, najpierw Kenchō, a następnie Engaku. Obecność słynnego chińskiego mistrza chan spowodowała tak wielki napływ mnichów i ludzi świeckich pragnących być jego uczniami, że klasztory nie były w stanie pomieścić wszystkich chętnych. Aby ograniczyć liczbę swoich uczniów, Yishan wprowadził system egzaminów, które miały między innymi wykazać literackie aspiracje zdających. Jednym z mnichów, którzy zdali ten egzamin był Musō Soseki.
Yishan wprowadził do systemu nauczania zenu program kulturalno-religijny, który okazał się prekursorski do kultury systemu "gozan". W 1313 roku został przez byłego cesarza Go-Uda (後宇多, pan. 1274-1287) mianowany opatem „Pierwszego Klasztoru Zen w Japonii” – Nanzen-ji. Jego sława jeszcze bardziej wzrosła osiągając swój zenit. Dzięki niemu zenem zainteresowało się wielu wysoko postawionych ludzi z dworu cesarskiego i arystokracji.
Mistrz zmarł 28 listopada 1317 roku popełniając samobójstwo, po kilku nieudanych próbach rezygnacji z prowadzenia Nanzen-ji ze względu na stan zdrowia.
W chwili śmierci był tak wysoko ceniony i cieszył się takim szacunkiem, że już 29 listopada nadano mu tytuł "kokushi" (国师, Narodowego Nauczyciela). Jego linia przekazu sformowana przez uczniów przeniosła ducha jego nauczania.
Wpływ mistrza.
Najwyraźniej wpływ Yishana wyraził się w powstaniu i rozwoju ruchu "gozan". Jego idee będące powiązaniem elementów kultury i religii były prekursorskie do ruchu "gozan". Najbardziej odzwierciedliło się to w poezji "gozan". Literacki styl Yishana odbijał cechy stylu panującego w końcowym okresie panowania dynastii Song i jego liczni uczniowie przenieśli jego chiński styl dalej. Jest nazywany w Japonii „patriarchą literatury "gozan"”.
Wywarł także wielki wpływ w dziedzinie malarstwa i kaligrafii. Do dziś przetrwało co najmniej piętnaście obrazów noszących jego inskrypcje. Jest to największa liczba prac, przewyższająca twórczość każdego mnicha-malarza tego okresu.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3188851" url="https://pl.wikipedia.org/wiki?curid=3188851" title="Stanisław Wałęga">
Stanisław Wałęga

Stanisław Konstantyn Wałęga (ur. 14 kwietnia 1909 w Tarnowie, zm. 19 kwietnia 2006 w Krakowie) – publicysta, wieloletni dyrektor Liceum Sztuk Plastycznych w Tarnowie.
Życiorys.
Szkołę powszechną i średnią ukończył w Tarnowie. Studiował historię i germanistykę na Uniwersytecie Jagiellońskim w Krakowie, gdzie w 1932 r. obronił pracę magisterską. W latach 1934–1937 był nauczycielem historii i języka niemieckiego w Publicznej Szkole Wydziałowej w Toruniu, jednocześnie (1934–1935) był redaktorem dekady "Gryf Pomorski". Od 1935 do 1939 roku był redaktorem naczelnym kontynuacji "Gryfu Pomorskiego", dekady "Straż nad Wisłą" w Toruniu, wychodzącego w Toruniu miesięcznika "Przysposobienie Obywatelskie" oraz członkiem komitetu redakcyjnego "Młodego Gryfa Szkolnego" w Toruniu. W latach 1934–1937 pracownik Instytutu Bałtyckiego w Toruniu. Od 1937 do 1939 roku był nauczycielem historii w toruńskim Gimnazjum Akademickim Mikołaja Kopernika.
Wrzesień 1939 r. zastał go w Toruniu, gdzie został zmobilizowany wraz ze swoją żoną Ireną z domu Cyganek do służby medycznej w szpitalu wojskowym w Kutnie. Tu naocznie zetknęli się z tragedią wojska polskiego po bitwie pod Kutnem. Po klęsce wrześniowej, dzięki doskonałej znajomości języka niemieckiego, udało mu się uciec wraz z żoną do Tarnowa, gdzie nie był znany. Przed wojną w Toruniu redagował trzy czasopisma młodzieżowe, w tym „Straż nad Wisłą”, w których tak zaciekle zwalczał propagandę niemiecką, że aż niemiecki konsul generalny w Toruniu umieścił go na „czarnej liście” osób narodowości polskiej do natychmiastowej likwidacji. W okresie okupacji poszukiwało go gestapo w Toruniu, dlatego nie mógł podjąć żadnej pracy. Wraz ze Stanisławą Czernecką utworzył w czasie okupacji tajne nauczanie na szczeblu gimnazjalnym w Tarnowie, których był koordynatorem. Po wyzwoleniu był nauczycielem w II Państwowym Liceum im. Jana Tarnowskiego w Tarnowie (1945–1953), a w 1949 roku uzyskał tytuł doktora nauk humanistycznych (doktorat z historii prawa) na Uniwersytecie Mikołaja Kopernika w Toruniu. Od 1953 do 1972 roku był dyrektorem Państwowego Liceum Sztuk Plastycznych w Tarnowie.
Zmarł w Krakowie 19 kwietnia 2006 r. i został pochowany na cmentarzu w Krakowie-Grębałowie w rodzinnym grobowcu.
Działalność publicystyczna.
Już przed wojną autor wielu artykułów, esejów, przyczynków historycznych i obyczajowych w toruńskich dziennikach. W 1939 r. wydrukował zbiór opowiadań egzotycznych pt. "Szlakiem wielkiej przygody". Zapewnił sobie tym miejsce wśród publicystów w informatorze S. Łozy "Czy wiesz kto to jest?" (s. 776).
Po wojnie wziął udział w obronie Słowińców, zgermanizowanego szczepu pomorskiego, pokrewnego Kaszubom, których władze wysiedlały do Niemiec, uważając ich błędnie za Niemców. Napisał w obronie Słowińców dwie rozprawki: "Słowińcy – Mohikanie Pomorza" i "Tragedia Mohikanów Pomorza", przedrukowane następnie przez prasę polską jako Komunikaty Instytutu Bałtyckiego. W regionalnym tygodniku kaszubskim "Zrzesz Kaszebsko" zamieszczał od marca do sierpnia 1947 roku artykuły z cyklu "Słowińcy żyją". Niestety, nie udało mu się Słowińców uratować. Libijski miesięcznik AS-SADAKA zamieścił kilka jego artykułów na tematy arabsko-mauretańskie.
Utrzymywał stały kontakt z prasą toruńską, m.in. z dziennikiem "Nowości" (w którym w latach 1970-1973 opublikował 20 rozprawek, artykułów i przyczynków historycznych) oraz z "Rocznikiem Toruńskim", organem Towarzystwa Miłośników Torunia, gdzie w 1972 r. opublikował serię artykułów. N W Tarnowie zasilał artykułami Informator Wojewódzkiego Ośrodka Kultury i miesięcznik "Tarniny", także oba tarnowskie magazyny "TEMI" i "Tarnowskie Echo".

</doc>
<doc id="3188856" url="https://pl.wikipedia.org/wiki?curid=3188856" title="Zakłady Włókien Chemicznych Chemitex-Celwiskoza">
Zakłady Włókien Chemicznych Chemitex-Celwiskoza

Zakłady Włókien Chemicznych Chemitex-Celwiskoza (Cel[uloza],wiskoza) – nieczynne zakłady produkcji włókien chemicznych; mieściły się przy ulicy Karola Miarki w Jeleniej Górze. W latach od 1953 do 1956 nosiły imię Klementa Gottwalda. Zostały zlikwidowane w roku 1989 z uwagi na ich wpływ na zanieczyszczenie środowiska, a w ich miejsce powołano Zakłady Chemiczne „Jelchem”.
Obecnie część budynków wykorzystana jest m.in. pod biura, część zaś służy za magazyny, niektóre natomiast pozostają niezagospodarowane i nierozebrane. Zaproponowany pomysł rozbiórki kominów (zakład miał 4 kominy), w tym najwyższego mierzącego 150 m wysokości (jest to jednocześnie najwyższa budowla w Jeleniej Górze), nie został zrealizowany ze względu na zbyt wysokie koszty.
Wartość wszystkich wyrobów wykonanych w 1970 przekroczyła miliard złotych; tego samego roku zakłady zrealizowały 101,5% planu. Same włókna syntetyczne były na 7. miejscu pod względem dochodowości dla regionu (pierwsze zajęły maszyny papiernicze). W ciągu 37 lat produkcji wiskozy (1952-1989) zakłady wyprodukowały 952 600 ton włókna wiskozowego (o wartości ponad 79 mld zł), a największe nasycenie produkcji osiągnęły w 1975 roku (ponad 31 tys. ton włókna). Zakłady wyprodukowały także 19 500 ton włókien poliestrowych, 563 435 ton celulozy, 1034 ton elastonu, 659 ton stilonu, 615 ton granulatu na zbyt i ok. 23 tys. sit poliuretanowych.
Historia.
Przed 1945 w tym miejscu znajdowały się "Schlesische Zellwolle Aktiengesellschaft Hirschberg", gdzie rozpoczęto produkcję sztucznej wełny. Dokument o przejęciu fabryki przez władze polskie od wojsk radzieckich został podpisany 15 października 1945. Rozpoczęto odbudowę budynków fabryki. Zakłady założono w 1947 w ramach industrializacji ziem odzyskanych. Jak donosi „Wspólny Cel” z 10 kwietnia 1988, przy opracowywaniu koncepcji technologicznej i aparaturowej do dyskutujących należeli tacy specjaliści jak Atanazy Boryniec, Tadeusz Rosner i Jan Liwowski. Projektowaniem zajęło się Biuro Projektów Przemysłu Włókien Sztucznych w Szczecinie, zaś układem wentylacyjnym Czesi (autor nie wspomina osób czy nazwy biura).
W 1947 zakłady przekształcono w fabrykę włókien sztucznych. W styczniu tego roku rozpoczęto produkcję poliamidów. W 1951 połączono zakłady „Wiskoza” i „Celuloza” w jedno przedsiębiorstwo o nazwie będącej połączeniem obu – „Celwiskoza”. 22 lipca 1952 oddano do użytku zbudowaną od podstaw elektrociepłownię. Wytwarzano również celulozę, a od 15 października 1952 włókna celulozowe. Od 1 kwietnia 1953 Celwiskoza istniała jako „Jeleniogórskie Zakłady Celulozy i Włókien Sztucznych im. Klementa Gottwalda”; był on patronem tylko do 1956. Początek funkcjonowania zakładu "był bardzo trudny, głównie z powodu braku wykwalifikowanych kadr". Sytuację zmieniło przeniesienie w 1954 około 250 wykwalifikowanym pracowników z terenu całej Polski, głównie z Łodzi i Tomaszowa. Ponadto po uruchomieniu produkcji zepsuła się wentylacja, przez co warunki w hali produkcyjnej stały się ciężkie, a zakład zyskał opinię niebezpiecznego dla zdrowia.
W 1959 rozpoczęto prace badawcze, by w przyszłości uruchomić produkcję włókien poliestrowych, dokładniej elany. W 1969 zaczęła się produkcja włókien elastycznych. W skład Celwiskozy (wtedy pod nazwą ZWCh „Chemitex-Celwiskoza”) wchodziły:
W okresie najintensywniejszego rozwoju zakłady liczyły niemal 5000 pracowników, z czego ¼ pochodziła z Jeleniej Góry. Do produkowanych wyrobów należały, prócz wełny, włókna wiskozowe, m.in. argona błysk, textra błysk oraz textra sanitarna. Intensywnie rozwijająca się Celwiskoza stanowiła wówczas jedyny w Polsce zakład produkujący watę. Miała swoją własną gazetę („Wspólny Cel” od 12.07.1953) i radiowęzeł.
Ze względu na brak możliwości unieszkodliwiania substancji powstających podczas produkcji włókna, okolica, jak i sam teren zakładów był silnie zanieczyszczony związkami siarki (w tym siarkowodoru). Nieczystości odprowadzano do Kamiennej, skąd trafiały do Bobru, a następnie do Jeziora Pilchowickiego. Oszacowano, że w ciągu 26 lat działalności zakładu (stan w latach 80. XX w.) do Bobru spłynęło z Celwiskozy 185 mln m³ zanieczyszczeń, zaś w powietrzu znalazło się około 1700 ton tioli. Na Bobrze tworzył się szaro-żółty, pienisty osad.
Na skutek nacisku społeczności 31 grudnia 1980 zlikwidowano wytwórnię celulozy. Decyzją Miejskiej Rady Narodowej i Wojewódzkiej Rady Narodowej z 1988, oraz Decyzją Ministra Ochrony Środowiska i Zasobów Naturalnych z 30 maja 1988 (podtrzymującą decyzję Dyrektora Ochrony Środowiska, Gospodarki Wodnej i Geodezji Urzędu Wojewódzkiego), 31 grudnia 1989 wstrzymano produkcję wiskozy i włókien celulozowych (co przełożyło się na likwidację wytwórni Zarządzeniem Ministra Przemysłu). Miały na to wpływ m.in. działania Ruchu Ekologiczno-Pokojowego „Wolę być”. Po likwidacji, około 250 byłych pracowników przeszło na wcześniejsze emerytury, 450 do innych zakładów, a 700 miało pozostać przy produkcji kleju i farb do betonu.
Celwiskoza obecnie.
Na obszarze dawnej Celwiskozy funkcjonuje 28 przedsiębiorstw (stan w roku 2004), w tym dwie hurtownie i stacja benzynowa; wykorzystano w szczególności niektóre mniejsze hale, o prostej formie i konstrukcji. Prócz tego na obszarze znajduje się siedziba spółki Jelchem-KMC, produkującej karboksymetylocelulozę sodową. Część terenu uporządkowano – niektóre budynki wyburzono, zlikwidowano instalacje wewnętrzne i zewnętrzne (drzwi, okna, rynny i izolacja). Pojawiła się propozycja usunięcia nieużywanych instalacji, obiektów, ramp, zadaszeń i elementów instalacji przemysłowych celem uzyskania zainteresowania inwestorów. Z drugiej strony, powstała na początku XX wieku zabudowa produkcyjna Celwiskozy, ze względu na rozwiązania architektoniczne i konstrukcyjne powinna zostać objęta ochroną jako dziedzictwo kulturowe.
Prócz osadników na terenie zakładu, nieczystości odprowadzano także do osadnika w Staniszowie (do którego spływały również inne zanieczyszczenia komunalne). W latach 2004–2010 objęty był programem rekultywacji poprzemysłowych obszarów zdegradowanych. Osadniki i kanały ściekowe w obrębie zakładów taką rekultywacją nie zostały objęte (stan w 2004).

</doc>
<doc id="3188859" url="https://pl.wikipedia.org/wiki?curid=3188859" title="Maria Haukaas Storeng">
Maria Haukaas Storeng



</doc>
<doc id="3188861" url="https://pl.wikipedia.org/wiki?curid=3188861" title="Sobór Świętych Piotra i Pawła w Bosanskim Petrovacu">
Sobór Świętych Piotra i Pawła w Bosanskim Petrovacu

Sobór Świętych Piotra i Pawła – prawosławny sobór w Bosanskim Petrovacu, katedra eparchii bihacko-petrovackiej Serbskiego Kościoła Prawosławnego.
Historia.
Cerkiew została wzniesiona w 1890 i w roku następnym konsekrowana przez metropolitę zahumskiego i hercegowińskiego Grzegorza. W latach 1969–1970 i 1985–1986 była gruntownie remontowana. Kolejną renowację przeszła w latach 1991–1994, po zakończeniu prac została powtórnie poświęcona 17 lipca 1994 przez biskupa bihacko-petrovackiego Chryzostoma. W roku następnym budynek został poważnie uszkodzony przez oddziały bośniackich muzułmanów w czasie wojny w Bośni i Hercegowinie. Sobór wyremontowano w latach 2001–2002, zaś dwa lata po ukończeniu renowacji malarz Mihail Rakita wykonał w jego wnętrzu freski.
W cerkwi od 2008 znajduje się kopia Trójrękiej Ikony Matki Bożej, ufundowana przez serbską diasporę z Australii.

</doc>
<doc id="3188862" url="https://pl.wikipedia.org/wiki?curid=3188862" title="Gwendoline Christie">
Gwendoline Christie

Gwendoline Tracey P. Christie (ur. 28 października 1978 w Worthing) – brytyjska aktorka telewizyjna i filmowa.
Życiorys.
W dzieciństwie trenowała półprofesjonalnie gimnastykę, przerwała na skutek problemów zdrowotnych. Następnie zajęła się aktorstwem, w 2005 ukończyła szkołę aktorską Drama Centre London. W rozwoju kariery wspomagał ją Simon Callow. Gwendoline Christie zaczęła od występów teatralnych (m.in. w adaptacji komedii "Cymbelin"), następnie pojawiła się w niewielkich rolach filmowych, debiutując w 2009 u Terry’ego Gilliama.
W 2011 dołączyła do obsady serialu "Gra o tron" jako Brienne z Tarthu – uchodziła za faworytkę fanów do obsady tej postaci. Zaangażowano ją również do jednego z filmów z cyklu "Igrzyska śmierci", a także do produkcji ' i '.
Ma 191 cm wzrostu.

</doc>
<doc id="3188864" url="https://pl.wikipedia.org/wiki?curid=3188864" title="Audace Torino">
Audace Torino

Audace Torino – włoski klub piłkarski z siedzibą w Turynie.
Historia.
SC Audace Torino został założony w 1902 roku w Turynie. Barwy drużyny to białe i czarne. Na początku, koszulki były w czarno-białe pasy, a następnie całe białe z czarnym napisem Audace. Nazwa "Audace" jest tłumaczona jako "śmiali" lub "odważni". W sezonie 1902 Audace Torino po raz pierwszy uczestniczył w mistrzostwach Włoch. W pierwszej rundzie zajął ostatnie czwarte miejsce w grupie Piemontu. Rok później, również nie udało się w pierwszej rundzie. Tym razem przegrał z Juventusem 1-2 w eliminacjach regionalnych. 1904 klub zgłosił się do rozgrywek, ale wkrótce zrezygnował z udziału i został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2013).

</doc>
<doc id="3188865" url="https://pl.wikipedia.org/wiki?curid=3188865" title="Stała Marchettiego">
Stała Marchettiego

Stała Marchettiego – prawidłowość opisana w 1994 roku przez Cesare Marchettiego na podstawie badań Yacova Zahaviego, według której ludzie na świecie, niezależnie od kultury, klasy społecznej, zawodu i środka transportu, poświęcają na dojazd do pracy ok. godziny.

</doc>
<doc id="3188866" url="https://pl.wikipedia.org/wiki?curid=3188866" title="R.S. Ginnastica Torino">
R.S. Ginnastica Torino



</doc>
<doc id="3188867" url="https://pl.wikipedia.org/wiki?curid=3188867" title="F.B.C. Torinese">
F.B.C. Torinese



</doc>
<doc id="3188872" url="https://pl.wikipedia.org/wiki?curid=3188872" title="Piosenki (album)">
Piosenki (album)



</doc>
<doc id="3188873" url="https://pl.wikipedia.org/wiki?curid=3188873" title="Piosenki">
Piosenki



</doc>
<doc id="3188875" url="https://pl.wikipedia.org/wiki?curid=3188875" title="Ratusz w Strzegomiu">
Ratusz w Strzegomiu

Ratusz w Strzegomiu – pierwsza siedziba władz miasta została wzniesiona w latach 1859-1860, przy wykorzystaniu Wieży Targowej, pochodzącej z poprzedniego ratusza. W roku 1940 władze miasta przeniesiono do domu z XIX wieku, położonego w tym samym bloku zabudowy śródrynkowej.
Historia.
Pierwszy ratusz w Strzegomiu istniał już w XIV wieku. W czasie wojny trzydziestoletniej budynek został zniszczony, później odbudowano go. W latach 1828-1829 ratusz rozebrano, pozostawiając jedynie Wieżę Targową. W latach 1859-1860 wokół wieży, w miejscu rozebranego ratusza wzniesiono kamienice śródrynkowe według projektu Karla Lüdecke. W latach 1993-1996 przeprowadzono remont budynku, a w roku 1998 wieża została nakryta współczesnym hełmem ze stali i szkła.
W roku 1940 władze miejskie przeniesiono do nowej siedziby, również położonej w Rynku.
Decyzją wojewódzkiego konserwatora zabytków z dnia 8 września 1961 roku wieża dawnego ratusza została wpisana do rejestru zabytków.
Architektura.
Wieża Targowa.
Konkretna data budowy Wieży Targowej nie zachowała się w dokumentach, kronikach czy przekazach historycznych, ale możemy przyjąć, że wieżę wybudowano w drugiej połowie XIV w. Pierwszy zapis, który został odnotowany w starej Księdze Miejskiej, znalazł się w roku 1433 i opisywał remont Wieży Targowej:„W tym roku, My rajcy kazaliśmy pokryć blachą ołowianą Wieżę Targową - do tego zużyto 117 cetnarów, a każdy cetnar kosztował 3 kopy halerzy a jako wynagrodzenie za każdy cetnar 15 groszy. Dlatego też pokrycie wieży kosztowało więcej niż 100 kop”.W XVI w. Strzegom przeżywał swój rzadki czas rozkwitu. Miasto było na tyle bogate, że postanowiono rozbudować Wieżę Targową. W 1533 r. (tablica z piaskowca z tą datą zachowała się do dziś i znajduje się wewnątrz na I piętrze wieży wpojona w ścianę) przebudowano ją i uzyskała wysokość (26,2 m.) od poziomu gruntu do posadzki tarasu widokowego. Wtedy również postawiono renesansowy hełm wieży o konstrukcji drewnianej pokrytej blachą miedzianą lub cynową. Całe zwieńczenie było pomalowane. W opisie remontu z roku 1828 podano, ze hełm pomalowano na zielono a kulę na zwieńczeniu na złoto. Najprawdopodobniej takie kolory były również wcześniej. Kształt zadaszenia, możliwe, że taki sam lub z niewielkimi zmianami (widoczny na rys. Wernera) przetrwał do 1945 r.
Ze średniowiecznego ratusza zachowała się Wieża Targowa murowana z kamienia, o sklepionym parterze, zwieńczona kamienną balustradą - częściowo gotycką, częściowo barokową. Na elewacji widnieje kartusz z herbem miasta z datą 1618, oraz tablica z datą 1533 upamiętniająca kolejną przebudowę. Sam budynek ratuszowy, gruntownie przebudowany w latach 1859-1860, prawie zupełnie zatracił charakter zabytkowy. Najcenniejszym jest zachowany portal z łacińską inskrypcją i datą 1541.
Nowy ratusz to okazały budynek czterokondygnacyjny nakryty łamanym dachem naczółkowym z lukarnami. Na środku fasady jest jednoosiowy ryzalit, którego przedłużeniem jest ośmioboczna wieżyczka zegarowa, nakryta ostrosłupowym hełmem z prześwitem i iglicą.
Oba ratusze - dawny i obecny - położone są w bloku zabudowy śródrynkowej, odnowionym po zniszczeniach II wojny światowej.

</doc>
<doc id="3188876" url="https://pl.wikipedia.org/wiki?curid=3188876" title="David Coburn (polityk)">
David Coburn (polityk)

David Coburn (ur. 11 lutego 1959 w Glasgow) – brytyjski polityk i przedsiębiorca, poseł do Parlamentu Europejskiego VIII kadencji.
Życiorys.
Absolwent szkoły średniej w Glasgow, następnie podjął nieukończone studia prawnicze na University of Leeds. Pracował jako sprzedawca dzieł sztuki, zajął się też prowadzeniem własnej działalności gospodarczej w branży przewozowej. Wstąpił do Partii Niepodległości Zjednoczonego Królestwa, w 2010 bez powodzenia kandydował do Izby Gmin.
W wyborach europejskich w 2014 David Coburn z ramienia UKIP uzyskał mandat eurodeputowanego VIII kadencji, stając się pierwszym przedstawicielem tej formacji wybranym w Szkocji. W trakcie kadencji zrezygnował z członkostwa w Partii Niepodległości Zjednoczonego Królestwa, a w 2019 dołączył do Brexit Party.
Jest jawnym gejem, deklarującym jednocześnie sprzeciw wobec legalizacji małżeństw par tej samej płci.

</doc>
<doc id="3188877" url="https://pl.wikipedia.org/wiki?curid=3188877" title="Eparchia bihacko-petrovacka">
Eparchia bihacko-petrovacka

Eparchia bihacko-petrovacka – eparchia Serbskiego Kościoła Prawosławnego z siedzibą w Bosanskim Petrovcu. Jej ordynariuszem jest biskup bihacko-petrovacki Sergiusz (Karanović), zaś funkcje katedry pełni sobór Świętych Piotra i Pawła w Bosanskim Petrovcu.
Erygowana 19 maja 1990. Na terytorium eparchii istnieje 118 cerkwi, z czego niektóre pozostają w budowie lub zostały zniszczone w czasie wojny w Bośni i Hercegowinie i są nadal zrujnowane. W toku chorwackiej operacji Burza wymierzonej w Republikę Serbskiej Krajiny zniszczonych zostało 26 cerkwi należących do eparchii, a 68 uszkodzono.
Działają także monastery Rmanj, Glogovac, Veselinje, Klisina, Treskavac i Medna.

</doc>
<doc id="3188878" url="https://pl.wikipedia.org/wiki?curid=3188878" title="Wojna Connorsa">
Wojna Connorsa

Wojna Connorsa (ang. "Connor's War") – amerykański film sensacyjny z gatunku akcja z 2006 roku w reżyserii Nicka Castle. Wyprodukowany przez wytwórnię Hollywood Media Bridge.
Premiera filmu miała miejsce 26 września 2006 roku w Stanach Zjednoczonych.
Opis fabuły.
Agent Connors (Anthony "Treach" Criss) traci wzrok w wypadku. Szef sił specjalnych proponuje mu eksperymentalne leczenie w zamian ze wypełnienie pewnej misji. Connors przystaje na układ. Po pewnym czasie wychodzi na jaw, że został wykorzystany do kradzieży broni, która ma zostać użyta przez terrorystów.
Obsada.
Źródło: Filmweb
i inni.

</doc>
<doc id="3188881" url="https://pl.wikipedia.org/wiki?curid=3188881" title="Józef Mamoński">
Józef Mamoński

Józef Mamoński (pseudonim w PPS – "Sęp", pseudonim w KPP – "Stary", ur. 27 września 1894 lub 9 października 1894 w Umieniu, zm. 1980) – polski działacz socjalistyczny i komunistyczny.
Urodzony w rodzinie chłopów małorolnych. Ukończył szkołę powszechną i dalej dokształcał się sam. Z uwagi na bezrobocie wyjechał do pracy do Niemiec (1911–1913).
Od 1915 działał politycznie – wstąpił do Polskiej Partii Socjalistycznej i został sekretarzem gminnym w Umieniu, a także kierował tamtejszą biblioteką założoną przez PPS. Od 1917 w SDKPiL, a potem w KPP. Od 1924 w Niezależnej Partii Chłopskiej. Działał tam do rozwiązania jej przez władze sanacyjne w 1927. W 1927 wybrany radnym gminnym w Drzewcach i w sejmiku powiatu kolskiego. W latach 1928–1931 mieszkał w Warszawie, gdzie działał w Zjednoczeniu Chłopskiej Lewicy „Samopomoc” (od lipca 1928 w Zarządzie Głównym). Od 1928 współinicjował zwołanie Europejskiego Kongresu Chłopskiego, był też sekretarzem generalnym Ogólnokrajowego Chłopskiego Komitetu Kongresowego w Polsce, a także redaktorem odpowiedzialnym i wydawcą biuletynu tego komitetu (1930). Uczestniczył w Kongresie w Berlinie (27–29 marca 1930). Wybrano go tu przedstawicielem chłopów polskich w sekretariacie Kongresu. Brał też czynny udział w przygotowaniach do Kongresu Antywojennego w Hadze (1922). Aresztowany w Polsce i więziony od 7 grudnia 1932 do 7 października 1933 (zwolniony na mocy amnestii). W 1933 wstąpił do Komitetu Pomocy dla strajkujących robotników łódzkich (powszechny strajk włókniarzy). W latach 1933–1938 ponownie w Umieniu, gdzie piastował funkcję sekretarza komórki KPP, a także był partyjnym instruktorem na powiaty kolski i słupecki.
Podczas okupacji niemieckiej trudnił się pracami drogowymi, a także pracował na poznańskim lotnisku Ławica. W 1940 aresztowany przez Gestapo wraz z braćmi – Antonim i Szczepanem.
W latach 1945–1948 członek PPR, a potem PZPR. W 1945 w Komitecie Centralnym PPR (Wydział Rolny). W latach 1945–1946 I sekretarz Komitetu Powiatowego PPR w Kole. W latach 1947–1948 przewodniczący Prezydium Powiatowej Rady Narodowej w Kole, a potem (1948–1957) I sekretarz KP PZPR w tym samym mieście. Członek plenum KW PZPR w Poznaniu. Delegat na Kongres Zjednoczeniowy PPR i PPS, a także na II i III zjazd PZPR.
Od 1957 na emeryturze. Działacz Stowarzyszenia Ateistów i Wolnomyślicieli oraz ZBOWiD-u. Odznaczony Orderem Sztandaru Pracy I i II klasy, Krzyżem Komandorskim Orderu Odrodzenia Polski z Gwiazdą, Złotym Medalem „Za zasługi dla obronności kraju”, a także Medalem X-lecia PRL.

</doc>
<doc id="3188884" url="https://pl.wikipedia.org/wiki?curid=3188884" title="Serce (album)">
Serce (album)



</doc>
<doc id="3188885" url="https://pl.wikipedia.org/wiki?curid=3188885" title="Ernest Aldrich Simpson">
Ernest Aldrich Simpson

Ernest Aldrich Simpson (ur. 6 maja 1897, zm. 30 listopada 1958) – amerykański przedsiębiorca, jeden z głównych udziałowców w firmie handlującej statkami ,Simpson and Spencer” oraz drugi mąż skandalistki Wallis Simpson.
Pochodzenie.
Ernest Simpson urodził się w Nowym Jorku, jako drugie dziecko Charlotte Gaines i Ernesta Louisa Simpson. Simpsonowie w poprzednim pokoleniu byli religijną rodziną żydowską o nazwisku Solomon mieszkającą w Plymouth w południowo-zachodniej Anglii. Dziadek Ernesta, Leon Solomon urodził się około 1820 roku w Warszawie i jako dwudziestolatek wyemigrował do Londynu gdzie po kilku latach ożenił się z żydówką, Rose Joseph. Siódme dziecko Louisa i Rose, Ernest Louis podobnie jak ojciec opuścił dom rodzinny i udał się w 1873 roku do Ameryki gdzie zmienił nazwisko na Simpson. W 1880 roku Ernest Louis założył firmę handlującą statkami Simpson and Spencer, istniejącą do dziś pod nazwą Simpson, Spencer and Young. Trzy lata po przybyciu do Ameryki, Ernest Louis poślubił Charlotte Gaines, dziewiętnastoletnią córkę nowojorskiego prawnika.
Wczesne lata.
Rodzice Ernesta Aldricha Simpsona przypominali mu o jego amerykańsko-brytyjskich korzeniach, z których byli bardzo dumni. W wieku dwudziestu jeden lat Ernest postanowił przerwać naukę na Harvardzie i zamieszkać w Wielkiej Brytanii. W 1917 roku wstąpił w szeregi Coldstream Guards w randze podporucznika, lecz ostatecznie nie wziął udziału w wojnie i pozostał w Anglii, jako instruktor.
Pierwsze małżeństwo.
Pierwszą żoną Ernesta Aldricha Simpsona była Dorothea Dechert wywodząca się z rodu prawników i polityków. Para wzięła ślub w 1923 roku i mieszkała przez pięć lat na Upper East Side w Nowym Jorku. Małżonkowie mieli jedno dziecko, córkę Audrey oraz wychowywali córkę z poprzedniego związku Dorothea’i, Cynthię. W roku 1928, para po pięciu latach małżeństwa rozwiodła się z powodu nowej miłości Ernesta, Wallis Simpson.
Drugie małżeństwo z Wallis Simpson.
Drugą żoną Ernesta Aldricha Simpsona był Amerykanka, rozwódka Wallis Warfield Spencer(1896–1986). Para poznała się na spotkaniu towarzyskim u wspólnych przyjaciół, Raffarayów. Ernest Aldrich od samego początku znajomości z Wallis był żywo zainteresowany bliższymi kontaktami ze znaną i lubianą wśród nowojorskiej elity kobietą. Para pobrała się 21 lipca 1928 roku w Chelsea, po czym udali się w podróż poślubną do Francji i Hiszpanii. Małżonkowie poprzez swoje liczne kontakty towarzyskie w 1931 roku nawiązali przyjacielską znajomość z przyszłym następca tronu angielskiego, księciem Edwardem. Częste spotkania z przyszłym monarchą sprawiły, że żona Ernesta, Wallis Simpson nawiązała romans z księciem Windsoru. W 1933 roku podczas kolacji z księciem Edwardem, Ernest zgodził się na kompromis, w którym wyraził akceptację na romans swojej żony oraz zapewnił monarchę o przyszłym rozwodzie. Ernest Aldrich zgodził się także, aby cała wina za rozpad małżeństwa spadła na jego osobę oraz również zdecydował się wziąć udział w planie mającym na celu obarczyć go winą za rozpad małżeństwa. 21 lipca 1933 roku Ernest Simpson zarezerwował pokój w Hotel de Paris w Bray z kobietą identyfikującą się, jako Buttercup Kennedy oraz dał się nakryć służbie hotelowej na pozorowanej zdradzie. 27 października 1936 zostało ogłoszony warunkowy wyrok rozwodowy. Wynik rozprawy sądowej sprawił, że Wallis Simpson wraz z królem Edwardem VIII rozpoczęli starania o uzyskanie zgody od Parlamentu Angielskiego na ślub. Brak porozumienia z Parlamentem oraz niechęć społeczeństwa sprawiło, że Edward VIII zrzekł się korony angielskiej i 11 grudnia 1936 roku abdykował. Do końca życia Wallis i Ernest Aldrich utrzymywali kontakt listowy, w którym to Wallis wyśmiewała swojego obecnego partnera i z tęsknotą wspominała szczęśliwe chwile z Ernestem Aldrichem.
Trzecie małżeństwo z Mary Kirk.
Trzecią żoną Ernesta Aldricha była amerykanka Mary Kirk(1896-1941), córka zamożnych właścicieli amerykańskiej firmy wyrabiającej przedmioty ze srebra. Ernest i Mary poznali się dzięki Wallis Simpson, która była najlepszą przyjaciółką jego przyszłej żony. Para pobrała się 19 listopada 1937 roku, niepełne sześć miesięcy po rozwodzie Ernesta z Wallis Simpson. Mary i Ernest mieli jednego syna, Ernesta Henry’ego Child Simpsona, który w 1958 powrócił do nazwiska rodowego Solomon. Mary Kirk zmarła 2 października 1941 roku w swoim domu w Wiltshire.
Czwarte małżeństwo.
Czwartą żoną Ernesta Simpsona była Avril Leveson-Gower (1910 – 1978). Ślub pary odbył się w Londynie 12 sierpnia 1948 roku. Avril Simpson zginęła w wypadku samochodowym w Meksyku.

</doc>
<doc id="3188890" url="https://pl.wikipedia.org/wiki?curid=3188890" title="La Voisin">
La Voisin

Catherine Monvoisin, Catherine Montvoisin z domu Deshayes znana jako La Voisin lub Catherine Voisin (ur. ok. 1640 w Paryżu, zm. 2 lutego 1680 tamże) – francuska trucicielka i wróżbitka, organizatorka satanistycznych czarnych mszy.
Życiorys.
Pochodzenie.
Mieszkała w Paryżu i była żoną Antoine'a Montvoisina, który prowadząc wystawny styl życia nie podejmował się żadnej pracy zarobkowej, nakłaniając żonę - według słów La Voisin na procesie w 1640 - do parania się przestępczym procederem w celu zapewnienia im utrzymania. Około 1658 urodziła córkę Marguerite Monvoisin. Była ona zmuszana przez matkę do stosunkowo biernego uczestnictwa w czarnych mszach, lecz gdy zaszła w ciążę nie tylko uciekła przed matką w obawie przed tym, że Voisin zrobi mu krzywdę, ale i później zeznawała na jej procesie.
Początkowo pracowała jako akuszerka dokonująca aborcji - po jej śmierci odnaleziono pod jej domem 2 000 zwłok niemowląt. Dokonywała aborcji na pustym poddaszu nad pokojem, w którym prowadziła wróżbiarską działalność. Z kolei na niewielkim strychu znajdował się niewielki piec, w którym policjanci znaleźli wiele ludzkich kości. Później Voisin przyznała się im, że spaliła w piecu lub zakopała w ogródku zwłoki 2500 płodów albo przedwcześnie urodzonych niemowląt, a ich krew oraz popioły były używane przez nią do produkcji afrodyzjaków i znajdowały również użycie podczas odprawiania czarnych mszy.
Oprócz tego zajmowała się wróżbiarstwem, chiromancją i chemią erotyczno-medyczną, wytwarzając z gorczycy i jaj raków afrodyzjaki takie jak "proszek Wenus" oraz "leki na wszelką okazję". To właśnie wtedy odkryła w sobie zdolności do wyrabiania trucizn. Równocześnie poszerzała wiedzę o arkanach czarnej magii u maga Adama Lesage'a (zm. po 1683) oraz śledziła postępki upadłego księdza katolickiego Etienne Guibourga (1610?-1686). Przyjaźń z Lesage'em sprawiła, że od 1669 figurowała w aktach policji. Był on skazany na galery za uprawianie czarnej magii, zaś po odbyciu wyroku zamieszkał razem z Voisin. Oprócz niego Voisin utrzymywała związki miłosne z paryskim katem, rektorem uniwersytetu i alchemikiem. Tym ostatnim był Louis de Vanens (1647-1691), który pod koniec lat 70. uczestniczył w spisku na życie Ludwika XIV.
Działalność.
Trucicielską działalność prowadziła w latach 1676-1679. Wcześniej w 1676 została ścięta trucicielka Madame de Brinvilliers. La Voisin uczestniczyła w jej procesie i świadomie lub nie naśladowała jej "modus operandi". La Voisin sprzedawała trucizny lub sama dokonywała otrucia na zlecenie, drastycznie podwyższając wówczas swoją płacę. Główne grono jej klientów stanowiła francuska szlachta i dworzanie, co zapewniło jej krociowe zyski. Dokonywane zabójstwa miały podłoże często erotyczno-towarzyskie, gdyż La Voisin zaopatrywała w trucizny dwórkę mordującą wszystkie kobiety stanowiące w jej mniemaniu przeszkodę dla niej w zdobyciu względów pewnego arystokraty, z kolei inna zleceniodawczyni - madame de Poulaillon - kupiła od niej koszulę nasączoną arszenikiem, by włożyć nią na swego męża, po którego śmierci mogła bez problemów romansować z dworzaninem La Riviere. Rywalizowała wówczas z innymi kobietami parającymi się czarną magią. Usiłowała je zadenuncjować, lecz życie uratowała im przyjaciółka markizy de Montespan.
Starannie zacierając wszelkie dowody, była przez długi czas wyjęta z kręgu podejrzanych, wśród których figurowali np. markiza de Montespan i Jean Baptiste Racine, przez co sprawę w końcu umorzono, a sama La Voisin mogła dzięki zarobionej fortunie zacząć życie w przepychu. Zarabiała 100 000 talarów rocznie, także dzięki pracy akuszerki dokonującej aborcji. Zamieszkała w pałacyku położonym w Ville-neuve-sur-Gravois między fortyfikacjami przedmieść Saint-Denis. Wybrała tę siedzibę nie tylko ze względu na luksusowość i prestiż, ale i położenie w odludnym miejscu, co sprzyjało zawieraniu dyskretnych układów. Oprócz przestępczego procederu uprawiała również działalność towarzyską, organizując huczne przyjęcia dla arystokracji.
La Voisin rozpuszczała prawdziwe pogłoski o swych romansach z dwoma paryskimi katami, którzy zaopatrywali ją w takie komponenty chemiczne, jak ludzki tłuszcz, krew i trzewia. Potrzebowała ich do produkowania trucizn, czarnych świec etc. Już wówczas wymykanie się sprawiedliwości przychodziło jej z trudem, przez co wiele razy przebywała w więzieniu. Poznała tam skazańca Godina de Sainte-Croixa, który stał się jej wybitnym uczniem i adeptem w metodach trucicielstwa, a następnie wtajemniczył w nie swoją partnerkę życiową. Poza tym oddawała się miłosnym przygodom ze znajomymi katami, z których jeden stał się jej najbliższym partnerem życiowym, co nie przeszkodziło mu w 1680 dokonać osobiście jej egzekucji.
Czarne msze.
Popularność wśród siedemnastowiecznych elit Francji zyskała również jako organizatorka seansów zwanych czarnymi mszami. Miały one miejsce w jej pałacyku przy pomocy samego księdza Etienne'a Guibourga. Występowała na nich nago, mając tylko maskę na twarzy. Na czarne msze o satanistycznym charakterze tłumnie przybywały francuskie arystokratki, a podczas jednego z seansów markiza de Montespan zjawiła się we własnej osobie, by złożyć krwawą ofiarę, mordując własne kilkumiesięczne dziecko poprzez poderżnięcie gardła. Miało to na celu uczynienie żony króla Ludwik XIV bezpłodną w celu porzucenia jej, markiza była bowiem faworytką monarchy. Pierwsza taka czarna msza miała miejsce w 1676.
Konieczność składania w ofierze dzieci podczas czarnych mszy popychały La Voisin nie tylko do kupowania nieślubnych i odtrąconych niemowląt, ale i nawet do porywania ich z paryskich ulic.
Kres życia.
W marcu 1679 Voisin została aresztowana i postawiona przed sądem. Obciążały ją zeznania córki Marguerite oraz Etienne Guibourga, który utrzymywał, że nie zabijał on dzieci, gdyż według jego słów to Voisin miała tego dokonywać, w trakcie ceremonii podawała mu bowiem martwe dzieci. Jej proces trwał do 1682, mimo to stracono ją już w jego trakcie, tzn. w 1680. Spośród podejrzanych 442 osób 367 aresztowano, a 37 skazano na śmierć, łącznie z samą La Voisin.
Sprawa trucicielki miała skomplikowany charakter, gdyż francuska szlachta obawiała się jej zeznań, które mogły pogrążyć osoby o wysokim statusie społecznym, toteż torturowano ją, aby nie składała zeznań, chociaż wcześniej robiono to w celu zmuszenia jej do mówienia. Według Marguerite Monvoisin matka wyznała jej, że za 100 000 talarów miała zabić króla Ludwika XIV na zlecenie markizy de Montespan. Zamach Voisin, która chciała to zrobić dostarczając królowi list z pismem pokrytym trucizną, możliwą do przeniknięcia przez skórę, nie powiódł się, podobnie jak następny, tym razem wymierzony przeciwko jednej z jego kochanek. Tę drugą próbę zabójstwa Voisin zleciła już w więzieniu trucicielce nazwiskiem Françoise Filastre (1645-1680), która została również skazana na śmierć i spalona na stosie. Zeznania Voisin budziły również wiele wątpliwości u ówczesnego komisarza policji.
Chociaż Voisin była bliską współpracownicą markizy de Montespan (przygotowywała m.in. miłosny środek o silniejszym działaniu, by mogła wracać do łask Ludwika XIV), to markiza nie została osądzona w procesie, mimo wytknięcia jej udziału w licznych zbrodniach Voisin.
W kulturze.
La Voisin pojawiła się w filmie "Angelika i król". W rolę tę wcieliła się Joëlle Bernard.

</doc>
<doc id="3188893" url="https://pl.wikipedia.org/wiki?curid=3188893" title="Peter Paul Prabhu">
Peter Paul Prabhu



</doc>
<doc id="3188895" url="https://pl.wikipedia.org/wiki?curid=3188895" title="Eliseo Antonio Ariotti">
Eliseo Antonio Ariotti



</doc>
<doc id="3188896" url="https://pl.wikipedia.org/wiki?curid=3188896" title="Black and White">
Black and White



</doc>
<doc id="3188901" url="https://pl.wikipedia.org/wiki?curid=3188901" title="Dreamtime (album)">
Dreamtime (album)



</doc>
<doc id="3188902" url="https://pl.wikipedia.org/wiki?curid=3188902" title="James Patrick Green">
James Patrick Green



</doc>
<doc id="3188903" url="https://pl.wikipedia.org/wiki?curid=3188903" title="Pensacola (Floryda)">
Pensacola (Floryda)



</doc>
<doc id="3188906" url="https://pl.wikipedia.org/wiki?curid=3188906" title="Norwegian Sky">
Norwegian Sky

Norwegian Sky – wycieczkowy statek pasażerski należący do floty Norwegian Cruise Line.
Historia.
W grudniu 1993, operator "Costa Crociere (ang: Costa Cruises)" złożył w niemieckiej stoczni Bremer Vulka w Bremie, zamówienie na statki Costa Victoria oraz Costa Olympia. Costa Victoria została dostarczona w lipcu 1996. Kilka miesięcy wcześniej rozpoczęła się budowa siostrzanego statku Costa Olympia, jednak w wyniku trudności finansowych stoczni prace zostały wstrzymane. Konstrukcja była zaawansowana jedynie w 35 procentach. W takim stanie, 6 października 1996 kadłub zwodowano i zabezpieczono. W związku z zaprzestaniem prac konstrukcyjnych, operator "Costa Crociere" anulował zamówienie.
W grudniu 1997, kadłub został zakupiony przez Norwegian Cruise Line, po czym 8 marca 1998 został przetransportowany do stoczni Lloyd Werft, gdzie dokończono prace konstrukcyjne. Przekazanie do użytkowania odbyło się 28 lipca 1999.
Po czterech latach użytkowania, armator zdecydował o przeniesieniu jednostki do służby na Hawajach. Zgodnie z amerykańskim prawem statek operujący głównie na wodach przybrzeżnych USA musi nosić amerykańską banderę i posiadać załogę składającą się z obywateli USA. W maju 2004 Sky przeszedł remont w suchym doku w San Francisco. W lipcu 2004 nazwa statku została zmieniona na „Pride of Aloha” i rozpoczęły się rejsy na Hawajach.
Po czterech latach służby na Hawajach 11 lutego 2008 armator ogłosił wycofanie statku z tego rynku. Przywrócono pierwotną nazwę Norwegian Sky, zmieniono banderę na Bahamy, zmieniono załogę, zainstalowano kasyno.
Trasy rejsów (2014/16).
Norwegian Sky wypływa w krótkie trzy lub czterodniowe rejsy z Miami na Bahamy odwiedzając Nassau, Freeport i prywatną wyspę armatora – Great Stirrup Cay.

</doc>
<doc id="3188907" url="https://pl.wikipedia.org/wiki?curid=3188907" title="Władysław (Mitrović)">
Władysław (Mitrović)

Władysław, imię świeckie Vojisław Mitrović (ur. 1913 w Starym Sele k. Glamoča, zm. 13 września 1992 w Valjevie) – serbski biskup prawosławny.
Życiorys.
Syn literata Isaiji Mitrovicia i jego żony Staki. Ukończył gimnazjum w Prijedorze, seminarium duchowne w Sarajewie, a następnie studia teologiczne na Uniwersytecie Belgradzkim. Po uzyskaniu dyplomu z teologii ukończył również studia historyczne, specjalizując się w dziejach Bizancjum.
W latach 1932–1935 zasiadał w składzie sądu kanonicznego w Banja Luce, natomiast w latach 1940–1950 pracował w różnych parafiach w Bośni i w Serbii jako katecheta. W 1950 został zatrudniony w seminarium duchownym św. Sawy przy monasterze Rakovica. W tym też klasztorze złożył 15 maja 1952 wieczyste śluby mnisze przed metropolitą Dabaru i Bośni Nektariuszem. W tym samym roku został wyświęcony na hierodiakona, zaś w roku następnym – na hieromnicha.
31 lipca 1955 został wyświęcony na biskupa zahumsko-hercegowińskiego. Po śmierci metropolity Dabaru i Bośni Nektariusza w 1966 był początkowo "locum tenens" tejże eparchii, zaś w 1967 mianowano go jej ordynariuszem; zachował przy tym zarząd eparchii zahumsko-hercegowińskiej. Pracował nad odbudową cerkwi i monasterów zniszczonych w czasie II wojny światowej i ożywieniem działalności Cerkwi w Bośni i Hercegowinie. Po wybuchu wojny w Bośni i Hercegowinie nie opuścił terenów zagrożonych działaniami zbrojnymi, pozostał w monasterze Žitomislić. W 1992 z powodu pogorszenia się stanu zdrowia wyjechał do Belgradu, po czym został przeniesiony w stan spoczynku i skierowany do monasteru Dokmir. Zmarł w tym samym roku i został pochowany w tymże klasztorze. W 2002 jego szczątki, zgodnie z testamentem zmarłego metropolity, przeniesiono do soboru katedralnego w Sarajewie.

</doc>
<doc id="3188909" url="https://pl.wikipedia.org/wiki?curid=3188909" title="Adolfo Tito Yllana">
Adolfo Tito Yllana



</doc>
<doc id="3188910" url="https://pl.wikipedia.org/wiki?curid=3188910" title="Jean-Jacques Waltz">
Jean-Jacques Waltz



</doc>
<doc id="3188911" url="https://pl.wikipedia.org/wiki?curid=3188911" title="Joseph Salvador Marino">
Joseph Salvador Marino



</doc>
<doc id="3188916" url="https://pl.wikipedia.org/wiki?curid=3188916" title="Michael August Blume">
Michael August Blume



</doc>
<doc id="3188917" url="https://pl.wikipedia.org/wiki?curid=3188917" title="Meczet Cesarski">
Meczet Cesarski

Meczet Cesarski (bośn. "Careva džamija", serb. "Царевa Џамија", chorw. "Careva džamija", tur. "Hünkâr Camii") – meczet w Sarajewie, jedna z pierwszych muzułmańskich świątyń w Bośni i Hercegowinie, pierwsza w stolicy tego kraju.
Historia.
Pierwotny obiekt powstał w 1457 roku w klasycznym stylu osmańskim, z polecenia Isa-beg Isakovića w okresie, kiedy tereny obecnej Bośni i Hercegowiny znajdowały się w granicach Imperium osmańskiego. Meczet został podarowany zdobywcy Konstantynopola Mehmedowi II Zdobywcy, sułtanowi z dynastii Osmanów, panującemu w latach 1444–1446 i 1451–1481. Wykonany został z drewna i był znacznie mniejszy od obecnego. Świątynia spłonęła w 1480 roku. Nowy meczet powstał w 1565 roku w tym samym miejscu, jako dar dla sułtana Sulejmana Wspaniałego, za którego panowania Imperium Osmańskie osiągnęło szczyt swojej potęgi.
W skład kompleksu świątynnego wchodziły także łaźnia (hammam), konak i biblioteka, w której dziś mieści się cenny zbiór islamskich manuskryptów i dokumentów, najstarsze datowane na XII wiek. Początkowo kompleks ten był siedzibą wezyra bośniackiego. Później stał się rezydencją najwyższych rangą islamskich duchownych kraju. Konak został przebudowany w XIX wieku i służył w czasach istnienia Jugosławii jako zakwaterowanie dla głów państw i innych ważnych osobistości, przybywających do Sarajewa.
Boczne dobudowania powstały w 1800 roku ze względu na dużą liczbę wiernych, odwiedzających meczet. W 1848 roku zostały one połączone z głównym budynkiem świątyni. Meczet został poważnie uszkodzony podczas II wojny światowej i w trakcie wojny domowej w latach 90. XX wieku. Odbudowano go w latach 1995–2000, a w latach 1998–1999 zainstalowano ogrzewanie podłogowe. W 2004 roku decyzją Komisji do spraw ochrony zabytków narodowych meczet został uznany za Narodowy Pomnik Bośni i Hercegowiny .
Architektura.
Meczet posiada ośmiokątny minaret. Centralna kopuła meczetu ma półkolisty przekrój, typowy dla klasycznego okresu architektury osmańskiej. Uważa się, że pierwotna kopuła miała przekrój eliptyczny. Ma przestronne wnętrze i wysokiej jakości detale dekoracyjne, takie jak mihrab. W trakcie prac konserwatorskich w latach 80. i 90. XX wieku odkryto i częściowo odrestaurowano cztery warstwy fresków ściennych z XVI, XVIII i XIX wieku.
Turystyka.
Meczet jest dostępny dla turystów poza godzinami przeznaczonymi na modlitwę.

</doc>
<doc id="3188919" url="https://pl.wikipedia.org/wiki?curid=3188919" title="Segunda División (2014/2015)">
Segunda División (2014/2015)

Segunda División 2014/2015 – 84. edycja tych rozgrywek w historii. Wzięły w nich udział 22 drużyny. Pierwszy mecz rozegrano 23 sierpnia 2014, natomiast ostatni – 7 czerwca 2015.
Mistrzem został Real Betis, do wyższej klasy rozgrywkowej awansowały również Sporting Gijón (bezpośrednio) i UD Las Palmas (po barażach). Do Segunda División B spadły Racing Santander, Recreativo Huelva, CE Sabadell FC i FC Barcelona B.
7 sierpnia 2014, zgodnie z decyzją podjętą przez LFP, Real Murcia (4. miejsce w sezonie 2013/2014) został zdegradowany do niższej klasy rozgrywkowej z powodu braku płynności finansowej. Dzięki temu utrzymała się drużyna z 19. miejsca – CD Mirandés.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o Primera División.
Po zakończeniu sezonu rozegrany zostano turniej barażowy o miejsce w najwyższej klasie rozgrywkowej Hiszpanii na sezon 2015/2016. Wzięły w nim udział drużyny z miejsc 3–6. Pary pierwszej rundy utworzono według klucza 3–6 i 4–5 – ich zwycięzcy rozegrali decydujący dwumecz o awans, który uzyskał UD Las Palmas.

</doc>
<doc id="3188920" url="https://pl.wikipedia.org/wiki?curid=3188920" title="Paul Richard Gallagher">
Paul Richard Gallagher



</doc>
<doc id="3188921" url="https://pl.wikipedia.org/wiki?curid=3188921" title="Artis Gilmore">
Artis Gilmore

Artis Gilmore (ur. 21 września 1949 w Chipley) – amerykański koszykarz grający na pozycji środkowego. Najskuteczniej rzucający z gry zawodnik w historii NBA, członek Koszykarskiej Galerii Sław.
Po zakończeniu kariery został zaliczony do Koszykarskiej Galerii Sław (Naismith Memorial Basketball Hall Of Fame - 2011) oraz składu najlepszych zawodników w historii ligi ABA (ABA's All-Time Team - 1997).

</doc>
<doc id="3188923" url="https://pl.wikipedia.org/wiki?curid=3188923" title="Ferdinand Walsin Esterhazy">
Ferdinand Walsin Esterhazy

Charles Marie Ferdinand Walsin Esterhazy (ur. 16 grudnia 1847 w Paryżu, zm. 21 maja 1923) – major armii francuskiej, szpiegujący na rzecz Niemiec.
Życiorys.
Był synem generała wywodzącego się z węgierskiego rodu arystokratycznego Esterházych. Prowadził hulaszczy tryb życia, przepuszczając pieniądze rodziny i majątek żony. Aby wybrnąć z kłopotów finansowych, podjął nielegalną współpracę wywiadowczą z armią Niemiec. Działania szpiegowskie zostały wykryte, ale oskarżony w 1894 roku został, jak się później okazało, zupełnie niewinny oficer – Alfred Dreyfus, którego w rezultacie zdegradowano i zesłano na Diabelską Wyspę w Gujanie Francuskiej. Nowo mianowany szef kontrwywiadu – Georges Picquart – w 1895 roku wznowił śledztwo w sprawie Dreyfusa. Wszedł on w posiadanie pisma ambasady niemieckiej do Walsina Esterhazyego dotyczącego jego szpiegowskiej działalności. Ogłoszenie w prasie prywatnych listów Esterhazyego potwierdziło jego autorstwo dokumentu, na podstawie którego skazano Dreyfusa. Zastępca szefa kontrwywiadu – pułkownik – próbował sabotować działania Picquarta, którego zobowiązano do milczenia i przeniesiono do Tunisu. Brat poszkodowanego – Mathieu Dreyfus – walczący niestrudzenie o uwolnienie Alfreda, przekazał informacje prasie, która nadała całej sprawie jeszcze większego rozgłosu. Wobec tego konieczne stało się postawienie Walsina Esterhazyego przed sądem wojskowym. Został on jednak uniewinniony.
Uniewinnienie to stało się przyczyną napisania przez Émile’a Zolę listu otwartego do prezydenta Republiki Francuskiej "J’Accuse…!" ("Oskarżam...!)", w którym autor, domagając się natychmiastowego zwrócenia wolności Dreyfusowi, przedstawiał dowody na winę Walsina Esterhazyego. Opublikowanie tego listu doprowadziło do uwięzienia Picquarta i ucieczki zarówno oskarżonego o oszczerstwo Zoli, jak i Esterhazyego. Obydwaj, by uniknąć konfrontacji z wymiarem sprawiedliwości przenieśli się do Londynu. Będąc w Anglii, Esterhazy pisywał m.in. do antysemickiego pisma „La Libre Parole”. Umarł poza krajem w 1923 roku.

</doc>
<doc id="3188924" url="https://pl.wikipedia.org/wiki?curid=3188924" title="Thomas Joseph Costello">
Thomas Joseph Costello



</doc>
<doc id="3188927" url="https://pl.wikipedia.org/wiki?curid=3188927" title="Daniel Anthony Cronin">
Daniel Anthony Cronin



</doc>
<doc id="3188928" url="https://pl.wikipedia.org/wiki?curid=3188928" title="Carlos Alberto de Pinho Moreira Azevedo">
Carlos Alberto de Pinho Moreira Azevedo



</doc>
<doc id="3188929" url="https://pl.wikipedia.org/wiki?curid=3188929" title="António Maria Bessa Taipa">
António Maria Bessa Taipa



</doc>
<doc id="3188930" url="https://pl.wikipedia.org/wiki?curid=3188930" title="António José Cavaco Carrilho">
António José Cavaco Carrilho



</doc>
<doc id="3188931" url="https://pl.wikipedia.org/wiki?curid=3188931" title="José Manuel Garcia Cordeiro">
José Manuel Garcia Cordeiro



</doc>
<doc id="3188932" url="https://pl.wikipedia.org/wiki?curid=3188932" title="Virgílio do Nascimento Antunes">
Virgílio do Nascimento Antunes



</doc>
<doc id="3188934" url="https://pl.wikipedia.org/wiki?curid=3188934" title="Manuel Neto Quintas">
Manuel Neto Quintas



</doc>
<doc id="3188935" url="https://pl.wikipedia.org/wiki?curid=3188935" title="Amândio José Tomás">
Amândio José Tomás



</doc>
<doc id="3188936" url="https://pl.wikipedia.org/wiki?curid=3188936" title="José Francisco Sanches Alves">
José Francisco Sanches Alves



</doc>
<doc id="3188937" url="https://pl.wikipedia.org/wiki?curid=3188937" title="Manuel da Rocha Felício">
Manuel da Rocha Felício



</doc>
<doc id="3188938" url="https://pl.wikipedia.org/wiki?curid=3188938" title="Ilídio Pinto Leandro">
Ilídio Pinto Leandro



</doc>
<doc id="3188939" url="https://pl.wikipedia.org/wiki?curid=3188939" title="João Evangelista Pimentel Lavrador">
João Evangelista Pimentel Lavrador



</doc>
<doc id="3188940" url="https://pl.wikipedia.org/wiki?curid=3188940" title="Joseph Peter O'Connell">
Joseph Peter O'Connell



</doc>
<doc id="3188941" url="https://pl.wikipedia.org/wiki?curid=3188941" title="Anthony Fisher">
Anthony Fisher



</doc>
<doc id="3188942" url="https://pl.wikipedia.org/wiki?curid=3188942" title="Anthony Colin Fisher">
Anthony Colin Fisher



</doc>
<doc id="3188944" url="https://pl.wikipedia.org/wiki?curid=3188944" title="Edwin Frederick O’Brien">
Edwin Frederick O’Brien



</doc>
<doc id="3188945" url="https://pl.wikipedia.org/wiki?curid=3188945" title="Eusébio Oscar Scheid">
Eusébio Oscar Scheid



</doc>
<doc id="3188946" url="https://pl.wikipedia.org/wiki?curid=3188946" title="Równowaga Gibbsa-Donnana">
Równowaga Gibbsa-Donnana



</doc>
<doc id="3188954" url="https://pl.wikipedia.org/wiki?curid=3188954" title="Gwiazdy dukaty">
Gwiazdy dukaty

Gwiazdy dukaty (niem. "Die Sterntaler") – baśń braci Grimm opublikowana w 1815 roku w ich zbiorze "Baśni" (tom 2, nr 153). Baśń była też publikowana pod alternatywnym tytułem "Gwiezdne dukaty".
Treść.
Baśń opowiada historię małej dziewczynki, sieroty, która była bardzo biedna, ale za to dobra i pobożna. Nie mając gdzie się podziać poszła w pole pokładając zaufanie w Bogu. Po drodze spotkała biednego człowieka, z którym podzieliła się ostatnim kawałkiem chleba. Potem natrafiła na dziecko, któremu oddała swoją czapkę, gdyż nie miało czym się osłonić. Potem spotkała kolejne biedne dziecko, któremu oddała swój kaftanik. Wreszcie następnemu dziecku, oddała surducik, a kolejnemu ostatnią koszulę, bo marzło z zimna. 
A gdy tak stała i niczego więcej nie miała, z nieba zaczęły spadać gwiazdy. Okazało się, że były to czyste dukaty (w oryginale talary). Choć właśnie oddała swą koszulę, miała na sobie nową z najdelikatniejszego płótna. Odtąd była już zawsze bogata.

</doc>
<doc id="3188955" url="https://pl.wikipedia.org/wiki?curid=3188955" title="Muzeum Regionalne w Lipsku">
Muzeum Regionalne w Lipsku

Muzeum Regionalne w Lipsku – muzeum z siedzibą w Lipsku. Placówka jest miejską jednostką organizacyjną, działającą w ramach Miejsko-Gminnego Ośrodka Kultury.
Muzeum powstało w 1973 roku, a jego siedzibą jest budynek dawnego ratusza. Od 2005 roku opiekę nad placówką objęło stowarzyszenie Pracownia Architektury Żywej z Dąbrowy Białostockiej. Dzięki jego staraniom, we współpracy z lokalnym Kołem Stowarzyszenia Twórców Ludowych oraz Muzeum Podlaskim w Białymstoku, w 2007 roku rozpoczęto realizację projektu Muzeum Lipskiej Pisanki i Tradycji, mającego na celu zachowanie tradycji pisankarskiej, opartej na technice batiku szpilkowego. W ramach muzeum, oprócz wystawy pisanek, odbywają się również warsztaty rękodzieła ludowego.
Ponadto w skład muzealnej ekspozycji wchodzą zbiory historyczne, obrazujące siedem wieków historii miasta i okolicy, począwszy od osadnictwa jaćwińskiego po czasy współczesne. Wystawa etnograficzna ukazuje wygląd dawnej izby wiejskiej oraz narzędzia rolnicze i sprzęty domowego użytku.
Zwiedzanie muzeum odbywa się po uprzednim uzgodnieniu.

</doc>
<doc id="3188969" url="https://pl.wikipedia.org/wiki?curid=3188969" title="HK Soczi">
HK Soczi

HK Soczi (ros. ХК Сочи) – rosyjski klub hokeja na lodzie z siedzibą w Soczi, występujący w rozgrywkach KHL.
Historia.
Projekt stworzenia klubu zaistniał w związku ze zorganizowaniem turnieju hokeja na lodzie w czasie Zimowych Igrzysk Olimpijskich 2014 w Soczi, w ramach którego jednym z dwóch lodowisk był Pałac lodowy Bolszoj. 30 kwietnia 2014 władze KHL oficjalnie potwierdziły przyjęcie klubu z Soczi do rozgrywek 2014/2015. Początkowo drużyny miała nosi nazwę Leopardy lub Delfin, jednak później zaczęła funkcjonować jako HK Soczi, lecz z leopardem w logo.
Trenerem zespołu został Wiaczesław Bucajew. Jego asystentami zostali Aleksiej Gusarow (trener obrońców) i Jurij Szundrow (trener bramkarzy). Po zakończeniu sezonu KHL (2013/2014) trwało kompletowanie kadry drużyny. 17 czerwca 2014 odbył się Expansion Draft, w ramach których klub pozyskał zawodników oddanych z innych zespołów KHL. W połowie lipca rozpoczęła działać oficjalna strona klubu. Od 2014 przez trzy sezony w sztabie trenerskim był Michaił Krawiec.
W lipcu 2016 została zawarta umowa o współpracy HK Soczi z klubem Dinamo Sankt Petersburg, beniaminka w lidze WHL. W marcu 2017 nowym trenerem został Siergiej Zubow. Nowym asystentem został Konstantin Kuraszew, a pozostał na tej funkcji Krawiec. W 2017 drużyna juniorska Kapitan Stupino z ligi MHL została stowarzyszona z HK Soczi.
We wrześniu 2019 do sztabu trenerskiego dołączył były zawodnik Wadim Chomicki. W październiku 2019 Zubow został zwolniony, a w jego miejsce nowym głównym trenerem został Alaksandr Andryjeuski. Wówczas trenerem bramkarzy został Wadim Tarasow. Od początku listopada do końca grudnia 2019 trenerem w sztabie był Maksim Spiridonow. W czerwcu 2020 ze sztabu odeszli Pavel Hynek, Igor Efimow i Wadim Tarasow, a pozostali w nim Wadim Chomicki, Aleksandr Mikulczik, Pawieł Smirnow oraz dołączyli Jewgienij Filipow, Jegor Baszkatow, Aleksandr Zalewski i Nikołaj Pronin. W połowie października 2020 nowym szkoleniowcem został Jewgienij Stawrowski. W czerwcu 2021 zastępcą dyrektora generalnego ds. operacji hokejowych został mianowany Aleksiej Badiukow. 1 lipca 2021 sportowym dyrektorem został ogłoszony Rienat Mamaszew. We wrześniu 2021 głównym trenerem został Andriej Nazarow. W październiku 2022 Nazarow został zwolniony, a jego miejsce zajął Siergiej Swietłow. Został on zwolniony w styczniu 2023.
Zespołem farmerskim dla HK Soczi został Buran Woroneż.

</doc>
<doc id="3188971" url="https://pl.wikipedia.org/wiki?curid=3188971" title="Upłynnianie węgla">
Upłynnianie węgla



</doc>
<doc id="3188973" url="https://pl.wikipedia.org/wiki?curid=3188973" title="Nawozy saletrzane">
Nawozy saletrzane



</doc>
<doc id="3188986" url="https://pl.wikipedia.org/wiki?curid=3188986" title="Jaskrawiec pierścieniowaty">
Jaskrawiec pierścieniowaty

Jaskrawiec pierścieniowaty ("Caloplaca cirrochroa" (Ach.) Th. Fr.) – gatunek grzybów z rodziny złotorostowatych ("Teloschistaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Caloplaca, Teloschistaceae, Teloschistales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1814 Erik Acharius nadając mu nazwę "Lecanora cirrochroa". Obecną, uznaną przez Index Fungorum nazwę nadał mu w roku 1871 Theodor Magnus Fries, przenosząc go do rodzaju "Caloplaca". 
Niektóre synonimy:
Nazwa polska według "Krytycznej listy porostów i grzybów naporostowych Polski". 
Morfologia.
Plecha z glonami protokokkoidalnymi tworząca rozetki lub nieregularna. Pojedyncza rozetka osiąga średnicę do 1 cm, ale często rozetki łączą się z sobą w większe grupy. Na obwodzie rozetki występują płaskie lub lekko wypukłe odcinki o średnicy do 0,5 mm. Są głęboko wcinane i mają poszerzone końce. Na plesze występują bardzo liczne, drobne, płatowate, o cytrynowożółtej barwie soralia, często jednak od środka odpadają, i dlatego plecha przybiera z czasem postać pierścieniowatą (w środku jest pusta). Górna powierzchnia plechy ma barwę od żółtej do żółtopomarańczowej i jest białawo przyprószona. Reakcje barwne: plecha i owocniki K+ purpurowe.
Apotecja lekanorowe mają średnicę do 0,5 mm, płaskie tarczki tej samej barwy co plecha i trwały, cienki brzeżek plechowy. Występują jednak bardzo rzadko. Powstające w nich askospory są dwukomórkowe, dwubiegunowe, bezbarwne i maja rozmiary 13–18 × 5–6 μm i przegrodę o grubości 2–3 μm. W przegrodzie jest kanalik. Hypotecjum i hymenium są bezbarwne, to ostatnie ma grubość około 80 μm. Izydia nie występują.
Występowanie i siedlisko.
Występuje na półkuli północnej, głównie w Ameryce Północnej i w Europie. Podano także jego występowanie w azjatyckiej części Rosji. Na północy jego zasięg sięga po północne wybrzeża Grenlandii. Z okolic równikowych znany jest tylko z gór Ekwadoru w Ameryce Południowej. W Polsce występuje tylko w górach i na wyżynach i jest tutaj dość częsty. Rośnie na skałach wapiennych i na wapnistych piaskowcach, głównie na powierzchniach pionowych.
W Polsce znajduje się na "Czerwonej liście roślin i grzybów Polski". Ma status NT – bliskie zagrożenie wyginięciem w regionie.

</doc>
<doc id="3188988" url="https://pl.wikipedia.org/wiki?curid=3188988" title="Uponor">
Uponor

Uponor – międzynarodowe przedsiębiorstwo z siedzibą w Finlandii, które dostarcza rozwiązania dla instalacji wodociągowych i grzejnikowych, ogrzewania/chłodzenia płaszczyznowego oraz sieci preizolowanych.
Uponor działa w ponad 30 krajach. Posiada 10 zakładów produkcyjnych zlokalizowanych w pięciu krajach: w Finlandii, Szwecji, Niemczech i Stanach Zjednoczonych. Zatrudnia ok. 4000 pracowników.
Uponor Corporation jest spółką notowaną od 6 czerwca 1988 roku na Helsińskiej Giełdzie Papierów Wartościowych, a jej akcje posiadają symbol UPONOR.
Historia.
Historia firmy Uponor sięga 1918 roku, kiedy to Aukusti Asko-Avonius otworzył zakład stolarski w Lahti, sto kilometrów na północ od Helsinek w Finlandii. Zakład szybko stał się największym dostawcą mebli w krajach skandynawskich. W 1938 roku firma zaczęła produkować metalowe sprężyny do łóżek, które cieszyły się w tamtych czasach popularnością wśród Finów. W ten sposób powstała Upo Oy, spółka siostra Asko, która stała się największym producentem sprzętu gospodarstwa domowego oraz rur stalowych w Finlandii.
W 1965 roku spółka Upo uruchomiła fabrykę tworzyw sztucznych i wyprodukowała pierwsze rury wykonane z tworzyw sztucznych. W 1982 roku Asko otworzyło filię o nazwie Oy Uponor AB, której głównym przedmiotem działalności była produkcja rur. Do 1990 roku firma ta zdobyła czołową pozycję na rynku jako producent rur z tworzyw sztucznych w krajach skandynawskich.
W dniu 31 grudnia 1999 roku doszło do połączenia firm Asko i Uponor, w wyniku czego powstała firma Uponor Corporation. W ciągu ostatnich dwóch dekad stała się ona wiodącym międzynarodowym dostawcą rur z tworzyw sztucznych.

</doc>
<doc id="3188990" url="https://pl.wikipedia.org/wiki?curid=3188990" title="Tiumeń (piłka siatkowa)">
Tiumeń (piłka siatkowa)

Tiumeń (ros. "ВК «Тюмень»") — rosyjski męski klub siatkarski pochodzący z Tiumeni.
Drużyna została utworzona w 2009 roku i zajęła miejsce Jugry Samotłor Niżniewartowsk w Superlidze, która postanowiła grać w niższej lidze z uwagi na problemy finansowe.
Bilans sezon po sezonie.
Poziom rozgrywek:

</doc>
<doc id="3188993" url="https://pl.wikipedia.org/wiki?curid=3188993" title="Saletra strzelnicza">
Saletra strzelnicza



</doc>
<doc id="3188994" url="https://pl.wikipedia.org/wiki?curid=3188994" title="Nitryt">
Nitryt



</doc>
<doc id="3188995" url="https://pl.wikipedia.org/wiki?curid=3188995" title="Caloplaca cirrochroa">
Caloplaca cirrochroa



</doc>
<doc id="3188996" url="https://pl.wikipedia.org/wiki?curid=3188996" title="Klubowy Mistrz Polski w lekkiej atletyce">
Klubowy Mistrz Polski w lekkiej atletyce

Klubowy Mistrz Polski w lekkiej atletyce – tytuł przyznawany w oparciu o ranking wszystkich zawodów rangi mistrzowskiej rozgrywanych przez kluby lekkoatletyczne w danym roku zarówno w Polsce oraz na arenie międzynarodowej. 
Kluby sklasyfikowane na miejscach I-III otrzymują Puchary.
Ranking klubów prowadzony jest przez Polski Związek Lekkiej Atletyki, według regulaminu w roku 2014na tytuł Klubowego Mistrza Polski wpływają wyniki osiągnięte przez zawodników na zawodach:
Regulamin zawodów podlega zmianom, głównie z powodu zmianom imprez rangi międzynarodowej.
Zwycięskie kluby.
Poniższa tabela prezentuje kluby, które w poszczególnych latach uplasowały się na pierwszych trzech miejscach w rankingu Klubowego Mistrza Polski.

</doc>
<doc id="3189000" url="https://pl.wikipedia.org/wiki?curid=3189000" title="Szuani">
Szuani



</doc>
<doc id="3189002" url="https://pl.wikipedia.org/wiki?curid=3189002" title="SMS Seeadler (1888)">
SMS Seeadler (1888)

SMS Seeadler – niemiecki okręt żaglowy z okresu I wojny światowej, trzymasztowa fregata. Zwodowany w 1888 roku i używany przez amerykańskiego armatora jako żaglowy statek handlowy (windjammer) Pass of Balmaha, został zdobyty przez Niemcy i w 1916 przekształcony na rajder. Jako „Seeadler” w czasie 225-dniowego rejsu zatopił 15 statków, zatonął 2 sierpnia 1917 w Polinezji Francuskiej.
Pass of Balmaha.
Zwodowany jako „Pass of Balmaha” przez stocznię Robert Duncan Company w szkockim Glasgow w 1888 roku. Pełnorejowy trójmasztowy windjammer o stalowym kadłubie, o wyporności 1571 BRT. Zbudowany dla armatora amerykańskiego Harris-Irby Cotton Company z Bostonu.
Statek opuścił port w Nowym Jorku w czerwcu 1915 z zamiarem dopłynięcia do Archangielska z ładunkiem bawełny dla Rosji, dokąd nie dotarł, zatrzymany 21 lipca przez brytyjski krążownik pomocniczy „Victorian” u wybrzeży norweskich. Po inspekcji kapitan krążownika, wskutek podejrzenia przemytu, nakazał amerykańskiemu kapitanowi Scottowi obrać kurs na Kirkwall w archipelagu Orkadów w celu kontroli. Dla zabezpieczenia wykonania rozkazu na pokładzie żaglowca pozostawiono oficera i sześciu marynarzy.
Wbrew woli kapitana Scotta, brytyjski oficer nakazał zastąpienie neutralnej flagi USA banderą brytyjską, co czyniło statek jednostką należącą do strony biorącej udział w wojnie. Wkrótce potem żaglowiec został 24 lipca przechwycony i zatrzymany przez niemiecki okręt podwodny U-36 na Morzu Północnym. Pragnąc uniknąć konfiskaty jednostki, Scott nakazał Brytyjczykom ukryć się w ładowni i ponownie postawił flagę amerykańską. Dowódca U-36, kapitan Ernst Gräff jednak rozkazał wywiesić na żaglowcu banderę niemieckiej floty wojennej i obrać kurs na Cuxhaven w celu dalszej inspekcji. Na pokładzie pozostawiono tylko jednego marynarza niemieckiego. Marynarze amerykańscy, obawiając się próby odbicia statku i rozlewu krwi, uwięzili Brytyjczyków w ładowni. Warto zaznaczyć, że później tego samego dnia U-36 został zatopiony.
„Pass of Balmaha” dopłynął 28 lipca bez przeszkód do Cuxhaven, gdzie skonfiskowano jednostkę oraz jej ładunek. Kapitan Scott ujawnił brytyjskich marynarzy Niemcom, którzy ich uwięzili. W zamian za współpracę, Amerykanie zyskali prawo udania się do państwa neutralnego, jednak statek został przejęty przez niemiecką marynarkę wojenną.
SMS "Seeadler".
W 1916 niemiecka flota była poddana blokadzie alianckiej na Morzu Północnym oraz borykała się z problemem braku zaopatrzenia w węgiel w bazach zamorskich. Sytuacja ta legła u podstawy decyzji o użyciu żaglowców jako okrętów wojennych. Zdobyty żaglowiec przez prawie rok pozostawał bezczynnie w Hamburgu, po czym w lipcu 1916 roku pod tymczasową nazwą „Walter” został skierowany do stoczni J.C. Tecklenborg A.G. w Geestemünde celem adaptacji na rajdera. Otrzymał ostatecznie nazwę „Seeadler” (niem. "Bielik")
„Seeadler” został wyposażony w wysokoprężny silnik pomocniczy o mocy 900 KM, ukryte schowki na broń, pomieszczenia dla powiększonej załogi i jeńców, oraz dwa działa kal. 105 mm, zainstalowane na lukach ładowni, które zamaskowano pod ładunkiem pokładowym drewna. Uzbrojenie uzupełniały dwa ukryte ciężkie karabiny maszynowe i broń palna załogi. Przejęcia statków były dokonywane bez zbędnej przemocy, uzbrojenie okrętu było w czasie jego korsarskiej kariery używane rzadko, a statki były zatapiane dopiero po zabezpieczeniu ich załóg. We wszystkich incydentach była jedna przypadkowa ofiara śmiertelna.
21 grudnia 1916 pod dowództwem weterana bitwy jutlandzkiej kapitana Felixa von Lucknera „Seeadler” wyruszył w swój pierwszy rejs jako neutralny norweski statek z ładunkiem drewna i mimo brytyjskiej inspekcji (kapitan pracował wcześniej na norweskim statku, zamustrowano też członków załogi mówiących po norwesku) przeszedł przez blokadę. 25 grudnia został zatrzymany między Islandią a Wyspami Owczymi przez brytyjski krążownik pomocniczy HMS „Avenger”, który podczas inspekcji nie zauważył niczego podejrzanego. Był to ostatni wysłany niemiecki rajder podczas wojny. W czasie trwającego 225 dni rejsu przechwycił i zatopił 15 statków na Atlantyku i Pacyfiku. Wyjątkiem był francuski bark „Cambronne”, przejęty i zwolniony 21 marca, na którego pokład przekazał wiezionych przez siebie jeńców, którzy bezpiecznie przybyli do Rio de Janeiro w Brazylii 30 marca 1917.
Bojowy rejs „Seeadlera” zakończył się zatonięciem 2 sierpnia 1917 roku na rafie, na którą zakotwiczony okręt został rzucony przez dużą falę u wybrzeża wyspy Mopelia 450 km od Tahiti w archipelagu Wysp Towarzystwa należącym do Polinezji Francuskiej. Według innej wersji jednego z jeńców, wejście na rafę zostało spowodowane przez nieumiejętne manewrowanie. Cała załoga, 46 jeńców, broń i zaopatrzenie zostało uratowane. Luckner wraz z pięcioma marynarzami popłynął na Fidżi z zamiarem zdobycia innego okrętu. Mimo iż przedstawili się jako rozbitkowie z norweskiego statku, zostali pojmani i uwięzieni. Pozostała załoga opanowała 126-tonowy francuski szkuner "Lutece" 5 września 1917, któremu nadali nową nazwę "Fortuna" i na jego pokładzie udali się na Wyspę Wielkanocną, gdzie po zejściu na ląd 4 października zostali internowani przez chilijskie władze.
Owiany sławą kapitan von Luckner zyskał przydomek "diabeł morski". Został przewieziony do Nowej Zelandii, przybywając 7 października 1917 do Auckland i następnie wysłany na wyspę Motuihe, z której uciekł wraz z towarzyszami na łodzi 13 grudnia, zyskując tym czynem dodatkową popularność.
Przejęte statki.
Między 21 grudnia 1916 a 8 września 1917 "Seeadler" przejął szesnaście statków o łącznym tonażu 30 099 BRT. Jeśli nie wskazano inaczej, były to parowce.

</doc>
<doc id="3189010" url="https://pl.wikipedia.org/wiki?curid=3189010" title="Kościół św. Katarzyny Aleksandryjskiej w Iwaniskach">
Kościół św. Katarzyny Aleksandryjskiej w Iwaniskach

Kościół świętej Katarzyny Aleksandryjskiej w Iwaniskach – rzymskokatolicki kościół parafialny znajdujący się w miejscowości Iwaniska, w województwie świętokrzyskim. Należy do dekanatu Opatów diecezji sandomierskiej.
Historia.
Pierwotny kościół zbudowany z drewna w 1718 roku przez wojewodę sandomierskiego Władysława Morsztyna spłonął w 1898 roku. Budowa nowej murowanej świątyni została rozpoczęta w 1900 roku przez księdza M. Finakiewicza. Budowę dokończył w 1905 roku ksiądz Henryk Skowierzak. Budowla została konsekrowana w 1917 roku. W czasie II wojny światowej, w latach 1944–1945 kościół został ostrzelany (zniszczone zostały: elementy więźby dachowej oraz wieżyczka od strony północno-zachodniej). Zniszczenia zostały naprawione dzięki staraniom księdza Kazimierza Wiecheckiego. W latach 1971-1974 podczas urzędowania księdza Kazimierza Kasprzyka świątynia została wyremontowana. Prace polegały m.in. na: częściowej wymianie więźby dachowej, nakryciu budowli nową blachą ocynkowaną, założeniu nowych okien, usunięciu zmurszałych wewnętrznych tynków, założeniu nowej instalacji elektrycznej oraz odnowieniu polichromii – krakowski profesor Stanisław Jakubczyk wykonał mozaikę.

</doc>
<doc id="3189011" url="https://pl.wikipedia.org/wiki?curid=3189011" title="Awtomobilist Sankt Petersburg (piłka siatkowa)">
Awtomobilist Sankt Petersburg (piłka siatkowa)

Awtomobilist (ros. "ВК «Автомобилист»") – rosyjski męski klub siatkarski z siedzibą w Petersburgu.
Bilans sezon po sezonie.
Poziom rozgrywek:

</doc>
<doc id="3189017" url="https://pl.wikipedia.org/wiki?curid=3189017" title="D35">
D35

D35 S.A. – wytwórnia filmowa założona i zaprojektowana przez Marcina Kryjoma.
Studio zostało zaprojektowane zgodnie z filozofią działania D35: (ang.) "we embrace creativity/ high-tech, high quality, high creativity". Studio nagraniowe jest zlokalizowane w dawnej fabryce motocykli „Osa”.
Do realizacja studia D35 należą m.in:

</doc>
<doc id="3189019" url="https://pl.wikipedia.org/wiki?curid=3189019" title="Dyskobolia Grodzisk Wielkopolski w meczach z drużynami ekstraklasy">
Dyskobolia Grodzisk Wielkopolski w meczach z drużynami ekstraklasy

Dyskobolia Grodzisk Wielkopolski w meczach z drużynami ekstraklasy
Kolejność podano według wielkości miast - stan ludności z 31.12.2012 GUS.

</doc>
<doc id="3189023" url="https://pl.wikipedia.org/wiki?curid=3189023" title="Stobart Air">
Stobart Air

Stobart Air – nieistniejąca irlandzka linia lotnicza, założona w 2014 roku, z siedzibą w Dublinie, będąca integralną częścią Stobart Group. Wykonywała połączenia między portami lotniczymi w Shannon i Manchesterze. Z powodu braku własnych maszyn połączenia te obsługiwała linia Aer Lingus.
12 czerwca 2021 r., linia zaprzestała wszelkiej działalności.

</doc>
<doc id="3189024" url="https://pl.wikipedia.org/wiki?curid=3189024" title="Przytulia okrągłolistna">
Przytulia okrągłolistna

Przytulia okrągłolistna ("Galium rotundifolium" L.) – gatunek rośliny należący do rodziny marzanowatych. Występuje w południowej i środkowej Europie, na Kaukazie, w Azji Mniejszej oraz w Afryce. W Polsce gatunek występuje w rozproszeniu w południowej i centralnej części kraju; w górach sięga po regiel dolny. W Karpatach jest pospolity, ale rzadki w Bieszczadach. Gatunek osiąga w Polsce północną granicę zasięgu.
Biologia i ekologia.
Bylina. Kwitnie od czerwca do września. Rośnie w półcieniu na glebach świeżych, ubogich i średnio żyznych, o odczynie lekko kwaśnym. Spotykana w borach jodłowo-świerkowych. Jest gatunkiem wskaźnikowym starych lasów.
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="3189025" url="https://pl.wikipedia.org/wiki?curid=3189025" title="Luka (kanton sarajewski)">
Luka (kanton sarajewski)

Luka (serb. "Лука") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży przy autostradzie A1, będącej częścią trasy europejskiej E73. Luka położone jest w bezpośrednim sąsiedztwie stolicy gminy – Ilijaš i około 20 km na północny zachód od Sarajewa, przy linii kolejowej Ilijaš – Visoko.
Miejscowość opływają dwie rzeki: od strony zachodniej Bośnia – najdłuższa z rzek płynących w całości na terenie państwa bośniackiego i uchodząca do niej na północ od wsi Misoča. Najbliższymi, sąsiednimi miejscowościami są: Dvor, znajdująca się na zachód od Luka, Ilijaš na północy i wschodzie, Balibegovići i Dobro na północnym zachodzie oraz Donja Bioča na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Luka położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwały 802 osoby, w tym 476 osób narodowości serbskiej, 296 osób deklarujących przynależność do Muzułmanów z narodowości (Boszniaków), 23 Jugosłowian i 3 Chorwatów. Od 1971 roku następowały następujące zmiany liczby ludności wsi Luka:

</doc>
<doc id="3189027" url="https://pl.wikipedia.org/wiki?curid=3189027" title="Kraków Wieczysta">
Kraków Wieczysta

Kraków Wieczysta – zlikwidowany i zamknięty w 1953 roku przystanek osobowy w Krakowie, w dzielnicy Wieczysta, w województwie małopolskim. Został oddany do użytku w 1901 roku przez LKrK. Znajdował się w bezpośrednim sąsiedztwie zakładów zbożowych na Wieczystej i został uruchomiony dla ich pracowników.

</doc>
<doc id="3189029" url="https://pl.wikipedia.org/wiki?curid=3189029" title="Muzeum Ziemi Augustowskiej w Augustowie">
Muzeum Ziemi Augustowskiej w Augustowie

Muzeum Ziemi Augustowskiej w Augustowie – muzeum z siedzibą w Augustowie. Placówka jest miejską jednostką organizacyjną, działającą w ramach Augustowskich Placówek Kultury.
Historia.
Muzeum powstało w 1973 z połączenia dwóch placówek, prowadzonych przez Towarzystwo Miłośników Ziemi Augustowskiej: Społecznego Muzeum Ziemi Augustowskiej oraz Muzeum Kanału Augustowskiego, zorganizowanego wraz z Okręgowym Zarządem Wodnym w Giżycku. W latach 1975–1985 – jako Muzeum w Augustowie – działało jako oddział Muzeum Okręgowego w Suwałkach. Od 1985 stało się jednostką miejską. Z chwilą powołania w marcu 1991 Augustowskich Placówek Kultury, muzeum weszło w skład jednostki.
Augustowskie muzeum mieści się w dwóch budynkach. W budynku przy ul. Hożej 7 na osiedlu Śródmieście – będącym jednocześnie siedzibą Miejskiej Biblioteki Publicznej – mieści się wystawa etnograficzna, poświęcona kulturze ludowej Puszczy Augustowskiej (m.in. eksponaty związane z rzemiosłem: tkactwem, garncarstwem, plecionkarstwem oraz rolnictwem i rybołówstwem) oraz organizowane są wystawy czasowe. Natomiast w Budynku Zarządu Portu przy ul. 29 Listopada 5a zlokalizowana jest wystawa stała pt. „Historia budowy i eksploatacji Kanału Augustowskiego, z podkreśleniem roli gen. Ignacego Prądzyńskiego”. Muzeum jest w posiadaniu rękopisów z notatkami generała, pochodzących z lat 1823–1824, jak również dokumentu z 1792, potwierdzającego prawa przedmieszczan Augustowa, podpisanego przez króla Stanisława Augusta Poniatowskiego. Muzeum posiada też duży zbiór pocztówek i zdjęć autorstwa Judela Rotsztejna, fotografa działającego w Augustowie w dwudziestoleciu międzywojennym.
Muzeum jest obiektem całorocznym, czynnym codziennie z wyjątkiem poniedziałków. Wstęp jest płatny.

</doc>
<doc id="3189030" url="https://pl.wikipedia.org/wiki?curid=3189030" title="Runaway (utwór muzyczny Sahlene)">
Runaway (utwór muzyczny Sahlene)

Runaway – utwór szwedzkiej piosenkarki Sahlene, nagrany i wydany w formie singla w 2002, umieszczony na debiutanckiej płycie artystki pt. "It's Been a While" (2003). Piosenkę napisali Pearu Paulus, Ilmar Laisaar, Alar Kotkas i Jana Hallas.
Utwór reprezentował Estonię podczas finału 47. Konkursu Piosenki Eurowizji.
Historia utworu.
Muzykę do utworu skomponowali Pearu Paulus, Ilmar Laisaar, Alar Kotkas, natomiast słowa napisała Jana Hallas. Autorzy napisali wcześniej eurowizyjną propozycję „Once in a Lifetime” dla Ines, która pierwotnie miała zaśpiewać także i „Runaway” (nagrała nawet wersję demonstracyjną singla), jednak ostatecznie nie zgodziła się na występ w krajowych eliminacjach z powodu wcześniej zaplanowanych zobowiązań telewizyjnych w Szwecji. Utwór został wówczas zaproponowany kilku estońskim wokalistom, jednak żaden z nich nie chciał go zaśpiewać, dlatego autorzy skontaktowali się z wytwórnią Virgin Records i złożyli propozycję współpracy Sahlene. Za mastering piosenki odpowiedzialny był Björn Engelmann. W marcu piosenka została nieco przearanżowana w studiu w Sztokholmie
W 2002 utwór został zakwalifikowany do stawki finałowej "Eurolaul 2002", estońskich eliminacji do 47. Konkursu Piosenki Eurowizji. Został zaprezentowany jako dziewiąty w kolejności podczas koncertu finałowego, rozegranego 26 stycznia, a wykonawczynię wokalnie wsparli Pearu Paulus, Kaire Vilgats, Dagmar Oja, a na gitarze zagrał Johannes Lõhmus. Utwór otrzymał największą liczbę 85 punktów od międzynarodowej komisji jurorskiej (w składzie: Nicki French z Wielkiej Brytanii, L-G. Alsenius ze Szwecji, Nusa Derenda ze Słowenii, Louie Walsh z Irlandii, Bo Halldorsson z Islandii, Mannfred Witt z Niemiec, Marlain Angelides z Cypru i Moshe Datz z Izraela), dzięki czemu został propozycją reprezentującą Estonię podczas finału Konkursu Piosenki Eurowizji. Tuż po finale eliminacji pojawiły się pogłoski o popełnieniu przez twórców piosenki plagiatu przeboju „I Believe I Can Fly” R. Kelly'ego. Jeden z autorów kompozycji, Alar Kotkas, zaprzeczył oskarżeniom. Przed finałem Eurowizji 2002 piosenka była faworytem bukmacherów do zdobycia pierwszego miejsca w konkursie. 25 maja Sahlene zaśpiewała ją w finale, a podczas występu towarzyszyły jej dwie chórzystki: Jelena Juzvik i Lena Olsson-Björkén, a także perkusista Jüri Mazuchak oraz gitarzyści: Charlotte Berg i Joel Sahlin, prywatnie brat Sahlene. Utwór zdobył 111 punktów, zajmując trzecie miejsce.
Lista utworów.
CD single
CD-maxi single

</doc>
<doc id="3189032" url="https://pl.wikipedia.org/wiki?curid=3189032" title="Nektariusz (Krulj)">
Nektariusz (Krulj)

Nektariusz, imię świeckie Nikola Krulj (ur. 30 listopada 1879 w Pocrnju, zm. 7 września 1966 w Sarajewie) – serbski biskup prawosławny.
Życiorys.
Syn Vukana i Vidy. Ukończył gimnazjum w Mostarze, a następnie seminarium duchowne w Reljevie. W 1907, w roku uzyskania dyplomu, został sekretarzem sądu cerkiewnego w Mostarze, piastował tę funkcję przez pięć lat, równolegle studiując prawo w Wiedniu i w Zagrzebiu, gdzie w 1911 obronił dysertację doktorską.
W 1912 został wyświęcony na diakona, a następnie na kapłana. Podjął pracę katechety kolejno w Mostarze, Bihaciu i Tuzli, po czym został wykładowcą seminarium duchownego w Sarajewie. W kolejnych latach obejmował kolejno funkcję rektora seminariów w Sremskich Karlovcach, Prizrenie i Bitoli. 29 listopada 1925 został nominowany na biskupa zahumsko-raszkańskiego.
Jego chirotonia biskupia odbyła się 16 maja 1926. Po dwóch latach został przeniesiony na katedrę zwornicko-tuzlańską. Aktywnie wspierał założone przez biskupa ochrydzkiego Mikołaja Prawosławną Narodową Wspólnotę Chrześcijańską, której celem było przeciwstawienie się ateizmowi, komunizmowi i szerzeniu się wpływów Kościoła Adwentystów Dnia Siódmego. W tekstach twórcy organizacji silny był również antysemityzm. W monasterze Tavna organizował zjazdy organizacji.
W czasie II wojny światowej został przewieziony przez okupacyjne władze niemieckie do Belgradu i uczestniczył w pracach Świętego Synodu pod kierunkiem metropolity Skopje Józefa. Następnie udał się do Niszu, gdzie kierował seminarium duchownym. Formalnie był również administratorem prawosławnych eparchii w Chorwacji.
Po zakończeniu wojny wrócił do Zvornika, równocześnie był "locum tenens" metropolii Dabaru i Bośni oraz eparchii zahumsko-hercegowińskiej. W 1951 został ordynariuszem metropolii Dabaru i Bośni. Pracował nad odbudową świątyń i monasterów zniszczonych podczas II wojny światowej. Na urzędzie pozostał do końca życia; został pochowany w sąsiedztwie cerkwi Świętych Archaniołów Gabriela i Michała („starej cerkwi”) w Sarajewie.

</doc>
<doc id="3189034" url="https://pl.wikipedia.org/wiki?curid=3189034" title="Czyżyny (stacja kolejowa)">
Czyżyny (stacja kolejowa)

Czyżyny – zlikwidowana w 1973 roku a zamknięta w 1971 roku stacja kolejowa w Krakowie, w dzielnicy Czyżyny, w województwie małopolskim. Została oddana do użytku w 1899 roku przez LKrK. Była częścią linii kolejowej nr 111 biegnącej z Krakowa do Mogiły oraz Kocmyrzowa (rozwidlenie było w miejscu obecnego Ronda Czyżyńskiego).
Dworzec oraz stacja były zlokalizowane w miejscu obecnej stacji benzynowej – pomiędzy aleją Jana Pawła II a pętlą autobusową w Czyżynach.

</doc>
<doc id="3189037" url="https://pl.wikipedia.org/wiki?curid=3189037" title="Hryhorij Komar">
Hryhorij Komar

Hryhorij Komar (ur. 19 czerwca 1976 w Letni) – ukraiński biskup katolicki Ukraińskiego Kościoła Greckokatolickiego, eparcha pomocniczy samborsko-drohobycki od 2014.
Życiorys.
Chirotonii udzielił mu 22 kwietnia 2001 biskup Julian Woronowski. Inkardynowany do eparchii samborsko-drohobyckiej, pracował głównie jako wykładowca, wicerektor i ekonom drohobyckiego seminarium. W 2013 mianowany protosyncelem eparchii.
Został wybrany biskupem pomocniczym eparchii samborsko-drohobyckiej. 25 czerwca 2014 papież Franciszek zatwierdził ten wybór i nadał mu stolicę tytularną "Acci". Chirotonii udzielił mu 22 sierpnia 2014 arcybiskup Światosław Szewczuk.

</doc>
<doc id="3189038" url="https://pl.wikipedia.org/wiki?curid=3189038" title="Kraków Osiedle">
Kraków Osiedle

Kraków Osiedle – zlikwidowany i zamknięty w 1955 roku przystanek osobowy i ładownia publiczna w Krakowie, na Osiedlu Teatralnym, w województwie małopolskim. Został oddany do użytku w 1952 roku przez Polskie Koleje Państwowe.

</doc>
<doc id="3189041" url="https://pl.wikipedia.org/wiki?curid=3189041" title="Bieńczyce (stacja kolejowa)">
Bieńczyce (stacja kolejowa)

Bieńczyce – zlikwidowana i zamknięta w 1963 roku stacja kolejowa w Krakowie, w dzielnicy Bieńczyce, w województwie małopolskim. Została oddana do użytku w 1899 roku przez LKrK. W budynku mieści się Wytwórnia Sprzętu Elektroenergetycznego AKTYWIZACJA.

</doc>
<doc id="3189043" url="https://pl.wikipedia.org/wiki?curid=3189043" title="Bogumił Dawison">
Bogumił Dawison

Bogumił Dawison (ur. 15 maja 1818 w Warszawie, zm. 1 lutego 1872 w Dreźnie) – polski i niemiecki aktor dramatyczny.
Życiorys.
Urodził się w warszawskiej dzielnicy żydowskiej w zasymilowanej rodzinie jako syn Ignacego i Rozalii Dawidsonów. Po przejściu na katolicyzm zmienił nazwisko na: Dawison. Zaczynał od pomocnika w „Gazecie Warszawskiej”. Za namową przyjaciół z postępowego środowiska żydowskiego ukończył roczną Szkołę Dramatyczną (1836–1837) w Warszawie. Zadebiutował 30 listopada 1837 w sztuce "Dwaj więźniowie z galer". W początkowym okresie obsadzany w rolach amanta. W tym czasie wielką jego mentorką była aktorka Leontyna Halpertowa. W latach 1838–1840 grał w Wilnie, dokąd przeniósł się po krytyce jego gry i komentarzach antysemickich. W 1840 zagrał dzięki Kamińskiemu we Lwowie. Zachwycony jego talentem Stanisław Skarbek ufundował mu w 1841 wyjazd do Wiednia.
Po powrocie, od 9 sierpnia 1841 grał równocześnie na dwóch lwowskich scenach: polskiej i niemieckiej. Atakowany za rzekome germanofilstwo narobił sobie wielu wrogów i został dotkliwie pobity przez innego polskiego aktora M. Zapolskiego. Mimo to, wraz z Anielą Aszpergerową, uważany za filar teatru lwowskiego. Przekładał również sztuki z niemieckiego i francuskiego, reżyserował.
W 1846, wobec rewolucyjnej atmosfery w Galicji (rabacja galicyjska), bojąc się pogromów na Żydach, opuścił Lwów i rozpoczął pracę na scenach niemieckich we Wrocławiu, Brzegu, Oławie i Szczecinie. Dzięki protekcji Louisa Schneidera grał w Berlinie i Hamburgu (w ). W 1848 wrócił do Lwowa, gdzie ożenił się ze szlachcianką, katoliczką Wandą Ostoja-Starzewską, aktorką lwowską, zmarłą w r. 1859 w Dreźnie.
Na lata 1849–1853 otrzymał upragniony angaż do Burgtheater w Wiedniu. W latach 1854–1864 grał w Królewskim Teatrze Saskim w Dreźnie, gdzie stał się pionierem nowego, realistycznego stylu gry. Uważany był za wybitnego odtwórcę ról szekspirowskich i charakterystycznych (Shylock, Mefisto, Franz Moor). W latach sześćdziesiątych odbył też tournée do Berlina, Monachium, wszystkich ważniejszych miast Niemiec, Pragi, Budapesztu, Królewca, Rygi i wreszcie Petersburga, gdzie odniósł wielkie sukcesy artystyczne.
W roku 1867 wraz z Theater an der Wien udał się na tournée do Nowego Jorku. W Dreźnie (po konwersji na ewangelicyzm) ożenił się po raz drugi w roku 1861 z , śpiewaczką operetkową i pianistką, córką pastora ewangelickiego.
Spoczywa na starym ewangelickim cmentarzu w Dreźnie.
W latach 1837–1845 Dawison pisał dziennik w języku polskim, którego autograf spłonął w Warszawie w czasie powstania warszawskiego. Żadna jego kopia się nie zachowała. W Wiedniu i Dreźnie kontynuował pisanie pamiętnika, tym razem w jęz. niemieckim, którego oryginał znajduje się obecnie w drezdeńskim muzeum (Sächsische Landesbibliothek Dresden).
Według opinii Stanisława Dąbrowskiego: 
Życie Dawisona było inspiracją do utworów literackich: "Cudzoziemiec" Zofii Urbanowskiej, "Der Pojaz" Karla E. Franzosa, "Kaśka Kariatyda" Zapolskiej i dramatu Cypriana Kamila Norwida "Aktor".

</doc>
<doc id="3189044" url="https://pl.wikipedia.org/wiki?curid=3189044" title="Kody http">
Kody http



</doc>
<doc id="3189045" url="https://pl.wikipedia.org/wiki?curid=3189045" title="Kody błędów HTTP">
Kody błędów HTTP



</doc>
<doc id="3189051" url="https://pl.wikipedia.org/wiki?curid=3189051" title="Bitwa pod Selimbarem">
Bitwa pod Selimbarem



</doc>
<doc id="3189052" url="https://pl.wikipedia.org/wiki?curid=3189052" title="Grębałów (przystanek kolejowy)">
Grębałów (przystanek kolejowy)

Grębałów – zlikwidowany w 2006 roku a zamknięty w 1970 roku przystanek osobowy i ładownia publiczna w Krakowie, w dzielnicy Grębałów, w województwie małopolskim. Został oddany do użytku w 1899 roku przez LKrK.

</doc>
<doc id="3189054" url="https://pl.wikipedia.org/wiki?curid=3189054" title="Tętnica maciczna">
Tętnica maciczna

Tętnica maciczna (łac. arteria uterina) – jedna z największych gałęzi trzewnych tętnicy biodrowej wewnętrznej. Najczęściej samodzielnie odchodzi z pnia trzewnego tętnicy biodrowej wewnętrznej odchodzące poniżej tętnicy pępkowej oraz tętnicy zasłonowej, rzadko odchodzi wspólnie z innymi gałęziami trzewnymi.
Tętnica maciczna odpowiada tętnicy nasieniowodowej u mężczyzn.
Zakres unaczynienia.
Tętnica zaopatruje przede wszystkim macicę, ale jej gałęzie uczestniczą także w odżywianiu jajowodu, jajnika oraz pochwy.
Odgałęzienia.
Do gałęzi bocznych tętnicy macicznej zaliczamy:
Przebieg.
W przebiegu tętnicy macicznej wyróżniamy 3 zasadnicze części:

</doc>
<doc id="3189059" url="https://pl.wikipedia.org/wiki?curid=3189059" title="Noakowskiego 16">
Noakowskiego 16



</doc>
<doc id="3189060" url="https://pl.wikipedia.org/wiki?curid=3189060" title="Sandra Oxenryd">
Sandra Oxenryd

Sandra Oxenryd (ur. 1 października 1982 w Kristinehamn) – szwedzka piosenkarka. Zwyciężczyni czwartej edycji programu "Fame Factory", reprezentantka Estonii podczas 51. Konkursu Piosenki Eurowizji (2006).
Życiorys.
Sandra Oxenryd rozpoczęła swoją karierę muzyczną w wieku 11 lat, występując w programach krajowej telewizji. W 2005 wzięła udział w czwartej edycji programu "Fame Factory", który ostatecznie wygrała. Również w 2005 nagrała i wydała (pod szyldem wytwórni Mariann Records) swój debiutancki album studyjny pt. "All There Is", którego producentem został Bert Karlsson. Wydawnictwo promował singiel „At Your Side”.
Pod koniec 2005 zgłosiła się do udziału w "Eurolaul 2006", estońskich eliminacjach do 51. Konkursu Piosenki Eurowizji, i zakwalifikowała się do stawki finałowej selekcji z utworem „Through My Window” autorstwa Pearu'a Paulusa, Ilmara Laisaara, Alara Kotkasa i Jany Hallas. Wokalistka wystąpiła jako szósta w kolejności podczas koncertu finałowego, zorganizowanego 4 lutego w ETV Stuudio i zdobyła łącznie 90 punktów od międzynarodowej komisji jurorskiej (w składzie: Maja Tatic z Bośni i Hercegowiny, Marija Naumova z Łotwy, Jürgen Meier-Beer z Niemiec, Sietse Bakker z Holandii, Jari Sillanpää z Finlandia, John Groves z Wielkiej Brytanii, Sandra Studer ze Szwajcarii, Urša Vlašic ze Słowenii, Bo Halldorsson z Islandii i Kobi Oshrat z Izraela), zostając tym samym reprezentantką Estonii podczas Konkursu Piosenki Eurowizji. Oxenryd wystąpiła z 21. numerem startowym w półfinale imprezy, który odbył się 18 maja na terenie Stadionu Olimpijskiego w Atenach, i zdobyła w sumie 28 punktów, zajmując 18. miejsce w końcowej klasyfikacji, nie zdobywając awansu do finału. Podczas występu towarzyszył jej chórek, w którym zaśpiewali: Jelena Juzvik, Dagmar Oja, Carita Nyström i Emma Andersson.
We wrześniu 2007 wzięła udział w przesłuchaniach do piątej norweskiej edycji programu "Idol", jednak nie zakwalifikowała się do stawki finałowej. W 2008 wystąpiła z piosenką „Superhero” w koncercie "Piosenka dla Europy 2008", polskich eliminacjach do 53. Konkursu Piosenki Eurowizji. 23 lutego wystąpiła jako dziesiąta w kolejności podczas finału selekcji i zajęła ósme miejsce, zdobywając 9 punktów od telewidzów i komisji jurorskiej.

</doc>
<doc id="3189064" url="https://pl.wikipedia.org/wiki?curid=3189064" title="Danny Talbot">
Danny Talbot



</doc>
<doc id="3189065" url="https://pl.wikipedia.org/wiki?curid=3189065" title="Black &amp; White">
Black &amp; White



</doc>
<doc id="3189068" url="https://pl.wikipedia.org/wiki?curid=3189068" title="Kokan Shiren">
Kokan Shiren

Kokan Shiren (; ur. 9 maja 1278 w Kioto, zm. 11 sierpnia 1346) – japoński mistrz zen szkoły rinzai, poeta i kaligraf.
Życiorys.
Urodził się w Kioto. Był synem matki z arystokratycznego klanu Minamoto i oficera straży pałacowej. Gdy miał osiem lat powierzono go pieczy mnicha Hōkaku z góry Hiei. W wieku 10 lat został nowicjuszem w Enryaku-ji, głównym klasztorze szkoły tendai. Po jakimś czasie przeniósł się do klasztoru Nanzen, gdzie praktykował zen pod kierunkiem jego drugiego opata Kiana Soena (1261-1313). Trzecim opatem tego klasztoru został chiński mistrz chan Yishan Yining (1247-1317), prekursor kultury ruchu "gozan" w Japonii, przedstawiciel wysokiej kultury z końcowego okresu dynastii Song łączącej elementy kulturalno-religijne. Kokan studiował u niego i wpływ Yishana wpłynął na przyszłość ucznia.
Pod wpływem Yishana ujawnił się poetycki talent Kokana, który zaczął intensywne studia literatury chińskiej pod kierunkiem mistrza. Po jakimś czasie jego talent został zauważony przez byłego cesarza Kameyamę (亀山, pan. 1260-1274). Kokan i Yishan zapoczątkowali złotą erę literatury "gozan" w Japonii. Kokan zasadniczo pozostał wierny tradycji południowej dynastii Song. Studiował także kaligrafię u chińskiego mistrza Huanga Shangu.
Następnie został uczniem mistrza zen Tōzana Tanshō (1231-1291), najbardziej znanego z uczniów mistrza Enniego Ben’ena. Po otrzymaniu potwierdzenia oświecenia i zostania spadkobiercą Dharmy swojego nauczyciela, Kokan rozpoczął okres wędrówek po klasztorach i świątyniach w całej Japonii.
W 1313 roku powrócił do Kioto. Cieszył się zaufaniem cesarza Go-Fushimi (後伏見, pan. 1298-1301) i często bywał zapraszany na dwór cesarski z naukami zen. Ostatecznie został opatem najbardziej prestiżowych klasztorów zen w Japonii: Nanzen i Kenchō. Zyskał wtedy wielką sławę.
Jego najsłynniejszym dziełem niepoetyckim była praca "Genkō shakusho" (元亨釈書), pierwsza historia buddyzmu w Japonii, zawierająca biografie ponad 450 mnichów japońskich. Charakterystyczna jest w niej niska ocena Dainichi Nōnina i jego szkoły Daruma-shū w kontraście z wysoką oceną Myōana Eisaia, którego Kokan traktuje z empatią, gdyż był on pierwszym, który przeniósł nauki chan bezpośrednio z Chin do Japonii.
Pod koniec życia cesarz Go-Murakami (後村上, pan. 1339-1368) nadał mu tytuł "Kokushi" (Narodowy Nauczyciel).
Mistrz zen Kokan Shiren zmarł 11 sierpnia 1346 roku.
Portret Kokana znajduje się w Kaizo-in w klasztorze Tōfuku-ji w Kioto.
Wiersz.
 Księżyc zimą
 Otwieram okno o północy, chłodne nocne powietrze,
 Ogród i dach jaśnieją biało,
 Idę na werandę, wyciągam rękę, aby wziąć trochę śniegu –
 Czyż nie wiedziałem, że światło księżyca nie zrobi śnieżki?
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28. Patriarchy Indii i 1. Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3189069" url="https://pl.wikipedia.org/wiki?curid=3189069" title="Tętnica pęcherzowa dolna">
Tętnica pęcherzowa dolna

Tętnica pęcherzowa dolna (łac. "arteria vesicalis inferior") – niewielkie, cienkie naczynie tętnicze odchodzące jako jedna z gałęzi trzewnych tętnicy biodrowej wewnętrznej.
Źródła.
Pochodzenie tej tętnicy bywa osobniczo zmienne, tętnica pęcherzowa dolną może odchodzić od:
Przebieg.
Początkowo biegnie wzdłuż ściany miednicy, później kieruje się przyśrodkowo i do przodu podstawy pęcherzyka nasiennego, następnie od przodu krzyżuje moczowód. W tym miejscu powstają gałąź pęcherzową zaopatrująca dolną część, w dalszym przebiegu zespala się z tętnicą drugostronną.
Kolejna gałąź gruczołu krokowego u mężczyzn przechodzi do przodu do części bocznej gruczołu krokowego, a następnie kończy się na jego przedniej powierzchni.

</doc>
<doc id="3189070" url="https://pl.wikipedia.org/wiki?curid=3189070" title="Luka kod Stublina">
Luka kod Stublina

Luka kod Stublina (serb. "Лука код Стублина") – wieś o charakterze małomiasteczkowym w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 16 km na wschód od drogi M18, łączącej Ilijaš w kantonie sarajewskim z miastem Visoko, znajdującym się w kantonie zenicko-dobojskim. 5 km na zachód przebiega granica Federacji Bośni i Hercegowiny z Republiką Serbską. Luka kod Stublina położone jest w odległości około 16 km na wschód od stolicy gminy – Ilijaš i około 12 km na północ od Sarajewa.
Miejscowość opływają trzy rzeki: Perački potok od strony południowej i uchodzące do niej Sušica po zachodniej stronie wsi oraz Lješnica po stronie wschodniej. Najbliższymi, sąsiednimi miejscowościami są: Vidotina, znajdująca się na północny zachód od Luka kod Stublina, Visojevica na północy, Vrhovina na północnym wschodzie, Vučja Luka na południowym wschodzie i Nahorevo na południowym zachodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Luka kod Stublina położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 35 osób, wszystkie narodowości serbskiej. Od 1971 roku następowały następujące zmiany liczby ludności wsi Luka kod Stublina:

</doc>
<doc id="3189071" url="https://pl.wikipedia.org/wiki?curid=3189071" title="K-1 Oceania 2001">
K-1 Oceania 2001



</doc>
<doc id="3189073" url="https://pl.wikipedia.org/wiki?curid=3189073" title="Join the Joyride! World Tour 1991/92">
Join the Joyride! World Tour 1991/92

Join the Joyride! World Tour 1991/92 – czwarta trasa koncertowa zespołu Roxette.
W jej trakcie odbyło się 89 koncertów. Zaplanowane osiem koncertów w Warszawie i Katowicach zostało odwołanych. Koncerty zostały obejrzane przez 1,7 mln osób.

</doc>
<doc id="3189075" url="https://pl.wikipedia.org/wiki?curid=3189075" title="Through My Window">
Through My Window

Through My Window – utwór szwedzkiej wokalistki Sandry Oxenryd, napisany przez Pearu'a Paulusa, Ilmara Laisaara, Alara Kotkasa i Jany Hallas, nagrany i wydany w 2006 roku. Singiel reprezentował Estonię podczas 47. Konkursu Piosenki Eurowizji.
Historia utworu.
Nagranie.
Muzykę do utworu skomponowali Pearu Paulus, Ilmar Laisaar, Alar Kotkas, natomiast słowa napisała Jana Hallas. Autorzy napisali wcześniej eurowizyjne propozycje „Once in a Lifetime” dla Ines oraz „Runaway” dla Sahlene. Za miks piosenki odpowiedzialny był Bo Reimer, a za mastering – Björn Engelmann. 
Nagrywanie.
Poszczególne instrumenty w utworze nagrali:
Występy na żywo: "Eurolaul" i Konkurs Piosenki Eurowizji.
W 2006 roku utwór został zakwalifikowany do stawki finałowej estońskich eliminacji do 47. Konkursu Piosenki Eurowizji – "Eurolaul 2006". Kompozycja została zaprezentowana jako szósta w kolejności podczas koncertu finałowego, rozegranego 4 lutego w ETV Stuudio. Ostatecznie propozycja otrzymała największą liczbę 90 punktów od międzynarodowej komisji jurorskiej (w składzie: Maja Tatic z Bośni i Hercegowiny, Marija Naumova z Łotwy, Jürgen Meier-Beer z Niemiec, Sietse Bakker z Holandii, Jari Sillanpää z Finlandii, John Groves z Wielkiej Brytanii, Sandra Studer ze Szwajcarii, Urša Vlašic ze Słowenii, Bo Halldorsson z Islandii i Kobi Oshrat z Izraela), zostając tym samym utworem reprezentującym Estonii podczas Konkursu Piosenki Eurowizji. 
18 maja Oxenryd wystąpiła w półfinale Konkursu Piosenki Eurowizji, organizowanym na terenie Stadionu Olimpijskiego w Atenach, z 21. numerem startowym. Podczas występu towarzyszył jej chórek, w którym zaśpiewali: Jelena Juzvik, Dagmar Oja, Carita Nyström i Emma Andersson. Ostatecznie wokalistka zdobyła 111 punktów, zajmując trzecie miejsce w końcowej klasyfikacji, nie zdobywając awansu do rundy finałowej.
Lista utworów.
CD single
CD-maxi single

</doc>
<doc id="3189081" url="https://pl.wikipedia.org/wiki?curid=3189081" title="Tessa Van Schagen">
Tessa Van Schagen



</doc>
<doc id="3189083" url="https://pl.wikipedia.org/wiki?curid=3189083" title="Hanna Jaroszczuk">
Hanna Jaroszczuk



</doc>
<doc id="3189085" url="https://pl.wikipedia.org/wiki?curid=3189085" title="Lista uczelni w Bośni i Hercegowinie">
Lista uczelni w Bośni i Hercegowinie

Lista uczelni w Bośni i Hercegowinie zawiera spis szkół wyższych w Bośni i Hercegowinie podzielony na dwie części: uczelnie publiczne i prywatne.

</doc>
<doc id="3189088" url="https://pl.wikipedia.org/wiki?curid=3189088" title="Nerw strzałkowy">
Nerw strzałkowy



</doc>
<doc id="3189089" url="https://pl.wikipedia.org/wiki?curid=3189089" title="Lista odcinków serialu Millerowie">
Lista odcinków serialu Millerowie

Poniżej znajduje się lista odcinków serialu telewizyjnego Millerowie – emitowanego przez amerykańską stację telewizyjną CBS od 3 października 2013 roku. W Polsce serial jest dostępny od 1 stycznia 2014 roku w usłudze nSeriale. Natomiast w telewizji jest emitowany od 19 marca 2014 roku przez Universal Channel
Sezon 2 (2014-2015).
13 marca 2014 roku, stacja CBS zamówiła oficjalnie 2 sezon serialu Millerowie

</doc>
<doc id="3189090" url="https://pl.wikipedia.org/wiki?curid=3189090" title="Nabe">
Nabe



</doc>
<doc id="3189091" url="https://pl.wikipedia.org/wiki?curid=3189091" title="Norwegian Spirit">
Norwegian Spirit

Norwegian Spirit – wycieczkowy statek pasażerski należący do floty Norwegian Cruise Line. Został zbudowany w stoczni Meyer Werft w niemieckim Papenburg jako SuperStar Virgo. Przekazanie inwestorowi do użytkowania nastąpiło jesienią 1998. Spirit jest drugim statkiem z serii Leo Class zbudowanym w tej stoczni. Rok później, latem 1999, został zbudowany Super Star Virgo.
Początkowo statek wypływał w rejsy z portu Singapur w barwach Spirit Cruises. W 2004 nastąpił transfer do linii Norwegian i statek rozpoczął rejsy na Hawajach pod nowym imieniem Norwegian Spirit. 
Trasy rejsów (2012/15).
W okresie letnim Norwegian Spirit wypływa w rejsy śródziemnomorskie rozpoczynające się w Wenecji lub w Barcelonie. W okresie zimowym Spirit wypływa z Barcelony na Wyspy Kanaryjskie. Od listopada 2015, Spirit wypływa z Port Canaveral na Karaiby. 

</doc>
<doc id="3189092" url="https://pl.wikipedia.org/wiki?curid=3189092" title="Jean-Paul Beugnot">
Jean-Paul Beugnot

Jean-Paul Beugnot (ur. 25 czerwca 1931 w Schiltigheim, zm. 7 lutego 2001 w Montpellier) – francuski koszykarz, występujący na pozycji silnego skrzydłowego.
Kariera klubowa.
Beugnot rozpoczął karierę w klubie Sportif les Pierrots Strasbourg, skąd trafił do Bar-le-Duc. Następnie grał w Étoile de Mézières. Następnie grał w Étoile de Charleville-Mézières, a karierę zakończył w ESPE Basket Châlons-en-Champagne. Dwukrotnie zdobył mistrzostwo (1958, 1960) i puchar Francji (1958, 1959).
Kariera reprezentacyjna.
W reprezentacji Francji zadebiutował 8 września 1951 w Belgradzie z Jugosławią. Ostatni mecz w kadrze rozegrał 8 maja 1961 w tym samym mieście, a rywalem była Bułgaria. Łącznie wystąpił w 98 meczach reprezentacyjnych, zdobywając w nich 1072 punkty. Wraz z kadrą trzykrotnie wystartował na igrzyskach olimpijskich: w 1952 wystąpił w 8 meczach i zdobył 69 punktów, a reprezentacja zajęła 8. miejsce, w 1956 rozegrał 8 spotkań i zdobył 87 punktów, a kadra uplasowała się na 4. pozycji, z kolei w 1960 w 8 pojedynkach uzyskał 110 punktów, a reprezentacja zakończyła rywalizację na 10. miejscu. Jest jednym z dwóch francuskich koszykarzy (obok Roberta Monclara), którzy trzykrotnie uczestniczyli w igrzyskach olimpijskich. Wziął także udział na mistrzostwach świata w 1954, na których w 8 meczach zdobył 96 punktów, a Francja zajęła 4. miejsce. Wystąpił również na mistrzostwach Europy w 1955 i 1961. W Budapeszcie zdobył 95 punktów w 9 meczach, a Francja zakończyła rywalizację na 9. pozycji, natomiast w Belgradzie w 8 spotkaniach uzyskał 61 punktów, a Francja zajęła 4. miejsce.
Losy po zakończeniu kariery.
W latach 1976-1985 pełnił funkcję dyrektora francuskiej federacji koszykarskiej, a w latach 1988-1992 był jej wicedyrektorem. Zmarł 7 lutego 2001 w Montpellier.
Życie prywatne.
Jego synowie, Éric i Gregor również byli koszykarzami. Miał też syna Terry’ego.
Upamiętnienie.
W 2004 został wpisany do Académie du basket-ball français, a w 2013 do Galerii Sław francuskiego sportu (Gloire du sport). Ponadto w Mauguio i Bar-le-Duc znajdują się hale sportowe nazwane jego imieniem, a w Charleville-Mézières jedna z ulic została nazwana na cześć Beugnota.

</doc>
<doc id="3189096" url="https://pl.wikipedia.org/wiki?curid=3189096" title="Leopoldov (stacja kolejowa)">
Leopoldov (stacja kolejowa)

Leopoldov – stacja kolejowa w miejscowości Leopoldov, w kraju trnawskim, na Słowacji. Jest znaczącym węzłem kolejowym w zachodniej Słowacji.
Historia.
Stacja powstała jako część linii Trnawa - Nowe Miasto nad Wagiem, a została otwarta dla ruchu pasażerskiego 2 czerwca 1876. 20 lipca 1885 otwarto linię do miejscowości Sereď. Kolejnym etapem rozwoju stacji było otwarcie linii kolejowej do Lužianky koło Nitry.
Podczas modernizacji stacji w 2007 roku zbudowano 3 odrębne perony.

</doc>
<doc id="3189099" url="https://pl.wikipedia.org/wiki?curid=3189099" title="Chód ptasi">
Chód ptasi

Chód ptasi, chód koguci – jeden z rodzajów chodów patologicznych, będący objawem porażenia nerwu strzałkowego wspólnego. Polega on na tym że podczas chodu najpierw opierają się palce, a potem kolejno boczna krawędź stopy i pięta. Dodatkowo chory unosi wysoko kończynę w celu uniknięcia zaczepienia się palcami o podłogę.

</doc>
<doc id="3189101" url="https://pl.wikipedia.org/wiki?curid=3189101" title="Taron Woskanian">
Taron Woskanian

Taron Woskanian (orm. Տարոն Ոսկանյան, ur. 22 lutego 1993 w Erywaniu) – ormiański piłkarz grający na pozycji środkowego obrońcy. Jest wychowankiem klubu Piunik Erywań.
Kariera klubowa.
Swoją karierę piłkarską Woskanian rozpoczął w klubie Piunik Erywań. W sezonie 2011 został włączony do kadry pierwszego zespołu. W ormiańskiej lidze zadebiutował 2 kwietnia 2011 w przegranym 0:1 wyjazdowym meczu z Ulissem Erywań. Wraz z Piunikiem zdobył dwa Puchary Armenii w sezonach 2012/2013 i 2013/2014 oraz Superpuchar Armenii w 2011 roku.
Kariera reprezentacyjna.
W reprezentacji Armenii Woskanian zadebiutował 14 listopada 2012 w wygranym 4:2 towarzyskim meczu z Litwą, rozegranym w Erywaniu. W 29. minucie tego meczu zmienił Roberta Arzumaniana.

</doc>
<doc id="3189104" url="https://pl.wikipedia.org/wiki?curid=3189104" title="Yukon/NWT Men’s Curling Championship 2014">
Yukon/NWT Men’s Curling Championship 2014

Yukon/NWT Men’s Curling Championship 2014, turniej wyłaniający reprezentację Jukonu i Terytoriów Północno-Zachodnich mężczyzn w curlingu na Tim Hortons Brier 2014. Zawody rozegrano dniach 6-9 lutego 2014 w Whitehorse, na lodowisku Whitehorse Curling Club.
W zawodach rywalizowały cztery drużyny, rozegrano dwie rundy Round Robin. Tytuł mistrzowski 5 raz obronił Jamie Koe. Na mistrzostwach Kanady reprezentacja Terytoriów uplasowała się na 10. miejscu.
Były to ostatnie mistrzostwa wyłaniające jedną reprezentację dla tych dwóch kanadyjskich terytoriów. Od 2015 w Mistrzostwach Kanady wprowadzone zostaną zmiany, jedną z nich jest rozdzielenie uczestnictwa Jukonu i Terytoriów Północno-Zachodnich.
Round Robin.
Sesja 1..
6 lutego 2014; 18:30
Sesja 2..
7 lutego 2014; 10:00
Sesja 3..
7 lutego 2014; 15:00
Sesja 4..
8 lutego 2014; 10:00
Sesja 5..
8 lutego 2014; 15:00
Sesja 6..
9 lutego 2014; 9:00

</doc>
<doc id="3189107" url="https://pl.wikipedia.org/wiki?curid=3189107" title="Wiktor Graczyk">
Wiktor Graczyk

Wiktor Graczyk (ur. 26 lipca 1910 w Kole, zm. 7 października 1986 tamże) – polski działacz socjalistyczny, komunistyczny i związkowy, burmistrz Koła.
Życiorys.
Urodzony w rodzinie stolarza. W 1927 ukończył szkołę powszechną i zaczął się kształcić w stolarstwie, w którym to zawodzie pracował do 1939, a w czasie okupacji nazistowskiej w drogownictwie (robotnik). W latach 1945-1948 w Powiatowym Zarządzie Drogownictwa w Kole. W latach 1948-1950 burmistrz Koła, a od 1950 do 1956 II sekretarz Komitetu Powiatowego PZPR. W latach 1957-1973 przewodniczący Prezydium Miejskiej Rady Narodowej w Kole. Od 1973 na rencie. 
Działał także jako związkowiec. W latach 1946-1949 był przewodniczącym Głównej Komisji Rewizyjnej i członkiem Zarządu Głównego Związków Zawodowych Pracowników Drogowych PRL w Warszawie (społecznie). Pełnił też funkcję honorowego przewodniczącego Powiatowej Rady Związków Zawodowych w Kole, a także członka Prezydium Powiatowej i Miejskiej Rady Narodowej w Kole przez prawie wszystkie kadencje, aż do przejścia na rentę (1973). Był też członkiem Klubu Oficerów Rezerwy przy Lidze Obrony Kraju. Odznaczony Krzyżem Kawalerskim Orderu Odrodzenia Polski, Odznaką 1000-lecia Państwa Polskiego i Odznaką Specjalną ORMO. W 1977 roku wpisany do księgi zasłużonych dla województwa konińskiego.
Zmarł 7 października 1986 roku, pochowany na cmentarzu rzymskokatolickim w Kole.

</doc>
<doc id="3189108" url="https://pl.wikipedia.org/wiki?curid=3189108" title="Károly Bartha">
Károly Bartha

Károly Bartha (ur. 4 listopada 1907 w Budapeszcie, zm. 4 lutego 1991 w Bostonie) – węgierski pływak, medalista igrzysk olimpijskich i mistrzostw Europy.
Po raz pierwszy wystartował na igrzyskach olimpijskich podczas VIII Letnich Igrzyskach Olimpijskich w Paryżu w 1924. Szesnastoletni Węgier wziął udział w jednej konkurencji pływackiej – wyścigu na dystansie 100 metrów stylem grzbietowym. W eliminacjach startował w wyścigu numer dwa, który wygrał z czasem 1:18,0. Do finału awansował jako najlepszy zawodnik z trzecich miejsc. Ostatecznie, z czasem 1:17,8 zdobył brązowy medal.
Na I Mistrzostwach Europy w Budapeszcie w 1926 startował jako jeden z faworytów do złota. Ostatecznie został wicemistrzem kontynentu przegrywając z Niemcem Gustavem Fröhlichem decyzją sędziów, gdyż zegar pokazał identyczny czas obojgu zawodnikom.
Bartha reprezentował barwy budapeszteńskiego klubu NTE

</doc>
<doc id="3189112" url="https://pl.wikipedia.org/wiki?curid=3189112" title="Zvolen osobná stanica">
Zvolen osobná stanica

Zvolen osobná stanica – główna stacja kolejowa w Zwoleniu, w kraju bańskobystrzyckim, na Słowacji.
Główny dworzec jest podzielony na część pasażerską i towarową, położony jest na południe od centrum miasta i można dojechać do niego ulicą T. G. Masaryka. Obecny dworzec pasażerski powstał w latach sześćdziesiątych XX wieku na miejscu dawnego przystanku Zvolen hrad, kiedy to przesunięto bliżej centrum miasta stację z poprzedniego miejsca, obecnie znajduje się tam dworzec towarowy. Linia kolejowa połączyła miasto z węgierską siecią kolejową już 18 czerwca 1871 (linia Lučenec – Zvolen). Ważnym elementem rozwoju stacji było wybudowanie lokomotywowni.
Zvolen znajduje się na skrzyżowaniu ważnych ponadregionalnych linii kolejowych. Krzyżują się tu linie z Nowych Zamków, Koszyc i Vrútky. Uzupełnieniem są linie do miejscowości Čata i Diviaky.

</doc>
<doc id="3189113" url="https://pl.wikipedia.org/wiki?curid=3189113" title="Tętnica sromowa wewnętrzna">
Tętnica sromowa wewnętrzna

Tętnica sromowa wewnętrzna (łac. "Arteria pudenda interna") - główna tętnica krocza, narządów erekcyjnych i części płciowej zewnętrznej. Jest ona przednio-boczną gałęzią końcową przedniego pnia tętnicy biodrowej wewnętrznej. Jej grubość wynosi około 2,5 mm grubości, przy czym cieńsza jest od tętnicy pośladkowej dolnej.

</doc>
<doc id="3189114" url="https://pl.wikipedia.org/wiki?curid=3189114" title="Kuta (Mezopotamia)">
Kuta (Mezopotamia)

Kuta (sum. gú.du8.aki, akad. "Kutû") – starożytne miasto w północnej Babilonii, leżące ok. 25 km na północ od Kisz; identyfikowane zazwyczaj ze stanowiskiem Tall Ibrahim w Iraku, choć identyfikacja ta nie została jak dotychczas w pełni potwierdzona.
Identyfikacja stanowiska i prace archeologiczne.
Stanowisko Tall Ibrahim jest dużym tellem leżącym na północnym brzegu rzeki Habl Ibrahim, ok. 30 km na północny wschód od Babilonu. Tell ten ma kształt półksiężyca, wysokość ok. 8 m, a jego rozmiary to ok. 2 km (ze wschodu na zachód) na ok. 1 km (z północy na południe).
Identyfikację stanowiska Tall Ibrahim ze starożytną Kutą zaproponował po raz pierwszy Hormuzd Rassam, który przeprowadził tu krótkie prace wykopaliskowe w latach 1881-1882, odkrywając m.in. tabliczki klinowe i inskrybowane cegły. Znaleziska Rassama z Tall Ibrahim opisał F. Delitzsch, który twierdził, że w pochodzących z tego stanowiska tekstach klinowych i inskrybowanych cegłach wzmiankowana była świątynia boga Nergala i jego żony bogini Las w mieście Kuta. W trakcie prac inwentarzowych w British Museum, gdzie trafić miały zabytki z Tall Ibrahim, nie udało się jednak odnaleźć żadnych inskrybowanych cegieł pochodzących z tego stanowiska, a w przypadku tabliczek klinowych tylko jedna z nich (tekst BM 42308 + 42323), datowana w mieście Kuta w czasach panowania Seleucydów, mogła wskazywać na identyfikację Tall Ibrahim z Kutą.
Wykopaliska Rassama były pierwszymi i jak dotychczas jedynymi pracami archeologicznymi przeprowadzonymi w Tall Ibrahim. Poza nimi prowadzone tu były jedynie badania powierzchniowe, których wyniki opublikowano w 1972 roku. Odnalezione w ich trakcie na stanowisku fragmenty naczyń wskazywały na ciągłe zasiedlenie Tall Ibrahim począwszy od okresu protoliterackiego aż do schyłkowego okresu panowania Abbasydów.
Wyniki badań powierzchniowych w Tall Ibrahim stały się jednym z argumentów za identyfikacją tego stanowiska z miastem Kuta, które zgodnie z zachowanymi źródłami pisanymi istnieć miało nieprzerwanie co najmniej od okresu akadyjskiego aż do panowania Abbasydów. Innym argumentem przytaczanym za identyfikacją Tall Ibrahim z Kutą jest położenie tego stanowiska pomiędzy Babilonem a Sippar, co pozostaje w zgodzie z informacjami o mieście Kuta zawartymi w źródłach pisanych. Tym jednak, co najbardziej potwierdza identyfikację Tall Ibrahim z Kutą, jest lokalizacja tego stanowiska nad rzeką Habl Ibrahim, noszącą w czasie panowania Abbasydów arabską nazwę Nahr Kuta. Zdaniem naukowców arabskie Nahr Kuta pochodzić ma od "nār Kutē" („kanał miasta Kuta”) - akadyjskiej nazwy kanału, nad którym zgodnie ze źródłami klinowymi leżeć miało miasto Kuta.
Historia miasta Kuta.
Niewiele wiadomo o początkach miasta Kuta. Po raz pierwszy jego nazwa pojawia się w inskrypcji Naram-Sina (ok. 2254-2216 p.n.e.) na posągu z Basetki oraz w inskrypcji na obelisku Manisztusu. Za panowania III dynastii z Ur (ok. 2113-2005 p.n.e.) Kuta była już stolicą jednej z prowincji, zarządzaną przez ensich, królewskich namiestników. Imiona pięciu z nich są nam znane - byli to Gudea, Lu-Szara, Namzitara, Piszah-Il i Ursagamu. Wiadomo też, że za rządów Amar-Suena (ok. 2047-2038 p.n.e.) Kutą zarządzać miał królewski gubernator (sum. šagin). Z kolei Szulgi (ok. 2096-2048 p.n.e.), inny z władców z III dynastii z Ur, wznieść miał w Kucie świątynię boga Meslamtaea - opiekuńczego boga tego miasta.
W okresie starobabilońskim kontrolę nad Kutą przejęli władcy z I dynastii z Babilonu (1894-1595 p.n.e.). Jeden z nich, Sumu-la-El (1880-1845 p.n.e.), ufortyfikować miał to miasto („nazwa roczna” 27). Kuta wzmiankowana jest również w prologu "Kodeksu Hammurabiego":
Po upadku I dynastii z Babilonu Kuta wciąż pojawia się w źródłach pisanych, ale dostarczają one bardzo niewielu informacji dotyczących tego miasta. Więcej informacji o Kucie zaczyna pojawiać się w asyryjskich i babilońskich tekstach z 1 połowy I tys. p.n.e. W IX i na początku VIII w. p.n.e. wielu asyryjskich królów odwiedziło Kutę składając ofiary bóstwom w tym mieście (np. Salmanasar III, Szamszi-Adad V, Adad-nirari III i Tiglat-Pileser III). W 703 r. p.n.e. babiloński król Marduk-apla-iddina II uczynił Kutę swoją bazą operacyjną, gromadząc tu sprzymierzone wojska babilońskie, chaldejskie, aramejskie, elamickie i arabskie przeciw nowemu asyryjskiemu królowi Sennacherybowi. W odpowiedzi Sennacheryb ze swoją armią wkroczył do Babilonii i pokonał wojska koalicji, przejmując kontrolę nad licznymi babilońskimi miastami, w tym Kutą. Czas asyryjskiej dominacji nad Babilonią w VII w. p.n.e. wyznacza okres względnego spokoju i stabilizacji w historii Kuty. W okresie tym, za rządów Aszurbanipala (668-627? p.n.e.), przeprowadzone zostały w Kucie prace restauracyjne przy tamtejszej świątyni boga Nergala. W 651 r. p.n.e. Kuta znalazła się wśród miast zdobytych przez Szamasz-szuma-ukina, zbuntowanego brata Aszurbanipala. W ciągu dwóch lat rebelia ta została jednak przez Aszurbanipala stłumiona, a Kuta ponownie znalazła się w asyryjskich rękach.
W końcu VII w. p.n.e. Kuta wraz z wieloma innymi babilońskimi miastami, takimi jak Dilbat czy Borsippa, znalazła się pod kontrolą babilońskiego króla Nabopolassara, odzyskując za rządów jego syna i następcy Nabuchodonozora II (604-562 p.n.e.) dawną świetność jako centrum kultowe. Kuta zasiedlona była jeszcze za rządów Achemenidów i Seleukidów, o czym świadczą zachowane źródła pisane.
Bogowie miasta Kuta.
Kuta była centrum kultowym bóstw związanych ze światem podziemnym. Bogiem opiekuńczym tego miasta był Nergal, czczony tu pod imionami Erra, Meslamta-ea („ten, który wychodzi z Meslam”) i Lugal-Gudua („król miasta Kuta”). W Kucie znajdowała się jego główna świątynia, zwana Meslam lub E-meslam. Poza Nergalem w Kucie czczono też pomniejsze bóstwa, jak na przykład boginię Las, małżonkę Nergala.
Kuta w Biblii.
Miasto Kuta wzmiankowane jest w Biblii w 17 rozdziale 2 Księgi Królewskiej. Zgodnie z przekazem biblijnym mieszkańcy Kuty znaleźć się mieli wśród ludności przesiedlonej na rozkaz asyryjskiego króla do Samarii (2 Krl 17:24), gdzie oddawać mieli cześć swemu idolowi - Nergalowi (2 Krl 17:30).

</doc>
<doc id="3189119" url="https://pl.wikipedia.org/wiki?curid=3189119" title="Spectrum">
Spectrum



</doc>
<doc id="3189120" url="https://pl.wikipedia.org/wiki?curid=3189120" title="Michał Błeszyński">
Michał Błeszyński

Michał Błeszyński herbu Oksza (zm. 1769) – kasztelan bydgoski.
Rodzina.
Syn Jakuba (zm. 1710), kasztelana międzyrzeckiego i przemęckiego i Teresy Gorzeńskiej. Poślubił w 1718 córkę Andrzeja Teodora Grabowskiego, kasztelana chełmińskiego. Z małżeństwa urodziła się córka Ludwika, późniejsza żona Antoniego Gorzeńskiego, konsyliarza generalnego Wielkopolski w konfederacji barskiej (1768-1772). Została ona matką generała Augustyna Gorzeńskiego.
Pełnione urzędy.
Karierę rozpoczął, będąc chorążym wielkim koronnym. Pełnił urząd kasztelana bydgoskiego w latach 1752-1769.

</doc>
<doc id="3189122" url="https://pl.wikipedia.org/wiki?curid=3189122" title="Wimbledon 2014 (gra mieszana)">
Wimbledon 2014 (gra mieszana)

Wimbledon 2014 – gra mieszana – zawody mikstowe, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 26 czerwca–6 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3189124" url="https://pl.wikipedia.org/wiki?curid=3189124" title="Spectrum (album)">
Spectrum (album)



</doc>
<doc id="3189127" url="https://pl.wikipedia.org/wiki?curid=3189127" title="September">
September



</doc>
<doc id="3189130" url="https://pl.wikipedia.org/wiki?curid=3189130" title="X (album)">
X (album)



</doc>
<doc id="3189133" url="https://pl.wikipedia.org/wiki?curid=3189133" title="The end">
The end



</doc>
<doc id="3189141" url="https://pl.wikipedia.org/wiki?curid=3189141" title="Tryptyk Abegg">
Tryptyk Abegg

Tryptyk Abegg ("Tryptyk Oberta de Villa") – tryptyk niderlandzkiego malarza Rogiera van der Weydena.
Charakterystyka.
Tryptyk powstał w warsztacie Weydena ale prawdopodobnie pod jego nadzorem i według jego koncepcji. Fundatorem dzieła był prawdopodobnie Oberto de Villa członek rodziny bankiersko-kupieckiej de Villa de Villastrellone z Chieri pod Turynem. Jego postać widoczna jest na prawym skrzydle. Obraz powstał w latach 1440-1447. Na fakt, iż praca powstała po 1440 roku, wskazuje łańcuch i order Zakonu Jeżozwierza domu orleańskiego widoczny na piersi fundatora. W latach 1415 - 1440 książę Karol Orleański był więziony przez Anglików i w tym okresie nie przyjmowano nowych członków. Badania dendrochronologiczne wykazały powstanie tryptyku nie wcześniej niż po 1441 roku. Tryptyk pierwotnie prawdopodobnie przeznaczony był do kościoła św. Jerzego w Chieri, kompletnie przebudowanego przez rodzinę de Villa.
Opis obrazu.
Ukazane sceny oglądane od lewa do prawa, stanowią ciąg narracyjny. Na lewym skrzydle tryptyku znajduje się postać klęczącego fundatora Oberto de Villa wpatrującego się w scenę "Ukrzyżowania". Nad jego głową widoczne jest okno z witrażem, na którym znajduje się herb piemonckiej rodziny bankiersko-kupieckiej. Wyżej, na loggi znajdują się postacie Archanioła Gabriela i Marii w scenie "Zwiastowania". W ten sposób poprzez detale, artysta nawiązuje do Zwiastowania jako pierwszego aktu przed późniejszymi wydarzeniami Pasyjnymi. Donator wpatrując się w scenę pasyjną kontempluje ją i oczekuje zbawienia. W środkowej kwaterze znajduje się scena ukrzyżowania. Motyw Chrystusa na krzyżu jest tym samym co na "Tryptyku Ukrzyżowania" z Muzeum Historii Sztuki w Wiedniu. Wokół niego widać ciemne chmury co nawiązuje do nowotestamentowego opisu momentu śmierci Chrystusa. Pod krzyżem rozgrywa się scena lamentu; z lewej strony Maria pogrążona w bólu, schylona z dłońmi skierowanymi ku górze, podtrzymywana jest przez Jana Ewangelistę. Z prawej strony znajdują się trzy Marie, równie rozpaczające. Ekspresja widoczna w ruchach kobiet i Jana jest rzeczą niespotykaną w twórczości Weydena, którego dzieła charakteryzują się statycznością postaci. Na prawym skrzydle artysta ukazuje św. Nikodema i Józefa z Arymatei oraz niosącego drabinę sługę. W chronologii jest to kolejna scena nowotestamentowa ukazująca zdjęcie Chrystusa z krzyża. 
Według Antoniego Ziemby scena "Ukrzyżowania" z Tryptyku Abegg była pierwowzorem dla kolejnych scen tego typu: "Chrystus na krzyżu wśród aniołów z narzędziami męki" przypisywany artyście z kręgu Mistrza z Flemalle lub z warsztatu Rogiera; "Ukrzyżowanie" z wersji berlińskiej, "brukselskiej" czy "wiedeńskiej".

</doc>
<doc id="3189142" url="https://pl.wikipedia.org/wiki?curid=3189142" title="Prievidza (stacja kolejowa)">
Prievidza (stacja kolejowa)

Prievidza (słow. "Železničná stanica Prievidza") – główna stacja kolejowa w Prievidzy, w kraju trenczyńskim, na Słowacji. Znajduje się na zachodnim skraju Starego Miasta, przy ulicy T. Vansovej.
Stanowi ważny regionalny węzeł komunikacyjny, w którym krzyżują się linie z Ponitrza i Turca oraz lokalna linia kolejowa ze stacji Nitrianske Pravno (regularne przewozy osób na linii do Nitrianskeho Pravna wstrzymano 07 grudnia 2012).
Dla przewozów towarowych od miejscowości Nováky i Handlová służy łącznik Chrenovecká, który omija na południe od centrum miasta i dworca kolejowego. 

</doc>
<doc id="3189145" url="https://pl.wikipedia.org/wiki?curid=3189145" title="Jakub Błeszyński">
Jakub Błeszyński

Jakub Błeszyński herbu Oksza (zm. 1710) – kasztelan międzyrzecki, kasztelan przemęcki.
Syn Wojciecha i Agnieszki Brzozowskiej. Pięciokrotnie żonaty. Pierwszą żonę Dorotę Brodzką (zm. 1670) herbu Łodzia poślubił w 1661 roku. Druga żona, Teresa Dąmbska, była córką kasztelana inowrocławskiego i wdową po Konstantym Bojanowskim. Poślubił ją w 1670 roku.
Trzecia żona, Teresa Gorajska (zm. 1755), została matką Michała, kasztelana bydgoskiego.
Czwarta żona, Teresa Zielińska (zm. 1699), córka kasztelana sierpeckiego Ludwika Zielińskiego.
Piąta żona, Marianna Łucja Trzebuchowska (zm. 1709).
Jakub Błeszyński z 5 małżeństw miał 15 dzieci (6 synów i 9 córek), m.in. Michała, kasztelana bydgoskiego,
2 córki zostały benedyktynkami w Chełmnie, a brat Michała był kanonikiem w Łęczycy.
Był sędzią grodzkim w Bydgoszczy od 1677 roku. Piastował urząd kasztelana przemęckiego w latach 1690-1694, następnie został mianowany kasztelanem międzyrzeckim (1694-1710).
W 1697 roku był elektorem Augusta II Mocnego z województwa poznańskiego, był deputatem do jego "pacta conventa". W styczniu 1702 roku podpisał akt pacyfikacji Wielkiego Księstwa Litewskiego.

</doc>
<doc id="3189146" url="https://pl.wikipedia.org/wiki?curid=3189146" title="András Wanié">
András Wanié

András Wanié (ur. 23 kwietnia 1911 r. w Segedynie, zm. 12 listopada 1976 r. w Sacramento) – węgierski pływak, medalista igrzysk olimpijskich i mistrzostw Europy.
Pierwszy medal zdobył na I Mistrzostwach Europy w Budapeszcie w 1926 roku. Został tam wicemistrzem w sztafecie 4 × 200 stylem dowolnym, w której płynął drugiej zmianie. Ekipa węgierska uległa tylko drużynie niemieckiej. Rok później, podczas II Mistrzostw Europy w Bolonii, Wanié ponownie zdobył medal w stafecie, tym razem brązowy.
Po raz pierwszy wystartował na igrzyskach olimpijskich podczas IX Letnich Igrzyskach Olimpijskich w Amsterdamie w 1928 roku. Płynął tam na pierwszej zmianie męskiej sztafety 4 × 200 m stylem dowolnym. Węgierska drużyna zajęła czwarte miejsce.
III Mistrzostwa Europy w Paryżu w 1931 roku były prawdziwym tryumfem węgierskich pływaków. Wanié został mistrzem kontynentu w sztafecie 4 × 200 stylem dowolnym. Ustanowił wraz z pozostałymi zawodnikami rekord mistrzostw.
Ostatni raz na igrzyskach wystartował w Los Angeles w 1932 roku. Zdobył tam brązowy medal w sztafecie 4 × 200 m stylem dowolnym. Wystartował także na dystansie 100 metrów stylem dowolnym, na którym dotarł do półfinału.
Wanié reprezentował barwy klubu Szegedi Úszó Egylet.

</doc>
<doc id="3189148" url="https://pl.wikipedia.org/wiki?curid=3189148" title="Odilo Pedro Scherer">
Odilo Pedro Scherer



</doc>
<doc id="3189150" url="https://pl.wikipedia.org/wiki?curid=3189150" title="Ugoda administracyjna">
Ugoda administracyjna

Ugoda administracyjna – jedno z rozstrzygnięć w polskim postępowaniu administracyjnym. Według k.p.a. ugodę można zawrzeć, gdy w postępowaniu administracyjnym występują strony o spornych interesach. Ugodę mogą zawrzeć tylko podmioty w postępowaniu administracyjnym; nie mogą jej zawrzeć podmioty na prawach strony. Ugoda jest sporządzana w formie pisemnej przez pracownika organu administracji publicznej, przed którym toczy się postępowanie.
Dopuszczenie zawarcia ugody.
W myśl art. 114 k.p.a. w sprawie, w której toczy się postępowanie administracyjne, strony mogą zawrzeć ugodę, jeżeli charakter sprawy na to pozwala i nie sprzeciwiają się temu przepisy szczególne.
W postępowaniu strony same muszą zdecydować, czy chcą zawrzeć ugodę; nie zawiera się jej pod przymusem. Jeżeli zdecydują się na zawarcie ugody, składają zgodne oświadczenie o tym, że zamierzają zawrzeć umowę. W myśl art. 116 k.p.a. organ administracji musi w formie postanowienia odroczyć wydanie decyzji administracyjnej i wyznaczyć stronom termin zawarcia ugody. Mogą także odstąpić od zawarcia ugody; wówczas sprawę załatwia się w formie decyzji administracyjnej.
Elementy ugody.
Zgodnie z art. 117 § 1a k.p.a. ugoda zawiera:
Zatwierdzenie ugody i skutki prawne jej zatwierdzenia.
Aby ugoda mogła zostać zatwierdzona, musi być zgodna z przepisami prawa. Należy także uwzględnić stanowisko organu, którego organ administracji prowadzący postępowanie poprosił o zajęcie stanowiska w sprawie ugody. Ugoda musi być również zgodna z interesem społecznym lub słusznym interesem stron. Ugoda jest zatwierdzona w formie postanowienia. Po zatwierdzeniu ugody następuje wyjęcie sprawy spod jurysdykcji organu administracji i następuje zakończenie postępowania.
Odmowa zatwierdzenia ugody i skutki prawne odmowy jej zatwierdzenia.
Odmowa ugody administracyjnej następuje w formie postanowienia (tak samo, jak zatwierdzenie). Po wydaniu tego postanowienia należy wydać w danej sprawie decyzję administracyjną. Odmowę zatwierdzenia ugody można w terminie 7 dni od wydania odmowy zaskarżyć do organu wyższego stopnia i następnie do sądu administracyjnego.

</doc>
<doc id="3189152" url="https://pl.wikipedia.org/wiki?curid=3189152" title="Murilo Sebastião Ramos Krieger">
Murilo Sebastião Ramos Krieger



</doc>
<doc id="3189158" url="https://pl.wikipedia.org/wiki?curid=3189158" title="Trzecia Komisja Jacques’a Delorsa">
Trzecia Komisja Jacques’a Delorsa

Trzecia Komisja Jacques’a Delorsa – Komisja Europejska, która swoją działalność rozpoczęła w 1993, a zakończyła w 1995. Przewodniczącym KE był Jacques Delors, a wiceprzewodniczącymi Martin Bangemann, Leon Brittan, Henning Christophersen, Manuel Marín, Karel Van Miert i Antonio Ruberti.
Komisja składała się z przewodniczącego i 16 komisarzy. Po dwóch przedstawicieli miały Francja, Hiszpania, Wielka Brytania, Włochy i Niemcy, a po jednym Dania, Belgia, Luksemburg, Holandia, Grecja, Irlandia i Portugalia.

</doc>
<doc id="3189160" url="https://pl.wikipedia.org/wiki?curid=3189160" title="Kocham cię">
Kocham cię



</doc>
<doc id="3189163" url="https://pl.wikipedia.org/wiki?curid=3189163" title="Kocham Cię">
Kocham Cię



</doc>
<doc id="3189165" url="https://pl.wikipedia.org/wiki?curid=3189165" title="Witold Kolankowski">
Witold Kolankowski

Witold Kolankowski (ur. 25 września 1885, zm. 1948) – polski inżynier elektryk, urzędnik konsularny.
Życiorys.
Skończył wyższą uczelnię techniczną. W 1921 był pracownikiem cywilnym Oddziału II NDWP a następnie w tymże roku wstąpił do polskiej służby zagranicznej, pełniąc funkcje urzędnika w konsulacie w Antwerpii (1921), w Ministerstwie Spraw Zagranicznych, wicekonsulacie w Pile (1922–1925), wicekonsula i kier. konsulatu w Szczecinie (1925–1927), pracownika poselstwa w Moskwie (1927), konsula i kier. konsulatu gen. w Mińsku (1927–1928), prac. konsulatu w Leningradzie (1928), prac. Komisji Mieszanej do spraw Repatriacji Polaków z ZSRR, konsula w Rydze (1929–1932), konsula gen. w Mediolanie (1932–1936), nacz. Wydz. w MSZ (1936–1938), konsula gen. w Amsterdamie (1938–1940).
Pełniąc funkcję kierownika konsulatu w Szczecinie, jednocześnie był rezydentem polskiego wywiadu.

</doc>
<doc id="3189167" url="https://pl.wikipedia.org/wiki?curid=3189167" title="Javier Couso Permuy">
Javier Couso Permuy

Javier Couso Permuy (ur. 8 listopada 1968 w Ferrol) – hiszpański dźwiękowiec, operator filmowy, aktywista polityczny, deputowany do Parlamentu Europejskiego VIII kadencji.
Życiorys.
Z wykształcenia technik dźwięku, kształcił się w RTVE. Ukończył później Międzynarodowy Instytut Dziennikarstwa. Pracował w telewizji Tele 5, następnie jako freelancer. Jego brat, José Couso, zginął 8 kwietnia 2003 w hotelu „Palestyna” w Bagdadzie, ostrzelanym przez amerykański czołg. Javier Couso stał się wówczas osobą publiczną, podejmując działania celem pociągnięcia do odpowiedzialności amerykańskich żołnierzy i ich przełożonych odpowiedzialnych za ten atak. M.in. na jego wniosek hiszpański sąd podjął działania zmierzające do ekstradycji z USA osób odpowiedzialnych.
W 2014 Javier Couso zaangażował się w działalność polityczną w ramach Zjednoczonej Lewicy. Kandydował z jej ramienia w wyborach europejskich. Mandat europosła uzyskał, gdy kilka dni po rozpoczęciu kadencji zrezygnował z niego Willy Meyer.

</doc>
<doc id="3189169" url="https://pl.wikipedia.org/wiki?curid=3189169" title="Lapidarium Rzeźby Nagrobnej we Wschowie">
Lapidarium Rzeźby Nagrobnej we Wschowie

Lapidarium Rzeźby Nagrobnej we Wschowie – cmentarz ewangelicki założony z inicjatywy pastora Waleriusza Herbergera w 1609 r. (uroczyste poświęcenie miało miejsce 25 lutego 1609 r.) we Wschowie. Cmentarz znajduje się w klinie ulic: Polnej, Spokojnej i Solnej, otacza go mur o wysokości około 2 m.
Jest najstarszą nekropolią chrześcijańską w Polsce położoną poza murami ówczesnego miasta. Nekropolia wschowska to przykład nowego typu cmentarza, wykształconego w obrębie kultury protestanckiej w XVI wieku, cmentarze powstawały poza murami miasta, co dało kres tradycji chowania zmarłych wokół kościoła.
Wschowskie lapidarium, które jest jedną z najstarszych w Europie, a pierwszą w Polsce realizacją nawiązującą swoją formą do włoskiego Campo Santo (Pola Świętego), i którego głównymi założeniami było miejsce pochówku oraz upamiętnienia zmarłych, jest kompozycją architektury oraz zieleni. Cmentarz budowany był jako czworoboczny dziedziniec otoczony krużgankami, w ścianach których umieszczano XVII i XVIII-wieczne kamienne tablice epitafijne (burmistrzów, kasztelanów, dostojnych rajców, sędziów, pastorów, lekarzy, kupców oraz mistrzów cechowych).
Cmentarz został zdewastowany po II wojnie światowej. Pod koniec lat 70. XX wieku powstało w tym miejscu Muzeum Rzeźby Nagrobnej.
 Lapidarium wpisane jest do rejestru zabytków pod nr rej.: L-199/A z 17.03.2006

</doc>
<doc id="3189170" url="https://pl.wikipedia.org/wiki?curid=3189170" title="Michael John Malone">
Michael John Malone



</doc>
<doc id="3189174" url="https://pl.wikipedia.org/wiki?curid=3189174" title="Biały Album">
Biały Album



</doc>
<doc id="3189177" url="https://pl.wikipedia.org/wiki?curid=3189177" title="Rendez-vous">
Rendez-vous



</doc>
<doc id="3189179" url="https://pl.wikipedia.org/wiki?curid=3189179" title="Rendez-Vous (album)">
Rendez-Vous (album)



</doc>
<doc id="3189180" url="https://pl.wikipedia.org/wiki?curid=3189180" title="Rhys Hecox">
Rhys Hecox

Rhys Hecox (ur. 22 października 1980) – amerykański skoczek narciarski, reprezentant klubu Ishpeming Ski Club. Medalista mistrzostw kraju. Największe sukcesy odniósł w sezonie 1998/1999, kiedy oprócz medalu w mistrzostwach krajowych uplasował się na 39. miejscu w klasyfikacji generalnej Pucharu Kontynentalnego.
Przebieg kariery.
W lutym 1998 zadebiutował w Pucharze Kontynentalnym, zajmując 43. i 39. miejsce w Ishpeming.
Na początku lutego 1999 odbyły się mistrzostwa USA w Lake Placid. Hecox na dużej skoczni zajął 4. miejsce, a na normalnym obiekcie zdobył srebrny medal. 2 tygodnie później rozpoczął starty w Pucharze Kontynentalnym. Na skoczni Snowflake w Westby zajął 22. i 5. miejsce, zdobywając pierwsze punkty w tym cyklu. Tydzień później w Iron Mountain pierwszy raz stanął na podium, zajmując 3. miejsce. 12 marca powtórzył ten rezultat na skoczni dużej Vikersundbakken w Vikersund. 24 marca po skokach na odległość 116 m i 110,5 m wygrał z przewagą 1,9 punktu nad Olavem Magne Dønnemem jedyny konkurs Pucharu Kontynentalnego w swojej karierze. W końcowej klasyfikacji tej edycji zajął 39. miejsce z dorobkiem 297 punktów.
W sierpniu 1999 zadebiutował w Letnim Grand Prix. W Hinterzarten i Courchevel występ zakończył na kwalifikacjach, a w Stams uplasował się na 45. miejscu po skoku na 88 m. W październiku wystąpił w krajowych zawodach "Flaming Leaves", zajmując w nich 2. lokatę w kategorii open. Rezultat ten powtórzył rok później.

</doc>
<doc id="3189184" url="https://pl.wikipedia.org/wiki?curid=3189184" title="Waldo Saavedra">
Waldo Saavedra

Waldo Saavedra (ur. 1961 w Hawanie) − kubański malarz.
Życiorys.
Waldo Saavedra urodził się w Hawanie w 1961 roku. Pierwszą autorską ekspozycję miał w roku 1978. Studiował w Instytucie Sztuk Pięknych w Hawanie, naukę ukończył w roku 1987. W następnych latach był wykładowcą, ilustratorem czasopism, scenografem i dekoratorem. Pod koniec lat 80. osiadł w Meksyku, gdzie zdobył kilka wyróżnień, m.in. na Bienal de Pintura José Clemente Orozco. Jego obrazy znajdują się w kolekcjach w Europie i Stanach Zjednoczonych. Rozgłos przyniosła mu znajomość z późniejszą królową Hiszpanii Letycją, wówczas dziennikarką, z którą zaprzyjaźnił się w 1996 roku, gdy ta pracowała w Guadalajarze dla meksykańskiej gazety "Siglo XXI". Letizia Ortiz zgodziła się pozować artyście do serii obrazów olejnych, jej podobizny znalazły się także w tomikach jego poezji, a jej półnaga podobizna na okładce albumu muzycznego jego zespołu oraz na obrazie "La Maja".

</doc>
<doc id="3189185" url="https://pl.wikipedia.org/wiki?curid=3189185" title="Brak">
Brak



</doc>
<doc id="3189186" url="https://pl.wikipedia.org/wiki?curid=3189186" title="Skorupowiec skalny">
Skorupowiec skalny

Skorupowiec skalny ("Diplotomma epipolium" (Ach.) Arnold – gatunek grzybów z rodziny obrostowatych ("Physciaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Diplotomma, Physciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1799 Erik Acharius nadając mu nazwę "Lichen epipolius". Obecną, uznaną przez Index Fungorum nazwę nadał mu w roku 1869 Ferdinand Christian Gustav Arnold, przenosząc go do rodzaju "Diplotomma". Synonimy nazwy naukowej:
Nazwę polską spójną z nazwą naukową podaje np. strona Pienińskiego Parku Narodowego. "Krytyczna lista porostów i grzybów naporostowych Polski" błędnie uznaje ten gatunek za synonim "Buellia alboatra" i podaje nazwę brunatka pstra. 
Morfologia.
Plecha skorupiasta, dość gruba o nieregularnym kształcie, ciągła, popękana na nieregularne areolki. Powierzchnia górna jest mączysta i ma barwę od białej do białoszarej. Plecha zawiera glony protokokkoidalne. Na jej obwodzie czasami znajdują się zaczątki odcinków oraz wąskie przedplesze.
W plesze znajdują się zazwyczaj dość liczne apotecja lecideowe. Początkowo są one zanurzone w plesze, później szeroko do plechy przylegające i otoczone jej grubym rąbkiem, przez co wyglądają, jak apotecja lekanorowe. Mają średnicę 0,3–1 mm, okrągławe lub nieregularne, płaskie lub wypukłe tarczki o czarnej barwie. Cienki brzeżek apotecjów jest również czarny i równy z tarczką. Hypotecjum ma barwę od brunatnawożółtej do jasnobrunatnej, hymenium ma grubość 80–110 μm i w swojej górnej części jest brunatne.
W apotecjach powstają eliptyczne, sierpowato zagięte, 4-komórkowe askospory o rozmiarach 14–25 × 6–10 μm. Askospory mają czerwonobrązowy kolor, szorstką lub prążkowaną powierzchnię i wewnętrzne, poprzeczne przegrody. 
Występowanie i siedlisko.
Występuje w Ameryce Północnej, na Grenlandii i w Europie. W Polsce dość często występuje w Tatrach Zachodnich, Pieninach, na Wyżynie Krakowsko-Częstochowskiej, na Dolnym Śląsku, rzadko w Beskidach i na niżu. Znajduje się na "Czerwonej liście roślin i grzybów Polski". Ma status VU – gatunek narażony na wymarcie.
Rośnie na wapiennych skałach oraz wapnistych piaskowcach, w miejscach niezacienionych.

</doc>
<doc id="3189188" url="https://pl.wikipedia.org/wiki?curid=3189188" title="Diplotomma epipolium">
Diplotomma epipolium



</doc>
<doc id="3189189" url="https://pl.wikipedia.org/wiki?curid=3189189" title="Dinah Maria Mulock">
Dinah Maria Mulock

Dinah Maria Mulock (znana również jako "Dinah Maria Craik", "Miss Mulock" oraz "Mrs. Craik"; ur. 20 kwietnia 1826 w Stoke-on-Trent, zm. 12 października 1887 w Shortlands) – brytyjska pisarka i poetka.

</doc>
<doc id="3189192" url="https://pl.wikipedia.org/wiki?curid=3189192" title="Aretha (album)">
Aretha (album)



</doc>
<doc id="3189195" url="https://pl.wikipedia.org/wiki?curid=3189195" title="Unia na rzecz Republiki">
Unia na rzecz Republiki

Unia na rzecz Republiki (ar.: الإتحاد من أجل الجمهورية) – mauretańska centrowa partia polityczna. Została założona w 2009 roku przez środowisko polityczne związane z generałem Muhammadem uldem Abd al-Azizem. Posiada 97 deputowanych w Zgromadzeniu Narodowym.

</doc>
<doc id="3189197" url="https://pl.wikipedia.org/wiki?curid=3189197" title="Ricky Martin (album)">
Ricky Martin (album)



</doc>
<doc id="3189198" url="https://pl.wikipedia.org/wiki?curid=3189198" title="MTV Unplugged (album)">
MTV Unplugged (album)



</doc>
<doc id="3189199" url="https://pl.wikipedia.org/wiki?curid=3189199" title="Colby Slater">
Colby Slater

Colby Slater (ur. 30 kwietnia 1896 w Berkeley, zm. 30 stycznia 1965 w Clarksburgu) – amerykański sportowiec, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1924 roku w Paryżu.
Życiorys.
Był synem Louise, córki irlandzkiej emigrantki, i pochodzącego z Szetlandów Johna, kapitana żeglugi wielkiej. Miał trójkę rodzeństwa – Marguerite, Jamesa Herberta oraz Normana, również złotego medalistę olimpijskiego. Uczęszczał do "Berkeley High School", którego zespół rugby poprowadził do sukcesów na arenie hrabstwa, regionu i stanu. W 1914 roku rozpoczął studia na University of California, Davis – występował w barwach UC Davis Aggies w rugby, futbolu amerykańskim, koszykówce i baseballu, udzielał się też w organizacjach studenckich.
Slater ukończył studia w maju 1917 roku, w czerwcu zgłosił się do poboru, w armii znalazł się trzy miesiące później, a w listopadzie otrzymał rangę kaprala. Na wiosnę 1918 roku odbył intensywne szkolenie w Forcie Lewis, do Europy dotarł zaś w połowie lipca. Służył w oddziale medycznym, z którym do końca wojny stacjonował we Francji i Belgii. Dopiero w kwietniu 1919 roku mógł powrócić do USA, a oficjalnie służbę wojskową zakończył w maju tego roku. Osiedlił się wówczas w Woodland, gdzie zajmował się hodowlą zwierząt oraz graniem i trenowaniem futbolowych i koszykarskich zespołów miejscowej placówki American Legion.
W 1920 roku udał się do Europy z reprezentacją Stanów Zjednoczonych w rugby union. Choć nie wystąpił podczas zawodów olimpijskich, przeciwko Francuzom stanął jednak 10 października 1920 roku. Do kadry został też wytypowany cztery lata później i zagrał w turnieju rugby union na Letnich Igrzyskach Olimpijskich 1924. Wystąpił w jednym meczu tych zawodów – 18 maja Amerykanie pokonali na Stade de Colombes Francuzów 17–3. Wygrywając oba pojedynki Amerykanie zwyciężyli w turnieju zdobywając tym samym złote medale igrzysk.
Około 1927 roku przeprowadził się do Clarksburga, gdzie zakupił ziemię uprawną. Farmę prowadził przez blisko trzydzieści lat, a pomagał mu w tym jego brat, Norman. Obaj w 1947 roku byli inicjatorami powstania miejscowej straży pożarnej, angażował się także w lokalne inicjatywy farmerskie oraz był czynny w organizacji absolwentów swojej uczelni.

</doc>
<doc id="3189200" url="https://pl.wikipedia.org/wiki?curid=3189200" title="Fausto Gabriel Trávez Trávez">
Fausto Gabriel Trávez Trávez



</doc>
<doc id="3189203" url="https://pl.wikipedia.org/wiki?curid=3189203" title="VIVA">
VIVA



</doc>
<doc id="3189205" url="https://pl.wikipedia.org/wiki?curid=3189205" title="Brunatka pstra">
Brunatka pstra



</doc>
<doc id="3189206" url="https://pl.wikipedia.org/wiki?curid=3189206" title="Mezzoforte">
Mezzoforte



</doc>
<doc id="3189207" url="https://pl.wikipedia.org/wiki?curid=3189207" title="Buellia epipolia">
Buellia epipolia



</doc>
<doc id="3189208" url="https://pl.wikipedia.org/wiki?curid=3189208" title="Mezzo forte">
Mezzo forte



</doc>
<doc id="3189210" url="https://pl.wikipedia.org/wiki?curid=3189210" title="Stanisław Kościelski">
Stanisław Kościelski

Stanisław Kościelski herbu Ogończyk (zm. 1744) – kasztelan bydgoski i kasztelan konarski kujawski.
Syn Jana (zm. 1718) i Marianny Anny Trzebuchowskiej. Ojciec Jan, właściciel dóbr Bodzanów, Poczernin, był pisarzem ziemskim brzeskim i potomkiem Wojciecha z Kościoła, kasztelana brzeskiego z 1413 roku.
Poślubił Ludwikę Katarzynę Lipską, córkę Prokopa (zm. 1728), kasztelana rogozińskiego i pisarza grodzkiego poznańskiego. Z małżeństwa urodził się syn Ignacy, kasztelan bydgoski oraz córki: Aleksandra i Anna.
Właściciel dóbr Karczyn i Szarlej.
Był łowczym dobrzyńskim Od 1724 pełnił obowiązki kasztelana konarskiego kujawskiego. W latach 1726-1744 piastował urząd kasztelana bydgoskiego. 10 lipca 1737 roku podpisał we Wschowie konkordat ze Stolicą Apostolską.
Został pochowany w Podgórzu pod Toruniem.

</doc>
<doc id="3189214" url="https://pl.wikipedia.org/wiki?curid=3189214" title="VIVA Plus">
VIVA Plus



</doc>
<doc id="3189215" url="https://pl.wikipedia.org/wiki?curid=3189215" title="Vrútky (stacja kolejowa)">
Vrútky (stacja kolejowa)

Vrútky – stacja kolejowa w miejscowości Vrútky, w kraju żylińskim, na Słowacji.
Położona w północnej części miasta, stanowiąc duży kompleks kolejowy z lokomotywownią. Krzyżują się tu ważne trasy kolejowe: Żylina – Koszyce i do Zwolenia przez Bańską Bystrzycę lub Kremnicę. Początkowo krzyżowała się tu Kolej Koszycko-Bogumińska z linią z Budapesztu, która przechodziła przez górzyste regiony Słowacji.
Budowa i powstanie węzła kolejowego przyczyniała się do rozwoju miejscowości.

</doc>
<doc id="3189227" url="https://pl.wikipedia.org/wiki?curid=3189227" title="Prva liga Srbije w piłce nożnej (2008/2009)">
Prva liga Srbije w piłce nożnej (2008/2009)

Sezon 2008/09 Prva liga Srbije – 3. edycja rozgrywek serbskiej Prvej ligi w piłce nożnej.
Rozgrywki toczyły się w jednej grupie i występowało w nich 18 drużyn. Po zakończeniu sezonu mistrz oraz drużyny z miejsc od 2. do 5. w tabeli awansowali bezpośrednio do Super ligi, ponieważ od następnego sezonu zwiększono liczbę drużyn w Super lidze z 12 do 18. Dwie ostatnie drużyny spadły do Srpskiej ligi.
Prva liga Srbije.
Drużyny.
W Prva liga Srbije w sezonie 2008/09 występowało 18 drużyn.

</doc>
<doc id="3189228" url="https://pl.wikipedia.org/wiki?curid=3189228" title="Štrba (stacja kolejowa)">
Štrba (stacja kolejowa)

Štrba – stacja kolejowa w Szczyrbie, w kraju preszowskim, na Słowacji.
Znajduje się w części miasta Tatranská Štrba i dostępna jest od ulicy Železničnej, odchodzącej z I/18. Stanowi ważny węzeł komunikacyjny dla turystów odwiedzających Tatry, ponieważ tutaj rozpoczyna się trasa kolejki zębatej na Pleso. Stacja położona w podtatrzańskiej wsi, stanowiącej bramę wypadową w głąb Tatr, znajduje się na wysokości 900 m n.p.m., stanowiąc tym samym najwyżej położoną stację w sieci Železnice Slovenskej republiky (ŽSR), na której zatrzymują się pociągi ekspresowe.

</doc>
<doc id="3189229" url="https://pl.wikipedia.org/wiki?curid=3189229" title="Ernst Von Feuchtersleben">
Ernst Von Feuchtersleben



</doc>
<doc id="3189234" url="https://pl.wikipedia.org/wiki?curid=3189234" title="Wojciech Brzozowski">
Wojciech Brzozowski

Wojciech Brzozowski (ur. 2 sierpnia 1976 w Warszawie) – polski zawodnik windsurfingu, siedmiokrotny mistrz świata w tej dyscyplinie, ma na swoim koncie także liczne zwycięstwa w Pucharze Świata, Europy i Polski. Od 2012 do 2016 roku był prezesem Polskiego Stowarzyszenia Windsurfingu.
Życiorys.
W młodości trenował jazdę na nartach w Warszawskim Klubie Narciarskim. W wieku 10 lat zamienił sporty zimowe na windsurfing. Pierwsze sukcesy w sporcie przyszły w wieku juniorskim. Dwukrotnie wygrywał w Mistrzostwach Europy Juniorów, dziewięciokrotnie stawał na podium. W 1998 wygrał pierwsze Mistrzostwa Świata w klasie Formula Windsurfing, rozpoczynając tym samym pasmo seniorskich sukcesów na arenie międzynarodowej. Od tej pory jeszcze sześciokrotnie zdobył tytuł Mistrza Świata. W 2000 pokonał wszystkich rywali na Mistrzostwach Świata IFCA, zdobywając trzy złote medale, w tym w konkurencji Slalom. W 2004 został Mistrzem Europy, dziesięciokrotnie był najlepszym windsurferem w Polsce.
W 2006 doznał poważnej kontuzji podczas pływania na wakeboardzie. Długi okres rehabilitacji wykorzystał na założenie własnego przedsiębiorstwa produkującego łodzie motorowe, Navia Design. Pierwszy projekt jego autorstwa, Navia One, zdobył nagrodę za najlepszy debiut na targach Boat Show w Łodzi oraz prestiżową nagrodę miesięcznika Machina Design. Brzozowski zdobył również tytuł magistra na kierunku zarządzenie i marketing w Akademii Leona Koźmińskiego. Brzozowski wrócił do wysokiej formy i w 2008 po raz siódmy w karierze zdobył tytuł Mistrza Świata.
6 marca 2015 brał udział w trzeciej emitowanej przez telewizję Polsat edycji programu "Dancing with the Stars. Taniec z gwiazdami". Jego partnerką taneczną była Paulina Janicka, z którą odpadł w pierwszym odcinku, zajmując ostatnie, 12. miejsce.
26 stycznia 2019 wziął ślub ze swoją wieloletnią partnerką Aurelią Krząkałą.

</doc>
<doc id="3189236" url="https://pl.wikipedia.org/wiki?curid=3189236" title="John Miles (rugbysta)">
John Miles (rugbysta)

John Miles (ur. 1880 w Grimsby, zm. 23 stycznia 1953 w Sheffield) – angielski rugbysta, reprezentant kraju, sędzia sportowy.
Wystąpił w jednym spotkaniu angielskiej reprezentacji, przeciw Walijczykom w ramach Home Nations Championship 1903. Sędziował następnie pojedynki w edycjach 1913 i 1914.

</doc>
<doc id="3189237" url="https://pl.wikipedia.org/wiki?curid=3189237" title="Rajec (stacja kolejowa)">
Rajec (stacja kolejowa)

Rajec (słow: "Železničná stanica Rajec") – stacja kolejowa w Rajcu, w kraju żylińskim, na Słowacji. Jest stacją końcową linii z Żyliny.
Stacja została wybudowana w 1899 roku i znajduje się w północno-wschodniej części miasta, w sąsiedztwie strefy przemysłowej. Obsługuje zarówno ruch pasażerski jak i towarowy. Wybudowanie linii znacznie przyspieszyło rozwój miasta i zapewniło połączenie z Koleją Koszycko-Bogumińską.
Początkowo zamierzano wybudować linię przez Fačkov do Nitrianske Pravno, gdzie kończyła się linia z Prievidzy. Ambitny, ale kosztowny projekt nie został ostatecznie zrealizowany, częściowo z powodu braku środków finansowych, a także ze względu na nie ustalony przebieg linii. Ośrodek rzemieślniczy w Dolinie Rajeckiej pozostał o znaczeniu lokalnym.

</doc>
<doc id="3189239" url="https://pl.wikipedia.org/wiki?curid=3189239" title="Gudrun Brost">
Gudrun Brost

Gudrun Lisa Johanna Brost (ur. 6 kwietnia 1910 w Malmö, zm. 28 czerwca 1993 w Sztokholmie) – szwedzka aktorka. Na przestrzeni lat 1936–1986 wystąpiła w ponad 40 produkcjach filmowych i telewizyjnych.

</doc>
<doc id="3189242" url="https://pl.wikipedia.org/wiki?curid=3189242" title="Pia Olsen Dyhr">
Pia Olsen Dyhr

Pia Olsen Dyhr (ur. 30 listopada 1971 w Vallensbæk) – duńska polityk, parlamentarzystka, w latach 2011–2014 minister, przewodnicząca Socjalistycznej Partii Ludowej.
Życiorys.
Studiowała nauki polityczne na Uniwersytecie Kopenhaskim. W latach 1996–1998 przewodniczyła organizacji młodzieżowej Socjalistycznej Partii Ludowej. Pracowała w towarzystwie zajmującym się ochroną przyrody, a w latach 2006–2007 w organizacji pozarządowej CARE. Od listopada do grudnia 2006 przez kilkanaście dni zasiadała w duńskim parlamencie jako czasowy zastępca poselski. W wyborach w 2007 po raz pierwszy została wybrana na deputowaną do Folketingetu na pełną kadencję. W 2011, 2015, 2019 i 2022 z powodzeniem ubiegała się o reelekcję.
Od października 2011 do sierpnia 2013 sprawowała urząd ministra transportu w gabinecie Helle Thorning-Schmidt. Następnie objęła stanowisko ministra handlu i inwestycji, odchodząc z rządu w lutym 2014, gdy jej ugrupowanie opuściło koalicję. W tym samym miesiącu Pia Olsen Dyhr została przewodniczącą Socjalistycznej Partii Ludowej, zastępując Annette Vilhelmsen.

</doc>
<doc id="3189244" url="https://pl.wikipedia.org/wiki?curid=3189244" title="Kroniki lombardu">
Kroniki lombardu

Kroniki lombardu (ang. "Pawn Shop Chronicles") – amerykański film komediowy z gatunku akcja z 2013 roku w reżyserii Wayne’a Kramera. Wyprodukowany przez wytwórnię Anchor Bay Films.
Premiera filmu miała miejsce 12 lipca 2013 roku w Stanach Zjednoczonych.
Fabuła.
Mało rozgarnięty rzezimieszek Vernon (Lukas Haas) i jego kumple zastawiają w lombardzie swoją strzelbę. Ich losy splatają się z historią młodego małżeństwa, któremu brakuje pieniędzy na podróż poślubną oraz niespełnionego sobowtóra Elvisa (Brendan Fraser).
Obsada.
Źródło: Filmweb
i inni.

</doc>
<doc id="3189245" url="https://pl.wikipedia.org/wiki?curid=3189245" title="Lotus 29">
Lotus 29

Lotus 29 – samochód wyścigowy, zaprojektowany przez Colina Chapmana i skonstruowany przez Lotusa. Model ten wystartował w wyścigach Indianapolis 500 w latach 1963–1965, stając się tym samym pierwszym samochodem Lotusa biorącym udział w tym wyścigu. W debiucie kierujący modelem 29 Jim Clark prowadził w wyścigu i zajął ostatecznie drugie miejsce.
Historia.
Korzenie modelu sięgają wprowadzonego w 1962 roku, innowacyjnego Lotusa 25, w którym zamiast kratownicy przestrzennej zastosowano lekki monokok. W Formule 1 model 25 okazał się sukcesem. Dan Gurney przekonał właściciela Lotusa, Colina Chapmana, że z silnikiem umieszczonym centralnie Lotus byłby konkurencyjny wobec przedniosilnikowych i znacznie cięższych amerykańskich rywali. Gurney ścigał się bowiem samochodem z centralnym silnikiem w Indianapolis 500 w 1962 roku i był przeświadczony, że lżejsze, bardziej wydajne pojazdy pokonają amerykańską konkurencję. Lotus zdołał zawrzeć porozumienie z Fordem na dostawę silników V8.
Model 29, pierwszy samochód Lotusa kategorii Indy, faktycznie był powiększoną wersją modelu 25. W porównaniu do samochodu Formuły 1 zwiększono rozstaw osi, aby sprostać przepisom i pomieścić nowy silnik, który był ponad dwukrotnie większy od niewielkich jednostek Coventry Climax V8 używanych w Lotusach 25. Podobnie jak w odpowiedniku używanym w Formule 1, w modelu 25 na nadwozie składał się aluminiowy monokok wzmocniony stalowymi przegrodami. Zawieszenie również opierało się na tym używanym w Lotusie 25; rozwijano dwie wersje zawieszenia, z czego jedna z nich była zaprojektowana specjalnie na owalne tory. Samochód był ponadto wyposażony w największe dostępne tarcze hamulcowe, natomiast wyprodukowane przez Halibrand koła pozwalały na szybsze pit stopy.
Ford zapewnił nowy silnik V8, luźno bazujący na silniku Forda Fairlane. W pierwotnej postaci Ford zastosował pojedynczy wałek rozrządu. Lotus zastąpił wtryskiwacz Hilborn czterema gaźnikami Weber, które były lepiej przystosowane do brytyjskich samochodów. W tej wersji silnik o pojemności 4,2 litra produkował około 400 KM. Był sprzężony z czterobiegową skrzynią Colotti z dwoma zaślepionymi biegami.
Chapman miał bardzo duże nadzieje związane z samochodem, uważając, że jest to najszybszy pojazd, jaki kiedykolwiek zbudował. Istotnie, Lotus 29 ustalił rekord okrążenia podczas testów na torze Snetterton. Następnie prototyp został przewieziony do Stanów Zjednoczonych, gdzie był testowany na prywatnym torze Forda w Arizonie. Na wyścig przygotowano dwa samochody, dla Jima Clarka i Dana Gurneya. Pojazd Clarka był pomalowany w barwy zielono-żółte, zaś Gurneya – w kolory biało-niebieskie.
W kwalifikacjach amerykańskie samochody były szybsze od Lotusów, jednakże częścią strategii Lotusa była mniejsza liczba pit stopów dzięki ich lżejszym i oszczędniejszym samochodom. Mimo to Clark, jedyny nieamerykański kierowca w stawce, zakwalifikował się z piątym czasem. Gurney rozbił swój samochód, ale został on naprędce odbudowany i Amerykanin startował z 12 miejsca.
We wczesnej fazie wyścigu kierowcy ci jechali na dziewiątej i dziesiątej pozycji, jednak po pierwszej serii pit stopów rywali wysunęli się na prowadzenie. Clark odbył w trakcie wyścigu zaledwie jeden pit stop, podczas gdy Gurney – trzy. To pozwoliło Clarkowi znaleźć się za Parnellim Jonesem. Samochód Jonesa intensywnie wypluwał olej, co bezskutecznie oprotestował Chapman. Ostatecznie Clark ukończył wyścig jako drugi, zaś Gurney był siódmy.
Po Indianapolis 500 Clark wygrał modelem 29 wyścig Milwaukee 200, prowadząc od startu do mety i ustanawiając rekord okrążenia. Ford natomiast ściągnął samochód Gurneya i przetestował udoskonaloną jednostkę napędową z czterema zaworami na cylinder. Tego silnika w Lotusie 29 użył Bobby Marshman w Indianapolis 500 w 1964 roku, który przez krótki okres prowadził w wyścigu, ale po problemach mechanicznych go nie ukończył. Rok później Al Miller II był czwarty.
Wyprodukowano trzy egzemplarze modelu.

</doc>
<doc id="3189249" url="https://pl.wikipedia.org/wiki?curid=3189249" title="Siergiej Diemirdżi">
Siergiej Diemirdżi



</doc>
<doc id="3189251" url="https://pl.wikipedia.org/wiki?curid=3189251" title="Sargis Howiwian">
Sargis Howiwian



</doc>
<doc id="3189252" url="https://pl.wikipedia.org/wiki?curid=3189252" title="Chwahan (powiat)">
Chwahan (powiat)

Chwahan (pers.: شهرستان خواهان) – powiat w północno-wschodnim Afganistanie, nad rzeką Amu-daria.
Jest ośrodkiem administracyjnym prowincji Badachszan. W 2021 roku liczył ponad 19 tys. mieszkańców.

</doc>
<doc id="3189253" url="https://pl.wikipedia.org/wiki?curid=3189253" title="Siergiej Kostel">
Siergiej Kostel



</doc>
<doc id="3189254" url="https://pl.wikipedia.org/wiki?curid=3189254" title="Pawieł Awksentjew">
Pawieł Awksentjew



</doc>
<doc id="3189257" url="https://pl.wikipedia.org/wiki?curid=3189257" title="Annette Vilhelmsen">
Annette Vilhelmsen

Annette Vilhelmsen (ur. 24 października 1959 w Svendborgu) – duńska polityk i nauczycielka, parlamentarzystka, w latach 2012–2014 minister oraz przewodnicząca Socjalistycznej Partii Ludowej.
Życiorys.
Absolwentka pedagogiki, w latach 1983–2001 pracowała jako nauczycielka. Następnie do 2011 była m.in. konsultantką ds. edukacji i dyrektorem centrum badawczego. Od 2001 do 2011 zasiadała w radzie miejskiej w Kerteminde. Zaangażowała się w działalność polityczną w ramach Socjalistycznej Partii Ludowej. Kandydowała z jej ramienia do parlamentu, dwukrotnie (w 2008 i w 2009) po kilka tygodni sprawowała mandat jako czasowy zastępca poselski. W wyborach w 2011 została wybrana na deputowaną do Folketingetu na pełną kadencję. W 2012 została przewodniczącą Socjalistycznej Partii Ludowej.
Od października 2012 do sierpnia 2013 sprawowała urząd ministra ds. przedsiębiorczości i rozwoju w gabinecie Helle Thorning-Schmidt. Następnie objęła stanowisko ministra spraw społecznych i integracji, odchodząc z rządu w lutym 2014, gdy kierowane przez nią ugrupowanie opuściło koalicję. W tym samym miesiącu na funkcji przewodniczącej SF zastąpiła ją Pia Olsen Dyhr.

</doc>
<doc id="3189258" url="https://pl.wikipedia.org/wiki?curid=3189258" title="Lješevo">
Lješevo

Lješevo (serb. "Подлугови") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży przy drodze R445, łączącej Ilijaš w kantonie sarajewskim z miastem Visoko, znajdującym się w kantonie zenicko-dobojskim. 1 km na południe od wsi przebiega autostrada A1, będąca częścią trasy europejskiej E73. Lješevo położone jest w odległości około 5 km na północny zachód od stolicy gminy – Ilijaš i około 20 km na północny zachód od Sarajewa, przy linii kolejowej Ilijaš – Visoko.
Od strony południowej miejscowość opływa rzeka Bośnia – najdłuższa z rzek płynących w całości na terenie państwa bośniackiego. Najbliższymi, sąsiednimi miejscowościami są: Donja Vratnica, znajdująca się na północ od Lješeva, Vrbovik na wschodzie, Dolipolje i Čekrčići na zachodzie i Ljubnići na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Lješevo położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny, w jej federacyjnej części.
Demografia.
W 1991 roku wieś zamieszkiwało 1 045 osób, w tym 249 osób narodowości serbskiej, 743 osoby deklarujące przynależność do Muzułmanów z narodowości (Boszniaków), 38 Chorwatów i 8 Jugosłowian. Od 1971 roku następowały następujące zmiany liczby ludności wsi Lješevo:

</doc>
<doc id="3189260" url="https://pl.wikipedia.org/wiki?curid=3189260" title="Norair Aslanian">
Norair Aslanian



</doc>
<doc id="3189262" url="https://pl.wikipedia.org/wiki?curid=3189262" title="Jewgienij Drozdziecki">
Jewgienij Drozdziecki



</doc>
<doc id="3189264" url="https://pl.wikipedia.org/wiki?curid=3189264" title="Powszechna Organizacja &quot;Służba Polsce&quot;">
Powszechna Organizacja &quot;Służba Polsce&quot;



</doc>
<doc id="3189269" url="https://pl.wikipedia.org/wiki?curid=3189269" title="Jeffrey Vincent Parise">
Jeffrey Vincent Parise

Jeffrey Vincent Parise (ur. 8 lutego 1971 w Indianapolis) − amerykański aktor telewizyjny, reżyser i scenarzysta, artysta malarz. W operze mydlanej ABC "Szpital miejski" ("General Hospital") wystąpił jako gangster Carlos Rodriguez.
Życiorys.
Urodził się w Indianapolis w stanie Indiana. W 1994 po raz pierwszy trafił na mały ekran w jednym z odcinków serialu familijnego NBC "Sistry" ("Sisters"). Potem grał w teatrze w Los Angeles w szeregu sztuk, w tym w "Jerusalem Avenue". Był obsadzony w roli Nicka w serialu ABC "Cupid" (1998-1999). Za rolę Tony’ego w komedii "Callback" (2007) otrzymał nagrodę dla najlepszego aktora na Breckenridge Festival of Film, Chicago IndieFest, i Lakedance International Festival of Film.
19 września 2013 przyjął rolę gangstera Carlosa Rodrigueza w operze mydlanej ABC "Szpital miejski" ("General Hospital").
Parise jest także malarzem, a w 2010 ukazała się książka "Jeffrey Vincent Parise: A Decade of Paintings 2000-2010". Jako perkusista, zajął trzecie miejsce w "America’s Got Talent", grając na „drum brella” z Williamem Close i Earth Harp Collective. Napisał scenariusz i wyreżyserował film dokumentalny "Teściowie i banici" (2005) i krótkometrażowy "Vincent i Lucian" (2008).

</doc>
<doc id="3189270" url="https://pl.wikipedia.org/wiki?curid=3189270" title="Nikolaos Karabelas">
Nikolaos Karabelas



</doc>
<doc id="3189271" url="https://pl.wikipedia.org/wiki?curid=3189271" title="Ljubina">
Ljubina

Ljubina (serb. "Љубина") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży przy drodze M18, łączącej Ilijaš w kantonie sarajewskim z miastem Olovo, znajdującym się w kantonie zenicko-dobojskim. Ljubina położona jest w odległości około 10 km na północny wschód od stolicy gminy – Ilijaš i około 12 km na północ od Sarajewa.
Przez wieś przepływa rzeka Kožljanski potok. Najbliższymi, sąsiednimi miejscowościami są: Kožlje, znajdujące się na południe od Ljubiny, Velika Njiva na wschodzie i Solakovići na północy.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Ljubina położona jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 199 osób, w tym 168 Chorwatów, 14 Jugosłowian, 12 osób deklarujących przynależność do Muzułmanów z narodowości (Boszniaków) i 5 osób narodowości serbskiej.

</doc>
<doc id="3189276" url="https://pl.wikipedia.org/wiki?curid=3189276" title="Ljubnići">
Ljubnići

Ljubnići (serb. "Љубнићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowej części kraju, na wschodnich obrzeżach Federacji Bośni i Hercegowiny, na północy kantonu. Leży przy autostradzie A1, będącej częścią trasy europejskiej E73. Ljubnići położone jest w odległości około 3,5 km na północny zachód od stolicy gminy – Ilijaš i około 20 km na północny zachód od Sarajewa, przy linii kolejowej Ilijaš – Visoko.
Od strony wschodniej miejscowość opływają rzeki: Bośnia – najdłuższa z rzek płynących w całości na terenie państwa bośniackiego i uchodząca do niej w odległości około 500 m na południe od wsi rzeka Stavnja. Najbliższymi, sąsiednimi miejscowościami są: Balibegovići, znajdujące się na południe od Ljubnići, Banjer i Krčevine na zachodzie, Sovrle na wschodzie i Lješevo na północy.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Ljubnići położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny, w jej federacyjnej części.
Demografia.
W 1991 roku wieś zamieszkiwały 694 osoby, w tym 675 osób narodowości serbskiej, 3 Chorwatów, 4 Jugosłowian i 8 osób deklarujących przynależność do Muzułmanów z narodowości (Boszniaków). Od 1971 roku następowały następujące zmiany liczby ludności wsi Ljubnići:

</doc>
<doc id="3189282" url="https://pl.wikipedia.org/wiki?curid=3189282" title="Adam Ensch">
Adam Ensch

Adam Arnold Ensch (ur. w Zduńskiej Woli, zm. 13 lutego 1920 w Rydze) – rosyjski inżynier, architekt polskiego pochodzenia.
Urodził się w rodzinie fabrykanta włókienniczego, studiował w petersburskim Instytucie Inżynierów Budownictwa, dyplom ukończenia i tytuł inżyniera otrzymał w 1890. W uznaniu wybitnych wyników w nauce otrzymał medal im. profesora N.A. Bespałowa i nagrodę finansową. W Instytucie nauczył się projektowania instalacji sanitarnych, wodociągowych, systemów kanalizacyjnych oraz obiektów komunalnych, po dyplomie wyjechał do Kijowa, gdzie pełnił obowiązki profesora na Uniwersytecie św. Włodzimierza. W 1896 wyjechał do Żytomierza, gdzie kierował budową sieci wodociągowej. Rok później na zlecenie zwierzchnika cerkwi Podwyższenia Krzyża Świętego opracował budowę nowej, murowanej świątyni. Stara zbudowana była z drewna i uległa uszkodzeniu. Jej budowa się zakończyła się w 1900, uroczystej konsekracji dokonał 10 grudnia metropolita Modest (Strilbyćkyj). Od 1895 przez trzy lata Adam Ensch był architektem miejskim w Żytomierzu oraz młodszym inżynierem budowlanym województwa wołyńskiego. W styczniu 1898 został powołany na głównego inżyniera budowlanego guberni jarosławskiej, w 1901 rada inżynierów budownictwa przyznała Adamowi Enschowi stypendium umożliwiające wyjazd zagraniczny. Podróżował po Europie Zachodniej i zapoznawał się ze sposobami budowy sieci wodociągowych, kanalizacyjnych i przepompowni ścieków. Po powrocie został przyjęty do Stowarzyszenia Architektów Petersburga, w sierpniu 1902 wyjechał na Krym, otrzymał zlecenie budowy sieci sanitarnych w Jałcie, Ałupce, Mischorze, Koreiz i Hasprze. W 1903 zwrócił się do zarządu Tomskiego Instytutu Technologicznego, który zorganizował konkurs na wykładowcę na wydziale sztuki i architektury budowlanej. Otrzymał tam etat, prowadził wykłady z budownictwa i architektury na Wydziale Budownictwa Lądowego oraz architektury ogólnej dla wydziałów mechanicznego, górniczego i chemicznego. W kwietniu 1905 przeniósł się do Rygi, gdzie wykładał budowę wodociągów i urządzeń sanitarnych na Politechnice. W 1907 potwierdzono uzyskanie przez Adama Enscha tytułu profesora nadzwyczajnego (otrzymał go w 1904 w Tomsku), tytuł profesora zwyczajnego otrzymał w 1917 na Wydziale Nauk Technicznych. Był autorem systemów wodociągowych i sanitarnych w Krzemieńczuku, Samarze, Kostromie, Kijowie oraz w Raszczuce w Bułgarii, za który otrzymał nagrodę międzynarodową.

</doc>
<doc id="3189284" url="https://pl.wikipedia.org/wiki?curid=3189284" title="Kościoły i związki wyznaniowe w Polsce">
Kościoły i związki wyznaniowe w Polsce



</doc>
<doc id="3189286" url="https://pl.wikipedia.org/wiki?curid=3189286" title="Malešići (kanton sarajewski)">
Malešići (kanton sarajewski)

Malešići (serb. "Малешићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości 1 km autostrady A1, będącej częścią trasy europejskiej E73 i drogi R445, łączącej Ilijaš w kantonie sarajewskim z miastem Visoko, znajdującym się w kantonie zenicko-dobojskim. Malešići położone jest w odległości około 3 km na południe od stolicy gminy – Ilijaš i około 12 km na północny zachód od Sarajewa, około 1 km od linii kolejowej Ilijaš – Visoko.
1,5 km na północ od wsi przepływa rzeka Bośnia – najdłuższa z rzek płynących w całości na terenie państwa bośniackiego. Najbliższymi, sąsiednimi miejscowościami są: Vlaškovo i Ilijaš, znajdujące się na północ od Malešići, Donja Vogošća na wschodzie, Ribarići na zachodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Malešići położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny, w jej federacyjnej części.
Demografia.
W 1991 roku wieś zamieszkiwały 883 osoby, w tym 832 osób narodowości serbskiej, 11 Chorwatów, 31 Jugosłowian i 6 osób deklarujących przynależność do Muzułmanów z narodowości (Boszniaków). Od 1971 roku następowały następujące zmiany liczby ludności wsi Malešići:

</doc>
<doc id="3189287" url="https://pl.wikipedia.org/wiki?curid=3189287" title="Forteczna (Góry Sowie)">
Forteczna (Góry Sowie)

 Forteczna (), 535 m n.p.m. – wzniesienie w południowo-zachodniej Polsce, w Sudetach Środkowych, w Górach Sowich.
Wzniesienie położone na obszarze Parku Krajobrazowego Gór Sowich w północno-zachodniej części Gór Sowich, na północno-zachodniej ich krawędzi około 2,8 km na północ od centrum Kamionek.
Kopulaste wzniesienie o zróżnicowanej rzeźbie i ukształtowaniu oraz stromych zboczach z mało wyrazistą częścią szczytową. Wznosi się na końcu długiego grzbietu odchodzącego od Wielkiej Sowy w kierunku północno-wschodnim, który stromo opada do linii sudeckiego uskoku brzeżnego.
Wzniesienie wyraźnie wydzielają wykształcone górskie doliny: od północnego zachodu dolina Kłomnicy i Dolina Kamionkowska od południowego wschodu. Od pobliskiego wyższego wzniesienia Zameczna, położonego ok. 530 m. po południowej stronie oddzielone jest małym płytkim siodłem. Wzniesienie zbudowane z prekambryjskich gnejsów i migmatytów. Zbocza wzniesienia pokrywa niewielka warstwa młodszych osadów z okresu zlodowaceń plejstoceńskich. Cała powierzchnia wzniesienia łącznie z partią szczytową porośnięta jest lasem bukowo-świerkowym regla dolnego ze znaczną domieszką brzozy, sosny, jarzębiny i modrzewia. Zachodnim wschodnim i północnym zboczem trawersują liczne drogi leśne. U zachodniego podnóża wzniesienia, położona jest miejscowość Rościszów. Położenie wzniesienia, kształt oraz mało wyraźny szczyt czynią wzniesienie trudno rozpoznawalnym w terenie.
Na szczycie wzniesienia znajdują się słabo widoczne pozostałości obiektu obronnego o owalnym zarysie, otoczonego z trzech stron fosą. Obiekt stanowi formę pośrednią między wczesnośredniowiecznym grodem, a późnośredniowiecznym zamkiem, zbudowany został na planie trzech okręgów, centralny krąg położony jest na kulminacji. Zasięgiem obejmuje obszar o powierzchni niespełna 1,5 ha. Wyraźniejsze ślady innych umocnień znajdują się na niższym, odsłoniętym wierzchołku 433 m n.p.m., leżącym na północnym wschodzie od Fortecznej. Są to pozostałości umocnień austriackich z okresu wojny 7-letniej.

</doc>
<doc id="3189291" url="https://pl.wikipedia.org/wiki?curid=3189291" title="Dawit Ambarcumian">
Dawit Ambarcumian



</doc>
<doc id="3189295" url="https://pl.wikipedia.org/wiki?curid=3189295" title="Holger K. Nielsen">
Holger K. Nielsen

Holger Kirkholm Nielsen (ur. 23 kwietnia 1950 w Ribe) – duński polityk, wieloletni parlamentarzysta, w latach 2012–2014 minister, od 1991 do 2005 przewodniczący Socjalistycznej Partii Ludowej.
Życiorys.
Kształcił się w zakresie nauk politycznych na Uniwersytecie w Aarhus. Studiował następnie na Uniwersytecie w Belgradzie, a w 1979 uzyskał magisterium z nauk społecznych na Uniwersytecie Kopenhaskim. Od 1974 do 1977 przewodniczył organizacji młodzieżowej Socjalistycznej Partii Ludowej. W latach 1979–1981 pracował we frakcji komunistycznej w Parlamencie Europejskim, później był urzędnikiem w ministerstwie ds. energii.
W latach 1981–1984 po raz pierwszy sprawował mandat posła do Folketingetu. Do duńskiego parlamentu powrócił po trzyletniej przerwie w 1987. Od tego czasu z powodzeniem ubiegał się o reelekcje w kolejnych wyborach w 1988, 1990, 1994, 1998, 2002, 2005, 2007, 2011 i 2015. W 1991 objął funkcję przewodniczącego Socjalistycznej Partii Ludowej. Prezentował wówczas poglądy eurosceptyczne, w 1992 prowadził kampanię na rzecz odrzucenia traktatu z Maastricht. Po jego zmodyfikowaniu w 1993 opowiedział się za jego przyjęciem. W 2005 zrezygnował z kierowania partią po kolejnym słabym wyniku wyborczym swojego ugrupowania.
Od października 2012 do grudnia 2013 sprawował urząd ministra ds. podatków w gabinecie Helle Thorning-Schmidt. Następnie objął stanowisko ministra spraw zagranicznych, odchodząc z rządu w lutym 2014, gdy jego ugrupowanie opuściło koalicję.

</doc>
<doc id="3189298" url="https://pl.wikipedia.org/wiki?curid=3189298" title="Janko Gojković">
Janko Gojković

Janko Gojković (ur. 14 kwietnia 1973 w Sarajewie) – bośniacki pływak, olimpijczyk.
Kariera.
Janko Gojković uczestniczył na trzech letnich igrzyskach olimpijskich (1992, 1996 i 2000). Podczas swoich pierwszych igrzysk Gojković wziął udział w dwóch konkurencjach pływania: 100 m stylem motylkowym (44. miejsce) i 200 m stylem motylkowym (41. miejsce). Podczas kolejnych igrzysk w 1996 Gojković wziął udział w dwóch konkurencjach pływania: 100 m stylem motylkowym (41. miejsce) i 100 m stylem dowolnym (36. miejsce). Jego ostatnie igrzyska, w 2000 r. zakończyły się uczestnictwem w jednej konkurencji pływania, 100 m stylem motylkowym, gdzie osiągnął 39. miejsce ex aequo z Wenezuelczykiem Oswaldo Quevedo.

</doc>
<doc id="3189299" url="https://pl.wikipedia.org/wiki?curid=3189299" title="Lekkoatletyka na Letnich Igrzyskach Paraolimpijskich 2012 – 100 metrów T54 kobiet">
Lekkoatletyka na Letnich Igrzyskach Paraolimpijskich 2012 – 100 metrów T54 kobiet

W biegu na 100 metrów kl. T54 kobiet podczas Letnich Igrzysk Paraolimpijskich 2012 rywalizowało ze sobą 13 zawodniczek. W konkursie udział wzięły zawodniczki poruszające się na wózkach z uszkodzonym rdzeniem kręgowym, posiadające pełną kontrolę nad rękami, szeroką nad tułowiem i jej pozbawione nad nogami.

</doc>
<doc id="3189300" url="https://pl.wikipedia.org/wiki?curid=3189300" title="Connie Hawkins">
Connie Hawkins

 
Cornelius Lance "Connie" Hawkins (ur. 17 lipca 1942 w Nowym Jorku, zm. 6 października 2017) – amerykański koszykarz, skrzydłowy. Mistrz ABA (1968). Były zawodnik Phoenix Suns, Los Angeles Lakers, Atlanta Hawks oraz Harlem Globetrotters. Członek Basketball Hall of Fame. 
Życiorys.
Hawkins urodził się w Bedford-Stuyvesant na Brooklynie, gdzie uczęszczał później do Boys High School. W szkolnej reprezentacji zaczął grać dość późno, w przedostatniej klasie liceum. Wcześniej doskonalił swoje umiejętności na rozmaitych boiskach streetballowych Nowego Jorku. Zyskał tam sobie ogromną reputację ze względu na swoje niesamowite jak na tamte czasy predyspozycje atletyczne oraz widowiskowe wsady. W turniejach ulicznych już jako nastolatek pokonywał dużo starszych od siebie graczy akademickich, a nawet NBA. 
W 1959 roku poprowadził swoją szkolną drużynę do mistrzostwa New York’s Public Schools Athletic League (PSAL). Jego zespół nie przegrał wtedy żadnego spotkania podczas rozgrywek zasadniczych, a po ich zakończeniu Hawkins został zaliczony do składu najlepszych zawodników szkół średnich – All-City. W kolejnym sezonie notował średnio 25,5 punktu, a w swoim najbardziej udanym spotkaniu zanotował rekordowe 60 punktów. Boys ponownie nie ponieśli porażki w fazie zasadniczej i drugi raz z rzędu sięgnęli po tytuł mistrza PSAL.
Hawkins otrzymał stypendium sportowe od University of Iowa, ale już w swoim debiutanckim sezonie w drużynie Hawkeyes, kiedy zgodnie z zasadami ligi akademickiej nie mógł nawet jeszcze występować w pierwszej reprezentacji, uwikłał się w pewien skandal. Pożyczył od jednego mężczyzny 250 dolarów na szkolne wydatki. Zarzucono mu jednak, iż brał udział w ustawianiu gier. Zawodnikom nie wolno bowiem pobierać żadnych pieniędzy ani prezentów w trakcie swoich występów na uczelni. Hawkins zaprzeczył pogłoskom i nigdy nie przyznał się do winy w rzekomym ustawianiu spotkań. Afera ta zniszczyła jednak jego świetnie zapowiadającą się karierę. Wkrótce potem został wydalony i pomimo znakomitych pozycji w rankingach NCAA oraz NAIA (National Association of Intercollegiate Athletics) nie udało mu się pozyskać kolejnego stypendium. 
W związku z zaistniałą sytuacją i utratą szans na występy w NBA (wtedy tylko absolwenci mogli przystępować do draftu) rozpoczął występy w lidze ABL – American Basketball League. Niestety liga została rozwiązana po zaledwie dwóch sezonach, w związku z czym Hawkins związał się z legendarnym zespołem pokazowym – Harlem Globetrotters. Po czterech latach ciągłych podróży znalazł w końcu zatrudnienie w lidze ABA. Po dwóch sezonach znakomitych występów upomniała się o niego liga NBA. W ten właśnie sposób stał się zawodnikiem Phoenix Suns. 
Jako 27-letni debiutant notował 24,6 punktu, co zapewniło mu miejsce w składzie All-Star. W meczu gwiazd wystąpił cztery razy z rzędu. Ostatnie 3 sezony swojej kariery spędził w Los Angeles i Atlancie.

</doc>
<doc id="3189304" url="https://pl.wikipedia.org/wiki?curid=3189304" title="Dawid Ambarcumian">
Dawid Ambarcumian



</doc>
<doc id="3189305" url="https://pl.wikipedia.org/wiki?curid=3189305" title="Holstein Kilonia">
Holstein Kilonia



</doc>
<doc id="3189306" url="https://pl.wikipedia.org/wiki?curid=3189306" title="Davit Hambardzumyan">
Davit Hambardzumyan



</doc>
<doc id="3189307" url="https://pl.wikipedia.org/wiki?curid=3189307" title="Davit Hambartsumyan">
Davit Hambartsumyan



</doc>
<doc id="3189309" url="https://pl.wikipedia.org/wiki?curid=3189309" title="Paweł Rodan">
Paweł Rodan



</doc>
<doc id="3189312" url="https://pl.wikipedia.org/wiki?curid=3189312" title="Lekkoatletyka na Letnich Igrzyskach Paraolimpijskich 2012 – 200 metrów T11 kobiet">
Lekkoatletyka na Letnich Igrzyskach Paraolimpijskich 2012 – 200 metrów T11 kobiet

W biegu na 200 metrów kl. T11 kobiet podczas Letnich Igrzysk Paraolimpijskich 2012 rywalizowało ze sobą 13 zawodniczek. W konkursie udział wzięły osoby niewidome lub bardzo słabo widzące.

</doc>
<doc id="3189313" url="https://pl.wikipedia.org/wiki?curid=3189313" title="Pajęczyna (powieść)">
Pajęczyna (powieść)



</doc>
<doc id="3189318" url="https://pl.wikipedia.org/wiki?curid=3189318" title="Sztuka wojenna (książka)">
Sztuka wojenna (książka)



</doc>
<doc id="3189320" url="https://pl.wikipedia.org/wiki?curid=3189320" title="Ratusz w Środzie Śląskiej">
Ratusz w Środzie Śląskiej

Ratusz w Środzie Śląskiej – gotycka budowla wzniesiona w XV wieku, położona w bloku zabudowy śródrynkowej. Ratusz był kilkakrotnie przebudowywany i remontowany. Jest siedzibą władz miejskich, jak również obecnie mieści się w nim muzeum regionalne.
Historia.
Budowę ratusza Środzie Śląskiej rozpoczęto od wieży, którą wzniesiono w pierwszej połowie XIV wieku. W wieku XV do wieży dobudowano bryłę, którą przerabiano w latach 1552 i 1589-1593. W latach 1798-1799 nadbudowano wieżę, a XIX wieku i na początku XX dokonano niewielkich przeróbek ratusza. W latach 1974-1978 przeprowadzono kapitalny remont budowli.
Decyzją wojewódzkiego konserwatora zabytków z dnia 21 grudnia 1964 roku ratusz został wpisany do rejestru zabytków. 
Architektura.
Obecnie ratusz to zespół budynków zgrupowanych wokół niewielkiego, wewnętrznego dziedzińca. Najstarszy jest budynek położony na osi bloku śródrynkowego, posiadający dwie kondygnacje i odsłonięty na początku XX wieku późnogotyckim, profilowanym szczytem. Od strony zachodniej do korpusu budowli przylega gotycka, czworoboczna wieża z tarczami zegarowymi w górnej części, nakryta barokowym hełmem z latarnią. W środku znajduje się pięć umieszczonych pionowo izb, a pierwotnie wieża służyła jako więzienie i katownia. Najokazalsza jest fasada południowa, zwieńczona gotyckim, trójkątnym, schodkowym szczytem, ozdobionym ślepymi blankami. Ponad blankami znajdują się przedzielone pilastrami wnęki z trójkątnymi blendami, zakończone łukami w formie oślich grzbietów. Na piętrze jest reprezentacyjna sala z zachowanym gotyckim sklepieniem trójdzielnym, na którym są fragmenty polichromii z XVII wieku.
Obecnie w budynku mieści się Muzeum Regionalne w Środzie Śląskiej.

</doc>
<doc id="3189321" url="https://pl.wikipedia.org/wiki?curid=3189321" title="Eugeniusz (Letica)">
Eugeniusz (Letica)

Eugeniusz, imię świeckie Manojlo Letica (ur. 1858 w Plaškach, zm. 3 października 1933 w Sunji) − serbski biskup prawosławny.
Życiorys.
Ukończył gimnazjum serbskie w Sremskich Karlovcach i studia prawnicze; kolejno studiował w Wiedniu i Grazu, by uzyskać ostatecznie dyplom na uniwersytecie w Zagrzebiu. Zdał egzamin adwokacki i podjął praktykę w Sremskiej Mitrowicy, po czym uzyskał posadę sędziego w Sarajewie. W 1892 podjął pracę w banku hipotecznym w Zagrzebiu, odchodząc ze służby cywilnej. Jeszcze w tym samym roku zrezygnował również z tego zajęcia i wstąpił do seminarium duchownego metropolii karłowickiej w Sremskich Karlovcach. Szkołę tę ukończył w 1895 i w tym samym roku złożył wieczyste śluby mnisze w monasterze Kuveždina.
9 lipca 1895 przyjął święcenia diakońskie z rąk patriarchy serbskiego Grzegorza, po czym został mianowany protodiakonem. Tymczasowo kierował zarządem eparchii temesvarskiej, był również referentem w konsystorzu metropolii karłowickiej. 18 kwietnia 1898 przyjął święcenia kapłańskie z rąk biskupa budzińskiego Lucjana.
30 grudnia 1900 w cerkwi Trójcy Świętej w Banja Luce miała miejsce jego chirotonia na biskupa banjaluckiego, pierwszego ordynariusza nowo erygowanej eparchii. Natychmiast otrzymał godność metropolity. Utworzył konsystorz eparchii, wzniósł rezydencję biskupią w Banja Luce i rozpoczął zbiórkę funduszy na budowę nowego soboru katedralnego. Wielokrotnie przeprowadzał wizytacje duszpasterskie w parafiach, doprowadzając do ujednolicenia obrzędów na terenie eparchii. Dążył do podniesienia poziomu wykształcenia duchowieństwa, na kapłanów wyświęcał jedynie absolwentów studiów teologicznych. Otworzył 23 nowe cerkwie i dwie szkoły serbskie.
Osiem lat później, rok po śmierci metropolity Mikołaja, przeniesiony został na katedrę Dabaru i Bośni. W 1920 na własną prośbę przeszedł w stan spoczynku i zamieszkał w monasterze Ravanica. Pozostał czynnym uczestnikiem życia cerkiewnego, w 1931 jako prawnik brał udział w redagowaniu statutu wewnętrznego Serbskiego Kościoła Prawosławnego.

</doc>
<doc id="3189324" url="https://pl.wikipedia.org/wiki?curid=3189324" title="JSTOR">
JSTOR

JSTOR (, skrót od ang. "Journal Storage") – biblioteka cyfrowa utworzona w 1995 roku. Początkowo zawierała cyfrowe kopie czasopism naukowych o wyczerpanym nakładzie. Następnie zaczęła zbierać także książki, materiały źródłowe oraz aktualne numery czasopism naukowych. Pozwala na wyszukiwanie w pełnej treści niemal 2000 czasopism naukowych.
Dostęp do JSTOR posiada ponad 8000 instytucji w ponad 160 krajach. Większość instytucji uzyskuje dostęp do biblioteki JSTOR poprzez prenumeratę, choć część starszej zawartości będąca w domenie publicznej jest dostępna bez ograniczeń dla wszystkich.
W 2012 roku JSTOR uruchomił program mający zapewnić darmowy dostęp do 3 starszych artykułów przez okres 14 dni dla indywidualnych naukowców i badaczy, którzy dokonają rejestracji na platformie.
Zawartość.
Biblioteka zawiera publikacje udostępniane przez ponad 900 wydawców, co stanowi ponad 1900 tytułów czasopism naukowych w ponad 50 dyscyplinach naukowych.
Oprócz głównej strony JSTOR udostępnia także usługę "Data for Research" pozwalającą na dostęp do zawartości archiwów w celu analizy korpusu. Strona ta oferuje możliwość wyszukiwania z funkcją graficznej prezentacji zasięgu artykułu oraz powiązaniem z JSTOR. Użytkownicy mogą tworzyć zestawy artykułów, a następnie pozyskiwać na ich podstawie zbiory danych zawierających zadane słowo, częstotliwości występowania oraz podstawowe metadane. Uzyskane dane można ściągać w formatach XML oraz CSV. Usługa nie zapewnia dostępu do pełnych tekstów artykułów, choć naukowcy mogą pozyskać je od podmiotu JSTOR w ramach umowy o poufności.
Kolejną usługą dostępną jako uzupełnienie strony głównej jest "JSTOR Plant Science". Baza JSTOR Plant Science zawiera okazy roślin danego typu, struktury taksonomiczne, literaturę naukową oraz powiązane materiały. Jest ona skierowana do badających, wykładających bądź studiujących botanikę, biologię, ekologię, nauki środowiskowe lub ochronę środowiska. Materiały zebrane w bazie zostały udostępnione dzięki "Global Plants Initiative" (GPI) i są otwarte tylko dla użytkowników JSTOR i członków GPI. Z JSTOR Plant Science współpracuje dwoje partnerów -" the African Plants Initiative" koncentrująca się na roślinach afrykańskich oraz "Latin American Plants Initiative" koncentrująca się na roślinach z Ameryki Łacińskiej.
W listopadzie 2012 roku JSTOR uruchomił program "Books at JSTOR" uzupełniając swoją bazę o 15 000 nowo wydanych książek. Książki są powiązane z recenzjami oraz z cytującymi je artykułami.

</doc>
<doc id="3189325" url="https://pl.wikipedia.org/wiki?curid=3189325" title="Pajęczyna (powieść Christie)">
Pajęczyna (powieść Christie)



</doc>
<doc id="3189338" url="https://pl.wikipedia.org/wiki?curid=3189338" title="Mikołaj (Mandić)">
Mikołaj (Mandić)

Mikołaj, imię świeckie Petar Mandić (ur. 5 sierpnia 1840 w Gornjim Gračacu, zm. 2 sierpnia 1907 w Opatii) − serbski biskup prawosławny.
Życiorys.
Syn kapłana prawosławnego Nikoli Mandicia i jego małżonki Sofiji. Edukację podstawową uzyskał w szkołach niemieckich, zaś wykształcenie teologiczne – w seminarium duchownym w Plaškach. Święcenia diakońskie przyjął 15 grudnia 1863 z rąk metropolity górnokarłowickiego Piotra. Ten sam duchowny wyświęcił go 18 grudnia tego samego roku na kapłana. Ks. Mandić był początkowo wikariuszem, a następnie proboszczem parafii w Plaškach i wykładowcą w miejscowym seminarium duchownym. W 1879 otrzymał godność protoprezbitera, w tym też roku został dziekanem.
13 maja 1891, po śmierci małżonki, złożył wieczyste śluby mnisze. Jeszcze w tym samym roku został przełożonym monasteru Gomirje. 14 maja 1892 Święty Synod Patriarchatu Konstantynopolitańskiego nominował go na metropolitę zwornicko-tuzlańskiego. Jego chirotonia biskupia miała miejsce 12 lipca 1892 w Tuzli.
Jako ordynariusz eparchii zwornicko-tuzlańskiej wzniósł szereg nowych cerkwi i domów parafialnych, organizował druk książek serbskich, podniósł poziom wykształcenia i życia duchowego kapłanów. W 1896 został przeniesiony na katedrę Dabaru i Bośni, z siedzibą w Sarajewie. Jako metropolita Dabaru i Bośni bronił autonomii serbskich instytucji kościelnych i edukacyjnych w Bośni. Na urzędzie pozostał do śmierci w 1907. Został pochowany na cmentarzu w dzielnicy Koševo. Po jego zniszczeniu szczątki metropolity przeniesiono do soboru katedralnego w Sarajewie.
Był wujem Nikoli Tesli.

</doc>
<doc id="3189340" url="https://pl.wikipedia.org/wiki?curid=3189340" title="BioOne">
BioOne

BioOne – platforma współpracy środowisk naukowych, wydawców i bibliotek mająca na celu zmaksymalizowanie dostępu do zrewidowanych wyników badań w dziedzinach takich jak biologia, ekologia i nauki o środowisku. BioOne jest organizacją non-profit i pozyskuje pieniądze jedynie w celu odzyskania kosztów. W zamierzeniu ma być niedrogą alternatywą dla restrykcyjnych wydawnictw komercyjnych, zapewniającą porównywalną jakość zawartości, globalny zasięg oraz technologię dostosowaną do odbiorcy.
BioOne zawiera kolekcję online baz danych 179 naukowych czasopism i książek zrewidowanych przez niezależnych naukowców. Zgromadzone materiały dotyczą nauk biologicznych, ekologii oraz nauk o środowisku i są wydawane przez 135 towarzystw naukowych, muzeów i tytułów niezależnych. Ponad 35% zawartości biblioteki BioOne jest publikowana jedynie na platformie BioOne, a 74% jest zgromadzona także w bazie Institute for Scientific Information.
BioOne zostało założone w 1999 roku w Waszyngtonie przez American Institute of Biological Sciences, Scholarly Publishing and Academic Resources Coalition (SPARC), University of Kansas, Greater Western Library Alliance oraz Allen Press. Głównym impulsem do stworzenia BioOne było wspólne pragnienie wśród zainteresowanych stworzenia alternatywy dla komercyjnych naukowych, technicznych i medycznych publikacji.
BioOne jest członkiem programów dobroczynnych: HINARI, OARE, AGORA, and eIFL. Udostępnia także swoje zbiory bezpłatnie ponad 2500 instytucjom w krajach rozwijających się.
W 2013 roku we współpracy z Dartmouth, Georgia Institute of Technology, University of Colorado Boulder, University of Michigan oraz University of Washington utworzono czasopismo naukowe "Elementa: Science of the Anthropocene. "Jest to czasopismo non-profit, publikujące dane na temat najnowszych badań nad fizycznymi, chemicznymi i biologicznymi aspektami procesów zachodzących na Ziemi, wpływie działalności człowieka na środowisko naturalne, a także proponowane rozwiązania jakie mogą zostać zastosowane w celu złagodzenia tego wpływu i dostosowania się do zmian środowiska. Elementa jest udostępniana na zasadach otwartego dostępu. Misją "Elementa" jest udostępnianie i propagowanie wiedzy, która może wspierać zrównoważone rozwiązania dla społeczeństwa.

</doc>
<doc id="3189341" url="https://pl.wikipedia.org/wiki?curid=3189341" title="Pietro Girolamo Guglielmi">
Pietro Girolamo Guglielmi

Pietro Girolamo Guglielmi (ur. 4 grudnia 1694 w Jesi, zm. 15 grudnia 1773 w Rzymie) − włoski duchowny katolicki, kardynał, prefekt Świętej Kongregacji ds. Dyscypliny Zakonnej.
Życiorys.
24 września 1759 Klemens XIII wyniósł go do godności kardynalskiej. Wziął udział w konklawe wybierającym Klemensa XIV. W latach 1768-1770 był Kamerlingiem Świętego Kolegium Kardynałów.

</doc>
<doc id="3189345" url="https://pl.wikipedia.org/wiki?curid=3189345" title="Mitra książęca">
Mitra książęca



</doc>
<doc id="3189346" url="https://pl.wikipedia.org/wiki?curid=3189346" title="Yoshifumi Kondō">
Yoshifumi Kondō

 – japoński rysownik-animator oraz reżyser filmów anime.
Jako rysownik był przez wiele lat współpracownikiem Hayao Miyazakiego i Isao Takahaty jeszcze przed powstaniem Studia Ghibli. Pracowali wspólnie między innymi przy realizacji serialu "Ania z Zielonego Wzgórza" z 1979 r., a później już w ramach Studia Ghibli przy "Grobowcu świetlików" ("Hotaru no haka") z 1988 r. i "Powrocie do marzeń" ("Omoide Poro Poro") z 1991 r. w reż. Takahaty oraz "Podniebnej poczcie Kiki" ("Majo no takkyūbin") z 1989 r. i "Księżniczce Mononoke" ("Mononoke hime") z 1997 r. w reż. Miyazakiego. Jako reżyser Kondō debiutował filmem "Szept serca" ("Mimi o sumaseba") z 1995 r. Zmarł w wyniku tętniaka 21 stycznia 1998 r.

</doc>
<doc id="3189348" url="https://pl.wikipedia.org/wiki?curid=3189348" title="Symboliczna anihilacja">
Symboliczna anihilacja

Symboliczna anihilacja – „ciche” ignorowanie i deprecjonowanie grup podporządkowanych; inaczej przemoc symboliczna - czyli taka, która nie daje po sobie poznać, że jest przemocą.
Celem anihilacji społecznej jest postrzeganie swojej sytuacji, przez grupy podporządkowane, jako naturalnej lub nawet korzystnej. Dzieje się tak ponieważ grupy podporządkowane odbierają rzeczywistość w kategoriach stworzonych przez klasy dominujące. Działa z zasadą: idealna ofiara przemocy symbolicznej to taka, która nie zdaje sobie sprawy z tego, że nią jest. Termin często używany przez środowiska feministyczne w celu wyjaśnienia przyczyn różnicujących zachowania oraz wybory życiowe kobiet i mężczyzn.

</doc>
<doc id="3189350" url="https://pl.wikipedia.org/wiki?curid=3189350" title="PSR J2222-0137">
PSR J2222-0137

PSR J2222−0137 (PSR J2222) – bliski pulsar o masie około 1,2 masy Słońca, odległy od Ziemi o około 900 lat świetlnych i położony w gwiazdozbiorze Wodnika. Gwiazda stanowi układ podwójny z innym obiektem, którym jest najprawdopodobniej biały karzeł o masie wynoszącej około 1,05 masy Słońca i temperaturze powierzchni nie większej niż 3000 K, co czyni go najzimniejszym znanym białym karłem w momencie ogłoszenia jego odkrycia (czerwiec 2014). Sam PSR J2222 był w momencie jego odkrycia drugim najbliższym Ziemi pulsarem w układzie podwójnym i jedną z najbliższych gwiazd neutronowych.
Nazwa.
„PSR” oznacza po prostu „pulsar”, a oznaczenie „J2222−0137” określa przybliżone położenie obiektu na nieboskłonie.
Odkrycie.
Pulsar został odkryty w czasie przeglądu nieba w zakresie promieniowania 350 MHz przez radioteleskop Green Bank w 2013.
Charakterystyka.
Odległość do gwiazdy została określona z bardzo wysoką dokładnością i wynosi 267 parseków. PSR J2222 był w momencie jego odkrycia drugim najbliższym Ziemi pulsarem w układzie podwójnym i jedną z najbliższych gwiazd neutronowych. Masa pulsara wynosi około 1,20 , szacowany wiek 6-12 Gyr, a okres obrotu nieco ponad 0,032 sekundy.
Dodatkowe obserwacje pokazały, że PSR J2222 jest układem podwójnym z okresem orbitalnym 2,45 dni i masą drugiego składnika wynoszącą więcej niż masa Słońca. Pomimo wielokrotnych prób bezpośredniej obserwacji drugiego składnika nie udało się to do tej pory, ale bezpośrednie dane obserwacyjne zachowania J2222 pozwalają na szacunkowe określenie jego typu i wielkości.
Według najbardziej prawdopodobnej hipotezy jest to bardzo stary i zimny biały karzeł o masie wynoszącej około 1,05 i temperaturze powierzchni poniżej 3000 K. Według współczesnych teorii ewolucji białych karłów, niewidzialny towarzysz PSR J2222 musiałby wejść już w fazę krystalizacji ("Debye cooling regime") i składa się w większości ze skrystalizowanego węgla. Istnienie tego typu „diamentowych gwiazd” było już wcześniej przewidziane teoretycznie, ale ich bezpośrednie odkrycie jest niezmiernie trudne z powodu ich bardzo niskiej jasności.

</doc>
<doc id="3189360" url="https://pl.wikipedia.org/wiki?curid=3189360" title="Muzeum Wsi w Narwi">
Muzeum Wsi w Narwi

Muzeum Wsi w Narwi – prywatne muzeum z siedzibą we wsi Narew (powiat hajnowski). Właścicielem placówki jest Marian Święcki, a zbiory znajdują się w jego prywatnym domu.
W ramach ekspozycji prezentowana jest wystawa etnograficzna, na którą składają się dawne przedmioty codziennego użytku oraz narzędzia rolnicze i gospodarskie. W zbiorach znajduje się m.in. kompletny warsztat tkacki, trak do cięcia drewna, pompa strażacka z połowy XIX wieku oraz pojazdy (wóz, sanie). Ponadto prezentowane są fotografie, przedstawiające wieś oraz jej okolice, a także sztuka ludowa (rzeźby).
Zwiedzanie muzeum jest możliwe po uprzednim uzgodnieniu. Wstęp jest wolny.

</doc>
<doc id="3189374" url="https://pl.wikipedia.org/wiki?curid=3189374" title="Grembach Zgierz">
Grembach Zgierz



</doc>
<doc id="3189380" url="https://pl.wikipedia.org/wiki?curid=3189380" title="Diplotomma">
Diplotomma

Diplotomma Flot. (skorupowiec) – rodzaj grzybów z rodziny pałecznikowatych ("Caliciaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Caliciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Synonim nazwy naukowej: "Abacina" Norman.

</doc>
<doc id="3189381" url="https://pl.wikipedia.org/wiki?curid=3189381" title="Skorupowiec">
Skorupowiec



</doc>
<doc id="3189394" url="https://pl.wikipedia.org/wiki?curid=3189394" title="Madam Secretary">
Madam Secretary

Madam Secretary – dramat polityczny amerykański serial telewizyjny wyprodukowany przez CBS Television Studios oraz Revelations Entertainment. Pomysłodawcą serialu jest Barbara Hall. Serial był emitowany od 21 września 2014 roku do 8 grudnia 2019 roku przez CBS. 
Natomiast w Polsce od 11 września 2018 roku przez AXN White.
Fabuła.
Fabuła serialu opowiada o pracy i życiu prywatnym Elizabeth Faulkner McCord, która jest amerykańskim Sekretarzem Stanu.
Produkcja.
10 maja 2014 roku, CBS zamówiła serial na sezon telewizyjny 2013/14.
 Stacja CBS zamówiła pełny sezon serialu
12 stycznia 2015 roku stacja CBS zamówiła 2 sezon serialu.
25 marca 2016 roku, stacja CBS zamówiła oficjalnie 3 sezon serialu. 
23 marca 2017 roku, stacja CBS zamówiła oficjalnie 4 sezon serialu.
18 kwietnia 2018 roku, stacja CBS zamówiła oficjalnie 5 sezon.
10 maja 2019 roku, stacja CBS przedłużyła serial o szósty sezon, który będzie finałową serią.

</doc>
<doc id="3189403" url="https://pl.wikipedia.org/wiki?curid=3189403" title="Rumian Howsepian">
Rumian Howsepian

Rumian Howsepian (orm. Ռումյան Հովսեփյան, ur. 13 listopada 1991 w Erywaniu) – ormiański piłkarz grający na pozycji defensywnego pomocnika.
Kariera klubowa.
Swoją karierę piłkarską Howsepian rozpoczął w klubie Patani FC. Następnie w 2008 roku podjął treningi w Piuniku Erywań. W latach 2009-2010 grał w rezerwach tego klubu w drugiej lidze. W połowie 2010 roku przeszedł do Impulsu Diliżan. W ormiańskiej ekstraklasie zadebiutował 5 czerwca 2010 w przegranym 0:3 wyjazdowym meczu z Piunikiem Erywań. W kwietniu 2012 wystąpił z Impulsem w przegranym 0:1 finale Pucharu Armenii z Szirakiem Giumri.
W 2013 roku Howsepian przeszedł do Bananca Erywań. Swój debiut w nim zaliczył 25 sierpnia 2013 w przegranym 1:2 wyjazdowym meczu z Szirakiem Giumri. W sezonie 2013/2014 wywalczył z Banancem swój pierwszy w karierze tytuł mistrza Armenii. 27 sierpnia 2014 podpisał kontrakt z ukraińskim Metałurhiem Donieck. 22 czerwca 2015 powrócił do Piunika Erywań. 2 września 2015 został piłkarzem Stali Dnieprodzierżyńsk. W lutym 2016 przeniósł się do Sziraka Giumri.
Kariera reprezentacyjna.
W reprezentacji Armenii Howsepian zadebiutował 27 maja 2014 w wygranym 4:3 towarzyskim meczu ze Zjednoczonymi Emiratami Arabskimi, rozegranym w Carouge. W 71. minucie tego meczu strzelił gola.

</doc>
<doc id="3189404" url="https://pl.wikipedia.org/wiki?curid=3189404" title="Stig Engström">
Stig Engström

Stig Gunnar Engström (ur. 14 stycznia 1942 w Sztokholmie) – szwedzki aktor. Od 1968 roku wystąpił w ponad 60 produkcjach filmowych i telewizyjnych.

</doc>
<doc id="3189407" url="https://pl.wikipedia.org/wiki?curid=3189407" title="Grodzisko (Góry Sowie)">
Grodzisko (Góry Sowie)



</doc>
<doc id="3189415" url="https://pl.wikipedia.org/wiki?curid=3189415" title="Opłakiwanie ze świętymi i donatorem">
Opłakiwanie ze świętymi i donatorem

Opłakiwanie ze świętymi i donatorem, "Pietà", "Zdjęcie z krzyża" () – obraz Rogiera van der Weydena, przykład niderlandzkiego malarstwa tablicowego.
Pierwszy obraz poruszający motyw "Zdjęcia z krzyża" Weyden namalował w latach 1434–1435 ("Zdjęcie z krzyża"). Obraz z Hagi jest drugim obrazem o podobnej kompozycji, choć w wersji mniej monumentalnej i z podobną liczbą postaci (Weyden dodał jedynie postać donatora), lecz o słabszej ekspresji uczuć. Ich statyczność bardziej przypomina rzeźby. Istotną różnicą pomiędzy dwoma obrazami jest tło ukazanych scen; w wersji z Hagi artysta namalował krajobraz południowych Niderlandów, gdy we wcześniejszej wersji madryckiej tłem jest nastawa ołtarzowa w kolorze złota, będąca jeszcze echem sztuki późnogotyckiej. 
Historia i opis obrazu.
Obraz powstał prawdopodobnie na zlecenie biskupa Arras Pierre’a de Ranchicourt, klęczącego z prawej strony obrazu. Tezę taką wysunął niemiecki historyk Erwin Panofsky. W drugiej połowie XV wieku Ranchicourt był jedynym w Niderlandach biskupem o imieniu Piotr. Za klęczącym donatorem stoją dwaj święci: Piotr Apostoł i Paweł z Tarsu, przy czym ten pierwszy wskazuje dłonią na biskupa, co odczytane zostało jako wskazanie na fundatora dzieła przez jego patrona. Jeżeli domysł Panofsky'ego jest słuszny, data powstania obrazu nie może być wcześniejsza niż kwiecień 1463 roku, kiedy to Ranchicourt został biskupem Arras. Trzecią postacią stojącą najbliżej Maryi jest Nikodem. 
W lewej części kompozycja obrazu nie jest spójna. Widać to w pozie klęczącej kobiety w białej sukni i mężczyzny wręcz przygniatającego ją swoim ciałem. Maria Magdalena odchyla się w lewo, robiąc miejsce Józefowi z Arymatei. Jej wzrok skierowany jest gdzieś poza scenę; wyraz zbolałej twarzy i gest ręki przyciśnięty do piersi wskazują na jej stan emocjonalny. Poza Marii Magdaleny i jej gest skruchy były inspiracją dla innego artysty znanego jako Mistrz ołtarza świętego Bartłomieja, który ukazał świętą w podobnej pozie w "Zdjęciu z krzyża" (Luwr). Taka niespójność kompozycyjna, niewystępująca w dziełach Weydena, może wskazywać na powstanie obrazu w pracowni mistrza, ale wykonanie go przez jednego z jego uczniów lub nawet przez późniejszego naśladowcę Weydena, jak sugeruje Stephan Kemperdick 
Nad Marią Magdaleną stoją dwie Marie, po lewej z flakonem olejku w dłoni Maria Kleofasowa, po prawej Maria Salome, żona Zebedeusza. Pośrodku, nad ciałem Chrystusa, klęczy rozpaczająca Maryja, podtrzymywana przez Jana Ewangelistę. 
Proweniencja.
w 1827 roku obraz został zakupiony przez niderlandzkiego króla Wilhelma I od poprzedniego właściciela, którym był baron K.L.W. van Keverberg van Kessel i podarowany holenderskiemu muzeum Mauritshuis w Hadze.

</doc>
<doc id="3189417" url="https://pl.wikipedia.org/wiki?curid=3189417" title="Kometa (Młodzi Tytani)">
Kometa (Młodzi Tytani)



</doc>
<doc id="3189419" url="https://pl.wikipedia.org/wiki?curid=3189419" title="Laura Räty">
Laura Räty

Laura Räty (ur. 14 września 1977 w Äänekoski) – fińska polityk, lekarka i działaczka samorządowa, od 2014 do 2015 minister spraw społecznych i zdrowia.
Życiorys.
Absolwentka medycyny, w 2004 podjęła pracę w zawodzie lekarza. Zaangażowała się w działalność polityczną w ramach Partii Koalicji Narodowej, pełniła kierownicze funkcje w jej miejskich strukturach. W 2005 wybrana po raz pierwszy do rady miejskiej w Helsinkach. W 2011 objęła stanowisko zastępcy burmistrza do spraw społecznych i zdrowia publicznego.
W 2014 powołana na urząd ministra spraw społecznych i zdrowia w rządzie Alexandra Stubba. Zakończyła urzędowanie 29 maja 2015.

</doc>
<doc id="3189421" url="https://pl.wikipedia.org/wiki?curid=3189421" title="Rumjan Howsepjan">
Rumjan Howsepjan



</doc>
<doc id="3189423" url="https://pl.wikipedia.org/wiki?curid=3189423" title="Zastarze (jezioro)">
Zastarze (jezioro)

Zastarze („Czajka”) – jezioro w starorzeczu Wisły w Dolinie Środkowej Wisły, w województwie mazowieckim o powierzchni ok. 1 ha, położone w północno-zachodniej części wsi Dziecinów. Stosunkowo intensywnie zarasta, co niekorzystnie wpływa na walory krajobrazowe obszaru. Na wschód od niego, po drugiej stronie pobliskiej drogi gruntowej, położone jest Jezioro Stare.

</doc>
<doc id="3189424" url="https://pl.wikipedia.org/wiki?curid=3189424" title="Zoltán Bitskey">
Zoltán Bitskey

Zoltán Bitskey (ur. 10 stycznia 1904 r. w Zwoleniu, zm. 1 sierpnia 1988 r. w Miszkolcu) – węgierski pływak, uczestnik igrzysk olimpijskich, medalista mistrzostw Europy.
Reprezentował klub MOVE Egri Sport Egyesület w latach 1922-1931.
Po raz pierwszy wystartował na igrzyskach olimpijskich podczas VIII Letnich Igrzyskach Olimpijskich w Paryżu w 1924 roku. Wziął tam udział w wyścigu na dystansie 200 metrów stylem klasycznym. Wystartowała w pierwszym wyścigu eliminacyjnym, w którym, z czasem 3:05,4, zajął trzecie miejsce. Jako zawodnik z najlepszym czasem spośród żabkarzy z trzecich miejsc awansował do półfinału. Z czasem 3:09,2 zajął ostatnie, piąte miejsce w drugim półfinale i odpadł z dalszej rywalizacji.
Jedyny medal na znaczących zawodach międzynarodowych zdobył na I Mistrzostwach Europy w Budapeszcie w 1926 roku. Został tam wicemistrzem w sztafecie 4 × 200 stylem dowolnym.
Jego bracia Aladár i Árpád także byli pływakami, a kuzyn Tibor był aktorem.

</doc>
<doc id="3189428" url="https://pl.wikipedia.org/wiki?curid=3189428" title="Rzęśl długoszyjkowa">
Rzęśl długoszyjkowa

Rzęśl długoszyjkowa ("Callitriche cophocarpa" Sendtn., "C. polymorpha" Lönnr.) – gatunek wodnej rośliny należący do rodziny rzęślowatych ("Callitrichaceae"). Występuje w Europie i zachodniej Syberii. W Polsce roślina dość często spotykana na obszarze całego kraju, a w górach sięgająca po regiel dolny.
Biologia i ekologia.
Roślina jednoroczna. Kwitnie od maja do września. Gatunek umiarkowanie światłolubny, występuje w płytkich, średniożyznych wodach stojących bądź wolno płynących. Tworzy wraz z okrężnicą bagienną zbiorowisko w zalewanych zagłębieniach w olsie porzeczkowym. Spotykana ponadto w stawach, rowach, starorzeczach i śródleśnych bagienkach.

</doc>
<doc id="3189430" url="https://pl.wikipedia.org/wiki?curid=3189430" title="Jezioro Stare (Dziecinów)">
Jezioro Stare (Dziecinów)

Jezioro Stare – jezioro w starorzeczu Wisły w Dolinie Środkowej Wisły, w województwie mazowieckim o powierzchni ok. 2 ha, położone w północno-zachodniej części wsi Dziecinów. Położone stosunkowo ustronnie, na terenie tarasu zalewowego. Intensywnie zarasta, co negatywnie wpływa na walory krajobrazowe obszaru. Na zachód od niego, po drugiej stronie drogi gruntowej, położone jest jezioro Zastarze "Czajka".

</doc>
<doc id="3189433" url="https://pl.wikipedia.org/wiki?curid=3189433" title="Rezső Wanié">
Rezső Wanié

Rezső Wanié (ur. w 1908 r. w Segedynie, zm. w 1986 r.) – węgierski pływak, uczestnik igrzysk olimpijskich, medalista mistrzostw Europy.
Jedyny medal na znaczących zawodach międzynarodowych zdobył na II Mistrzostwach Europy w Bolonii we Włoszech. Został tam brązowym medalistą w męskiej sztafecie 4 × 200 stylem dowolnym (płynął na drugiej zmianie).
Po raz pierwszy i jedyny wystartował na igrzyskach olimpijskich podczas IX Letnich Igrzyskach Olimpijskich w Amsterdamie w 1928 roku. Wziął udział w trzech konkurencjach pływackich. Na dystansie 100 metrów stylem dowolnym wystartował w drugim wyścigu eliminacyjnym, który wygrał z czasem 1:03,4. W drugim półfinale zajął trzecie miejsce z czasem 1:03,8. Do awansu da wyścigu finałowego zabrakło mu 0,4 sekundy. Na dystansie 400 metrów stylem dowolnym odpadł już w eliminacjach zajmując z czasem 5:35,2 ostatnie miejsce w czwartym wyścigu eliminacyjnym. Wanié płynął także na drugiej zmianie męskiej sztafety 4 × 200 m stylem dowolnym. Węgierska drużyna zajęła czwarte miejsce.zabrakło mu 0,1 sekundy.
Wanié reprezentował barwy klubu Szegedi Úszó Egylet.
Jego brat András Wanié, także był pływakiem.

</doc>
<doc id="3189439" url="https://pl.wikipedia.org/wiki?curid=3189439" title="Kamo Howhannisjan">
Kamo Howhannisjan

Kamo Artaszesi Howhannisjan (orm. Կամո Հովհաննիսյան, ur. 5 października 1992 w Erywaniu) – piłkarz ormiański grający na pozycji bocznego pomocnika. Od 2002 jest zawodnikiem klubu Piunik Erywań.
Kariera klubowa.
Swoją karierę piłkarską Howhannisjan rozpoczął w klubie Szengawit Erywań. Następnie w 2002 podjął treningi w Piuniku Erywań. W sezonie 2009 został włączony do kadry pierwszego zespołu. W debiutanckim sezonie wywalczył swój pierwszy tytuł mistrza Armenii oraz zdobył swój pierwszy Puchar Armenii w karierze. W sezonie 2010, w którym stał się podstawowym zawodnikiem Piunika, ponownie sięgnął z tym klubem po dublet. Wraz z Piunikiem zdobył też Puchary Armenii w sezonach 2012/2013 i 2013/2014 oraz Superpuchary Armenii w 2010 i 2011 roku.
Kariera reprezentacyjna.
W reprezentacji Armenii Howhannisjan zadebiutował 29 lutego 2012 w wygranym 3:1 towarzyskim meczu ze Kanadą, rozegranym w Limassolu. W 92. minucie tego meczu zmienił Lewona Hajrapetiana.

</doc>
<doc id="3189441" url="https://pl.wikipedia.org/wiki?curid=3189441" title="Mario Llamas">
Mario Llamas

Mario Llamas González (ur. 30 marca 1928 w Meksyku, zm. 17 czerwca 2014) – meksykański tenisista, medalista igrzysk panamerykańskich, reprezentant w Pucharze Davisa.
Kariera tenisowa.
Puchar Davisa.
W kadrze narodowej w Pucharze Davisa debiutował w sierpniu 1951 w przegranym spotkaniu z Amerykanami, ulegając w grze pojedynczej Herbertowi Flamowi, a potem Vicowi Seixasowi. Również przez kolejne dwa sezony nie udało mu się wygrać pojedynku singlowego (uległ m.in. dwukrotnie Kanadyjczykowi Mainowi), ale w 1954 pełnił już w reprezentacji rolę lidera, notując wygrane nad Japończykami Kamo i Miyagi oraz Kanadyjczykami Mainem i Willeyem, co pozwoliło Meksykanom dojść aż do finału strefy amerykańskiej. W strefowym finale przeciwko Amerykanom Llamas nie był tak skuteczny, przegrał bowiem i z Seixasem, i z Trabertem. W kolejnych latach grał w zespole narodowym ze zmiennym szczęściem, np. w 1958 w Warszawie pokonał Licisa, ale uległ Skoneckiemu (Meksyk przegrał mecz 2:3). Rok później Llamas odnotował swoje najbardziej prestiżowe zwycięstwo w zespole narodowym, pokonał bowiem w trzech setach przyszłego dwukrotnego zdobywcę Wielkiego Szlema, Australijczyka Lavera; Meksykanie ulegli jednak ostatecznie Australijczykom, zaś Llamas przegrał w grze pojedynczej z Emersonem, a w deblu w parze z Tonym Palafoxem z Emersonem i Fraserem.
W 1962 Llamas, któremu nadano przydomek „El Ferrocarrilero”, miał znaczący udział w największym sukcesie Meksyku w historii jego startów w Pucharze Davisa. W silnej ekipie pod wodzą kapitana Pancho Contrerasa, obok młodszych o dekadę zwycięzców imprez wielkoszlemowych Osuny i Palafoxa, pełnił raczej rolę rezerwowego, ale wystąpił w tymże roku w zwycięskim półfinale strefowym przeciw Amerykanom (przegrał w pięciu setach z McKinleyem), w finale strefy amerykańskiej przeciw Jugosławii oraz w finale międzystrefowym przeciwko Indiom (pokonał Premjita Lalla). Został również powołany przez Contrerasa na mecz „challenge round”, czyli faktyczny mecz o trofeum z ubiegłorocznymi zwycięzcami – Australijczykami Hopmana – zwolnionymi z obowiązków eliminacyjnych; na kort w decydującym spotkaniu nie wyszedł, zaś Osunie i Palafoxowi nie udało się wygrać żadnego pojedynku. Tym samym kariera reprezentacyjna Llamasa zamknęła się na zwycięstwie nad Hindusem Lallem; zagrał łącznie w 21 meczach międzypaństwowych, uzyskując bilans w grze pojedynczej negatywny (15 wygranych, 20 porażek), a w grze podwójnej – pozytywny (6 wygranych, 3 porażki). Jego partnerami w deblu w zespole narodowym byli Pancho Contreras, Tony Palafox, Gustavo Palafox i Manuel Galeana.
Krótko przed śmiercią, w kwietniu 2014 odebrał nagrodę Międzynarodowej Federacji Tenisowej za zaangażowanie w Pucharze Davisa ("Davis Cup Commitment Award"), przyznawaną za udział w co najmniej 20 meczach międzypaństwowych.
Turnieje wielkoszlemowe.
W Wielkim Szlemie najlepsze wyniki Llamas zanotował w 1960, kiedy był w III rundzie mistrzostw Francji (pokonał m.in. Patty'ego, przegrał z Pietrangelim) i IV rundzie (1/8 finału) Wimbledonu (wygrał m.in. z leworęcznym Australijczykiem Phillipsem-Moore, odpadł po czterosetowym meczu z Emersonem). Rok później był w Paryżu rozstawiony z numerem 13. i doszedł do 1/8 finału – w I rundzie miał wolny los, a po wygranych nad Andrzejem Licisem i Ingo Budingiem uległ Szwedowi Lundqvistowi. W III rundzie (1/16 finału) turnieju paryskiego był jeszcze w 1958 (odpadł z Drobným) i 1962 (przegrał z Emersonem). W 1961 odpadł w II rundzie Wimbledonu z Amerykaninem Froehlingiem. W mistrzostwach USA grał tylko kilka razy, w 1953 przegrał w pierwszym meczu z reprezentantem gospodarzy Artem Larsenem, w 1956 doszedł do II rundy. W 1957 osiągnął III rundę w wimbledońskim turnieju pocieszenia ("Wimbledon Plate"), przegrał z Gordonem Forbesem.
W grze podwójnej był ćwierćfinalistą Wimbledonu w 1958 w parze z Contrerasem; Meksykanie ulegli wówczas Włochom Siroli i Pietrangelemu. W 1960 również z Contrerasem doszedł do III rundy Wimbledonu, po wyeliminowaniu rozstawionych z numerem trzecim Hiszpanów Arilli i Gimeno. Z kolei w 1957 w turnieju gry mieszanej na Wimbledonie, mając za partnerkę Belgijkę Christiane Mercelis, doszedł Llamas do IV rundy, eliminując m.in. brytyjsko-polski duet Bea Walter i Czesław Spychała.
Inne turnieje.
W latach 50. i 60. Llamas miał okazję krzyżować rakiety z wieloma znakomitościami ówczesnego tenisa amatorskiego i odnotował wygrane nad szeregiem z nich, żeby wymienić Luisa Ayalę, Malcolma Andersona, Herberta Flama, Torbena Ulricha, Barry'ego MacKaya, Ulfa Schmidta, Mervyna Rose'a, Jana-Erika Lundqvista, Orlando Sirolę, Gardnara Mulloya, Jaroslava Drobnego, Rafaela Osunę. W narodowych mistrzostwach Meksyku w 1957 pokonał w półfinale Tomy'ego Palafoxa, a w finale Pancho Contrerasa. W 1958 doszedł do finału międzynarodowych mistrzostw Czechosłowacji, eliminując m.in. Sirolę i Schmidta i przegrywając z Pietrangelim. W tym samym roku był międzynarodowym mistrzem Argentyny (w półfinale pokonał Brazylijczyka Barnesa, a w finale Argentyńczyka Moreę) oraz wygrał turniej w San Remo, pokonując kolejno Davidsona, Nielsena i Skoneckiego. W 1960 w finale turnieju w Wenecji pokonał Drobnego, a w finale międzynarodowych mistrzostw Sycylii pokonał w pięciu setach Beppe Merlo.
Jednym z turniejów, na którym odnotował najwięcej sukcesów, były mistrzostwa panamerykańskie, których nie należy mylić z igrzyskami panamerykańskimi (w których Llamas również brał udział z powodzeniem). W 1954 pokonał na tym turnieju m.in. Bergelina, Seixasa i Larsena, dopiero w finale przegrał z Trabertem. W 1955 pokonał m.in. Andersona i Flama, w finale uległ Larsenowi. W 1956 jego finałowym pogromcą okazał się Szwed Davidson. W 1958 Llamas turniej wygrał (finał z Contrerasem), w 1959 tytuł obronił (finał z Tonym Palafoxem), a w 1961 odpadł w półfinale z Rodem Laverem.
W 1963 w finale igrzysk panamerykańskich w São Paulo uległ Ronaldowi Barnesowi. Osiem lat wcześniej na igrzyskach rozgrywanych w Meksyku zdobył złoto w grze podwójnej, partnerując Gustavo Palafoxowi. Wygrywał ponadto Llamas dwukrotnie igrzyska Ameryki Środkowej i Karaibów, w 1954 pokonując w finale rodaka Rafaela Ortegę, a w 1959 Pancho Contrerasa.

</doc>
<doc id="3189445" url="https://pl.wikipedia.org/wiki?curid=3189445" title="Royal Cambrian Academy of Art">
Royal Cambrian Academy of Art

Royal Cambrian Academy of Art () – Królewska Kambryjska Akademia Sztuki, ugrupowanie artystów, miłośników sztuki walijskiej, założone w 1881 roku, uznane oficjalnie w 1882 roku. Siedziba ugrupowania znajduje się w Conwy, przy Crown Lane.
Royal Cambrian Academy of Art jest najstarszym stowarzyszeniem artystycznym w Walii i najbardziej prestiżowym.
Historia.
XIX wiek.
W 1881 roku doszło do spotkania grupy artystów brytyjskich zafascynowanych krajobrazem północnej Walii. W Llandudno Junction nawiązali oni kontakt z kilkoma walijskimi artystami reprezentującymi podobne poglądy. Czynnikiem sprzyjającym odwiedzaniu Walii stał się rozwój kolei oraz niepokoje polityczne za granicą, powodujące, iż popularny Grand Tour stał się przedsięwzięciem niebezpiecznym. Utworzona grupa nazwała siebie Kambryjską Akademią Sztuki. Mimo że grupa miała ona stałej galerii, rozpoczęła działalność z rozmachem rozsyłając prospekty informacyjne do innych artystów w Walii, powiększając dzięki temu własne szeregi. Artyści wystawiali początkowo tylko w północnej Walii, ale mieli też zamiar rozciągnąć swoje działania na południe Walii. Oficjalne uznanie nadeszło po tym jak królowa Wiktoria zaleciła w 1882 roku, aby Akademia była określana jako „Królewska” („Royal”). Aby podnieść swój prestiż grupa zaoferowała czterem wybitnym angielskim artystom członkostwo honorowe. Zamierzając objąć swym działaniem południe Walii Akademia zorganizowała wielką wystawę w Cardiff, której towarzyszył katalog, liczący ponad 200 stron. 
W 1885 roku artyści ponownie spotkali się w Llandudno Junction. Miejscowy posiadacz ziemski, lord Mostyn, zaproponował im dzierżawę swojego zaniedbanego elżbietańskiego dworu, Plas Mawr w Conwy, częściowo zajętego przez Junior School. W 1886 roku, po długiej dyskusji pomiędzy artystami na północy i na południu Walii Plas Mawr stał się siedzibą Akademii. Akademia zorganizowała restaurację obiektu, dzięki czemu zyskał on status jednego z najwybitniejszych przykładów architektury elżbietańskiej w Wielkiej Brytanii. 
W 1896 roku członkowie Akademii powiększyli przestrzeń wystawową w Plas Mawr poprzez dobudowanie aneksu, Victoria Gallery. W nowym budynku zainaugurowali organizację corocznych wystaw Annual Summer Exhibition. 
XX wiek.
W 1934 prezesem stowarzyszenia został Augustus John; funkcję tę pełnił do 1939 roku. Po II wojnie światowej Akademia zyskała na znaczeniu, zwłaszcza w okresie, kiedy jej prezesami byli Jack Shore i Ray Fields. 
W 1963 roku Akademia została zarejestrowana jako stowarzyszenie non-profit o profilu charytatywnym.
W 1994 roku Akademia postanowiła zaprzestać działalności w Plas Mawr i przenieść się do wybudowanej w jego bezpośrednim sąsiedztwie własnej galerii. Dla sfinansowania tego przedsięwzięcia postanowiła sprzedać kolekcję prac swoich członków, budowaną przez wiele lat, zachowując tylko kilka pozycji w swoim archiwum. Akademia odnowiła kontakty z galeriami na południu Walii. Jej członkiem (a później także prezesem) został znany walijski artysta Sir Kyffin William. Ofertę członkostwa przyjęli takie inni wybitni artyści, zarówno z południa i z północy Walii. Akademia organizuje obecnie co roku sześć głównych wystaw, prowadzi również szeroką i ożywioną działalność edukacyjną.
Obecnie do Akademii należy ponad 100 artystów. Jej patronem jest Karol, książę Walii.

</doc>
<doc id="3189448" url="https://pl.wikipedia.org/wiki?curid=3189448" title="Skorpion (serial telewizyjny)">
Skorpion (serial telewizyjny)

Skorpion (ang. "Scorpion") – dramatyczny amerykański serial telewizyjny science fiction wyprodukowany przez CBS Television Studios. Twórcami serialu są Nick Santora, Alex Kurtzman oraz Roberto Orci. Serial był emitowany od 22 września 2014 roku do 16 kwietnia 2018 roku przez CBS. W Polsce serial był emitowany od 22 października 2014 roku do 15 maja 2018 roku przez stację AXN i AXN Black. 13 maja 2018 roku, stacja CBS ogłosiła zakończenie produkcji serialu po czterech sezonach.
Fabuła.
Fabuła serialu skupia się na Walterze O’Brienie i jego grupie geniuszy, którzy jako jedyni mogą uratować świat przed najróżniejszymi zagrożeniami.
Produkcja.
Stacja CBS zamówiła pełny sezon serialu, którego pierwszy sezon liczy 22 odcinki12 stycznia 2015 roku stacja CBS zamówiła 2 sezon serialu – 24 odcinki.25 marca 2016 roku, stacja CBS zamówiła oficjalnie 3 sezon serialu.23 marca 2017 roku, stacja CBS zamówiła oficjalnie 4 sezon serialu.

</doc>
<doc id="3189449" url="https://pl.wikipedia.org/wiki?curid=3189449" title="Reprezentacja Fidżi U-20 w rugby union mężczyzn">
Reprezentacja Fidżi U-20 w rugby union mężczyzn

Reprezentacja Fidżi U-20 w rugby union mężczyzn – juniorski zespół Fidżi w rugby union. Za jego funkcjonowanie odpowiedzialny jest Fiji Rugby Union, członek World Rugby oraz Oceania Rugby.
Został stworzony w celu uczestniczenia w organizowanych przez IRB turniejach – Junior World Championships i Junior World Rugby Trophy – zastępujących zlikwidowane mistrzostwa drużyn U-19 i U-21.

</doc>
<doc id="3189450" url="https://pl.wikipedia.org/wiki?curid=3189450" title="Rajecké Teplice (stacja kolejowa)">
Rajecké Teplice (stacja kolejowa)

Rajecké Teplice (słow. "Železničná stanica Rajecké Teplice") – stacja kolejowa w miejscowości Rajecké Teplice, w kraju żylińskim, na Słowacji.
Stacja znajduje się na 15 km linii Żylina - Rajec i została zbudowana w 1899 roku oraz znajduje się na północno-zachodnich obrzeżach miasta, w sąsiedztwie parku zdrojowego. Dostępna jest od ulicy Staničná i jest wykorzystywana wyłącznie w ruchu pasażerskim. Zbudowanie linii w znacznym stopniu przyspieszyło transport z Żyliny i połączenie z Koleją Koszycko-Bogumińską, a tym samym zapewniło dostęp do uzdrowisko znajdującego się w miejscowości.

</doc>
<doc id="3189455" url="https://pl.wikipedia.org/wiki?curid=3189455" title="Przetacznik bluszczykowy">
Przetacznik bluszczykowy

Przetacznik bluszczykowy ("Veronica hederifolia" L.) – gatunek rośliny należący do rodziny babkowatych ("Plantaginaceae"), przy czym dawniej wyróżniany był jako gatunek zbiorowy "V. hederifolia" "aggr." (współcześnie odpowiadający podsekcji "Cochlidiosperma" w ramach rodzaju przetacznik "Veronica"), natomiast współcześnie jest zwykle jednym z pięciu drobnych gatunków w jego obrębie. Występuje w Europie, na Kaukazie, w Azji Mniejszej, zachodniej Azji, na Bliskim Wschodzie oraz w północno-zachodniej Afryce. Roślina została także zawleczona do Ameryki Północnej i Azji Wschodniej, gdzie ma status gatunku inwazyjnego. W Polsce gatunek jest rozpowszechniony (w szerokim ujęciu reprezentowany jest przez takson typowy oraz dwa drobne gatunki – przetacznik blady "V. sublobata" i trójklapowy "V. triloba"). Występuje zwykle jako chwast w uprawach.
Gatunek jest utrwalonym mieszańcem przetacznika bladego i przetacznika trójklapowego.
Systematyka.
Takson należy do podrodzaju "Cochlidiosperma" obejmującego 12 gatunków. Ze względu na specyficzną budowę owoców i nasion podrodzaj ten w latach 80. XX wieku proponowano wyodrębnić jako osobny rodzaj "Cochlidiosperma" (stąd synonim "Cochlidiosperma hederifolia"), ale nie zostało to przyjęte, a późniejsze analizy molekularne potwierdziły zagnieżdżenie tej grupy wewnątrz rodzaju "Veronica".
W obrębie podrodzaju "V. hederifolia" jest jednym z pięciu gatunków tworzących podsekcję subsect. "Cochlidiosperma" , które przez znaczną część XX wieku i czasem też jeszcze w XXI wieku klasyfikowane bywają jako gatunek zbiorowy przetacznik bluszczykowy "V. hederifolia" "aggr." Podział gatunku zbiorowego zaproponował jako pierwszy Manfred Fischer w latach 70. XX w. Gatunek "V. hederifolia" w wąskim ujęciu ("sensu stricto") odpowiada podgatunkowi nominatywnemu "V. hederifolia" subsp. "hederifolia" w ujęciu szerokim.
Gatunki z podsekcji "Cochlidiosperma" wraz z synonimami odpowiadającymi szerokiemu ujęciu "V. hederifolia" (taksony wewnątrzgatunkowe opisywane były zarówno w randze podgatunków, jak i odmian): 
Rozmieszczenie geograficzne.
"V. hederifolia" "sensu stricto" ma najszerszy zasięg spośród wszystkich pięciu drobnych gatunków wyróżnianych w ramach "V. hederifolia" "aggr." Występuje na rozległym obszarze Europy (z wyjątkiem północnej części Półwyspu Skandynawskiego oraz północnej i środkowej części europejskiej Rosji), rośnie w Afryce północno-zachodniej (od Wysp Kanaryjskich i Maroka po Libię) oraz w zachodniej i środkowej Azji (od Turcji i Cypru po Izrael, Jordanię, Irak, Iran i dalej w Azji Środkowej: Kazachstan, Kirgistan, Turkmenistan i Uzbekistan). Jako gatunek zawleczony w wielu krajach rozprzestrzenia się inwazyjnie, np. w Finlandii, Japonii i wschodnich Chinach. Występuje w Ameryce Północnej, głównie we wschodniej i północno-zachodniej części Stanów Zjednoczonych, w południowo-wschodniej i południowo-zachodniej Kanadzie, w Nowej Zelandii i Australii.
Z drobnych gatunków wchodzących w skład "V. hederifolia" "aggr." do szerzej rozpowszechnionych należą: przetacznik trójklapowy "V. triloba" i blady "V. sublobata". Przetacznik trójklapowy rośnie w całej Europie południowej i sięga na północ do Francji, południowych Niemiec, Polski i Ukrainy, poza Europą gatunek ten rośnie w Turcji, Libanie i Syrii. Przetacznik blady występuje w centrum Europy – od Francji i Wielkiej Brytanii na zachodzie po kraje bałtyckie, Białoruś i Ukrainę na wschodzie. Granica północna biegnie przez Danię i Finlandię, a południowa przez Włochy, Albanię i Bułgarię. Pozostałe dwa gatunki mają stosunkowo niewielkie zasięgi – "V. sibthorpioides" występuje w południowo-wschodniej Hiszpanii i północno-zachodniej Afryce – od Maroka na zachodzie do Tunezji na wschodzie, a "V. stewartii" w zachodnich Himalajach, Afganistanie i Pakistanie.
W Polsce rozpowszechniony (z wyjątkiem północno-wschodniej części kraju) jest przetacznik bluszczykowy "V. hederifolia" "sensu stricto" i przetacznik blady "V. sublobata". Z pojedynczych stanowisk w południowej części kraju znany jest też przetacznik trójklapowy.
Morfologia.
Charakterystyka dotyczy "V. hederifolia" "sensu stricto". Istotnie odmienne cechy budowy innych drobnych gatunków z grupy "V. hederifolia aggr." wymieniono w końcu sekcji. 
Biologia.
Roślina jednoroczna. Szczyt kwitnienia przypada od kwietnia do maja, ale czasem też zaczyna się w marcu i kończy w czerwcu. Kwiaty zapylane są przez owady, ale też są samopylne. Nasiona dojrzewają i wypadają z torebek w czerwcu. Rozprzestrzeniane są przez mrówki (myrmekochoria) z powodu wykształcania elajosomów (ciałek mrówczych), chętnie przez te owady zjadanych. W rozprzestrzenianiu gatunku rolę odgrywa też człowiek. Kiełkowanie indukowane jest przez schłodzenie nasion (spadek temperatur do 4–10°) i następuje głównie we wrześniu i październiku. Później jego intensywność spada i ponownie liczne nasiona kiełkują wiosną i późnym latem oraz jesienią kolejnego roku. Spadek temperatur poniżej 4° jak i wyższe temperatury wprowadzają nasiona w stan spoczynku. Ze względu na różne okresy kiełkowania roślina rozwijać się może zarówno jako ozima, jak i jara. W glebie nasiona zachowują zdolność do kiełkowania przez długi czas. Hipokotyl siewki jest gładki. Liścienie na ogonkach długości od 0,5 do 1,5 cm z wielokomórkowymi włoskami. Blaszka liścieni podługowato owalna z zaokrąglonymi lub uciętymi końcem i nasadą, długości od 1 do 1,3 cm. Pierwsze liście właściwe są naprzeciwległe, wraz z nimi wcześnie rozwijają się pąki boczne w kątach liścieni. Pierwsze liście osadzone są na ogonkach 3–7 mm długości, o blaszce jajowatej, długości 8–10 mm, karbowanej, na szczycie zaokrąglonej.
Gatunek w szerokim ujęciu "V. hederifolia" "aggr." wyróżnia się specyficzną kompozycją irydoidów – rośliny te zawierają: aukubinę, katalpol i jego estry, amfikozyd, werminozyd oraz jonon – glukozyd megastigmanu.
Gatunek jest heksaploidem (liczba chromosomów 2n = 6x = 54) powstałym w wyniku skrzyżowania tetraploida (2x = 4x = 36) – przetacznika bladego "V. sublobata" – z diploidem (2n = 2x = 18) – przetacznikiem trójklapowym "V. triloba" (wcześniej zresztą przetacznik blady wyewoluował w wyniku poliploidyzacji przetacznika trójklapowego).
Ekologia.
Gatunek w wąskim ujęciu "V. hederifolia" "sensu stricto" tak jak jest najszerzej rozprzestrzeniony spośród spokrewnionych drobnych gatunków, tak i cechuje się najszerszym spośród nich spektrum ekologicznym, przy czym preferuje miejsca nasłonecznione na glebach przepuszczalnych, w efekcie najczęściej spotykany jest na polach uprawnych, murawach i łąkach, na siedliskach ruderalnych i w ogrodach. Poza tym spotykany jest w lasach grądowych, zwykle na ich obrzeżach lub przy drogach. Jest rośliną światłożądną. Współwystępujące w Europie inne drobne, spokrewnione gatunki zajmują bardziej skrajne siedliska – przetacznik trójklapowy preferuje murawy kserotermiczne i obrzeża pól na glebach wapiennych, a przetacznik blady lasy, zarośla, cieniste siedliska ruderalne, ogrody i parki – na siedliskach otwartych, na polach rośnie stosunkowo rzadko. W Europie Środkowej wszystkie te taksony rosną na siedliskach niżowych, a w górach nie przekraczają 500–600 m n.p.m.
Na obszarach inwazji przetacznik bluszczykowy zasiedla rozmaite siedliska – lasy, tereny zieleni publicznej, przydroża i inne siedliska ruderalne, winnice, cieniste tereny skaliste i wydmy, w uprawach jest problematycznym chwastem zarówno w strefach klimatów umiarkowanych, jak i podzwrotnikowych.
W Europie Środkowej gatunek jest charakterystyczny dla związku zespołów "Aphenion arvensis", a w jego obrębie wyróżnia zespoły chwastów upraw zbóż na glebach żyznych – "Vicietum tetraspermae" i "Aphano-Matricarietum". Wymieniany jest także jako częsty w antropogenicznych zbiorowiskach okrajkowych dla wilgotnych i żyznych lasów liściastych ze związku "Alliarion", przy czym w siedliskach takich częściej rośnie przetacznik blady "V. sublobata".
W pędach przetacznika bluszczykowego żeruje niszczyk zjadliwy "Ditylenchus dipsaci", na liściach mszyce "Brachycaudus helichrysi", galasy na korzeniach tworzy guzak północny "Meloidogyne hapla". Atakują je również owady minujące: "Liriomyza strigata" i "Phytomyza crassiseta".
Rośliny porażane są przez takie grzyby jak: "Schroeteria decaisneana", "Discogloeum veronicae", "Golovinomyces orontii", "Podosphaera fuliginea" (wszystko workowce), "Puccinia isiacae" (podstawczak) oraz grzybopodobne lęgniowce "Peronospora arvensis", "Peronospora sordida" i "Sorosphaerula veronicae" (plazmodioforowe).
Z chorób wirusowych zarejestrowano w Bułgarii u tego gatunku infekcję wirusem ospowatości śliwy ("plum pox virus" oznaczany jako PPV, wywołujący ospowatość śliwy) objawiającą się pierścieniowatymi lub cętkowanymi jasnozielonymi lub żółtawymi plamami na liściach.
Nazewnictwo.
Naukowa nazwa rodzajowa "Veronica" używana jest od XVI wieku i ma niejasne pochodzenie. Powstać miała w wyniku zniekształcenia niezidentyfikowanej rośliny opisanej przez Pliniusza Starszego jako "vettonica", ewentualnie nadana została na cześć świętej Weroniki. Nazwa gatunkowa "hederifolia" utworzona została od nazwy bluszczu i łacińskiego słowa "folium" znaczącego „liść”, co tłumaczyć można jako „bluszczowaty liść”.
Nazwą ludową używaną w odniesieniu do tej rośliny była „manna”. W piśmiennictwie gatunek znany jest tylko pod jedną nazwą – przetacznika (dawniej też przetarznika) bluszczykowego. Rzadko nazwa gatunkowa jest modyfikowana do postaci „bluszczykowaty” lub „bluszczykolistny”.
Znaczenie użytkowe.
Chwast.
Gatunek w uprawach zbóż, ale też i innych, uznawany jest za chwast. Zaliczany bywa do najbardziej szkodliwych w młodych zasiewach ze względu na wczesny wzrost i szerokie rozkładanie się pędów na ziemi. W innych jednak opiniach szkód wielkich nie czyni jako roślina krótkotrwała i mało konkurencyjna. Stosowanie herbicydów w uprawach polowych może prowadzić do zaniku wielu chwastów, ale zwiększania udziału gatunków na nie odpornych i właśnie przetacznik bluszczowaty bywa, że pojawia się masowo w takich sytuacjach.
Roślina jadalna.
Jako niepewny ocenia się przekaz Oskara Kolberga o tym, że w województwie lubelskim spożywano nasiona jak kaszę mannę. Wiejskie kobiety miały zbierać te rośliny w czerwcu i lipcu przed wschodem słońca i na przetakach je tłuc dla pozyskania nasion. Rzecz jest jednak o tyle prawdopodobna, że z innych źródeł wiadomo, iż roślina zwana była „manną”, a nasiona zbierane były przetakami i uznawane za biblijną mannę w wielu miejscach Polski południowej. Działo się tak sporadycznie po burzy, gdy gwałtowny opad w miejscach obfitego owocowania przetacznika, powodował, że miejscami gromadziło się wiele nasion (ludność wiejska uważała, że to manna, która spadała wraz z burzą z nieba).
Współczesne źródła określają gatunek jako niejadalny.
Roślina lecznicza.
Przetacznik bluszczykowy nie jest zwykle wymieniany wśród nielicznych leczniczych przedstawicieli swego rodzaju, ale zawiera jednak substancje biologicznie czynne. Ekstrakty wodne z tego gatunku (skuteczniejsze niż metanolowe) wykazują działanie przeciwzapalne polegające na neutralizowaniu wolnych rodników, co tłumaczone jest dużą zawartością flawonoidów i fenyloetanoidów. Ekstrakty z tego gatunku, zwłaszcza chloroformowe, wykazują działanie cytotoksyczne na komórki raka płaskonabłonkowego.

</doc>
<doc id="3189457" url="https://pl.wikipedia.org/wiki?curid=3189457" title="Kežmarok (stacja kolejowa)">
Kežmarok (stacja kolejowa)

Kežmarok (słow. "Železničná stanica Kežmarok") – stacja kolejowa w Kieżmarku, w kraju preszowskim, na Słowacji. Przez stację przechodzi niezelektryfikowana linia kolejowa Poprad-Tatry - Plavec (185). Budynek został zbudowany w stylu secesyjnym latach 1914-1916 jako najbardziej nowoczesny budynek tego typu na Górnych Węgrzech. Pierwotny plan zakładał przeprowadzenie głównej Kolei Koszycko-Bogumińskiej przez Kieżmark, co jednak nie spodobało się miejscowym urzędnikom. Dlatego kolej powstała w pobliskim Popradzie. Kieżmark uzyskał połączenie kolejowe 18 grudnia 1889 roku.
Stacja wyposażona jest w system iKVC, sprzedawane są tu zarówno krajowe jak i międzynarodowe bilety. Stacja Obiekt jest zabytkiem narodowym od 1981 roku.
Modernizacja.
We wrześniu 2013 r. rozpoczęła się przebudowa stacji. Perony o długości 220 i 150 metrów zostaną przedłużone. Drugi peron zostanie przebudowany na wyspowy. Całkowity budżet prac modernizacyjnych wynosi 133.000 €.

</doc>
<doc id="3189458" url="https://pl.wikipedia.org/wiki?curid=3189458" title="Mel Daniels">
Mel Daniels

 
Melvin Joe Daniels (ur. 20 lipca 1944 w Detroit, zm. 30 października 2015 w Sheridan) – amerykański koszykarz, występujący na pozycjach silnego skrzydłowego lub środkowego. 3-krotny mistrz ABA (1970, 1972, 1973). Członek Basketball Hall of Fame.
Jako nastolatek Daniels uczęszczał do Detroit Pershing High School, liceum z którego wyszli i inni utalentowani zawodnicy tacy jak: Spencer Haywood, Ralph Simpson, Kevin Willis, czy Steve Smith.
Po zdaniu matury kontynuował dalszą naukę oraz grę w college'u społecznym Burlington. W 1964 przeniósł się na bardziej prestiżową uczelnię - University of New Mexico. To właśnie tam będąc na ostatnim roku (1967) został wybrany do składu NCAA AP All-America Third Team.
Pomimo wyboru w drafcie NBA zdecydował się jednak dołączyć do konkurencyjnej ligi ABA. Jako debiutant notował średnio 22,2 punktu oraz 15,6 zbiórki. W drugiej z wymienionych kategorii został liderem ligi. Został nagrodzony tytułem debiutanta roku, oraz wyborami zarówno do piątki najlepszych debiutantów sezonu, jak i ogólnie najlepszych graczy ligi. Jego osiągnięcia zapewniły mu także udział w ABA All-Star Game.
Sezon 1968/1969 rozpoczął w Indianie, to właśnie tam rozegrał najlepsze lata swojej kariery. Po raz drugi z rzędu znalazł się w All-Star Game oraz ABA First Team, został też ponownie liderem ligi w zbiórkach. Dodatkowo otrzymał tytuły MVP All-Star Game oraz sezonu zasadniczego, a Pacers dotarli po raz pierwszy w swojej historii do finałów ABA. Tam musieli uznać wyższość Oakland Oaks (4-1), prowadzonych przez późniejszego członka Basketball Hall of Fame - Ricka Barry.
W trakcie kolejnych pięciu sezonów Daniels aż 3-krotnie sięgał po tytuł mistrzowski. Przy okazji został po raz kolejny uznany za MVP sezonu (1971), pojawił się 5-krotnie w meczu gwiazd, został zaliczony do składów All-ABA First Team (1970–1971), All-ABA Second Team (1973), a także po raz trzeci w karierze został liderem ligi pod względem zbiórek (1971).
W 1974 został wytransferowany do Memphis, gdzie zasilił szeregi lokalnych Sounds. Po średnio udanym sezonie w słabym zespole zdecydował się opuścić ligę, aby spróbować swoich sił we Włoszech.
Po powrocie z Europy okazało się, że liga ABA została rozwiązana. W związku z powyższym Daniels dołączył do byłej drużyny ABA, która znalazła się w NBA. Rozegrał 11 spotkań w barwach New York Nets, po czym oficjalnie zakończył swoją sportową karierę. W 1997 roku został zaliczony do składu najlepszych zawodników w historii ligi ABA (ABA's All-Time Team), a w 2012 do Koszykarskiej Galerii Sław (Naismith Memorial Basketball Hall Of Fame).
Po zakończeniu kariery zawodniczej powrócił do Indiany, gdzie przez prawie 15 lat trenował, głównie jako asystent, zespoły Uniwersytetu Indiana State oraz Indiana Pacers.

</doc>
<doc id="3189461" url="https://pl.wikipedia.org/wiki?curid=3189461" title="Sylvia Jörrißen">
Sylvia Jörrißen

Sylvia Sabine Jörrißen (ur. 29 listopada 1967 w Oberhausen) – niemiecka polityk (CDU), od 2013 roku posłanka do niemieckiego Bundestagu.
Od roku 2008 była przewodniczącą rady dzielnicowej Heessen. Po tym, jak dostała się do Bundestagu, Jörrißen złożyła swój mandat w radzie dzielnicowej.
Życiorys.
Wykształcenie i działalność zawodowa.
Ze względu na pracę ojca rodzina Jörrißen po krótkich okresach mieszkania w Meerbusch oraz Herford przeprowadziła się w 1976 do Hamm.
Do 1978 Jörrißen uczęszczała do miejscowej szkoły podstawowej, a następnie do Liceum Hammonense, do którego potem uczęszczali też jej synowie. Po maturze, którą zdała w 1987 roku, Jörrißen rozpoczęła naukę bankowości przy Deutsche Banku, którą ukończyła w 1989.
Po ukończeniu nauki bankowej Jörrißen pracowała do 1993 roku w Ponadregionalnym Stowarzyszeniu Wsparcia Deutsche Bank w Hamm i Osnabrück. W międzyczasie od 1991 odbywała dodatkowe studium w Akademii Bankowej w Dortmundzie, które zakończyła w 1992, otrzymując tytuł Bankfachwirtin. Po urlopie macierzyńskim Jörrißen rozpoczęła w 2003 pracę jako niezależny administrator budynków. Po zdobyciu mandatu poselskiego w Bundestagu prowadzeniem firmy zajął się współpracownik.
Działalność polityczna.
Jörrißen wstąpiła do CDU w 2003 roku i od tego czasu jest członkinią miejscowego oddziału CDU w Heessen. W wyborach do rad dzielnicowych w 2004 roku zdobyła mandat radnej w dzielnicy Hamm-Heessen.
W wyborach do Bundestagu została wybrana przez swoją partię jako kandydatka bezpośrednia (wybierana metodą większościową) dla okręgu wyborczego numer 145 Hamm-Unna II. Na zgromadzeniu wyborczym partii CDU w okręgu 27 września 2012 w Hamm, została wybrana 137 głosami spośród 150 głosów oddanych jako delegatka.
W wyborach do Bundestagu, które odbyły się 22 września 2013 roku, została wybrana z listy regionalnej landu Nadrenia Północna-Westfalia, po tym w wyborach metodą większościową została pokonana przez konkurenta z partii SPD Michaela Thewsa. Jörrißen jest pierwszą kobietą, która została nominowana przez CDU w tym okręgu wyborczym. Po dostaniu się do Bundestagu Jörrißen złożyła mandat radnej dzielnicowej.
W Bundestagu Jörrißen została członkinią Komisji ds. Środowiska, Ochrony Natury, Budowy oraz Bezpieczeństwa Jądrowego oraz członkinią zastępczą w Komisji ds. Prawa i Ochrony Konsumenta oraz Komisji ds. Transportu oraz Infrastruktury Cyfrowej.
Prywatnie.
Sylvia Jörrißen jest zamężna z Thomasem Jörrißen, ma trójkę synów i mieszka w dzielnicy Heessen w Hamm wraz z całą rodziną. Jej ojciec, Norwin Wegner, był wieloletnim radnym z ramienia FDP.

</doc>
<doc id="3189464" url="https://pl.wikipedia.org/wiki?curid=3189464" title="Čierna nad Tisou (stacja kolejowa)">
Čierna nad Tisou (stacja kolejowa)

Čierna nad Tisou (słow. "Železničná stanica Čierna nad Tisou") – ważna graniczna stacja kolejowa w miejscowości Čierna nad Tisou, w kraju koszyckim, na Słowacji przy ulicy Železničná 137/2. Położona jest blisko od granicy z Ukrainą oraz znajdują się tu dwa różne rozstawy torów i na tej stacji następuje zmiana rozstawów. Stacja posiada 916 torów co czynią ją największym kolejowym portem przeładunkowym w Europie Środkowej. Pierwszą stacją po drugiej stronie granicy jest Czop. Stacja znajduje się na paneuropejskim korytarzu VA z Wenecji we Włoszech do Kijowa na Ukrainie poprzez Bratysławę, Żylinę, Koszyce i Użhorod.

</doc>
<doc id="3189466" url="https://pl.wikipedia.org/wiki?curid=3189466" title="E-meslam">
E-meslam

E-meslam – ceremonialna nazwa mezopotamskich świątyń boga Nergala i innych bóstw świata podziemnego. Najważniejszymi z nich były:

</doc>
<doc id="3189471" url="https://pl.wikipedia.org/wiki?curid=3189471" title="Kysak (stacja kolejowa)">
Kysak (stacja kolejowa)

Kysak (słow. "Železničná stanica Kysak") – stacja kolejowa w miejscowości Kysak, w kraju koszyckim, na Słowacji pod adresem Kysak 797. Otwarta w 1870 roku, stanowi ważny węzeł kolejowy, gdzie łączą się linie kolejowe nr 180 Żylina-Koszyce i 188 biegnąca przez Preszów do Muszyny w Polsce.
Stacja jest obecnie własnością Železnice Slovenskej republiky (ŽSR); a jest obsługiwana przez Železničná spoločnosť Slovensko (ZSSK).
Historia.
Stacja została otwarta w dniu 1 września 1870 roku po inauguracji odcinka linii Koszyce-Preszów.
12 marca 1872 stała się stacją węzłową po otwarciu odcinka Kolei Koszycko-Bogumińskiej do Nowej wsi Spiskiej.

</doc>
<doc id="3189479" url="https://pl.wikipedia.org/wiki?curid=3189479" title="L'Équipe">
L'Équipe



</doc>
<doc id="3189480" url="https://pl.wikipedia.org/wiki?curid=3189480" title="L'Équipe (jacht)">
L'Équipe (jacht)



</doc>
<doc id="3189481" url="https://pl.wikipedia.org/wiki?curid=3189481" title="Dionizy (Ilijević)">
Dionizy (Ilijević)

Dionizy, nazwisko świeckie Ilijević (ur. 1838 w Kopilovcach, zm. 30 marca 1894 w Konstantynopolu) – serbski biskup prawosławny.
Życiorys.
Jego ojciec Ilija Ilijević był Serbem, matka, Wasiliki, Greczynką. Wychował się w duchu serbskim, wykształcenie teologiczne uzyskał jednak w greckojęzycznej szkole Patriarchatu Konstantynopolitańskiego na wyspie Chalki. W 1854 został wyświęcony na diakona, zaś rok później – na kapłana. Był dziekanem (namiestnikiem biskupim) w dekanacie Berkovicy.
W 1865 został wyświęcony na biskupa i mianowany ordynariuszem eparchii zwornicko-tuzlańskiej. Jego praca duszpasterska była wysoko ceniona przez Synod Patriarchatu Konstantynopolitańskiego, dzięki czemu w 1868 został przeniesiony na bardziej prestiżową katedrę Dabaru i Bośni, zachowując zarząd dotychczasowej eparchii. Szybko popadł jednak w konflikt z wiernymi serbskimi z Sarajewa i w 1871 Synod pozbawił go katedry. Na prośbę dawnych współpracowników z eparchii zwornicko-tuzlańskiej wrócił w 1872 do Tuzli.
Rusofilskie poglądy Dionizego i jego silne zaangażowanie w serbski ruch narodowy sprawiły, że po rozpoczęciu okupacji Bośni i Hercegowiny przez Austro-Węgry szybko popadł w konflikt z austriacką administracją. Sprzeciwiał się wprowadzaniu do ksiąg liturgicznych formuł modlitwy za władze Austro-Węgier i zerwaniu podległości kanonicznej od Patriarchatu Konstantynopolitańskiego. W rezultacie 12 maja 1891 został zmuszony do ustąpienia z urzędu. Hierarcha wyjechał do Belgradu, stamtąd do Niszu, ostatecznie emigrował do Konstantynopola, gdzie pozostał do końca życia.

</doc>
<doc id="3189483" url="https://pl.wikipedia.org/wiki?curid=3189483" title="E-meslam (Tarbisu)">
E-meslam (Tarbisu)

E-meslam (sum. é.mes.lam, tłum. „Dom - wojownik świata podziemnego”) – ceremonialna nazwa świątyni boga Nergala w mieście Tarbisu w Asyrii.
Wzniesiona została w mieście Tarbisu przez asyryjskiego króla Sennacheryba (704-681 p.n.e.). Jeden z późniejszych asyryjskich władców, Aszurbanipal (669-627? p.n.e.), ofiarował tej świątyni w darze sztandar.

</doc>
<doc id="3189486" url="https://pl.wikipedia.org/wiki?curid=3189486" title="Spišská Nová Ves (stacja kolejowa)">
Spišská Nová Ves (stacja kolejowa)

Spišská Nová Ves (słow. "Železničná stanica Spišská Nová Ves") – stacja kolejowa w Nowej Wsi Spiskiej, w kraju koszyckim, na Słowacji przy ulicy J. Fabiniho 498/23.
Otwarta w 1871 roku, znajduje się na linii nr 180 Żylina-Koszyce, stanowiącej główny korytarz transportowy Słowacji na osi wschód-zachód. Od tej stacji biegnie także linia kolejowa do Lewoczy.
Obecnie jest własnością Železnice Slovenskej republiky (ŽSR), a obsługiwana jest przez Železničná spoločnosť Slovensko (ZSSK).
Historia.
Stacja została otwarta w dniu 12 grudnia 1871 jako część Kolei Koszycko-Bogumińskiej z Popradu.
Wkrótce potem, w dniu 12 marca 1872 roku, otwarto następny odcinek tej linii Nową Wsią Spiską i Kysakiem. 
Boczna linia do Lewoczy została otwarta w 1892.
Regularne przewozy osób na linii do Lewoczy zawieszono w lutym 2003 roku, mimo protestów mieszkańców i lokalnych władz, szczególnie w Lewoczy. Tylko kilka pociągów pielgrzymkowych kursowało na tej linii, ale nadal prowadzony jest ruch towarowy.
W dniu 1 kwietnia 2010 roku doszło do katastrofy kolejowej na stacji, w wyniku której zginęły 3 osoby, a 8 zostało ciężko rannych.

</doc>
<doc id="3189487" url="https://pl.wikipedia.org/wiki?curid=3189487" title="Medojevići (Federacja Bośni i Hercegowiny)">
Medojevići (Federacja Bośni i Hercegowiny)

Medojevići (serb. "Медојевићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 3 km na wschód od drogi M18, łączącej Ilijaš w kantonie sarajewskim z miastem Olovo, znajdującym się w kantonie zenicko-dobojskim. Około 6,5 km na wschód od wsi przebiega granica Federacji Bośni i Hercegowiny z Republiką Serbską. Medojevići położone jest w odległości około 18 km na północny wschód od stolicy gminy – Ilijaš i około 16 km na północny zachód od Sarajewa.
Od strony południowej miejscowość opływa rzeka Reča. Najbliższymi, sąsiednimi miejscowościami są: Draževići, znajdujące się na północny wschód od Medojevići, Vilić na południowym wschodzie, Visojevica na południu i Moševići na północnym zachodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Medojevići położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 379 osób, w tym 378 osób deklarujących przynależność do Muzułmanów z narodowości (Boszniaków).

</doc>
<doc id="3189488" url="https://pl.wikipedia.org/wiki?curid=3189488" title="Stalker (serial telewizyjny)">
Stalker (serial telewizyjny)

Stalker (serial telewizyjny) – amerykański serial telewizyjny wyprodukowany przez Warner Bros. Television oraz Outerbanks Entertainment. Pomysłodawcą serialu jest Kevin Williamson. Serial był emitowany od 1 października 2014 roku do 18 maja 2015 roku przez CBS.
Stacja CBS zamówiła pełny, 20-odcinkowy sezon serialu. W języku polskim był on emitowany od 12 lutego 2015 roku do 11 czerwca 2015 roku przez kanał 13 Ulica. Produkcja serialu została zakończona po jednym sezonie.
Fabuła.
Serial traktuje o specjalnej jednostce policyjnej TAU ("Threat Assessment Unit"), która zajmuje się przestępstwami związanymi z groźbami karalnymi. Na czele zespołu stoi porucznik Beth Davis, zaś jej pracownikami są detektywi Jack Larsen, Janice Lawrence i Ben Caldwell.
Produkcja.
10 maja 2014 roku CBS zamówiła serial na sezon telewizyjny 2014/15.

</doc>
<doc id="3189496" url="https://pl.wikipedia.org/wiki?curid=3189496" title="E-meslam (Kuta)">
E-meslam (Kuta)

E-meslam (sum. é.mes.lam, tłum. „Dom wojownika świata podziemnego”) – ceremonialna nazwa świątyni boga Nergala (znanego też jako Erra, Meslamta-ea, Lugal-Gudua) w mieście Kuta w Babilonii.
Wiadomo, iż prace budowlane przy tej świątyni prowadzili Szulgi, Apil-Sin, Sin-muballit, Hammurabi, Aszurbanipal i Nabuchodonozor II. Istnieją też dowody na to, że istniała ona jeszcze w okresie panowania Seleukidów.

</doc>
<doc id="3189506" url="https://pl.wikipedia.org/wiki?curid=3189506" title="Moševići (kanton sarajewski)">
Moševići (kanton sarajewski)

Moševići (serb. "Мошевићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży przy drodze M18, łączącej Ilijaš w kantonie sarajewskim z miastem Olovo, znajdującym się w kantonie zenicko-dobojskim. Moševići położone jest w odległości około 16 km na północny wschód od stolicy gminy – Ilijaš i około 18 km na północny zachód od Sarajewa, nad rzeką Ljubina. Najbliższymi, sąsiednimi miejscowościami są: Donji Čevljanovići, znajdujące się na północ od Moševići, Medojevići na południowym wschodzie i Srednje na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Moševići położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 110 osób, w tym 99 osób deklarujących przynależność do Muzułmanów z narodowości (Boszniaków) i 11 osób narodowości serbskiej.

</doc>
<doc id="3189511" url="https://pl.wikipedia.org/wiki?curid=3189511" title="Rumjan Howsepian">
Rumjan Howsepian



</doc>
<doc id="3189512" url="https://pl.wikipedia.org/wiki?curid=3189512" title="Tavastia Club">
Tavastia Club

Tavastia Club (fiń: "Tavastia-klubi") – popularny klub muzyczny znajdujący się w Helsinkach w Finlandii. Obecnie jest on własnością stowarzyszenia Hämäläis-Osakunta z Uniwersytetu Helsińskiego. Od 1991 klub był własnością prywatnego przedsiębiorstwa, które organizowało tu liczne wydarzenia kulturalne. Klub znajduje się w centrum miasta Helsinki, w dzielnicy Kamppi, należącej do ulicy Urho Kekkosen katu. Pojemność lokalu wynosi 700 miejsc.
Historia.
Budynek powstał w 1931 roku. Od samego początku był aktywnie wykorzystywany do organizacji wydarzeń kulturalnych. Były tu wystawiane sztuki teatralne oraz organizowane przyjęcia taneczne. W roku 1950 miejsce to stało się popularne za sprawą tańca. Zmieniono wówczas nazwę lokalu na Hämis. W latach 60. obiekt skupiał się bardziej na wydarzeniach związanych z muzyką rockową.
W roku 1970 klub otrzymał nazwę Tavastia Klubi. Ofertą obiektu były cotygodniowe wydarzenia związane z koncertami z kręgu muzyki jazz, disco oraz rock. Swoje pierwsze koncerty w latach 70. dawało tu wiele fińskich wykonawców, takich jak Hurriganes, Sleepy Sleepers, Wigwam oraz Dave Lindholm. W tym czasie, w klubie zaprezentowało się także wielu artystów zagranicznych, takich jak Tom Waits, John Lee Hooker czy Dr. Feelgood.
W latach 80. klub zyskał status miejsca bardzo popularnego na fińskiej scenie muzycznej. Wówczas swoje koncerty dawali tu między innymi Hanoi Rocks, Nico, Sir Douglas Quintet, The Fabulous Thunderbirds, Jason &amp; The Scorchers, Dead Kennedys, The Ventures, Public Image Ltd, The Pogues oraz Nick Cave.
W latach 90. w klubie swoje występy dawało wielu znanych fińskich wykonawców, takich jak Don Huonot, Kingston Wall czy The 69 Eyes. Również wielu znanych zagranicznych wykonawców dawało tu swoje koncerty w ramach tras koncertowych, jak na przykład Paradise Lost, The Black Crowes, Ian Gillan, Alice in Chains, Screaming Trees, Accept, Marillion, Pride &amp; Glory, Ramones, Bruce Dickinson, Type O Negative, Dream Theater, Machine Head, Anthrax, Dio, King Diamond, Mercyful Fate, Nightwish czy Bad Religion.
Jest jednym z najstarszych aktywnych europejskich klubów muzycznych.

</doc>
<doc id="3189513" url="https://pl.wikipedia.org/wiki?curid=3189513" title="Kamo Howchanisjan">
Kamo Howchanisjan



</doc>
<doc id="3189514" url="https://pl.wikipedia.org/wiki?curid=3189514" title="Grays squash">
Grays squash

Grays International - jedna z pionierskich marek produkujących rakiety do squasha, która przyczyniła się do rozwoju i upowszechniania tej dyscypliny na świecie. 
Firma Grays of Cambridge został założona w 1855 roku przez Henry'ego Johna Graya, mistrza rozgrywek rakietowych Anglii organizowanych w St John's College (University of Cambridge). 
Linki zewnętrzne.
1. Strona Grays International

</doc>
<doc id="3189516" url="https://pl.wikipedia.org/wiki?curid=3189516" title="Howhannes Hambarcumian">
Howhannes Hambarcumian

Howhannes Sarkisi Hambarcumian (orm. Հովհաննես Համբարձումյան, ur. 4 października 1990 w Erywaniu) – piłkarz ormiański grający na pozycji prawego obrońcy. Od 2014 jest zawodnikiem klubu Wardar Skopje.
Kariera klubowa.
Swoją karierę piłkarską Hambarcumian rozpoczął w klubie Bananc Erywań. W sezonie 2008 został włączony do kadry pierwszego zespołu i wtedy też zadebiutował w ormiańskiej ekstraklasie. W sezonie 2010 stał się podstawowym zawodnikiem Bananca. Wraz z Banancem wywalczył tytuł mistrza Armenii w sezonie 2013/2014, a także wicemistrzostwo tego kraju w 2010 roku. W 2009 i 2010 wystąpił w przegranych finałach Pucharu Armenii.
Latem 2014 roku Hambarcumian podpisał kontrakt z macedońskim klubem Wardar Skopje.
Kariera reprezentacyjna.
W reprezentacji Armenii Hambarcumian zadebiutował 11 sierpnia 2010 w przegranym 1:3 towarzyskim meczu z Iranem, rozegranym w Erywaniu. W 76. minucie tego meczu zmienił Agwana Mykyrtcziana.

</doc>
<doc id="3189517" url="https://pl.wikipedia.org/wiki?curid=3189517" title="Grupa Zagranica">
Grupa Zagranica

Grupa Zagranica – związek stowarzyszeń zrzeszający polskie organizacje pozarządowe zaangażowane w międzynarodową współpracę rozwojową, wspieranie demokracji, pomoc humanitarną i edukację globalną. Do Grupy Zagranica należy 55 organizacji [stan na lipiec 2022]. Grupa Zagranica jest członkiem sieci CONCORD – Europejskiej Konfederacji Organizacji Pozarządowych na rzecz Pomocy i Rozwoju.
Historia.
Organizacje skupione w Grupie Zagranica współpracują ze sobą od 2001 r. Ważnym impulsem do rozpoczęcia współpracy była konferencja „NATO, Unia Europejska, Europa Środkowa i Wschodnia. Organizacje pozarządowe w polskiej polityce zagranicznej”, zorganizowana przez Fundację im. Stefana Batorego we współpracy z Ministerstwem Spraw Zagranicznych w grudniu 1999 r., która pokazała potencjalne obszary współpracy.
Pierwsze spotkanie organizacji zainteresowanych utworzeniem Grupy odbyło się w marcu 2001 r. W lipcu 2001 Grupa przyjęła dokument "Dobra praktyka w pracy polskich organizacji pozarządowych za granicą", wyznaczający normy postępowania organizacji pozarządowych przy realizacji programów międzynarodowych. W lipcu 2004 r. podczas zebrania założycielskiego powołano Związek Stowarzyszeń Grupa Zagranica oraz przyjęto jako podstawę jego działania statut przygotowany wspólnie przez organizacje członkowskie. Stworzono również stały sekretariat. W październiku 2004 Grupa Zagranica została zarejestrowana jako związek stowarzyszeń i wpisana do KRS.
Od początku współpracy organizacje uczestniczyły wspólnie w wielu konferencjach i spotkaniach, opracowały dokumenty programowe dotyczące polskiej pomocy zagranicznej, konsultowały rządowe dokumenty dotyczące pomocy dla krajów w okresie transformacji i krajów rozwijających się, znalazły w Europie partnerów zajmujących się bliską im tematyką, a ponadto zainteresowały swoją działalnością kolejne polskie organizacje, które poszerzyły grono członków Grupy Zagranica.
Organizacje członkowskie.
Lista organizacji członkowskich, stan z sierpnia 2022:

</doc>
<doc id="3189518" url="https://pl.wikipedia.org/wiki?curid=3189518" title="Lekkoatletyka na Letnich Igrzyskach Paraolimpijskich 2012 – 200 metrów T12 kobiet">
Lekkoatletyka na Letnich Igrzyskach Paraolimpijskich 2012 – 200 metrów T12 kobiet

W biegu na 200 metrów kl. T12 kobiet podczas Letnich Igrzysk Paraolimpijskich 2012 rywalizowało ze sobą 12 zawodniczek. W konkursie udział wzięły osoby niewidome lub bardzo słabo widzące.

</doc>
<doc id="3189521" url="https://pl.wikipedia.org/wiki?curid=3189521" title="Howchannes Hambardzumian">
Howchannes Hambardzumian



</doc>
<doc id="3189522" url="https://pl.wikipedia.org/wiki?curid=3189522" title="Lekkoatletyka na Letnich Igrzyskach Paraolimpijskich 2012 – 200 metrów T34 kobiet">
Lekkoatletyka na Letnich Igrzyskach Paraolimpijskich 2012 – 200 metrów T34 kobiet

W biegu na 200 metrów kl. T34 kobiet podczas Letnich Igrzysk Paraolimpijskich 2012 rywalizowało ze sobą 11 zawodniczek. W konkursie udział wzięły osoby poruszające się na wózkach, posiadające drobne problemy ze sterowaniem pojazdami.

</doc>
<doc id="3189526" url="https://pl.wikipedia.org/wiki?curid=3189526" title="Ligue A w piłce siatkowej mężczyzn (2013/2014)">
Ligue A w piłce siatkowej mężczyzn (2013/2014)

Ligue A siatkarzy 2013/2014 − 75. sezon walki o mistrzostwo Francji organizowany przez Ligue Nationale de Volley (LNV) pod egidą Francuskiego Związku Piłki Siatkowej (fr. "Fédération Française de Volley-Ball", FFVB). Zainaugurowany został 8 października 2013 roku i trwał do 8 maja 2014 roku. 
W sezonie 2013/2014 w Lidze Mistrzów Francję reprezentowały i , w Pucharze CEV − i , a w Pucharze Challenge − .
Mistrzem Francji po raz trzeci z rzędu i po raz piąty w historii została drużyna .
System rozgrywek.
W rozgrywkach wzięło udział 14 drużyn. Rozegrały one w fazie zasadniczej po 26 meczów systemem kołowym (mecz u siebie i rewanż u przeciwnika). Osiem najlepszych drużyn awansowało do fazy play-off, gdzie w ćwierćfinałach i półfinałach rywalizowały do dwóch zwycięstw. Finał składał się tylko z jednego spotkania i wyłonił mistrza Francji. Nie były rozgrywane mecze o miejsca 3-8. Dwie najsłabsze drużyny po fazie zasadniczej spadły do Ligue B.
Drużyny uczestniczące.
 
 
 
 
 
 
 
 
 
 
Faza zasadnicza.
Terminarz i wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Tabela.
1 Odjęte 6 punktów decyzją DNACG
2 Odjęte 3 punkty decyzją DNACG

</doc>
<doc id="3189527" url="https://pl.wikipedia.org/wiki?curid=3189527" title="Youri Tielemans">
Youri Tielemans

Youri Marion A. Tielemans (ur. 7 maja 1997 w Sint-Pieters-Leeuw) – belgijski piłkarz kongijskiego pochodzenia, występujący na pozycji pomocnika w angielskim klubie Leicester City oraz w reprezentacji Belgii.
Kariera klubowa.
Anderlecht.
Youri Tielemans urodził w Sint-Pieters-Leeuw, na obrzeżach Regionu Stołecznego Brukseli. Od najmłodszych lat związany był z Anderlechtem. W 2013 roku, w wieku 16 lat, podpisał swój pierwszy profesjonalny kontrakt z tym klubem. 21 lipca 2013 po raz pierwszy znalazł się w kadrze pierwszego zespołu, pozostając na ławce rezerwowych podczas wygranego 1:0 meczu Superpucharu Belgii z KRC Genk. W pierwszej drużynie zadebiutował tydzień później, 28 lipca 2013, w przegranym 2:3, domowym meczu I kolejki Eerste klasse z Lokeren, zastępując w 24' minucie meczu, kontuzjowanego Sachę Kljestana. Został wówczas czwartym najmłodszym zawodnikiem jaki kiedykolwiek wystąpił w Eerste klasse.
2 października 2013 w meczu z Olympiakosem (0:3), zadebiutował w Lidze Mistrzów i stał się najmłodszym belgijskim piłkarzem w historii, który wystąpił w tych rozgrywkach. Tielemans miał wtedy 16 lat i 148 dni. 6 kwietnia 2014, podczas wygranego 3:0, meczu Eerste klasse, z Club Brugge, strzelił swoją debiutancką bramkę dla Anderlechtu. W sezonie 2013/14 zagrał w 29 ligowych meczach, z czego w 21 w podstawowym składzie, strzelił 1 bramkę, zanotował 6 asysty i zdobył z Anderlechtem mistrzostwo Belgii. W dwóch pierwszych sezonach zdobywał także nagrodę najlepszego młodego piłkarza w Belgii. W sezonie 2016/17 po raz drugi zdobył z Anderlechtem mistrzostwo Belgii. Łącznie w barwach Anderlechtu, Tielemans, rozegrał 185 spotkań, w których strzelił 35 goli i zanotował 31 asyst.
Monaco.
24 maja 2017 podpisał pięcioletni kontrakt z AS Monaco. Kwota transferu wyniosła klub z Księstwa, 25 mln euro.
Kariera reprezentacyjna.
W reprezentacji Belgii zadebiutował 9 listopada 2016 w zremisowanym 1:1 meczu z Holandią.
Życie prywatne.
Jego matka jest Kongijką, a ojciec ma flamanadzkie pochodzenie.

</doc>
<doc id="3189529" url="https://pl.wikipedia.org/wiki?curid=3189529" title="Prva liga Srbije w piłce nożnej (2009/2010)">
Prva liga Srbije w piłce nożnej (2009/2010)

Sezon 2009/10 Prva liga Srbije – 4. edycja rozgrywek serbskiej Prvej ligi w piłce nożnej.
Rozgrywki toczyły się w jednej grupie i występowało w nich 18 drużyn. Po zakończeniu sezonu mistrz oraz wicemistrz awansowali bezpośrednio do Super ligi, a cztery ostatnie drużyny spadły do Srpskiej ligi.
Prva liga Srbije.
Drużyny.
W Prva liga Srbije w sezonie 2009/10 występowało 18 drużyn.
Tabela.
 * FK Zemun został ukarany 2. punktami ujemnymi.

</doc>
<doc id="3189532" url="https://pl.wikipedia.org/wiki?curid=3189532" title="Lekkoatletyka na Letnich Igrzyskach Paraolimpijskich 2012 – 200 metrów T35 kobiet">
Lekkoatletyka na Letnich Igrzyskach Paraolimpijskich 2012 – 200 metrów T35 kobiet

W biegu na 200 metrów kl. T35 kobiet podczas Letnich Igrzysk Paraolimpijskich 2012 rywalizowało ze sobą 8 zawodniczek. W konkursie udział wzięły zawodniczki z porażeniem mózgowym, posiadające problemy z poruszaniem się.

</doc>
<doc id="3189533" url="https://pl.wikipedia.org/wiki?curid=3189533" title="Piotr (Zimonjić)">
Piotr (Zimonjić)

Piotr, imię świeckie Jovan Zimonjić (ur. 24 czerwca 1866 w Grahovie, zm. prawdopodobnie w 1941) – serbski biskup prawosławny, kanonizowany przez Serbski Kościół Prawosławny jako nowomęczennik.
Życiorys.
Jego ojciec, prawosławny kapłan Bogdan Zimonjić, był jednym z przywódców powstania w Hercegowinie w latach 1875–1878.
Ukończył seminarium duchowne w Reljewie (1887), a następnie studia teologiczne na Uniwersytecie w Czerniowcach (1893). Dwa lata po uzyskaniu dyplomu złożył wieczyste śluby mnisze (w monasterze Žitomislić). Dzień później, 7 września 1895, został wyświęcony na hierodiakona, a następnego dnia na hieromnicha. W październiku tego samego roku mianowano go profesorem seminarium duchownego, którego był absolwentem. Od 1901 zasiadał w konsystorzu metropolii Dabaru i Bośni jako radca.
9 czerwca 1903 w soborze Trójcy Świętej w Mostarze został wyświęcony na biskupa zahumsko-hercegowińskiego. Bronił niezależności serbskich organizacji cerkiewnych od władz Austro-Węgier. Na tejże katedrze pozostawał do 1920, gdy po odejściu w stan spoczynku metropolity Dabaru i Bośni Eugeniusza dekretem króla Piotra I został nowym ordynariuszem tejże eparchii. Jako biskup prowadził ascetyczny tryb życia, według reguły mniszej, słynął również z patriotyzmu.
Po zajęciu Jugosławii przez III Rzeszę nie zgodził się wyjechać z Sarajewa, postanawiając pozostać na miejscu razem z wiernymi. 12 maja 1941 został zatrzymany przez oddział ustaszy i uwięziony, po czym wywieziony do Zagrzebia, a stamtąd do więzienia w Gospiciu. Według innej wersji duchowny z Zagrzebia został przeniesiony do więzienia w Kerestinicy, gdzie był torturowany. Stamtąd trafił do Kopriwnicy, a następnie do obozu w Gospiciu lub od razu do obozu w Jasenovcu, gdzie według zeznań świadków został ponownie poddany torturom i zamordowany. Według innych, mniej prawdopodobnych wersji duchowny zmarł w szpitalu w Zagrzebiu po torturach lub został zamordowany w obozie w Jadovnie.
Kult.
Piotr (Zimonjić) został w 1998 kanonizowany przez Serbski Kościół Prawosławny jako nowomęczennik, jego wspomnienie przypada na trzecią niedzielę września. Cerkwie, których jest patronem, istnieją w Doniciach i Vojkoviciach w Bośni. W dniu jego wspomnienia liturgicznego obchodzona jest slava miasta Sarajewo Wschodnie.

</doc>
<doc id="3189534" url="https://pl.wikipedia.org/wiki?curid=3189534" title="Las (bogini)">
Las (bogini)

Las (w transliteracji z pisma klinowego zapisywane zazwyczaj d"La-aṣ") – mezopotamska bogini, w mitologii babilońsko-asyryjskiej uważana za małżonkę Nergala, boga świata podziemnego.
O bogini tej wiadomo jest bardzo niewiele. Jej imię jest najprawdopodobniej pochodzenia aramejskiego, ale jego etymologii jak dotychczas nie udało się wyjaśnić. Nic nie wiadomo o jej pochodzeniu. Pewne przesłanki w tekstach zdają się wskazywać, iż uważano ją za boginię uzdrawiania. 
W Babilonii, począwszy od czasów panowania Kurigalzu II (1332-1308 p.n.e.), Nergal i Las wymieniani są w tekstach jako boska para małżonków zamieszkujących świątynię E-meslam w mieście Kuta. Podobnie było w Asyrii, gdzie począwszy od rządów Tiglat-Pilesera III (744-727 p.n.e.) Nergal i Las, boska para małżonków, zamieszkiwać mieli świątynię E-meslam w mieście Tarbisu.

</doc>
<doc id="3189538" url="https://pl.wikipedia.org/wiki?curid=3189538" title="Żywokost bulwiasty">
Żywokost bulwiasty

Żywokost bulwiasty ("Symphytum tuberosum" L.) – gatunek rośliny należący do rodziny ogórecznikowatych (dawniej szorstkolistnych). Występuje na terenie Europy; zawleczony do Ameryki Północnej. W Polsce występuje pospolicie w Karpatach sięgając po regiel dolny, na Dolnym i Górnym Śląsku oraz na Wyżynie Lubelskiej.
Biologia i ekologia.
Bylina. Kwitnie od kwietnia do czerwca. Rośnie w półcieniu, na glebach świeżych i wilgotnych, żyznych, o odczynach od obojętnego do zasadowego. Spotykana w żyznej buczynie karpackiej, w żyznych lasach jodłowych, a czasami w nadrzecznej olszynie górskiej. Jest gatunkiem wskaźnikowym starych lasów.

</doc>
<doc id="3189540" url="https://pl.wikipedia.org/wiki?curid=3189540" title="Mimi Jakobsen">
Mimi Jakobsen

Mimi Vibeke Jakobsen (ur. 19 listopada 1948 w Kopenhadze) – duńska polityk i filolog, długoletnia parlamentarzystka i minister, w latach 1989–2005 przewodnicząca Centrum-Demokraterne.
Życiorys.
Ukończyła szkołę średnią w gminie Gladsaxe, następnie studiowała fonetykę i germanistykę na Uniwersytecie Kopenhaskim. W latach 1975–1978 pracowała na tej uczelni.
Zaangażowała się w działalność polityczną w ramach partii Centrum-Demokraterne, którą założył jej ojciec Erhard Jakobsen. W 1974 uzyskała mandat radnej w gminie Gladsaxe. W 1977 po raz pierwszy została wybrana do Folketingetu. Mandat poselski utrzymywała w kolejnych wyborach w 1979, 1981, 1984, 1987, 1988, 1990, 1994 i 1998, zasiadając w duńskim parlamencie do 2001. W rządach Poula Schlütera sprawowała urzędy ministra kultury (od września 1982 do marca 1986), ministra spraw społecznych (od marca 1986 do czerwca 1988) i ministra ds. Grenlandii (we wrześniu 1987). W gabinetach kierowanych przez Poula Nyrupa Rasmussena była ministrem ds. koordynacji i przemysłu (od stycznia 1993 do lutego 1994) oraz ministrem ds. biznesu (od lutego 1994 do września 1996).
W międzyczasie w 1989 zastąpiła swojego ojca na stanowisku przewodniczącego partii, stając się pierwszą w Danii kobietą kierującą parlamentarnym ugrupowaniem politycznym. W 2001 jej ugrupowanie znalazło się poza parlamentem. Mimi Jakobsen została sekretarzem generalnym duńskiego oddziału organizacji Save the Children. W 2005 po kolejnej porażce wyborczej CD zrezygnowała z kierowania partią, a w 2006 ogłosiła swój akces do socjaldemokratów.
Odznaczona m.in. Komandorią (1984) i Komandorią I stopnia (1997) Orderu Danebroga.

</doc>
<doc id="3189544" url="https://pl.wikipedia.org/wiki?curid=3189544" title="Caerphilly (ser)">
Caerphilly (ser)

Caerphilly (wal. "caerffili") – twardy ser podpuszczkowy wytwarzany z krowiego mleka. Jego nazwa pochodzi od walijskiej miejscowości Caerphilly, w której w 1830 zaczęto go produkować. Dawniej służył jako przekąska dla walijskich górników pracujących w kopalniach węgla kamiennego. Ser został opisany przez walijskiego barda Telynoga (właśc. Thomas Evans, żyjący w latach 1840–1865) w utworze powstałym w 1858 roku. Ponadto w skeczu Monty Pythona z 1972 roku klient kupował w sklepie ser caerphilly.
Od 1910 większość sera produkowano w Somerset, ponieważ tamtejsi producenci, dowiedziawszy się o walijskim wyrobie, postanowili zastąpić nim wcześniej wytwarzany cheddar ze względu na krótszy czas dojrzewania. Przed drugą wojną światową w Wielkiej Brytanii ser typu caerphilly był jednym z czterech serów kontrolowanych, o ustalonej cenie detalicznej (obok tzw. sera importowanego, holenderskiego i angielskiego). W latach 80. produkcja została z powrotem przeniesiona do Walii.
Produkcja sera była dwukrotnie przerywana. Pierwszy raz miało to miejsce podczas drugiej wojny światowej, kiedy produkcja wszystkich rodzajów sera z wyjątkiem cheddara została zabroniona ze względu na reglamentację. Drugi przypadek miał miejsce w latach 1993–1996. Problemy były spowodowane biurokracją Unii Europejskiej, ponieważ zgodnie z prawem unijnym pasteryzowane mleko musiało być przewożone w szczelnie zamkniętych pojemnikach, natomiast surowe w otwartych. Jako że fabryka produkująca ser otrzymywała surowe mleko w zamkniętych pojemnikach, UE próbowała zablokować produkcję.
W centrum Caerphilly znajduje się rzeźba w kształcie sera. W mieście tym odbywa się też doroczny wyścig serowy, polegający na tym, że dwuosobowe zespoły mają za zadanie toczyć ser wokół zamku.
W 2007 Tesco wprowadziło do swojej oferty ser caerphilly, zawierając na opakowaniu informację, iż pochodzi on ze wsi Caerphilly, mimo że jest to miasto, co wywołało śmiech politowania mieszkańców okolicy.
W 2010 pojawiły się plany wprowadzenia caerphilly do rejestru nazw chronionych w Unii Europejskiej. W 2018 otrzymał chronione oznaczenie geograficzne w UE.

</doc>
<doc id="3189551" url="https://pl.wikipedia.org/wiki?curid=3189551" title="Hieronim Adam Poniński">
Hieronim Adam Poniński

Hieronim (Jarosz) Adam Jarosław Poniński herbu Łodzia (ur. 1630, zm. przed 16 sierpnia 1702 roku) – poseł, kasztelan rogoziński i gnieźnieński, starosta babimojski, starosta kopanicki w 1686 roku.
Rodzina.
Syn Aleksandra i Anny Zakrzewskiej herbu Wyssogota. Miał 2 siostry: Marianna, poślubiła Krystyna Kierskiego, kasztelana rogozińskiego, Dorota poślubiła Jana Psarskiego.
Poślubił Teresę Chociszewską, dziedziczkę dóbr Witkowice. Z małżeństwa urodziła się córka Barbara, późniejsza żona Jana Pawła Gembickiego (zm. 1713), kasztelana nakielskiego oraz 4 synów: Adam (zm. 1732), kasztelan poznański; Franciszek (1676–1740), starosta kopanicki i stolnik poznański, Karol Samuel (1675–1727), sufragan poznański; Władysław (zm. 1731), starosta wschowski, referendarz wielki koronny.
Hieronim Adam Poniński był założycielem tzw. starościańskiej linii Ponińskich, która uzyskała tytuł książęcy.
Pełnione urzędy.
W młodości walczył przeciw najazdom szwedzkim u boku Stefana Czarnieckiego. Od 1676 był cześnikiem wschowskim. Piastował urząd starosty kopanickiego i wschowskiego. W swych posiadłościach majątkowych ziemskich był Psarsk i Żydów.
W latach 1692–1697 pełnił obowiązki kasztelana rogozińskiego. W latach 1697–1702 był kasztelanem gnieźnieńskim.
Poseł sejmiku średzkiego na sejm 1683 roku, sejm 1685 roku.
W 1674 roku był elektorem Jana III Sobieskiego z województwa poznańskiego.

</doc>
<doc id="3189552" url="https://pl.wikipedia.org/wiki?curid=3189552" title="Kristendemokraterne">
Kristendemokraterne

Chrześcijańscy Demokraci (duń. "Kristendemokraterne", KD) – duńska partia polityczna o profilu chrześcijańsko-demokratycznym. Do 2003 działała pod nazwą Chrześcijańska Partia Ludowa ("Kristeligt Folkeparti"). Ugrupowanie należy do Europejskiej Partii Ludowej.
Partia powstała 13 kwietnia 1970, została założona przez działaczy sprzeciwiających się postępującym zmianom prawnym dotyczącym m.in. legalizacji aborcji i pornografii. Po raz pierwszy wystartowała do Folketingetu w 1971, otrzymując 2% głosów i nie uzyskując żadnych mandatów. Do duńskiego parlamentu weszła w 1973 (4% głosów i 7 mandatów). Najlepszy wynik odnotowała dwa lata później – dostała 5,6% głosów, co przełożyło się na 9 miejsc w Folketingecie. W kolejnych wyborach do 1990 włącznie chadecy regularnie wprowadzali od 4 do 6 posłów. W 1994 znaleźli się poza parlamentem. Powrócili do niego w 1998 z czteroosobową reprezentacją, którą utrzymali również w 2001. W 2005 ich poparcie wyborcze spadło poniżej 2%, w konsekwencji partia ponownie nie dostała się do parlamentu.
W latach 1982–1988 ugrupowanie współtworzyło pierwszy i drugi rząd Poula Schlütera, od 1993 do 1994 było członkiem koalicji popierającej pierwszy gabinet Poula Nyrupa Rasmussena. Chadeków w rządach reprezentowali: Christian Christensen (1982–1988), Flemming Kofod-Svendsen (1987–1988, 1993–1994) i Jann Sjursen (1993–1994).

</doc>
<doc id="3189555" url="https://pl.wikipedia.org/wiki?curid=3189555" title="The McCarthys">
The McCarthys

The McCarthys – komediowy amerykański serial telewizyjny wyprodukowany przez Olive Bridge Entertainment, CBS Television Studios oraz Sony Pictures Television. Pomysłodawcą serialu jest Kevin Williamson. Serial był emitowany od 30 października 2014 roku do 29 stycznia 2015 roku przez CBS.
4 lutego 2015 roku stacja CBS zdjęła serial z emisji po 11. odcinku.
9 maja 2015 roku stacja CBS ogłosiła oficjalnie anulowanie serialu.
Fabuła.
Serial opowiada o losach katolickiej amerykańsko-irlandzkiej rodziny McCarthy, która mieszka w Bostonie.
Produkcja.
10 maja 2014 roku CBS zamówiła serial na sezon telewizyjny 2014/15.

</doc>
<doc id="3189561" url="https://pl.wikipedia.org/wiki?curid=3189561" title="Finn Lemke">
Finn Lemke

Finn Lemke (ur. 30 kwietnia 1992 w Bremie) – niemiecki piłkarz ręczny, reprezentant kraju grający na pozycji lewego rozgrywającego. Obecnie występuje w Bundeslidze, w drużynie TBV Lemgo.

</doc>
<doc id="3189569" url="https://pl.wikipedia.org/wiki?curid=3189569" title="Prva liga Srbije w piłce nożnej (2010/2011)">
Prva liga Srbije w piłce nożnej (2010/2011)

Sezon 2010/11 Prva liga Srbije – 5. edycja rozgrywek serbskiej Prvej ligi w piłce nożnej.
Rozgrywki toczyły się w jednej grupie i występowało w nich 18 drużyn. Po zakończeniu sezonu mistrz oraz wicemistrz awansowali bezpośrednio do Super ligi, a cztery ostatnie drużyny spadły do Srpskiej ligi.
Prva liga Srbije.
Drużyny.
W Prva liga Srbije w sezonie 2010/11 występowało 18 drużyn.
Tabela.
 * FK Kolubara Lazarevac została ukarana 3. punktami ujemnymi.
 ** Po sezonie FK BASK Belgrad nie otrzymał licencji na grę w Super lidze w sezonie 2011/12 i będzie występował w Srpskiej lidze Beograd (3. poziom rozgrywek), w jego miejsce do Super ligi awansował z 3. miejsca FK Novi Pazar, a dzięki temu FK Kolubara Lazarevac utrzymał się w Prvej lidze, jako najwyżej sklasyfikowany spadkowicz.

</doc>
<doc id="3189572" url="https://pl.wikipedia.org/wiki?curid=3189572" title="Zenitówka">
Zenitówka



</doc>
<doc id="3189577" url="https://pl.wikipedia.org/wiki?curid=3189577" title="Mieczysław Wiesiołek">
Mieczysław Wiesiołek

Mieczysław Wiesiołek (ur. 1 stycznia 1921 w Sanoku, zm. 14 lipca 2011 w Warszawie) – polski realizator i operator filmowy, montażysta, scenarzysta i reżyser filmów dokumentalnych.
Kształcił się w Szkole Handlowej w Sanoku, gdzie w 1937 ukończył Trzyklasową Koedukacyjną Szkołę Handlową (w jego klasie był m.in. Tadeusz Szczudlik), a w 1945 Prywatne Koedukacyjne Gimnazjum i Liceum Handlowe z egzaminem dojrzałości. 
Należał do warszawskiego Koła Towarzystwa Przyjaciół Sanoka i Ziemi Sanockiej.
Zmarł 14 lipca 2011. 21 lipca 2011 został pochowany w grobowcu rodzinnym na Cmentarzu Wojskowym na Powązkach (kw. A dodatek rz. 4 m. 8).

</doc>
<doc id="3189582" url="https://pl.wikipedia.org/wiki?curid=3189582" title="Hesperogaulus">
Hesperogaulus

Hesperogaulus – wymarły rodzaj ziemnych gryzoni z rodziny Mylagaulidae. Zamieszkiwał Wielkie Równiny Ameryki Północnej 15,97 do 5,332 mln lat temu.
Występowanie.
Kopalne ślady występowania "Hesperogaulus" odkrywano wyłącznie na terenie Wielkich Równin Ameryki Północnej (Nevada, Oregon) i były datowane na miocen.

</doc>
<doc id="3189586" url="https://pl.wikipedia.org/wiki?curid=3189586" title="Tramwaje w Mysłowicach">
Tramwaje w Mysłowicach

Tramwaje w Mysłowicach – element systemu komunikacji tramwajowej konurbacji górnośląskiej, który funkcjonuje na terenie Mysłowic od 1900 roku. Sieć tramwajowa łączy dwie dzielnice: Piasek i Stare Miasto. Sieć ta należy do Tramwajów Śląskich. Ma ona charakter linearny z pętlą przed dworcem kolejowym.
Historia.
Okres przedwojenny.
Pierwsze plany budowy linii tramwajowej do Mysłowic pojawiły się w 1899, kiedy to katowickiej spółce Schikora &amp; Wolff przyznano koncesję na budowę wąskotorowej linii (785 mm) tramwaju elektrycznego z Mysłowic przez Bagno, Roździeń, Szopienice do Katowic. Koncesję tę sprzedano spółce Oberschlesische Kleinbahn und Elektrizitats Werke. Spółka ta przystąpiła do realizacji linii, którą oddawano etapami. Odcinek Roździeń - Mysłowice (Piasek − Rynek − dworzec kolejowy) oddano do użytku 31 października 1900 roku. W późniejszym czasie, z powodu znacznego oddalenia Mysłowic od elektrowni w Hajdukach, co powodowało spadki napięcia, wybudowano w Roździeniu pośrednią stację napięć.
7 lipca 1899 roku linia ta w związku z połączeniem dwóch przedsiębiorstw tramwajowych: Oberschlesische Dampfstrassenbahnen G.m.b.H. Oberschlesische Kleinbahn und Elektrizitats Werke, znalazła się pod zarządem spółki Schlesische Kleinbahn.
W 1901 roku na terenie Mysłowic znajdowały się trzy przystanki: Piossek, Myslowitz Kr.-Kirche i Myslowitz Bahnhof. Czas przejazdu między pierwszym a ostatnim przystankiem na terenie obecnych Mysłowic wynosił 10 minut, a z dworca do katowickiego Rynku 53 minuty.
W czerwcu 1912 roku pojawił się niezrealizowany projekt przedłużenia linii do Brzezinki przez Słupną.
Podczas pierwszej wojny światowej, szczególnie w ostatnich jej latach ograniczono ruch tramwajów. Na linii Katowice – Mysłowice tramwaje kursowały co 30 minut (wcześniej co 20).
Lata międzywojenne.
Po I wojnie światowej i powstaniach śląskich Mysłowice znalazły się po stronie Polski. W 1925 roku powstała spółka Śląsko-Dąbrowskie Kolejowe Towarzystwo Eksploatacyjne z siedzibą w Katowicach, która rozpoczęła eksploatację sieci tramwajowej. Linia Katowice – Mysłowice była oznaczona wtedy numerem 1. Okres międzywojenny w sieci tramwajowej całej konurbacji górnośląskiej charakteryzuje się wzmożonymi procesami przekształcenia sieci na rozstaw normalnotorowy (1435 mm). Odcinek Szopienice – Mysłowice po przebudowie uruchomiono 11 października 1929 roku. Linii normalnotorowej nie doprowadzono wtedy do dworca kolejowego przez Rynek, ale mijankę końcową wybudowano na ul. Krakowskiej obok kościoła. Do końca 1930 roku nie kursowały bezpośrednie tramwaje do Katowic, a należało się przesiąść w Szopienicach. Rok później uruchomiono bezpośrednia linię nr 7 Mysłowice - Katowice - Hajduki - Świętochłowice - granica państwa.
W 1939 roku, po zajęciu polskiej części konurbacji górnośląskiej przez Niemcy, ustanowiono przymusowy zarząd nad firmą Śląskie Kolejki (zamieniona na Schlesische Kleinbahn), która zarządzała tramwajami w polskiej części sieci.
Okres powojenny.
W 1945 roku sieć tramwajowa została przejęta przez spółkę Koleje Elektryczne Zagłębia Śląsko-Dąbrowskiego, a uchwałą Wojewódzkiej Rady Narodowej w Katowicach 27 lutego 1951 roku do życia powołano Wojewódzkie Przedsiębiorstwo Komunikacyjne w Katowicach.
W 1949 roku po Mysłowicach kursowała linia nr 7 Bytom – Świętochłowice – Katowice – Mysłowice o długości 21,130 km i średniej frekwencji 66,43%. Do 1967 roku była to najdłuższa linia tramwajowa w konurbacji górnośląskiej. W lipcu 1953 roku tramwaje ponownie docierały pod dworzec kolejowy – wybudowano wtedy pętlę tramwajową, natomiast rok później, 30 kwietnia 1954 roku, linię tę połączono z odcinkiem linii z Dańdówki przez Modrzejów (linia 26).
W 1970 roku na trasach konurbacji górnośląskiej pojawiły się nowe tramwaje typu Konstal 102Na, które kursowały również w Mysłowicach, a w 1974 roku wprowadzono tramwaje typu Konstal 105N.
W 1982 roku zmieniono przebieg tras tramwajowych, przez co z placu Alfreda w Katowicach do Mysłowic zaczęła kursować linia 14. W tym czasie tramwaj w dni robocze kursował co 14 minut, a linia była obsługiwana przez wagony 102N i 102Na.
Po 1989 roku, wraz z przemianami ustrojowymi, nastąpiły przekształcenia w organizacji komunikacji miejskiej na terenie konurbacji górnośląskiej. W 1991 roku rozdzielono WPK na kilkanaście przedsiębiorstw, w tym Przedsiębiorstwo Komunikacji Tramwajowej w Katowicach, które w 2003 roku przekształcono w spółkę Tramwaje Śląskie. Akcje spółki przekazane zostały gminom, przez które przebiega sieć tramwajowa. Miasto Mysłowice posiadało w 2014 roku 95 000 (0,8%) akcji.
Od 1989 roku pogarsza się stan torowisk w Mysłowicach. Dodatkowo, rozpoczęty w lutym 2011 r. projekt: "„Modernizacja infrastruktury tramwajowej i trolejbusowej w Aglomeracji Górnośląskiej wraz z infrastrukturą towarzyszącą”" w pierwszym etapie nie przewidywał modernizacji linii na terenie miasta. Po 1989 prace modernizacyjne na terenie Mysłowic prowadzono na dwóch odcinkach. Pierwszą wyremontowaną trasą jest fragment linii wzdłuż ul. Świerczyny, wyremontowany wraz z sąsiednią ulicą. W sierpniu 2014 zakończyła się natomiast modernizacja 360-metrowego torowiska na skrzyżowaniu ul. Świerczyny i Obrzeżnej Północnej. 3 listopada 2020 roku Tramwaje Śląskie ogłosiły przetarg na wykonanie prac modernizacyjnych w ramach zadania inwestycyjnego pt. „Modernizacja infrastruktury torowo – sieciowej na linii tramwajowej nr 14 w Mysłowicach w ciągu ulic: Bytomska, Starokościelna, Szymanowskiego, Powstańców – zadanie 10, w ramach realizacji Projektu pn.: „Zintegrowany Projekt modernizacji i rozwoju infrastruktury tramwajowej w Aglomeracji Śląsko - Zagłębiowskiej wraz z zakupem taboru tramwajowego – etap I” współfinansowanego przez Unię Europejską ze środków Funduszu Spójności w ramach Programu Operacyjnego Infrastruktura i Środowisko. Według założeń projektowych na całości torowiska przeznaczonego do modernizacji tj. od przystanku Mysłowice Dworzec PKP do przystanku Mysłowice Szpital zaprojektowano torowisko dwutorowe. Przebudowie ulegnie także pętla przy dworcu PKP. Latem 2021 roku firma NDI rozpoczęła przebudowę torowiska w Mysłowicach. Na czas trwania robót wstrzymano kursowanie tramwajów. Prace mają zakończyć się nie później niż 30 września 2022.
Linie tramwajowe.
Według stanu na 26 sierpnia 2017 roku, przez Mysłowice przebiegały 2 linie tramwajowe
W lipcu 2021 czasowo wstrzymano ruch tramwajowy ze względu na modernizację torowiska. 

</doc>
<doc id="3189587" url="https://pl.wikipedia.org/wiki?curid=3189587" title="Wysoka Władza Jeana Monneta">
Wysoka Władza Jeana Monneta

Wysoka Władza Jeana Monneta – Wysoka Władza Europejskiej Wspólnoty Węgla i Stali, która swoją działalność rozpoczęła 10 sierpnia 1952, a zakończyła 3 czerwca 1955 roku. Przewodniczącym był Jean Monnet, a wiceprzewodniczącymi Franz Etzel i Albert Coppé. Była to pierwsza Wysoka Władza EWWiS.
Wysoka Władza składała się z Przewodniczącego i 8 członków. Dwóch miała Francja, Niemcy i Belgia, a po jednym Holandia, Włochy i Luksemburg.

</doc>
<doc id="3189593" url="https://pl.wikipedia.org/wiki?curid=3189593" title="Czyżyny Monopol">
Czyżyny Monopol

Czyżyny Monopol – zamknięty w 1953 roku i zlikwidowany w 1956 roku przystanek osobowy w Krakowie, w dzielnicy Czyżyny, w województwie małopolskim. Został oddany do użytku w 1941 roku przez DRG.

</doc>
<doc id="3189594" url="https://pl.wikipedia.org/wiki?curid=3189594" title="Mylagaulus">
Mylagaulus

Mylagaulus – wymarły rodzaj ziemnych gryzoni z rodziny Mylagaulidae. Zamieszkiwał Wielkie Równiny Ameryki Północnej 15,97 do 5,332 mln lat temu.
Występowanie.
Kopalne ślady występowania "Mylagaulus" odkrywano wyłącznie na terenie Wielkich Równin Ameryki Północnej (Kansas, Nebraska, Dakota Południowa i Oklahoma) i były datowane na miocen.

</doc>
<doc id="3189596" url="https://pl.wikipedia.org/wiki?curid=3189596" title="Volkshaus">
Volkshaus

Volkhaus – wielofunkcyjny obiekt budowlany znajdujący się w Zurychu w Szwajcarii. Wyposażony jest między innymi w salę koncertową, restaurację, salę konferencyjną, saunę i pomieszczenia biurowe.
Historia.
Obiekt powstał w 1910 roku. Od początku Volkshaus działał w formie prawnej fundacji zorganizowanej. Po zakończeniu budowy, obiekt szybko stał się centralną lokalizacją ruchu robotniczego Zurychu. W tym czasie budynek dysponował restauracją, salą wykładową, salą konferencyjną, biurami związkowymi. W 1928 roku utworzono salę koncertową na 1,200 osób. 
Dziś.
Obecnie Volkshaus oferuje szereg ofert imprez kulturalnych, koncertów, targów fonograficznych itp. Sale konferencyjne posiadają łącznie pojemność do 2,500 tysięcy osób. Rocznie obiekt odwiedza ponad 400,000 turystów. W latach 2006, 2007 oraz 2009, obchody zdobycia mistrzostwa kraju przez drużynę piłkarską FC Zürich odbyły się na placu przed obiektem jak i w środku. 
Obiekt od lat cieszy się dużą popularnością wśród artystów muzycznych. Swoje koncerty na przestrzeni lat dawali tu między innymi: Deep Purple, Alice Cooper, Status Quo, Thin Lizzy, UFO, Blue Öyster Cult, Kiss, Scorpions, AC/DC, Rainbow, Black Sabbath, Iggy Pop, Iron Maiden, Whitesnake, ZZ Top, Motörhead, Def Leppard, Metallica, The Cure, Marillion, The Sisters of Mercy, Dio, Exodus, Kreator, Slayer, Manowar, Ramones, Anthrax, Testament, Die Toten Hosen, R.E.M., Roxette, Sepultura, Faith No More, Bruce Dickinson, Ian Gillan, Queensrÿche, Megadeth, Alice in Chains, Extreme, Pearl Jam, Danzig, Nick Cave, Paradise Lost, The Black Crowes, Dream Theater, Machine Head, Ozzy Osbourne, Rammstein, Blur, Green Day, Judas Priest, Slipknot, Tool, Joe Satriani, Katie Melua, Pet Shop Boys, Amy Winehouse, Trivium, Chris Cornell, Serj Tankian, Disturbed, Gojira, In Flames, Airbourne, Lamb of God, Korn, Papa Roach, Deftones, Stone Sour, Black Label Society, Alter Bridge, Slash, Bryan Adams, Nelly Furtado, Red Hot Chili Peppers, Yes czy Tori Amos.

</doc>
<doc id="3189599" url="https://pl.wikipedia.org/wiki?curid=3189599" title="Mogiła (stacja kolejowa)">
Mogiła (stacja kolejowa)

Mogiła – zlikwidowana w 1955 roku a zamknięta w 1954 roku stacja kolejowa w dawnej wsi Mogiła, w województwie małopolskim. Została oddana do użytku w 1900 roku przez LKrK.

</doc>
<doc id="3189602" url="https://pl.wikipedia.org/wiki?curid=3189602" title="Leasing nieruchomości">
Leasing nieruchomości

Leasing nieruchomości – jedna z mniej popularnych form leasingu. Stosuje się go podczas finansowania budowy czy zakupu nieruchomości przeznaczonych do celów komercyjnych. Leasing jest podobny do umowy najmu, lecz z reguły zawiera się go na dłuższy okres, a w umowie leasingu zapisywane jest prawo do zakupienia leasingowanego przedmiotu przez leasingobiorcę (osobę, która "najmuje" daną nieruchomość) po z góry ustalonej kwocie po upływie określonego czasu. Pierwsze tego typu transakcje miały miejsce w Polsce pod koniec lat 90.
Schemat działania.
Przedsiębiorstwo leasingowe nabywa nieruchomość, którą następnie przekazuje danemu przedsiębiorstwu (leasingobiorcy) w użytkowanie. Leasingobiorca co miesiąc opłaca raty leasingowe. W zależności od postanowień umowy po okresie trwania umowy leasingobiorca może przejąć nieruchomość na własność bezpłatnie lub za stosunkowo niewielką należnością. Przedsiębiorstwa korzystają z tej formy między innymi dzięki możliwości zaliczenia całości lub części rat do kosztów uzyskania przychodu.
Przykładowo w leasing nieruchomości można wziąć powierzchnie biurowe, magazyny czy hale produkcyjne.
Rodzaje.
Często spotyka się leasing nieruchomości w formie zwrotnej (leasing zwrotny). Aby uzyskać dodatkowe środki finansowe przedsiębiorstwo posiadające prawa do danej nieruchomości sprzedaje je firmie leasingowej, przy czym tworzona jest umowa zezwalająca na jej dalsze używanie przez pierwotnego właściciela.
Nieruchomość można wziąć w leasing finansowy – leasingobiorca przejmuje wtedy nieruchomość po spłacie wszystkich rat. W tym przypadku to on zajmuje się amortyzacją nieruchomości. W analogicznej sytuacji przy leasingu operacyjnym to leasingobiorca decyduje o ewentualnym wykupywaniu nieruchomości za ustaloną w umowie sumę lub zrezygnowaniu z takiej możliwości (tutaj leasingodawca odpowiada za amortyzację).

</doc>
<doc id="3189604" url="https://pl.wikipedia.org/wiki?curid=3189604" title="Metoda wieloboków równego zadeszczenia">
Metoda wieloboków równego zadeszczenia

Metoda wieloboków równego zadeszczenia – metoda obliczania opadu średniego obszarowego dla zlewni, w której opad liczy się jako średnią ważoną, przypisując każdej stacji wagę odpowiadającą jej powierzchni. Jest zalecana do stosowania na obszarach nizinnych o niezbyt urozmaiconej rzeźbie i w miarę równomiernie rozmieszczonych posterunkach opadowych.
W metodzie tej wyznacza się powierzchnię dla której przyjmuje się wysokość opadu taką jak w stacji. Wyznaczenie wielkości opadu:
gdzie:

</doc>
<doc id="3189606" url="https://pl.wikipedia.org/wiki?curid=3189606" title="Order Chrystusa">
Order Chrystusa



</doc>
<doc id="3189608" url="https://pl.wikipedia.org/wiki?curid=3189608" title="Jan Zalewski">
Jan Zalewski

Jan Zalewski – prezes Klubu Sportowego Podlasie Białystok, którego wcześniej był zawodnikiem i trenerem. Współtwórca Szkoły Mistrzostwa Sportowego w Białymstoku.
Życiorys.
Jako trener specjalizował się w biegach średnich i długich.
Spod jego trenerskiej ręki wyszło wiele zawodniczek i zawodników. Wielu z nich z powodzeniem startowało w najwyższych rangą zawodach zdobywając medale Mistrzostw Polski Juniorów i Seniorów. Wśród nich znaleźli się reprezentacji kraju: Katarzyna Żakowicz – pchnięcie kulą (olimpijka z Sydney); Mirosław Białobłocki – brązowy medalista w biegu na 3000 m na ogólnopolskiej Spartakiadzie Młodzieży w Krakowie w 1973 r.; Jerzy Doliński reprezentant kraju w kategorii młodzieżowej na 800 m; Joanna Pikulska wicemistrzyni Młodzieżowych Mistrzostw Polski na 800 m; Teresa Stasiak – I miejsce na Mistrzostwach Polski w biegach przełajowych w Warszawie 1981 r.
Jan Zalewski przez trzy kadencje w latach 1992–2004 pełnił funkcję wiceprezesa BOZLA / POZLA (Białostockiego Okręgowego Związku Lekkiej Atletyki. Podlaskiego Okręgowego Związku Lekkiej Atletyki). Od 1999 r. jest wiceprezesem Podlaskiej Federacji Sportu do spraw szkoleniowych. Od roku 1972, czyli od powstania Klubu Sportowego „Podlasie”, był członkiem Zarządu, wiceprezesem, a od roku 2008 prezesem białostockiego klubu.

</doc>
<doc id="3189610" url="https://pl.wikipedia.org/wiki?curid=3189610" title="777 (ujednoznacznienie)">
777 (ujednoznacznienie)



</doc>
<doc id="3189612" url="https://pl.wikipedia.org/wiki?curid=3189612" title="Order Chrystusa (Watykan)">
Order Chrystusa (Watykan)



</doc>
<doc id="3189614" url="https://pl.wikipedia.org/wiki?curid=3189614" title="Charles Reid">
Charles Reid

Charles Reid (ur. 14 stycznia 1864 w Lochwinnoch, zm. 25 października 1909 w Marylebone) – szkocki rugbysta, reprezentant kraju.
Związany był z klubem Edinburgh Academicals, w którym pełnił także rolę kapitana. W latach 1881–1888 rozegrał dwadzieścia jeden spotkań dla szkockiej reprezentacji zdobywając cztery przyłożenia, które wówczas nie miały jednak wartości punktowej. Charakteryzowała go dobra gra zarówno ręką, jak i nogą, silne szarże w obronie, a także odwaga i poświęcenie.

</doc>
<doc id="3189615" url="https://pl.wikipedia.org/wiki?curid=3189615" title="616 (ujednoznacznienie)">
616 (ujednoznacznienie)



</doc>
<doc id="3189621" url="https://pl.wikipedia.org/wiki?curid=3189621" title="Tadeusz Wojtowicz">
Tadeusz Wojtowicz

Tadeusz Wojtowicz (ur. 6 lipca 1916 w Sanoku, zm. 2 kwietnia 1985 tamże) – polski nauczyciel, z wykształcenia prawnik, podczas II wojny światowej oficer ZWZ–AK, Przewodniczący Prezydium MRN w Sanoku.
Życiorys.
Tadeusz Wojtowicz urodził się 6 lipca 1916 w Sanoku. Był synem Andrzeja i Marii z domu Szymańskiej. 28 maja 1935 zdał egzamin dojrzałości w Państwowym Gimnazjum im. Królowej Zofii w Sanoku (w jego klasie był m.in. Marian Golarz-Teleszyński). W latach 1935-1944 pracował w sanockiej fabryce Sanowag.
Po wybuchu II wojny światowej i nastaniu okupacji niemieckiej zaangażował się w działalność konspiracyjną. W jego mieszkaniu schronienie otrzymywali uchodźcy mający na celu przekroczenie granicy z Węgrami. Działał w Związku Walki Zbrojnej, w którym funkcjonował w sztabie komendanta Obwodu ZWZ Sanok, Władysława Romańczyka ps. „Czarny” (w obliczu zagrożenia dekonspiracją na początku 1940 Romańczyk został przeniesiony na inny teren). Od czerwca 1940 do stycznia 1942 był oficerem dywersji Obwodu ZWZ Sanok.
Po zakończeniu wojny w 1946 zaangażował się w próbę reaktywacji sanockiego gniazda Polskiego Towarzystwa Gimnastycznego „Sokół”. W 1946 ukończył studia na Wydziale Prawa Uniwersytetu Jagiellońskiego z tytułem magistra praw. Pracował w szkole średniej w Dąbrowie Górniczej.
Był wieloletnim nauczycielem w Technikum Ekonomicznym w Sanoku: od 15 marca do 15 listopada 1945 i od roku szkolnego 1947/1949 do roku szkolnego 1976/1977, gdzie wykładał prawoznawstwo, ekonomię, handel, zaś po przejściu na emeryturę w okresie do 1982 utrzymywał kontakt ze szkołą i kontynuował pracę nauczyciela na zasadzie umowy-zlecenia. Ponadto od 1958 do 1959 był nauczycielem przedmiotów ogólnokształcących w szkołach mechanicznych w Sanoku. Pracował także w starostwie powiatowym. Pełnił funkcję przewodniczącego Rady Miejskiej w Sanoku.
Od czerwca 1957 był przewodniczącym komitetu organizacyjnego drugiego zjazdu absolwentów sanockiego gimnazjum, który odbył się w dniach 21-22 czerwca 1958 pod nazwą „Jubileuszowy Zjazd Koleżeński b. Wychowanków Gimnazjum Męskiego w Sanoku w 70-lecie pierwszej Matury”. Wówczas był autorem biogramu wspomnieniowego pt. "Generał Bronisław Prugar-Ketling" wydanego w publikacji "Księga pamiątkowa Gimnazjum Męskiego w Sanoku 1888–1958".
Od 27 listopada 1959 do 2 lutego 1961 pełnił funkcję przewodniczącego Prezydium Miejskiej Rady Narodowej (MRN) w Sanoku wybrany jako następca Stanisława Potockiego. W lutym 1961 decyzją Prezydium Wojewódzkiej Rady Narodowej w Rzeszowie na wniosek Delegatury Najwyższej Izby Kontroli został zawieszony w obowiązkach wraz z zastępcą Józefem Pirogiem (po tym jak została wykryta tzw. „afera mieszkaniowa” w sanockim urzędzie miasta). Rada miejska przegłosowała następnie ich odwołanie ze stanowisk. W późniejszym czasie nadal pracował jako nauczyciel.
Był żonaty z Zofią z domu Hrycaj (zm. 2005). Zamieszkiwali przy ulicy Za Potokiem w dzielnicy Zatorze. Zmarł 2 kwietnia 1985 w Sanoku. Tadeusz i Zofia Wojtowiczowie zostali pochowani w grobowcu rodzinnym na cmentarzu przy ul. Rymanowskiej w Sanoku. Ich córką jest Barbara Adamiak (ur. 1949), profesor zwyczajny nauk prawnych. Tadeusz Wojtowicz był spowinowacony z Zygmunt Żyłką-Żebrackim, mężem siostry Zofii Wojtowicz, Marii.
Według informacji opublikowanych przez Instytut Pamięci Narodowej i dotyczących okresu PRL Tadeusz Wojtowicz figurował jako informator o pseudonimie „Ona”.
W okresie II wojny światowej w Sanoku działała w konspiracji inna osoba o tożsamości zbliżonej do Tadeusza Wojtowicza (w piśmiennictwie pojawiły się formy nazwiska "Wójtowicz" i "Wujtowicz"); tenże działacz zamieszkiwał nieopodal ulicy Płowieckiej, w domu pod obecnym adresem ulicy Bartosza Głowackiego 27, o zwyczajowo przyjętej nazwie „koci zamek”, gdzie odbywały się spotkania działaczy konspiracji.

</doc>
<doc id="3189622" url="https://pl.wikipedia.org/wiki?curid=3189622" title="Dwadzieścia trzy">
Dwadzieścia trzy



</doc>
<doc id="3189625" url="https://pl.wikipedia.org/wiki?curid=3189625" title="Kolejność precedencji w Zjednoczonym Królestwie">
Kolejność precedencji w Zjednoczonym Królestwie



</doc>
<doc id="3189626" url="https://pl.wikipedia.org/wiki?curid=3189626" title="Złotorost wieloowocnikowy">
Złotorost wieloowocnikowy

Złotorost wieloowocnikowy ("Polycauliona polycarpa" (Hoffm.) Frödén, Arup &amp; Søchting) – gatunek grzybów z rodziny złotorostowatych ("Teloschistaceae"). Ze względu na symbiozę z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Polycauliona, Teloschistaceae, Teloschistales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1796 George Franz Hoffmann, nadając mu nazwę "Lobaria polycarpa". Obecną, uznaną przez Index Fungorum nazwę nadali mu w 2013 r. Frödén, Arup i Søchting. Nazwa polska jest niespójna z nazwą naukową.
Ma 26 Ssynonimów. Niektóre z nich:
Nazwa polska według W. Fałtynowicza.
Morfologia.
Tworzy listkowatą plechę z glonami protokokkoidalnymi. Plecha najczęściej jest poduszeczkowata, czasami nieregularna lub rozetkowata i niewielka – o średnicy 0,5–2 cm. Jest głęboko wcinana, a jej wcinane lub słabo karbowane odcinki są krótkie i wąskie, płaskie lub nieco wypukłe i mają szerokość do,5 mm. Na obwodzie plechy ściśle przylegają do podłoża, podnoszą się natomiast w środkowej jej części. Górna powierzchnia plechy w miejscach nasłonecznionych ma barwę od intensywnie żółtej do żółtopomarańczowej, w miejscach zacienionych jest żółtozielona lub żółtoszara. dolna jest biaława lub żółtawa. Jasne chwytniki są nieliczne. Reakcje barwne: górna powierzchnia: K + fioletowy, C –, KC –.
Bardzo licznie występują owocniki typu apotecjum lekanorowego, często są wręcz stłoczone. Są siedzące, lub wyrastają na krótkich trzoneczkach. W stosunku do niewielkiej plechy są duże – mają średnicę do 4,5 mm, tarczkę pomarańczową, a brzeżek plechowy trwały i gładki, czasami tylko karbowany. Epihymenium jest brązowe i ma grubość około 10 μm. Hymenium ma grubość 40-9- μm i w dolnej części jest bezbarwne. Hypotecjum jest bezbarwne lub jasnobrązowe i ma grubość 15–50 μm. Występują cylindryczne, proste lub nieco rozgałęzione wstawki z przegrodami. W jednym maczugowatego kształtu worku powstaje po 8 bezbarwnych askospor. Są dwukomórkowe, mają przegrodę o średnicy 2–6,5 μm i rozmiar 11-15× 5–8 μm. Zanurzone w plesze pyknidy mają taka samą barwę jak plecha, lub są nieco ciemniejsze. Powstają w nich elipsoidalne pykniospory o rozmiarach 2-3× 1–1,5 μm.
Jako metabolity wtórne wytwarza głównie parietynę, ponadto fallacinal, emodiny, teloschistin i kwas parietynowy.
Występowanie i siedlisko.
Na półkuli północnej jest szeroko rozprzestrzeniony, występuje tutaj na wszystkich kontynentach oraz w Islandii. Na półkuli południowej podano jego występowanie tylko w Andach, w Afryce Zachodniej i Nowej Zelandii. W Polsce jest pospolity na terenie całego kraju. Rośnie głównie na korze drzew, liściastych, rzadziej na korze drzew iglastych i na skałach.
Gatunki podobne.
Charakterystyczna dla złotorostu wieloowocnikowego jest poduszeczkowata i drobna plecha, krótkie, wąskie i wypukłe odcinki tej plechy oraz duża liczba owocników w stosunku do wielkości plechy. Podobny złotorost ścienny ("Xanthoria parietina") ma plechę większą, a owocniki mniejsze i nie tak liczne.

</doc>
<doc id="3189627" url="https://pl.wikipedia.org/wiki?curid=3189627" title="Pterogaulus">
Pterogaulus

Pterogaulus – wymarły rodzaj ziemnych gryzoni z rodziny Mylagaulidae. Zamieszkiwał Wielkie Równiny Ameryki Północnej 20,43 do 10,3 mln lat temu.
Występowanie.
Kopalne ślady występowania "Pterogaulus" odkrywano wyłącznie na terenie Wielkich Równin Ameryki Północnej (Saskatchewan, Kolorado, Nebraska) i były datowane na miocen.

</doc>
<doc id="3189631" url="https://pl.wikipedia.org/wiki?curid=3189631" title="Starý Smokovec (stacja kolejowa)">
Starý Smokovec (stacja kolejowa)

Starý Smokovec (słow. "Železničná stanica Starý Smokovec") – stacja kolejowa w Starym Smokowcu, w kraju preszowskim, na Słowacji. Znajduje się w Tatrach Wysokich i obsługuje ośrodek narciarski i uzdrowisko Stary Smokowiec.
Otwarta w 1908 roku, jest centralnym punktem Tatrzańskiej Kolei Elektrycznej (TEŽ). Stanowi ona węzeł pomiędzy linią Poprad-Tatry-Szczyrbskie Pleso i linii do Tatrzańskiej Łomnicy.
Obecnie jest zarządzana przez Železnice Slovenskej republiky (ŽSR), a obsługiwana przez Železničná spoločnosť Slovensko (ZSSK).
Historia.
Stacja została otwarta w dniu 17 grudnia 1908 wraz z resztą linii między Poprad-Tatry i Starym Smokowcem. 
W dniu 16 grudnia 1911 Stary Smokowiec stał się tymczasowym dworcem czołowym dla otwartej linii do Tatrzańskiej Łomnicy. 
Stacja została ostatecznie przekształcona w stacją węzłową w dniu 13 sierpnia 1912 roku, gdy reszta głównej linii TEŽ została ukończona między Starym Smokowcem i Szczyrbskim Plesem. 

</doc>
<doc id="3189634" url="https://pl.wikipedia.org/wiki?curid=3189634" title="Kościół św. Wawrzyńca w Nowej Słupi">
Kościół św. Wawrzyńca w Nowej Słupi

Kościół świętego Wawrzyńca w Nowej Słupi – rzymskokatolicki kościół parafialny znajdujący się w mieście Nowa Słupia, w województwie świętokrzyskim. Należy do dekanatu Święty Krzyż diecezji sandomierskiej.
Świątynia powstała na miejscu drewnianej, wzniesionej pod koniec XIV wieku, która została spustoszona i częściowo zniszczona w wyniku najazdu Tatarów w 1500 i 1502 roku. Z biegiem czasu zaczęła popadać w ruinę. Z jednego ze źródeł, datowanego na rok 1597, wynika, że kościół był "dobrze pokryty", ale "o ścianach od fundamentu już zmurszałych i nadwątlonych". Świątynia posiadała trzy ołtarze, w tym główny, wybudowany z kamienia. Otaczały ją zabudowania kościelne: dzwonnica i kostnica oraz pozostający w ruinie budynek szkoły.
Obecna świątynia została wzniesiona około 1656 roku przez benedyktyna, księdza Macieja Sekulskiego. Początkowo była kościołem filialnym parafii w Starej Słupi. Jest to budowla wybudowana z kamienia o jednej nawie. W dniu 23 maja 1678 roku została utworzona parafia św. Wawrzyńca w Nowej Słupi – tym samym kościół zyskał rangę parafialnego. Nieznana jest data konsekracji świątyni. Dzięki staraniom proboszcza S. Gruszki, budowla została w 1960 roku rozbudowana o dwie nawy boczne. W 1982 roku kościół został odrestaurowany na zewnątrz z powodu pękniętych ścian. W 1990 wnętrze świątyni zostało wymalowane. Zostały również odnowione: dach i elewacja zewnętrzna. Budowla jest orientowana i reprezentuje styl późnogotycki.

</doc>
<doc id="3189637" url="https://pl.wikipedia.org/wiki?curid=3189637" title="Umbogaulus">
Umbogaulus

Umbogaulus – wymarły rodzaj ziemnych gryzoni z rodziny Mylagaulidae. Zamieszkiwał Wielkie Równiny Ameryki Północnej 15,97 do 13,6 mln lat temu.
Występowanie.
Kopalne ślady występowania "Umbogaulus" odkrywano wyłącznie na terenie Wielkich Równin Ameryki Północnej (Nebraska) i były datowane na miocen.

</doc>
<doc id="3189638" url="https://pl.wikipedia.org/wiki?curid=3189638" title="Xanthoria polycarpa">
Xanthoria polycarpa



</doc>
<doc id="3189641" url="https://pl.wikipedia.org/wiki?curid=3189641" title="Štrbské Pleso (stacja kolejowa)">
Štrbské Pleso (stacja kolejowa)

Štrbské Pleso (słow. "Železničná stanica Štrbské Pleso") – stacja kolejowa w Szczyrbskim Jeziorze, w kraju preszowskim, na Słowacji. Znajduje się w Tatrach Wysokich i obsługuje ośrodek narciarski Szczyrbskie Jezioro, będące częścią miejscowości Szczyrba.
Otwarta w 1970 roku, stanowi węzeł Tatrzańskiej Kolei Elektrycznej (TEŽ) i kolei zębatej ze Szczyrby. Jest to najwyżej położona stacja kolejowa na Słowacji i znajduje się na wysokości 1350 m n.p.m.
Jest obecnie zarządzana przez Železnice Slovenskej republiky (ŽSR) i obsługiwana przez Železničná spoločnosť Slovensko (ZSSK).

</doc>
<doc id="3189642" url="https://pl.wikipedia.org/wiki?curid=3189642" title="Prusy (przystanek kolejowy)">
Prusy (przystanek kolejowy)

Prusy – zlikwidowany w 2006 roku i zamknięty w 1970 roku przystanek osobowy w Prusach, w gminie Kocmyrzów-Luborzyca, w powiecie krakowskim, w województwie małopolskim. Został oddany do użytku w 1899 roku przez LKrK.

</doc>
<doc id="3189644" url="https://pl.wikipedia.org/wiki?curid=3189644" title="Dunărea Galaţi">
Dunărea Galaţi



</doc>
<doc id="3189645" url="https://pl.wikipedia.org/wiki?curid=3189645" title="Dunărea Gałacz">
Dunărea Gałacz



</doc>
<doc id="3189647" url="https://pl.wikipedia.org/wiki?curid=3189647" title="Kraków Czyżyny">
Kraków Czyżyny



</doc>
<doc id="3189650" url="https://pl.wikipedia.org/wiki?curid=3189650" title="Pomnik Budowy Szosy Brzeskiej, ul. Grochowska">
Pomnik Budowy Szosy Brzeskiej, ul. Grochowska



</doc>
<doc id="3189653" url="https://pl.wikipedia.org/wiki?curid=3189653" title="Produkt pośredni">
Produkt pośredni



</doc>
<doc id="3189656" url="https://pl.wikipedia.org/wiki?curid=3189656" title="Romsdals Budstikke">
Romsdals Budstikke

Romsdals Budstikke – norweski dziennik wydawany w Molde.
Ukazuje się od poniedziałku do soboty. Został założony w roku 1843. W dzienniku tym, w roku 1848, debiutował jako publicysta Bjørnstjerne Bjørnson, biorąc w obronę Dzień Konstytucji. Początkowo była to gazeta stronnictwa liberalnego, a później partii liberalnej Venstre. Od roku 1973 dziennik wydawany jest jako pismo niezależne.

</doc>
<doc id="3189661" url="https://pl.wikipedia.org/wiki?curid=3189661" title="Szaleństwa miłości">
Szaleństwa miłości

Szaleństwa miłości (ang. "Breaking Up") – amerykańska komedia romantyczna z gatunku dramat z 1997 roku w reżyserii Roberta Greenwalda. Wyprodukowany przez wytwórnię Warner Bros. Główne role w filmach zagrali Russell Crowe i Salma Hayek.
Premiera filmu miała miejsce 17 października 1997 roku w Stanach Zjednoczonych.
Opis fabuły.
Fotograf Steve (Russell Crowe) zakochuje się w Monice (Salma Hayek), nauczycielce o gwałtownym temperamencie. Ich związek jest burzliwy. Kłócą się i rozstają, by szybko do siebie wrócić. Nieoczekiwanie Steve prosi Monicę o rękę. Ona zgadza się, ale mimo to oboje wątpią, czy to dobra decyzja.
Obsada.
Źródło: Filmweb

</doc>
<doc id="3189669" url="https://pl.wikipedia.org/wiki?curid=3189669" title="Nedžad Fazlija">
Nedžad Fazlija

Nedžad Fazlija (ur. 25 lutego 1968 w Ustikolinie) – bośniacki strzelec, pięciokrotny olimpijczyk.
Wielokrotny olimpijczyk (IO 1996, IO 2000, IO 2004, IO 2008, IO 2012). Na każdych igrzyskach startował w trzech konkurencjach: karabinie pneumatycznym z 10 m, karabinie małokalibrowym w trzech postawach z 50 m i karabinie małokalibrowym leżąc z 50 m. Najwyższe miejsce osiągnął w karabinie pneumatycznym podczas zawodów w Sydney. Dostał się wówczas do wąskiego finału, w którym uplasował się na 6. miejscu, tracąc 1,1 pkt. do trzeciego Jewgienija Alejnikowa. Najlepszy wynik w karabinie małokalibrowym w trzech postawach osiągnął na swoich pierwszych igrzyskach, kiedy to zajął 18. pozycję. W postawie leżącej osiągnął najwyższy rezultat w 2000 roku, gdy był 34. zawodnikiem turnieju. Podczas igrzysk olimpijskich w 2004 roku był chorążym reprezentacji Bośni i Hercegowiny podczas ceremonii otwarcia igrzysk.
Wielokrotnie uczestniczył na mistrzostwach świata i mistrzostwach Europy, nie zdobywając jednak żadnego medalu. Na światowym czempionacie był m.in. na 12. miejscu w karabinie małokalibrowym leżąc z 50 m (1994), zaś najlepsze miejsce na mistrzostwach kontynentu osiągnął w 2000 roku, gdy był 9. zawodnikiem w karabinie pneumatycznym z 10 m. Kilkukrotnie plasował się w czołowej dziesiątce zawodów Pucharu Świata – m.in. zajął 4. miejsce w karabinie pneumatycznym podczas zawodów w Mediolanie w 2002 roku (do podium stracił 0,6 pkt.). 
Zdobył srebrny medal na Igrzyskach Śródziemnomorskich 1997 w strzelaniu z karabinu małokalibrowego w trzech postawach z 50 m, przegrywając wyłącznie z Nemanją Mirosavljevem z Jugosławii.

</doc>
<doc id="3189671" url="https://pl.wikipedia.org/wiki?curid=3189671" title="Jan Piotr Szturmowski">
Jan Piotr Szturmowski

Jan Piotr Szturmowski (ur. 22 lutego 1887 w Czarnej Wodzie, zm. 12 września 1939 w Pogódkach) – polski rolnik, polityk i działacz społeczny, poseł na Sejm I,II i III kadencji w II RP z ramienia Związku Ludowo-Narodowego oraz Stronnictwa Narodowego.
Życiorys.
Ukończył niemiecką szkołę ludową w Czarnej Wodzie. Już jako szesnastoletni chłopiec działał w legalnym Towarzystwie Oświaty Ludowej. Udzielał się również społecznie w miejscowym kółku rolniczym. Odbył służbę wojskową w armii niemieckiej, służąc w 163. pułku piechoty, gdzie uzyskał stopień podoficera aspiranta. Mieszkał w Tomaszowie k. Pogódek na 13 hektarowym gospodarstwie rolnym. Został wybrany sołtysem oraz członkiem Sejmiku Powiatowego w Kościerzynie. Należał do Towarzystwa Oświaty Ludowej i Kółka Rolniczego w Pogódkach. Po wybuchu I wojny światowej został zmobilizowany i skierowany na front. Służył jako sanitariusz na froncie wschodnim, a potem we Francji.
Po powrocie z wojny, założył Koło Związku Ludowo-Narodowego w Pogódkach i został jego prezesem. 5 listopada 1922 roku, z ramienia Związku Ludowo-Narodowego został wybrany posłem na Sejm RP w okręgu wyborczym nr 29, obejmującym powiaty: Tczew, Starogard, Gniew, Kościerzyna, Kartuzy, Wejherowo i Puck. Funkcję posła sprawował do 1935 roku, pracując w Komisji Rolnictwa.
Po agresji III Rzeszy na Polskę i okupacji Pogódek przez Wehrmacht 12 września 1939 został aresztowany przez Niemców i przewieziony na posterunek Policji w Pogódkach, gdzie został skatowany i po wywiezieniu do lasu koło wsi Kobyle, rozstrzelany. Po wojnie jego zwłoki zostały ekshumowane i pochowane na cmentarzu w Pogódkach.
Rodzina.
Był synem Walentego i Anny z Łęgowskich. Miał pięcioro rodzeństwa. W 1912 roku ożenił się z Melanią Szczodrowską.
Upamiętnienie.
W 1996 roku jednej z ulic w Czarnej Wodzie nadano imię Piotra Szturmowskiego. Również Biblioteka Miejska w Czarnej Wodzie otrzymała jego imię. 3 maja 1997 r. został Patronem Publicznej Szkoły Podstawowej w Pogódkach.

</doc>
<doc id="3189673" url="https://pl.wikipedia.org/wiki?curid=3189673" title="Kocmyrzów (stacja kolejowa)">
Kocmyrzów (stacja kolejowa)

Kocmyrzów – zlikwidowana w 2006 roku i zamknięta w 1994 roku stacja kolejowa w Kocmyrzowie, w gminie Kocmyrzów-Luborzyca, w powiecie krakowskim, w województwie małopolskim. Została oddana do użytku w 1899 roku przez LKrK. Na początku 2010 roku budynek stacji został zburzony, w związku z budową obwodnicy Kocmyrzowa. Stacja była styczna do stacji Kocmyrzów Wąskotorowy..

</doc>
<doc id="3189674" url="https://pl.wikipedia.org/wiki?curid=3189674" title="Mejeriet">
Mejeriet

Mejeriet – ośrodek kulturalny mieszczący się w szwedzkim Lund. Wchodzi on w skład Trans Europe Halles, sieci zrzeszającej niezależne instytucje i centra kultury z całej Europy.
Historia.
Mejeriet powstał w 1896 jako spółdzielnia mleczarska, która w latach 40. i 50. była jedną z największych produkcji w całym kraju. Funkcjonowała w takiej formie do 1968, kiedy to została przeniesiona do Malmö. W lutym 1986 przeprowadzono gruntowny remont, dzięki któremu miejsce zostało przekształcone w ośrodek kulturalny. Jako miejsce wydarzeń kulturalnych, funkcjonuje od 1987. Obiekt posiada bar, restaurację, kino, teatr, salę koncertową oraz salę prób.
Na przestrzeni lat, swoje koncerty dawali tu między innymi Miles Davis, Bo Diddley, Bad Religion, Primal Scream, Sun Ra, George Clinton, Massive Attack, Dead Prez, Miriam Makeba, The Stone Roses, Iggy Pop, Elvis Costello, Oasis, Sinéad O’Connor, Ramones (1988, 1990), Izzy Stradlin (1992), Alice in Chains (1993), Screaming Trees (1993), Radiohead (1993, 1995), Megadeth (1993), Anthrax (1993), Paradise Lost (1993, 1994), Sepultura (1993), Motörhead (1993), Suicidal Tendencies (1994), The Prodigy (1994), Machine Head (1995), Black Sabbath (1995), The Misfits (1997), Type O Negative (1999), Danko Jones, (2006), In Flames (2007), Bullet for My Valentine (2008), Lamb of God (2010), Sabaton (2010, 2012), The Sisters of Mercy (2011), Gojira (2012), Mark Lanegan (2012) czy Ghost (2013).

</doc>
<doc id="3189677" url="https://pl.wikipedia.org/wiki?curid=3189677" title="Romuald Gustaw">
Romuald Gustaw

Romuald Gustaw właśc. Michał Gustaw (ur. 5 stycznia 1911 w Zbarażu, zm. 14 stycznia 1976) – historyk, bernardyn, bibliograf, bibliotekarz, dyrektor Biblioteki Uniwersyteckiej KUL w latach 1950-1976.
Życiorys.
W 1926 roku wstąpił do zakonu bernardynów w Leżajsku (święcenia kapłańskie w 1936). W latach 1927-1936 był bibliotekarzem klasztoru bernardynów we Lwowie. W 1936-1950 po przeniesieniu się do Krakowa został generalnym bibliotekarzem i archiwistą prowincji bernardyńskiej. Doktorat w 1947 na KUL - "Klasztor i kościół św. Józefa SS. Bernardynek w Krakowie 1646-1946" pod kierunkiem Mieczysława Żywczyńskiego. Habilitacja w 1964 na KUL. 1 sierpnia 1950 roku został dyrektorem Biblioteki Uniwersyteckiej Katolickiego Uniwersytetu Lubelskiego. Na tym stanowisku pracował przez 25 lat. Był współzałożycielem Ośrodka Archiwów, Bibliotek i Muzeów Kościelnych. w latach 1961-1973 współredaktor pisma Archiwa, Biblioteki i Muzea Kościelne.

</doc>
<doc id="3189678" url="https://pl.wikipedia.org/wiki?curid=3189678" title="Tatranská Lomnica (stacja kolejowa)">
Tatranská Lomnica (stacja kolejowa)

Tatranská Lomnica (słow. "Železničná stanica Tatranská Lomnica") – stacja kolejowa w Tatrzańskiej Łomnicy, w kraju preszowskim, na Słowacji.
Otwarta została w 1895 jako wschodni koniec linii ze Starego Smokowca, stanowiącej część Tatrzańskich Kolei Elektrycznych (rozstaw metrowy). Przez stację przechodzi również niezelektryfikowana linia o standardowym rozstawie z Popradu.
Obecnie jest zarządzana przez Železnice Slovenskej republiky (ŽSR) i obsługiwana przez Železničná spoločnosť Slovensko (ZSSK).

</doc>
<doc id="3189680" url="https://pl.wikipedia.org/wiki?curid=3189680" title="Aleksandar Trajkowski">
Aleksandar Trajkowski

Aleksandar Trajkowski (mac. Александар Трајковски; ur. 5 września 1992 w Skopju) – macedoński piłkarz, grający na pozycji napastnika w Al-Fajha FC.
Kariera klubowa.
Trajkovski profesjonalną karierę rozpoczął w klubie Cementarnica Skopje. Latem 2010 roku przeniósł się do chorwackiego klubu Inter Zaprešić. Dobra gra Macedończyka w drugiej części sezonu 2010-11 zwróciła uwagę najlepszego chorwackiego klubu Dinama Zagrzeb, Trajkovski nie zdecydował się jednak na przenosiny do Zagrzebia. Ostatecznie w sierpniu 2011 roku za milion euro trafił do Belgii, do SV Zulte Waregem. Przed sezonem 2013-14 został wypożyczony do innej belgijskiej drużyny, KV Mechelen. W 2015 przeszedł do US Palermo. W 2019 został zawodnikiem RCD Mallorca. W lidze hiszpańskiej zadebiutował 17 sierpnia 2019 w wygranym 2:1 spotkaniu z SD Eibar. 31 sierpnia 2021 został wypożyczony do Aalborg BK. W styczniu 2022 przeszedł do Al-Fajha FC.
Kariera reprezentacyjna.
W reprezentacji Macedonii zadebiutował 10 sierpnia 2011 roku w towarzyskim meczu przeciwko Azerbejdżanowi. Na boisku przebywał do 57 minuty meczu. Pierwszą bramkę w kadrze zdobył 14 sierpnia 2013 w wygranym 2:0 meczu towarzyskim z Bułgarią. W 2021 został powołany na Mistrzostwa Europy.

</doc>
<doc id="3189682" url="https://pl.wikipedia.org/wiki?curid=3189682" title="Joe Kovacs">
Joe Kovacs

Joseph „Joe” Mathias Kovacs (ur. 28 czerwca 1989 w Bethlehem) – amerykański lekkoatleta pochodzenia węgierskiego specjalizujący się w pchnięciu kulą.
W 2015 zdobył w Pekinie złoty medal mistrzostw świata. Wicemistrz olimpijski z Rio de Janeiro (2016). Rok później zdobył w Londynie srebrny medal światowego czempionatu.
W 2019 sięgnął po drugie złoto światowego czempionatu, ustanawiając wynikiem 22,91 rekord mistrzostw świata. W 2021 zdobył swoje drugie srebro igrzysk olimpijskich. Rok później po raz drugi sięgnął po srebro mistrzostw świata.
Złoty medalista mistrzostw Stanów Zjednoczonych.
Stawał na podium mistrzostw NCAA.
Rekordy życiowe: stadion – 23,23 m (7 września 2022, Zurych) 2. wynik w historii światowej lekkoatletyki; hala – 22,05 m (13 lutego 2021, Geneva).

</doc>
<doc id="3189685" url="https://pl.wikipedia.org/wiki?curid=3189685" title="DR-Baureihe T 18.10">
DR-Baureihe T 18.10

Baureihe T 18.10 – parowozy pospieszne Deutsche Reichsbahn napędzane turbiną parową. 
W 1923 oraz 1926 roku skonstruowano parowozy serii T 18.10 dla zbadania możliwości zastosowania turbiny parowej w lokomotywie. Wraz z zastosowaniem turbin spodziewano się poprawy wydajności, a także - wraz ze zmniejszeniem obciążeń dynamicznych - bezpiecznej i spokojnej jazdy parowozu bez niszczenia torowiska.
T 18 1001.
T 18 1001 skonstruowano w 1924 r. w zakładach Kruppa. Parowóz miał nad przednim wózkiem sześć turbin parowych typu Krupp Zoelly zabudowanych poprzecznie do kierunku jazdy. Napęd był przekazywany na koła za pośrednictwem przekładni zębatej oraz ślepego wału. Do jazdy wstecz lokomotywa miała drugą, mniejszą, trzystopniową turbinę. Podczas jazd doświadczalnych lokomotywa rzeczywiście wykazywała duże oszczędności w porównaniu z konwencjonalnymi parowozami.
Po jazdach testowych lokomotywa została przebudowana: turbina napędowa wsteczna została usunięta i zastąpiona przez przekładnię nawrotną i turbinę manewrową.
Lokomotywa była używana do 1940 roku, kiedy została zniszczona przez zrzucone dwie bomby. Stacjonowała w lokomotywowni Hamm. 
Lokomotywa została wyposażona w tender kondensacyjny 2'2' T 19,5.
T 18 1002.
T 18 1002 została zaprojektowana i zbudowana przez Krauss Maffei w 1926 roku. Skraplacze były zamontowane na obu stronach wraz z turbiną parową promieniową. Przednie i tylne turbiny miały wspólne położenie i napędzały podwójny wał pośredni wraz z tarczami. W przeciwieństwie do pierwszej lokomotywy, druga nie osiągała znaczących oszczędności w spalaniu. Parowóz był używany sporadycznie do 1943 do prowadzenia pociągów ekspresowych, po czym uszkodzony przez bombę został wycofany z eksploatacji. Kocioł lokomotywy parowej został przymocowany do podwozia lokomotywy BR 52 i służył do 1964 roku w zakładach naprawczych w Ingolstadt i Monachium jako system testowy dla zaworów bezpieczeństwa kotła.
Lokomotywa została wyposażona w tender kondensacyjny 2'2 'T 24.

</doc>
<doc id="3189686" url="https://pl.wikipedia.org/wiki?curid=3189686" title="Joseph Kovacs">
Joseph Kovacs



</doc>
<doc id="3189694" url="https://pl.wikipedia.org/wiki?curid=3189694" title="Nazwy krajów">
Nazwy krajów



</doc>
<doc id="3189696" url="https://pl.wikipedia.org/wiki?curid=3189696" title="Marko Rudić">
Marko Rudić

Marko Rudić (ur. 17 stycznia 1990 w Sarajewie) – bośniacki narciarz alpejski, olimpijczyk.
Kariera.
Marko Rudić dwukrotnie uczestniczył na zimowych igrzyskach olimpijskich (2010 i 2014). Podczas swoich pierwszych igrzysk, w 2010 wziął udział w dwóch konkurencjach narciarstwa alpejskiego: slalomu, gdzie osiągnął 36. miejsce, oraz slalomu giganta, gdzie osiągnął 58. miejsce. Podczas kolejnych igrzysk, w 2014 Rudić uczestniczył w dwóch konkurencjach narciarstwa alpejskiego: slalomu, gdzie nie udało mu się ukończyć konkurencji, oraz slalomu giganta, gdzie uzyskał 49. miejsce.

</doc>
<doc id="3189707" url="https://pl.wikipedia.org/wiki?curid=3189707" title="Agostino Maggio da Pavia">
Agostino Maggio da Pavia

Agostino Maggio da Pavia (ur. ok. 1450 w Pawii, zm. prawdopodobnie w 1520 w Como) – włoski dominikanin i inkwizytor.
Pochodził z Pawii. Wstąpił do zakonu dominikanów przed rokiem 1475. Należał do Kongregacji Lombardzkiej, reprezentującej zreformowane, obserwanckie skrzydło włoskich dominikanów. W 1475 był studentem w konwencie S. Domenico w Bolonii. W 1483 był członkiem konwentu dominikańskiego w Monza w diecezji Como i jako wikariusz inkwizytora Vercelli Lorenzo Soleriego przewodniczył kilku procesom o czary w Bormio. Następnie pełnił funkcję przeora konwentów Kongregacji Lombardzkiej w Pawii (1487–1489), Arienzo (1498–1500) i Mantui (1500). 5 grudnia 1499 został mianowany inkwizytorem Bergamo i pełnił tę funkcję do ok. 1506. Był także inkwizytorem markizatu Saluzzo (1510–1516) oraz diecezji Como (1516–1520). Jako inkwizytor Como przewodniczył licznym procesom przeciwko osobom podejrzanym o czary i wiele z nich skazał na śmierć. Prawdopodobnie do niego odnosi się przekazana przez Andreę Alciato informacja o spaleniu przez niewymienionego z imienia inkwizytora ponad stu rzekomych czarownic, co miało wywołać bunt chłopstwa i interwencję miejscowego biskupa. Po raz ostatni został wspomniany jako żyjący w 1520 i przypuszczalnie w tym właśnie roku zmarł, gdyż we wrześniu 1520 funkcję inkwizytora Como pełnił już jego następca Modesto Scrofa da Vicenza.

</doc>
<doc id="3189712" url="https://pl.wikipedia.org/wiki?curid=3189712" title="Morgenbladet">
Morgenbladet

„Morgenbladet” – norweski tygodnik.
Gazeta założona w roku 1819 przez drukarza Nielsa Wulfsberga. Była pierwszym norweskim dziennikiem. Przerwa w wydawaniu nastąpiła w czasie II wojny światowej. Po wojnie pismo stawało się coraz bardziej konserwatywne. W roku 1993 „Morgenbladet” został kupiony przez Trulsa Lie, który codzienną gazetę zamienił w tygodnik, znacznie rozbudowując dział kulturalny i społeczny.

</doc>
<doc id="3189720" url="https://pl.wikipedia.org/wiki?curid=3189720" title="Przewięź (gmina Płaska)">
Przewięź (gmina Płaska)

Przewięź – osada w Polsce położona w województwie podlaskim, w powiecie augustowskim, w gminie Płaska.
W latach 1975–1998 miejscowość administracyjnie należała do województwa suwalskiego.
Miejscowość graniczy z częścią miasta Augustów o tej samej nazwie, obejmuje też leśniczówkę o tej samej nazwie .

</doc>
<doc id="3189723" url="https://pl.wikipedia.org/wiki?curid=3189723" title="Miltiadis Ewert">
Miltiadis Ewert

Miltiadis Ewert, gr. Μιλτιάδης Έβερτ (ur. 12 maja 1939 w Atenach, zm. 9 lutego 2011 tamże) – grecki polityk i ekonomista, parlamentarzysta krajowy, burmistrz Aten i minister, w latach 1993–1997 przewodniczący Nowej Demokracji.
Życiorys.
Syn Angelosa Ewerta, komisarza policji w Atenach, uhonorowanego tytułem Sprawiedliwego wśród Narodów Świata.
Miltiadis Ewert ukończył studia w Wyższej Szkole Ekonomii i Biznesu w Atenach. Pracował w instytucjach finansowych i bankowości. Zaangażował się w działalność polityczną w ramach EREN, organizacji młodzieżowej Narodowej Unii Radykalnej, stając w 1963 na jej czele. W okresie junty czarnych pułkowników działał w opozycji, został objęty zakazem opuszczania kraju. W 1974 dołączył do nowo założonej Nowej Demokracji.
W tym samym roku po raz pierwszy został wybrany do Parlamentu Hellenów. Reelekcję uzyskiwał w kolejnych 11 wyborach z rzędu – od 1977 do 2007 włącznie.
W latach 1976–1977 pełnił funkcję wiceministra finansów, następnie do 1980 był ministrem przemysłu i energii, po czym do 1981 zajmował stanowisko ministra finansów. W 1986 złożył mandat poselski w związku z wyborem na urząd burmistrza Aten. Zrezygnował z niego w 1989, powracając do pracy w parlamencie. Ponownie w tym samym roku wszedł do rządu jako minister zdrowia i ochrony socjalnej. Od 1990 do 1991 był natomiast ministrem ds. prezydencji.
3 listopada 1993 został przewodniczącym Nowej Demokracji. Objął tę funkcję po porażce wyborczej swojego ugrupowania i pełnił ją do 21 marca 1997. ND pod jego rządami nie powróciła do sprawowania władzy, został zastąpiony przez Kostasa Karamanlisa. Militiadis Ewert pozostał aktywnym politykiem do 2009, kiedy to zakończył sprawowanie mandatu poselskiego.

</doc>
<doc id="3189729" url="https://pl.wikipedia.org/wiki?curid=3189729" title="Grosses Haus">
Grosses Haus

Groẞes Haus – w latach 1940-1945 część Reichsgautheater Posen. Był to przejęty przez Niemców Teatr Wielki im. Stanisława Moniuszki w Poznaniu.
W skład Reichsgautheater Posen wchodził również Kleines Haus (dzisiejszy Teatr Polski). Reichsgautheater był finansowany z budżetu miasta. 
Po utworzeniu Reichsgau Wartheland rozpoczęto w Poznaniu tworzenie modelowych instytucji niemieckiej kultury. W styczniu 1940 budynek Opery został poddany przebudowie, którą finansowo wspierał minister propagandy Joseph Goebbels. Między innymi dobudowano Lożę Honorową dla Adolfa Hitlera, zmieniono wystrój wnętrz i detali, aby odwzorować architektoniczny styl III Rzeszy. Wyposażono teatr w obrotową scenę oraz kabinę reżyserską. 
Pierwszą sztuką, jaka została wystawiona w tym czasie, był "Prinz von Homburg" autorstwa Heinricha von Kleista. Premiera odbyła się 18 marca 1941. W repertuarze dominowała twórczość niemieckich artystów: Mozarta, Wagnera czy Bacha oraz klasyków włoskich. Pierwszą, a zarazem jedyną słowiańską operą wystawioną na niemieckiej scenie, była "Sprzedana narzeczona" Bedřicha Smetany. Ostatni spektakl odbył się 29 sierpnia 1944 roku. Tego wieczoru wystawiono "Moja siostra i ja" Ralpha Benatzky'ego. W latach 1941-1944 wystawiono 2354 przedstawień na obu scenach Reichsgautheater Posen, z czego zdecydowaną większość na deskach Grosses Haus.
Polacy zostali prawie całkowicie odsunięci od działalności w teatrze. Byli członkami zespołu technicznego lub administracyjnego niższego szczebla. W nielicznych przypadkach stanowili część zespołu muzycznego lub artystycznego. Należy tu wspomnieć o postaci Leona Feista, który już od roku 1921 związany z poznańską sceną operową, był nieformalnym przywódcą grupy statystów.

</doc>
<doc id="3189732" url="https://pl.wikipedia.org/wiki?curid=3189732" title="Wina bośniackie">
Wina bośniackie

Wina bośniackie – wina tłoczone na terytorium Bośni i Hercegowiny. 
Bośnia i Hercegowina cechuje się zróżnicowanym klimatem, a górzyste ukształtowanie północnej części nie sprzyja winnicom i jest ich tam jedynie kilka. Uprawa winorośli skupia się na południu kraju, na terenie Hercegowiny w okolicach Mostaru i wzdłuż granicy chorwackiej. Klimat w tym rejonie jest śródziemnomorski.
Przed II wojną światową na terenach Bośni i Hercegowiny produkowano znaczące ilości wina. Spustoszenie w uprawach przyniosła wojna domowa. Z pomocą zagraniczną udaje się odnowić uprawy. W 2005 roku areał winnic wynosił ok.  ha. 
W 2006 roku wzrósł do  ha, a plany na rok 2010 przewidywały  ha.
Najważniejszymi szczepami są: žilavka (na białe wino) oraz blatina (szczep o ciemnej skórce), cenione już w XIX wieku.
Wśród odmian uprawianych w kraju spotyka się też białe szczepy bena, dobrogostina, krkošija, podbil, rkaciteli oraz ciemne, zarówno międzynarodowe alicante bouschet, cabernet sauvignon, gamay, merlot, jak i regionalne (plavka, trnjak, vranac). Odmiana vranac, popularna pod koniec XIX wieku, straciła na znaczeniu.
Robinson, Harding i Vouillamoz podają, że Bośnia i Hercegowina jest ojczyzną dla czterech odmian winorośli: bena, blatina, krkošija i žilavka. Spośród nich jedynie žilavka jest uprawiana jeszcze w innych państwach bałkańskich. Baza danych Instytutu Hodowli Winorośli Geilweilerhof potwierdza te dane z wyjątkiem krkošiji, dla której jako kraj pochodzenia wskazuje Serbię.

</doc>
<doc id="3189733" url="https://pl.wikipedia.org/wiki?curid=3189733" title="Grzegorz (Živković)">
Grzegorz (Živković)

Grzegorz, imię świeckie Nikola Živković (ur. 6 grudnia 1839 w Meminskiej, zm. 7 maja 1909 tamże) – serbski biskup prawosławny.
Życiorys.
Był synem prawosławnego teologa i kapłana Grigorije Živkovicia i jego małżonki Jelicy. Ukończył gimnazjum w Zagrzebiu, a następnie serbskie prawosławne seminarium duchowne w Sremskich Karlovcach. Początkowo po uzyskaniu dyplomu podjął pracę w charakterze nauczyciela, następnie jednak zdecydował się na wstąpienie do stanu duchownego. 8 września 1861 przyjął święcenia diakońskie, zaś 26 października 1861 metropolita belgradzki Piotr udzielił mu święceń kapłańskich. Pracę duszpasterską podjął w Dubicy, gdzie był wikariuszem w parafii kierowanej przez jego ojca, a następnie w Crkvenym Boku. W 1863 został katechetą w Rakovcu. W tym samym roku zdał państwowy egzamin nadający mu prawo nauczania języka serbskochorwackiego oraz języka niemieckiego. Przez kolejne trzydzieści lat nauczał w gimnazjum w Rakovcu, równocześnie zasiadając w konsystorzu eparchii górnokarłowickiej. Był bliskim współpracownikiem biskupów górnokarłowickich Lucjana i Teofana; ten drugi nagrodził go za pracę dla Cerkwi godnością protoprezbitera.
W 1893 Nikola Živković odszedł z pracy pedagogicznej na emeryturę i postanowił wstąpić do monasteru. Sam wybrał przyjmowane przy postrzyżynach mniszych imię zakonne Grzegorz, by w ten sposób upamiętnić swojego ojca. Po wstąpieniu do stanu zakonnego został mianowany przełożonym monasteru Gomirje. W 1897 przybył do Sarajewa na zaproszenie metropolity Dabaru i Bośni Jerzego, który mianował go członkiem metropolitalnego konsystorza. Jeszcze w tym samym roku otrzymał godność archimandryty, po czym został nominowany na biskupa zwornicko-tuzlańskiego. Jego chirotonia biskupia miała miejsce 27 czerwca 1897.
Autor syntez dziejów Kościoła chrześcijańskiego oraz zagadnień liturgiki prawosławnej, które – dwukrotnie wznawiane – były wśród podręczników wykorzystywanych w gimnazjach i seminariach nauczycielskich serbskich w Austro-Węgrzech. Działał na rzecz utworzenia jednolitego zarządu serbskich instytucji cerkiewnych i oświatowych w Bośni. Biskup Sawa (Vuković), autor słownika biograficznego serbskich biskupów prawosławnych, uznał go za jednego z najwybitniejszych ordynariuszy eparchii zwornicko-tuzlańskiej. Grzegorz (Živković) pozostał na tej katedrze do śmierci; zmarł w rodzinnej miejscowości, natomiast pochowany został w Rakovcu.

</doc>
<doc id="3189738" url="https://pl.wikipedia.org/wiki?curid=3189738" title="Forteczna">
Forteczna



</doc>
<doc id="3189741" url="https://pl.wikipedia.org/wiki?curid=3189741" title="IRNSS-R1B">
IRNSS-R1B

IRNSS-R1B – indyjski satelita lokalnego systemu nawigacji satelitarnej Indian Regional Navigation Satellite System - drugi z siedmiu planowanych satelitów systemu.
Start.
Start satelity był przekładany z 30 marca.
Statek został satelizowany w 19 minucie 48 sekundzie lotu, wchodząc na orbitę transferową o parametrach 284 km × 20650 km × 19,2°. Docelową orbitę, kwazigeostacjonarną o nachyleniu 31° nad południkiem 55°E, osiągnął za pomocą własnego napędu.
Budowa i działanie.
Satelita posiada dwa panele trójzłączowych ogniw słonecznych generujących do 1660 W energii elektrycznej. Ładują one akumulatory litowo-jonowe o pojemności 90 Ah. Za kontrolę pozycji satelity (stabilizacja trójosiowa) odpowiadają żyroskopy, szukacze gwiazd i Słońca, koła reakcyjne i magnetyczne, i silniczki korekcyjne.
Planowy czas działania satelity wynosi 10 lat.

</doc>
<doc id="3189743" url="https://pl.wikipedia.org/wiki?curid=3189743" title="Rodolfo González (bokser)">
Rodolfo González (bokser)



</doc>
<doc id="3189744" url="https://pl.wikipedia.org/wiki?curid=3189744" title="Jan Oliskiewicz">
Jan Oliskiewicz

Jan Oliskiewicz (ur. 29 czerwca 1905 w Zabłociu koło Wołkowyska, zm. 1984 w Kole) – polski działacz komunistyczny, pierwszy po 1945 starosta kolski, poseł na Sejm PRL II kadencji.
Życiorys.
Urodził się w rodzinie Sylwestra i Antoniny Oliskiewiczów, miał piątkę rodzeństwa. Po wybuchu I wojny światowej jego ojciec został powołany do armii carskiej, a matka wraz z dziećmi przeniosła się w okolice miasta Niżny Nowogród. W 1923 roku rozpoczął naukę w Państwowej Preparandzie Nauczycielskiej w Wołkowysku, a następnie w Państwowym Seminarium Nauczycielskim w Słonimie, które ukończył w 1929 roku. W 1931 roku podjął studia na Wydziale Nauk Politycznych i Społecznych Wolnej Wszechnicy Polskiej. Po ukończeniu studiów, w 1936 roku podjął pracę w Powiatowym Związku Samorządowym w Łodzi, a w 1938 roku przeprowadził się do Koła, gdzie pracował jako inspektor samorządowy w tej samej instytucji.
Po wybuchu II wojny światowej pracował jako goniec i registrator akt w niemieckim urzędzie opieki społecznej. W lutym 1942 roku został aresztowany przez Gestapo i na 16 dni osadzony w obozie zagłady w Chełmnie nad Nerem. 
24 stycznia 1945 został powołany został przez radzieckiego komendanta wojennego miasta – majora Mercena, na stanowisko pierwszego po wojnie starosty kolskiego, którym pozostawał do 1948. Powołał wtedy szefów większości instytucji miejskich, w tym tymczasowego burmistrza – Teodora Ostrowskiego. Następnie, w latach 1949–1971 był wiceprezesem Powiatowego Związku Gminnych Spółdzielni „Samopomoc Chłopska” w Kole. Następnie przeszedł na emeryturę. W latach 1957–1961 był posłem na Sejm PRL II kadencji. 
Jego żona była nauczycielką, mieli trzech synów. Zmarł w 1984 i został pochowany na cmentarzu parafialnym przy ul. Poniatowskiego w Kole. 
W 1969 roku został odznaczony Krzyżem Kawalerskim Orderu Odrodzenia Polski. 
Upamiętnienie.
Do 28 czerwca 2017 roku był patronem jednej z kolskiej ulic na osiedlu Przedmieście Kaliskie.

</doc>
<doc id="3189745" url="https://pl.wikipedia.org/wiki?curid=3189745" title="Jan OIiskiewicz">
Jan OIiskiewicz



</doc>
<doc id="3189752" url="https://pl.wikipedia.org/wiki?curid=3189752" title="Marco Falaschi">
Marco Falaschi

Marco Falaschi (ur. 18 września 1987 w Santa Croce sull’Arno) – włoski siatkarz, reprezentant kraju, grający na pozycji rozgrywającego. 
Sukcesy klubowe.
Puchar Czarnogóry:
Mistrzostwo Czarnogóry:
Puchar Polski:
Mistrzostwo Polski:
Superpuchar Polski:
Puchar Włoch:
Mistrzostwo Włoch:
Sukcesy reprezentacyjne.
Igrzyska Śródziemnomorskie:
Liga Światowa:

</doc>
<doc id="3189753" url="https://pl.wikipedia.org/wiki?curid=3189753" title="Ginter Dzierżon">
Ginter Dzierżon

Ginter Dzierżon (ur. 6 listopada 1959 w Kujakowicach) – polski ksiądz katolicki, kanonista, profesor nauk prawnych, wykładowca na Wydziale Prawa Kanonicznego Uniwersytetu Kardynała Stefana Wyszyńskiego.
Życiorys.
Święcenia kapłańskie otrzymał 22 czerwca 1985 w Opolu. W 1998 w Wydziale Prawa Kanonicznego Akademii Teologii Katolickiej w Warszawie na podstawie rozprawy napisanej pod kierunkiem Wojciecha Góralskiego nadano mu stopień naukowy doktora w zakresie prawa kanonicznego. Tam też (już w ramach UKSW) uzyskał w 2003 stopień doktora habilitowanego. Od 2010 jest profesorem tytularnym nauk prawnych.
Był wykładowcą Uniwersytetu Opolskiego. Objął stanowisko kierownika Katedry Norm Ogólnych na Wydziale Prawa Kanonicznego Uniwersytetu Kardynała Stefana Wyszyńskiego. Został także obrońcą węzła małżeńskiego w Sądzie Biskupim Diecezji Gliwickiej.

</doc>
<doc id="3189754" url="https://pl.wikipedia.org/wiki?curid=3189754" title="Lekkoatletyka na Igrzyskach Południowego Pacyfiku 1963">
Lekkoatletyka na Igrzyskach Południowego Pacyfiku 1963

Lekkoatletyka na Igrzyskach Południowego Pacyfiku 1963 – zawody lekkoatletyczne podczas Igrzysk Południowego Pacyfiku w Suvie.

</doc>
<doc id="3189755" url="https://pl.wikipedia.org/wiki?curid=3189755" title="William Liga">
William Liga



</doc>
<doc id="3189760" url="https://pl.wikipedia.org/wiki?curid=3189760" title="Aruküla (przystanek kolejowy)">
Aruküla (przystanek kolejowy)

Aruküla – przystanek kolejowy w miejscowości Aruküla, w prowincji Harjumaa, w Estonii.
Przystanek znajduje się na szerokotorowej linii kolejowej Tallinn-Tapa, 21 km od dworca kolejowego w Tallinnie.

</doc>
<doc id="3189763" url="https://pl.wikipedia.org/wiki?curid=3189763" title="Kościół św. Marii Magdaleny w Warszawie">
Kościół św. Marii Magdaleny w Warszawie

Kościół świętej Marii Magdaleny – zabytkowy kościół w Warszawie. Znajduje się na osiedlu Wawrzyszew, w dzielnicy Bielany. 
Jest to kościół filialny parafii św. Marii Magdaleny na Wawrzyszewie należącej do dekanatu bielańskiego archidiecezji warszawskiej.
Historia.
Świątynia została wzniesiona w latach 1543-1558. W XVIII wieku została przedłużona nawa główna. W 1830 roku do kościoła została dostawiona kruchta. W 1870 roku została dobudowana zakrystia. 
W latach 1959-1960 budowla została gruntownie wyremontowana. Prace polegały na ponownym otynkowaniu kościoła, wymalowaniu wnętrza, pozłoceniu ołtarzy oraz założeniu instalacji elektrycznej. W 2002 roku, podczas urzędowania proboszcza księdza Bogusława Pasternaka, świątynia przeszła kolejny remont.
Wyposażenie.
Do wyposażenia świątyni należą m.in. ołtarz główny z XVIII wieku, chrzcielnica z XVIII wieku, obrazy olejne z XVIII wieku, krucyfiksy z XVIII wieku, Kamienna kropielnica, żyrandol flamandzki z 1894 roku.

</doc>
<doc id="3189764" url="https://pl.wikipedia.org/wiki?curid=3189764" title="Mosze Kulbak">
Mosze Kulbak

Mosze Kulbak (, "Mojsze Kulbak"; ur. 20 marca 1896 w Smorgoniach, zm. 29 października 1937 w ZSRR) – żydowski poeta, prozaik i publicysta tworzący w języku jidysz.
Życiorys.
Mosze Kulbak urodził się 20 marca 1896 roku w rodzinie żydowskiej w Smorgoniach na Wileńszczyźnie, jako syn leśnika Salomona i jego żony Simy. Odebrał tradycyjne wykształcenie religijne – najpierw w reformowanym chederze i świeckiej żydowsko-rosyjskiej szkole ludowej, a potem w wieku 18 lat w słynnej jesziwie w Wołożynie, zwanej „matką wszystkich nowoczesnych szkół żydowskich”, w której studiowali wcześniej tak wybitni pisarze jak Micha Berdyczewski czy Chajim Nachman Bialik. Wojna przerywa jego edukację. Od 1919 r. mieszkał w Wilnie, gdzie pracował jako nauczyciel, debiutując jednocześnie w 1920 r. tomikiem poezji "Szirim" (, "Pieśni") i szybko zyskując uznanie w środowisku literackim. Następnie w latach 1920-1923 przebywał w Berlinie, gdzie pracował w charakterze suflera, publikując jednocześnie dramat "Jankew Frank" (), inspirowany życiem mistyka Jakuba Franka. Po powrocie do Wilna ponownie pracował w charakterze nauczyciela literatury w jednym z żydowskich gimnazjów oraz w Żydowskim Seminarium Nauczycielskim. Z tego okresu pochodzą między innymi poemat "Wilne" (, "Wilno"), powieść "Montik" (, "Poniedziałek") oraz wydany nakładem wydawnictwa Borysa Kleckina w 1929 r., trzytomowy zbiór dzieł Kulbaka.
Od 1929 r. mieszkał na terenie Białoruskiej Socjalistycznej Republiki Radzieckiej, gdzie dalej kontynuował karierę literacką. W 1937 r., w okresie wielkiej czystki, padł ofiarą represji stalinowskich i po aresztowaniu przez NKWD został osadzony w łagrze jako „polski szpieg” pod zarzutem działalności kontrrewolucyjnej. Dopiero z dokumentów, które córka Raja otrzymała w 1989 roku, okazało się, że został rozstrzelany 29 października 1937 roku. Jego ciało prawdopodobnie spoczywa w masowym grobie ofar stalinowskiego terroru w Kuropatach (dzisiejsze przedmieścia Mińska). W grudniu 1956 roku został zrehabilitowany: „bez powodu uznany za winnego”.

</doc>
