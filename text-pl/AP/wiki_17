<doc id="3189776" url="https://pl.wikipedia.org/wiki?curid=3189776" title="Parafia św. Apostołów Piotra i Pawła w Kotach">
Parafia św. Apostołów Piotra i Pawła w Kotach

Parafia św. Apostołów Piotra i Pawła w Kotach – parafia należąca do diecezji gliwickiej (dekanat Toszek).
Historia parafii.
Zasięg parafii.
Do parafii należą wierni z miejscowości: Potępa (ulice: Brzozowa, Klonowa, Lawendowa, Leśna, Lipowa, Miodowa, Mokra, Nowa, Piecucha, Polna, Poziomkowa, Słoneczna, Sportowa, Stawowa, Szkolna, Tarnogórska, Zielona) – 3 km, Wesoła – 1,5 km, Żyłka – 6 km, i Koty (ulice: Klonowa, Leśna, Lubliniecka, Ogrodowa, Piaskowa, Polna, Potępska, Sikorek, Sosnowska, Starowiejska, Stawowa, Studzienna, Szkolna, Szpaków, Tarnogórska, Topolowa). 
Kler parafialny.
Proboszczowie: ks. Paweł Nikolaides, ks. Henryk Gawelczyk (1964 - 1999), ks. Marcin Kwoczała.
Duchowni pochodzący z parafii: o. Krystian Sol OMI - wyświęcony 19.03.1961 w Obrze, o. Wilhelm Imach OMI - wyświęcony 18.03.1962 w Obrze.
Duchowni pochowani na terenie parafii: ks. Henryk Gawelczyk - zm. 09.03.1999, ks. Johann Wycislok - zm. 27.03.2007.
Cmentarze.
Cmentarz parafialny przy kościele w Kotach 
Księgi metrykalne.
Parafia prowadzi księgi chrztów (1765–1817), ślubów (1765–1821) i zgonów (1765–1800). Następne wpisy do ksiąg metrykalnych rozpoczynają się w 1921 roku i prowadzone są do chwili obecnej. Księgi metrykalne zawierające wpisy za „brakujące” lata znajdują się w parafii Tworóg.

</doc>
<doc id="3189778" url="https://pl.wikipedia.org/wiki?curid=3189778" title="Ministerstwo Przemysłu Spożywczego i Skupu">
Ministerstwo Przemysłu Spożywczego i Skupu

Ministerstwo Przemysłu Spożywczego i Skupu – ministerstwo istniejące w Polskiej Rzeczypospolitej Ludowej w latach 1957–1981, utworzone na bazie funkcjonujących wcześniej odrębnych resortów zajmujących się przemysłem spożywczym oraz skupem, kontraktacją i dostawami żywności. W 1981 r. urząd został połączony z Ministerstwem Rolnictwa.
Historia.
Wcześniejsze przekształcenia.
Pierwszym samodzielnym resortem odpowiedzialnym za niektóre gałęzie gospodarki żywnościowej stało się Ministerstwo Przemysłu Rolnego i Spożywczego utworzone na mocy ustawy z 10 lutego 1949 r. dokonującej podziału kompetencji dotychczasowego Ministerstwa Przemysłu i Handlu. Część zadań zniesionego urzędu związanych z przetwórstwem żywności przejęło również powołane wówczas Ministerstwo Handlu Wewnętrznego, z którego kilka lat później na podstawie dekretu z 22 kwietnia 1952 r. wydzielone zostało Ministerstwo Przemysłu Mięsnego i Mleczarskiego. Do połączenia obu tych struktur doszło po wydaniu dekretu z 11 lipca 1956 r., zgodnie z którym ich miejsce zajęło Ministerstwo Przemysłu Spożywczego.
W latach 50. powstała również odrębna instytucja zajmująca się sprawami skupu płodów rolnych i zwierząt hodowlanych. Początkowo był to Centralny Urząd Skupu i Kontraktacji utworzony ustawą z 25 maja 1951 r. i kierowany przez prezesa podległego bezpośrednio Prezesowi Rady Ministrów. Niespełna dwa lata później urząd ten został na mocy dekretu z 25 marca 1953 r. przekształcony w Ministerstwo Skupu.
Resort przemysłu spożywczego i skupu.
Ministerstwo Przemysłu Spożywczego i Ministerstwo Skupu funkcjonowały odrębnie do czasu wejścia w życie ustawy z 22 marca 1957 r. o zmianach w organizacji i zakresie działania naczelnych organów administracji państwowej w niektórych gałęziach przemysłu, budownictwa i komunikacji. Na mocy przepisów aktu dokonane zostało scalenie tych urzędów w Ministerstwo Przemysłu Spożywczego i Skupu, które w nowym kształcie prowadziło działalność aż do 1981 r.
Zgodnie z rozporządzeniem Rady Ministrów z 3 maja 1974 r. do zakresu działania Ministra Przemysłu Spożywczego i Skupu należały m.in. sprawy:
Zlikwidowanie samodzielnego Ministerstwa Przemysłu Spożywczego i Skupu nastąpiło po ogłoszeniu ustawy z 3 lipca 1981 r., zgodnie z którą urząd ten został połączony z Ministerstwem Rolnictwa w Ministerstwo Rolnictwa i Gospodarki Żywnościowej.
Lista ministrów.
Ministrowie Przemysłu Rolnego i Spożywczego:
Ministrowie Przemysłu Mięsnego i Mleczarskiego:
Ministrowie Przemysłu Spożywczego:
Prezes Centralnego Urzędu Skupu i Kontraktacji (podległy Prezesowi Rady Ministrów):
Ministrowie Skupu:
Ministrowie Przemysłu Spożywczego i Skupu:

</doc>
<doc id="3189784" url="https://pl.wikipedia.org/wiki?curid=3189784" title="Hilarion (Radonić)">
Hilarion (Radonić)

Hilarion, imię świeckie Žarko Radonić (ur. 8 września 1871 w Molu, zm. 4 marca 1932 w Osijeku) – serbski biskup prawosławny.
Życiorys.
Ukończył gimnazjum serbskie w Nowym Sadzie i seminarium duchowne w Sremskich Karlovcach. Następnie rozpoczął studia prawnicze w Egerze, ukończył je w Peszcie. Wyjechał do Reljeva, gdzie został zatrudniony w serbskim seminarium duchownym. 3 października 1899 został wyświęcony na diakona, zaś osiem dni później – na kapłana.
14 grudnia 1909 został nominowany na biskupa zwornicko-tuzlańskiego przez Święty Synod Patriarchatu Konstantynopolitańskiego; chirotonię biskupią przyjął 15 maja 1910 w Tuzli. Po I wojnie światowej i powstaniu Królestwa SHS brał udział w ujednolicaniu struktur kościelnych na ziemiach, które weszły w skład nowego państwa, i odtworzeniu Patriarchatu Serbii.
Na własną prośbę w 1922 objął katedrę vršacką, na której pozostał siedem lat. W 1929 odszedł w stan spoczynku z powodu złego stanu zdrowia. Zmarł trzy lata później i został pochowany na cmentarzu miejskim w Osijeku.

</doc>
<doc id="3189792" url="https://pl.wikipedia.org/wiki?curid=3189792" title="Henryk Sowiński">
Henryk Sowiński

Henryk Sowiński (ur. 3 stycznia 1930 w Janówku, zm. 9 maja 2014 w Warszawie) – nauczyciel, biolog, działacz oświatowy, wychowawca młodzieży. 
W czasie okupacji uczył się na tajnych kompletach. W latach 1943–1945 działał w konspiracyjnym harcerstwie w Grójcu. Po wybuchu powstania warszawskiego jego sekcja została włączona do miejscowego oddziału Armii Krajowej.
Po wojnie pełnił funkcję drużynowego w drużynie gimnazjalnej w Związku Harcerstwa Polskiego i był członkiem komendy hufca.
W 1949 po zdaniu egzaminu maturalnego rozpoczął studia I stopnia na Wydziale Biologii Uniwersytetu Warszawskiego, które ukończył w 1952. W tym samym roku otrzymał nakaz pracy w szkolnictwie i rozpoczął pracę jako nauczyciel biologii w VIII Liceum Ogólnokształcącego im. Króla Władysława IV na warszawskiej Pradze. Już podczas pracy w szkole ukończył studia II stopnia i uzyskał tytuł magistra biologii. 
W liceum pełnił m.in. funkcje opiekuna organizacji młodzieżowych działających w szkole i w 1954–1959 prezesa szkolnego ogniska Związku Nauczycielstwa Polskiego. W latach 1962–1970 był zastępcą dyrektora, a w 1970–1993 dyrektora liceum, pracował w nim przez 54 lata – do 2006. W 1983 był jednym z współzałożycieli Towarzystwa Szkół Twórczych, zrzeszającego szkoły słynące z osiągnięć edukacyjnych i autorskich programów nauczania, i inicjatorem przyjęcia do niego Liceum im. Władysława IV. Autor powiedzenia: "Wśród Władysławiaków nie ma przeciętniaków", funkcjonującego obecnie jako motto szkoły. 
Biograf i historyk szkoły, autor trzytomowej monografii (czwarty tom na podstawie przygotowanych materiałów ukazał się już po jego śmierci), wyróżnionej w 2008 honorowym dyplomem Towarzystwa Miłośników Historii w Warszawie i Biblioteki Publicznej m.st. Warszawy w kategorii "Najlepsze varsaviana 2007–2008", zawierającej ponad 400 biogramów uczniów i nauczycieli. Członek komisji historycznej w zarządzie dzielnicowym ZNP, od lat 90. XX wieku działał w Towarzystwie Przyjaciół Pragi – dzielnicowym oddziale Towarzystwa Przyjaciół Warszawy. Aktywnie uczestniczył w organizacji obchodów stulecia i kolejnych jubileuszy szkoły. Honorowy członek Koła Wychowanków Gimnazjum i Liceum im. Króla Władysława IV. 
Odznaczony m.in. Krzyżem Kawalerskim Orderu Odrodzenia Polski (1983), Srebrnym (1969) i Złotym (1975) Krzyżem Zasługi, Medalem Komisji Edukacji Narodowej (1977), Złotą Odznaką Honorową „Za Zasługi dla Warszawy” (1985), Medalem Pamiątkowym „Za szczególne zasługi w rozwoju oświaty w stołecznym woj. warszawskim” (1986), medalem „Siedem wieków Warszawy”, Złotą Odznaką ZNP (1987) oraz medalem i dyplomem z okazji nadania praw miejskich Pradze (1998). Laureat Nagrody m.st. Warszawy 2012 roku. Pochowany na cmentarzu na Marysinie Wawerskim (kwatera 10D-4-28).

</doc>
<doc id="3189793" url="https://pl.wikipedia.org/wiki?curid=3189793" title="Jerzy (Nikolajević)">
Jerzy (Nikolajević)

Jerzy, imię świeckie Đorđe Nikolajević (ur. 1807 w Jasku, zm. 20 lutego 1893 w Sarajewie) – serbski biskup prawosławny.
Życiorys.
Ukończył gimnazjum serbskie i prawosławne seminarium duchowne w Sremskich Karlovcach. Następnie rozpoczął studia filozoficzne na uniwersytecie w Peszcie. Przerwał je jednak, by na prośbę metropolity karłowickiego Stefana przyjąć posadę nauczyciela w szkole parafialnej przy cerkwi w Dubrowniku. Placówka ta była jeszcze w stadium organizacji i została ostatecznie otwarta dzięki staraniom Nikolajevicia. Już po miesiącu władze lokalne zamknęły placówkę, twierdząc, że nie może prowadzić jej duchowny. Nikolajević musiał udowodnić, że nie został wyświęcony na kapłana po ukończeniu seminarium, ale mimo tego nie otrzymał zgody na ponowne otwarcie szkoły, mógł jedynie prowadzić zajęcia indywidualnie, w domach uczniów. Również tę możliwość szybko mu odebrano. Po trzech latach bezowocnych starań o zgodę na otwarcie szkoły Nikolajević zamierzał wyjechać z Dubrownika. Wtedy jednak do miejscowej parafii przybył z wizytą kanoniczną biskup dalmacki Józef i zasugerował mu ślub, przyjęcie święceń kapłańskich i objęcie probostwa w Dubrowniku. W 1833 Đorđe Nikolajević przyjął z rąk biskupa dalmackiego Józefa święcenia diakońskie, a następnie kapłańskie. Wcześniej ożenił się z Katariną Berberović, córką kupca z Kotoru.
Służył w parafii prawosławnej w Dubrowniku. W 1843 został protoprezbiterem. Pięć lat później, korzystając z potwierdzenia autonomii oświatowej i religijnej Serbów przez władze austriackie, ponownie otworzył szkołę serbską w Dubrowniku i sam w niej wykładał. W latach 1858–1860 wykładał w serbskim seminarium duchownym w Zadarze. Następnie przeniósł się do Sarajewa i jako radca zasiadał w konsystorzu metropolii Dabaru i Bośni. Angażował się w serbską działalność oświatową i wydawniczą. Własnym sumptem wydał szematyzm metropolii Dabaru i Bośni, wspierał finansowo serbskie inicjatywy dobroczynne. Był również autorem popularnych prac z dziedziny teologii pastoralnej. Pod pseudonimem tłumaczył i tworzył wiersze oraz artykuły prasowe, podpisując się zwykle jako Grizlica Novak, Partenije Dubaić lub Proiguman Dalmatinski. Jeszcze jako proboszcz w Dubrowniku rozpoczął zbieranie i opracowywanie zabytkowych dokumentów serbskojęzycznych, które następnie wydawał na łamach kalendarza Macierzy Serbskiej.
W 1885 został nominowany, a następnie wyświęcony na metropolitę Dabaru i Bośni. Na katedrze pozostawał do śmierci. Pochowany został w cerkwi w Blažuju, którą sam ufundował.
Miał syna Čedomilja i córkę Sofiję. Oboje dzieci zmarły przedwcześnie, w wieku szesnastu i trzynastu lat. Jego małżonka zmarła w 1866.

</doc>
<doc id="3189794" url="https://pl.wikipedia.org/wiki?curid=3189794" title="Irena Makowska">
Irena Makowska

Irena Maria Makowska ps. "Emilia" i "Skała" (ur. 25 kwietnia 1923, zm. 14 czerwca 2014) – polska działaczka podziemia niepodległościowego w czasie II wojny światowej, żołnierz Armii Krajowej (AK), uczestniczka powstania warszawskiego, adwokat.
Wychowywała się w Pruszkowie. W czasie powstania warszawskiego służyła w kompanii wartowniczej, a następnie była łączniczką I Obwodu "Radwan" (Śródmieście) Warszawskiego Okręgu AK. Po wojnie pracowała jako adwokat. W latach 1963–1976 była członkiem Zespołu Adwokackiego nr 20 w Warszawie, w latach 1976–1978 członkiem Zespołu Adwokackiego nr 29 w Warszawie, w latach 1978–1989 członkiem Zespołu Adwokackiego nr 1 w Piasecznie, a w latach 1989–2005 wykonywała zawód w indywidualnej kancelarii adwokackiej w Warszawie.

</doc>
<doc id="3189795" url="https://pl.wikipedia.org/wiki?curid=3189795" title="Bartłomiej Miczulski">
Bartłomiej Miczulski

Bartłomiej Miczulski (ur. 30 lipca 1920 w Starym Sączu, zm. 18 czerwca 2014) – polski agrotechnik, prof. zw. dr hab. nauk rolniczych, specjalista w zakresie entomologii rolniczej i techniki ochrony roślin.
Życiorys.
Był absolwentem Wydziału Rolnego Uniwersytetu Marii Curie-Skłodowskiej w Lublinie (UMCS) z 1950 r., tytuł dr nauk rolno-leśnych uzyskał na Wydziale Rolniczym Wyższej Szkoły Rolniczej w Lublinie w 1960 r. W 1968 uzyskał habilitację z nauk rolniczych w zakresie ochrony roślin. Od 1977 był profesorem nadzwyczajnym, a od 1989 r., profesorem zwyczajnym nauk rolniczych. W latach 1956-1959 i 1971-1975 piastował funkcję przewodniczącego Lubelskiego Oddziału Polskiego Towarzystwa Entomologicznego. Był stypendystą naukowym Fundacji Rockefellera w USA. Zmarł 18 czerwca 2014 r. i został pochowany na cmentarzu przy ul. Unickiej w Lublinie.

</doc>
<doc id="3189796" url="https://pl.wikipedia.org/wiki?curid=3189796" title="Jerzy Czech">
Jerzy Czech

Jerzy Czech (ur. 27 lutego 1952 w Krośnie) – polski poeta, tłumacz literatury rosyjskiej, publicysta.
Życiorys.
W 1974 ukończył studia matematyczne na Uniwersytecie im. Adama Mickiewicza w Poznaniu, w latach 1974-1987 pracował w Instytucie Matematyki UAM, tam w 1982 obronił pracę doktorską. W latach 1987–2005 pracował jako bibliotekarz w Bibliotece Wydziału Chemii UAM. W latach 2003–2006 był kierownikiem literackim Teatru Polskiego w Poznaniu.
W latach 1980–1988 był działaczem NSZZ „Solidarność”, należał do założycieli Ruchu Obywatelskiego Akcja Demokratyczna, w latach 1991-1992 był członkiem Rady Regionalnej Unii Demokratycznej.
Twórczość.
W 1984 wydał poza cenzurą tom wierszy "Roku pamiętnego. Wierszyki przeciw czerwonemu" (pod pseudonimem Jan Poznański), w 1991 tom wierszy "Kamienie" (teksty z tego tomu wykorzystał Przemysław Gintrowski w programie pod tym samym tytułem). Jest autorem wielu tłumaczeń literatury rosyjskiej, w tym antologii poezji Daniela Charmsa "Pijcie ocet, panowie" (1997), autorskiej antologii "Wdrapałem się na piedestał. Nowa poezja rosyjska" (2013), twórczości Swiatłany Aleksijewicz, powieści "Życie i los" Wasilija Grossmana, powieści Borisa Akunina.
Nagrody.
W 1997 został laureatem Nagroday „Literatury na Świecie” za debiut translatorski, którym była antologia "Pijcie ocet, panowie" Daniela Charmsa. W 2003 otrzymał Nagrodę literacką Stowarzyszenie Autorów ZAiKS dla tłumaczy. Za tłumaczenie książki Swiatłany Aleksijewicz "Wojna nie ma w sobie nic z kobiety" został w 2011 wyróżniony Nagrodą „Angelus” i Nagrodę im. Ryszarda Kapuścińskiego Za antologię współczesnej poezji rosyjskiej "Wdrapałem się na piedestał: nowa poezja rosyjska" (Wydawnictwo Czarne, Wołowiec, 2013; otrzymał Nagrodę Literacką Gdynia 2014 w kategorii przekład na język polski.

</doc>
<doc id="3189799" url="https://pl.wikipedia.org/wiki?curid=3189799" title="MVGVT - Próby drgań">
MVGVT - Próby drgań



</doc>
<doc id="3189800" url="https://pl.wikipedia.org/wiki?curid=3189800" title="Mated Vehicle Ground Vibration Test">
Mated Vehicle Ground Vibration Test

Mated Vehicle Ground Vibration Test (MVGVT) – naziemne próby drgań połączonego pojazdu, podstawowe testy, przez które musiał przejść prom kosmiczny, mające na celu sprawdzenie zachowania się pojazdu w trakcie wzlotu na orbitę. Do prób został użyty testowy model wahadłowca, Enterprise.
Wstęp.
W dniach 10–13 marca 1978 Enterprise został przewieziony na grzbiecie Boeinga 747-SCA z bazy Edwards do centrum badawczego NASA Marshall Space Flight Center (MSFC) w Huntsville w stanie Alabama. O ile próby ALT prowadzone w Edwards służyć miały sprawdzeniu zachowania się wahadłowca w ostatniej fazie lotu, o tyle próby MVGVT dotyczyły przede wszystkim startu i wzlotu na orbitę okołoziemską, kiedy pojazd przypomina bardziej wielką rakietę nośną niż samolot. Kluczowe znaczenie miało tu zbadanie drgań, jakim jest poddawana konstrukcja.
Od połowy listopada 1976 r. do początku 1978 r. badania drgań modelu wahadłowca w skali 1:4 prowadziły laboratoria firmy Rockwell. Teraz nastąpić miały próby w skali 1:1 kompletnej konfiguracji startowej. Na początku 1978 r. do Huntsville przetransportowano koleją ze stanu Utah segmenty rakiet SRB. Zbiornik zewnętrzny ET zmontowany w zakładach Michoud koło Nowego Orleanu przypłynął na barce holowanej rzekami Missisipi, Ohio i Tennessee.
Próby.
Pierwsza seria prób dotyczyła tylko orbitera. Technicy NASA przykładali do różnych punktów powierzchni Enterprise wzbudniki drgań. Drgania te rejestrowały czujniki rozmieszczone w orbiterze. Celem tych badań było sporządzenie charakterystyk drgań służących do sprawdzenia modeli matematycznych, zastosowanych do określenia, jak orbiter zachowuje się podczas występowania drgań oczekiwanych w czasie startu i lotu orbitalnego.
Badanie konfiguracji startowych rozpoczęto od układu orbitera połączonego ze zbiornikiem zewnętrznym ET, tzn. konfiguracji symulującej lot tych obiektów po odłączeniu silników SRB. Zbiornik ciekłego tlenu w ET wypełniono dejonizowaną wodą, która stopniowo wyciekała, symulując zużywanie się materiałów pędnych. Zbiornik ciekłego wodoru był wypełniony sprężonym powietrzem. W drugiej konfiguracji do zestawu dołączono rakiety SRB wypełnione substancją imitującą stały materiał pędny i sprawdzono własności wahadłowca w chwili startu. Trzecia konfiguracja różniła się od drugiej tym, że z wnętrza obu SRB usunięto materiał pędny, co z kolei miało symulować sytuację tuż przed ich odłączeniem.
Wszystkie trzy fazy prób były wykonywane we wnętrzu betonowej wieży (o wysokości 110 m) należącej do stanowiska dynamicznych prób drgań (ang. "Dynamic Test Stand") zbudowanego w latach sześćdziesiątych dla prób rakiety Saturn V. Najpierw do wnętrza silosu opuszczono dźwigiem zbiornik zewnętrzny mocując go do ścian stanowiska za pomocą specjalnych zastrzałów. Następnie opuszczono orbiter i przymocowano go do zbiornika. Na szczycie wieży zainstalowano kratownicę mającą unosić zespół orbiter-ET, z której opuszczono liny, a następnie przymocowano je do zbiornika zewnętrznego. Na kratownicy liny zostały podwieszone do układu poduszek powietrznych. Po napompowaniu poduszek, usunięto podtrzymujące zbiornik zastrzały. Teraz orbiter i ET mające łączną masę około 544 ton uzyskały miękkie zawieszenie, konieczne przy próbach drgań.
W drugiej i trzeciej konfiguracji próbnej, w których wykorzystywano rakiety wspomagające zamiast układu podwieszenia zastosowano podpory hydrodynamiczne pozostałe z prób Saturna V. Odpowiednio zmodyfikowane podpory umieszczono po dwie pod każdą rakietą SRB. Każda z nich składała się z cylindra wypełnionego 3785 dm³ specjalnego oleju zamkniętego tłokiem. We wnętrzu cylindra panowało ciśnienie 10 300 kPa. Miękkie połączenie z rakietami SRB zapewniały ułożyskowania znajdujące się na szczycie tłoka. Podpory hydrauliczne pozwalały na pionowe, poprzeczne i obrotowe ruchy całego zespołu wahadłowca mającego masę 1800 ton przy napełnionych i 680 ton przy pustych silnikach wspomagających.
Wstrząsarki.
Do wytwarzania drgań służyły elektrodynamiczne wstrząsarki (wibratory): trzydzieści sześć o masie 68 kg i dwadzieścia o masie 454 kg, elastycznie połączone z bardziej sztywnymi elementami wahadłowca (np. dźwigary, żebra) i wytwarzające drgania o częstotliwościach 0–40 Hz. Jednoczesnym sterowaniem wybranymi 24 wstrząsarkami sterował system SMATS (ang. "Shuttle Test and Analysis System").

</doc>
<doc id="3189801" url="https://pl.wikipedia.org/wiki?curid=3189801" title="Billy Gardell">
Billy Gardell

Billy Gardell (ur. 20 sierpnia 1969 w Pittsburghu, w stanie Pensylwania) – amerykański aktor, aktor głosowy i komik, najbardziej znany z tytułowej roli policjanta Michaela Biggsa w serialu telewizji CBS pod tytułem "„Mike i Molly”" (Mike &amp; Molly).

</doc>
<doc id="3189802" url="https://pl.wikipedia.org/wiki?curid=3189802" title="David Anthony Higgins">
David Anthony Higgins

David Anthony Higgins (ur. 9 grudnia 1961 w Des Moines) – amerykański aktor komediowy, występował w roli Craiga Feldspara w sitcomie "Zwariowany świat Malcolma" ("Malcolm in the Middle") oraz Harry’ego, członka Anonimowych Jedzenioholików i adoratora Victorii w serialu telewizji CBS "Mike i Molly" ("Mike &amp; Molly").

</doc>
<doc id="3189810" url="https://pl.wikipedia.org/wiki?curid=3189810" title="Bierta Kołokolcewa">
Bierta Kołokolcewa

Albiertina Iosifowna "Bierta" Kołokolcewa (ros. Альбертина Иосифовна "Берта" Колокольцева, ur. 29 października 1937 w Kemerowie) – rosyjska łyżwiarka szybka reprezentująca ZSRR, brązowa medalistka olimpijska.
Kariera.
Największy sukces w karierze Bierta Kołokolcewa osiągnęła w 1964 roku, kiedy zajęła trzecie miejsce w biegu na 1500 m podczas igrzysk olimpijskich w Innsbrucku. W zawodach tych wyprzedziły ją jedynie rodaczka Lidija Skoblikowa oraz Kaija Mustonen z Finlandii. Był to jej jedyny start olimpijski i zarazem jedyny występ na jakiejkolwiek imprezie międzynarodowej. W 1964 roku zdobyła mistrzostwo Związku Radzieckiego w biegu na 1000 m, a na dystansie 1500 m była trzecia. W wieloboju jej najlepszymi wynikami były czwarte miejsce w 1962 roku i piąte dwa lata później.

</doc>
<doc id="3189811" url="https://pl.wikipedia.org/wiki?curid=3189811" title="Munis Dabbur">
Munis Dabbur

Munis Dabbur (, , ur. 14 maja 1992 w Nazarecie) – izraelski piłkarz grający na pozycji napastnika w niemieckim klubie TSG 1899 Hoffenheim.
Kariera klubowa.
Swoją karierę piłkarską rozpoczął w klubie Maccabi Nazaret. W sezonie 2009/2010 został włączony do kadry pierwszego zespołu i wtedy też zadebiutował w Ligat ha’Al. Po tamtym sezonie odszedł do Maccabi Tel Awiw. W jego barwach zadebiutował 21 sierpnia 2011 w wygranym 3:1 wyjazdowym meczu z Hapoelem Petach Tikwa. W debiutanckim sezonie stał się podstawowym zawodnikiem Maccabi. W sezonie 2012/2013 wywalczył z nim tytuł mistrza Izraela.
W lutym 2014 roku podpisał trzyipółletni kontrakt z opcją przedłużenia o kolejny rok ze szwajcarskim klubem Grasshopper Club. Kwota transferu wyniosła 425 tysięcy dolarów. W Swiss Super League zadebiutował 16 lutego 2014 w wygranym 5:1 wyjazdowym meczu z FC Sankt Gallen i w debiucie zdobył dwa gole. W sezonie 2013/2014 wywalczył z Grasshoppers wicemistrzostwo Szwajcarii.
Latem 2016 roku odszedł do Red Bull Salzburg. Zadebiutował w nim 23 lipca 2016 w przegranym 1:3 wyjazdowym meczu ze Sturmem Graz.
Kariera reprezentacyjna.
W 2013 roku Dabour wystąpił z reprezentacją Izraela U-21 na Mistrzostwach Europy U-21. W dorosłej reprezentacji zadebiutował 2 czerwca 2014 w wygranym 4:2 towarzyskim meczu z Hondurasem, rozegranym w Houston. W 61. minucie tego meczu zmienił Omera Damariego.

</doc>
<doc id="3189814" url="https://pl.wikipedia.org/wiki?curid=3189814" title="Hrabstwo Sherburne">
Hrabstwo Sherburne

Hrabstwo Sherburne (ang. "Sherburne County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1168 km². Według szacunków United States Census Bureau w roku 2010 liczyło 88 499 mieszkańców. Siedzibą administracyjną hrabstwa jest Elk River.

</doc>
<doc id="3189815" url="https://pl.wikipedia.org/wiki?curid=3189815" title="Hattie Donaldson">
Hattie Donaldson

Henrietta "Hattie" Donaldson (ur. 4 maja 1909 w New Liskeard, zm. 9 maja 1998 w Huntsville) – kanadyjska panczenistka, olimpijka. 
Kariera.
W 1932 roku Donaldson brała udział w pokazowych zawodach łyżwiarstwa szybkiego podczas igrzysk olimpijskich w Lake Placid. Zajęła tam drugie miejsce w biegu na 1000 m, rozdzielając na podium dwie Amerykanki: Elizabeth Dubois i Dorothy Franey. Wystąpiła także w biegach na 500 i 1500 m, jednak awansowała do finałów. W 1936 roku wywalczyła szóste miejsce podczas wielobojowych mistrzostw świata w Sztokholmie. Planowała także start na igrzyskach olimpijskich w Garmisch-Partenkirchen, jednak zawody odwołano.

</doc>
<doc id="3189816" url="https://pl.wikipedia.org/wiki?curid=3189816" title="Hrabstwo Sibley">
Hrabstwo Sibley

Hrabstwo Sibley (ang. "Sibley County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1555 km². Według szacunków United States Census Bureau w roku 2010 liczyło 15 226 mieszkańców. Siedzibą administracyjną hrabstwa jest Gaylord.

</doc>
<doc id="3189817" url="https://pl.wikipedia.org/wiki?curid=3189817" title="Dorothy Franey">
Dorothy Franey

Dorothy Franey-Langkop (ur. 25 października 1913 w Saint Paul – zm. 10 stycznia 2011 tamże) – amerykańska panczenistka i łyżwiarka figurowa.
Kariera.
Największy sukces w karierze osiągnęła w 1932 roku, kiedy brała udział w pokazowych zawodach łyżwiarstwa szybkiego podczas igrzysk olimpijskich w Lake Placid. Zajęła tam trzecie miejsce na dystansie na 1000 m, przegrywając tylko z rodaczką Elizabeth Dubois oraz Hattie Donaldson z Kanady. Na tych samych igrzyskach była piąta na 1500 m, a w biegu na 500 m nie awansowała do finału. Nigdy nie wystąpiła na mistrzostwach świata. W latach 1933-1936 zwyciężała na mistrzostwach Stanów Zjednoczonych. Od 1938 roku uprawiała także łyżwiarstwo figurowe.

</doc>
<doc id="3189819" url="https://pl.wikipedia.org/wiki?curid=3189819" title="Hrabstwo Stearns">
Hrabstwo Stearns

Hrabstwo Stearns (ang. "Stearns County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 3600 km². Według szacunków United States Census Bureau w roku 2010 liczyło 150 642 mieszkańców. Siedzibą administracyjną hrabstwa jest St. Cloud.

</doc>
<doc id="3189820" url="https://pl.wikipedia.org/wiki?curid=3189820" title="Helen Bina">
Helen Bina

Helen Bina (ur. 19 maja 1912 w Chicago – zm. 15 marca 1983 w Framingham) – amerykańska panczenistka, olimpijka.
Kariera.
W 1932 roku Helen Bina brała udział w pokazowych zawodach łyżwiarstwa szybkiego podczas igrzysk olimpijskich w Lake Placid. Zajęła tam trzecie miejsce na dystansie na 1500 m, przegrywając tylko z rodaczką Kit Klein oraz Jean Wilson z Kanady. Na tych samych igrzyskach była szósta na 500 m, a w biegu na 1000 m nie awansowała do finału. Rok później wywalczyła brązowy medal podczas nieoficjalnych wielobojowych mistrzostw świata w Oslo. W zawodach tych wyprzedziły ją jedynie Austriaczka Liselotte Landbeck oraz Synnøve Lie z Norwegii.

</doc>
<doc id="3189822" url="https://pl.wikipedia.org/wiki?curid=3189822" title="Ria Visser">
Ria Visser

Adriana Johanna "Ria" Visser (ur. 20 lipca 1961 w Oud-Beijerland) – holenderska łyżwiarka szybka, srebrna medalistka olimpijska.
Kariera.
Pierwszy sukces w karierze Ria Visser osiągnęła w 1979 roku, kiedy była trzecia w wieloboju podczas mistrzostw świata juniorów w Grenoble. Wynik ten powtórzyła na rozgrywanych rok później mistrzostwach świata juniorów w Assen. Jej największym osiągnięciem jest srebrny medal zdobyty w biegu na 1500 m podczas igrzysk olimpijskich w Lake Placid. W zawodach tych wyprzedziła ją jedynie rodaczka Annie Borckink, a trzecie miejsce zajęła Sabine Becker z NRD. Na tych samych igrzyskach wystartowała na dwukrotnie dłuższym dystansie, jednak wywróciła się i nie ukończyła rywalizacji. Na rozgrywanych cztery lata później igrzyskach olimpijskich w Sarajewie jej najlepszym wynikiem było trzynaste miejsce w biegu na 1500 m. Nigdy nie zdobyła medalu mistrzostw świata, jej najlepszym rezultatem jest szóste miejsce wywalczone podczas wielobojowych mistrzostw świata w Hadze w 1979 roku. Była też czwarta na mistrzostwach Europy w Groningen w 1985 roku, przegrywając walkę o podium z Sabine Brehm z NRD. Kilkakrotnie startowała w zawodach Pucharu Świata, jednak nigdy nie stanęła na podium. Najlepsze wyniki osiągnęła w sezonie 1987/1988, kiedy była jedenasta w klasyfikacji końcowej 3000/5000 m. W latach 1980 i 1983-1986 zwyciężała na mistrzostwach Holandii w wieloboju.

</doc>
<doc id="3189823" url="https://pl.wikipedia.org/wiki?curid=3189823" title="Elisabeth Heiden">
Elisabeth Heiden



</doc>
<doc id="3189825" url="https://pl.wikipedia.org/wiki?curid=3189825" title="Sabine Becker">
Sabine Becker

Sabine Becker (ur. 13 sierpnia 1959 w Karl-Marx-Stadt) – niemiecka łyżwiarka szybka reprezentująca NRD, dwukrotna medalistka olimpijska.
Kariera.
Największe sukcesy w karierze Sabine Becker osiągnęła w 1980 roku, kiedy zdobyła dwa medale podczas igrzysk olimpijskich w Lake Placid. W swoim pierwszym starcie, biegu na 1500 m, zajęła trzecie miejsce za dwoma reprezentantkami Holandii: Annie Borckink oraz Rią Visser. Sześć dni później zajęła drugie miejsce w biegu na 3000 m, rozdzielając Norweżkę Bjørg Evę Jensen i Beth Heiden z USA. Były to jedyne starty olimpijskie Niemki. W tym samym roku zajęła też piąte miejsce podczas wielobojowych mistrzostw świata w Hamar. W 1986 roku uciekła do Niemiec Zachodnich, uzyskując obywatelstwo tego kraju. Do sportu powróciła w 1988 roku, zdobywając między innymi wicemistrzostwo RFN. Kilkakrotnie startowała w zawodach Pucharu Świata, jednak nigdy nie stanęła na podium. Najlepsze wyniki osiągnęła w sezonie 1989/1990, kiedy była trzynasta w klasyfikacji końcowej 3000/5000 m. Poza tym nie wystąpiła jednak na żadnej międzynarodowej imprezie i w 1990 roku zakończyła karierę.

</doc>
<doc id="3189826" url="https://pl.wikipedia.org/wiki?curid=3189826" title="Borek (Beskid Wyspowy)">
Borek (Beskid Wyspowy)

Borek (562 m) – najdalej na północ wysunięty szczyt Beskidu Wyspowego. Wchodzi w skład niewielkiego pasma górskiego Ciecienia, w którym wyróżnia się kilka szczytów. Kolejno, z południa na północ są to: Ciecień (829 m), Księża Góra (649 m), Grodzisko (618 m) i Borek (562 m). Od Grodziska Borek oddzielony jest płytką przełączką. Zachodnie stoki opadają do doliny Krzyworzeki, wschodnie do doliny Stradomki, od północnej strony grzbiet Borka opada na Pogórze Wiśnickie. Borek wznosi się nad trzema miejscowościami: Poznachowice Górne, Raciechowice i Dąbie.
Borek jest porośnięty bukowym lasem, bezleśna jest tylko dolna część jego zachodnich stoków. Pola uprawne i zabudowania Poznachowic Górnych podchodzą tutaj od dna doliny Krzyworzeki do wysokości około 450 m.

</doc>
<doc id="3189834" url="https://pl.wikipedia.org/wiki?curid=3189834" title="Psychiatria i psychoterapia (seria wydawnicza)">
Psychiatria i psychoterapia (seria wydawnicza)

Seria książkowa Wydawnictwa Uniwersytetu Jagiellońskiego, w której publikowane są podręczniki przeznaczone dla psychiatrów i psychoterapeutów, zarówno dla już praktykujących specjalistów jak i osób w trakcie szkolenia. W serii ukazują się książki opisujące różne techniki i szkoły terapeutyczne oraz monografie na temat konkretnych zaburzeń psychicznych. Wszystkie publikacje powstają we współpracy ze specjalistami z ośrodków naukowych w całej Polsce. Seria jest obecna na rynku wydawniczym od 2004 roku.
Tomy wydane w serii:

</doc>
<doc id="3189837" url="https://pl.wikipedia.org/wiki?curid=3189837" title="Gliese 832 c">
Gliese 832 c

Gliese 832 c – niepotwierdzona planeta pozasłoneczna, której odkrycie ogłoszono w 2014. Miała krążyć wokół gwiazdy Gliese 832 położonej w odległości około 16 lat świetlnych od Ziemi (4,95 parseka) i być drugą po Gliese 832 b planetą odkrytą w tym układzie planetarnym. Analizy wskazywały, że jest to skalista planeta ziemiopodobna.
Nazwa.
Nazwa pochodzi od oznaczenia gwiazdy w katalogu Gliesego, numer „832” to numer kolejny gwiazdy, a litera „c” oznacza, że jest to druga odkryta planeta tej gwiazdy. Gwiazda Gliese 832 znana jest także jako HD 204961, HIP 106440 i LHS 3685.
Odkrycie.
Sygnał przypisywany planecie został odkryty przez międzynarodowy zespół astronomów pod kierownictwem Roberta A. Wittenmyera z Uniwersytetu Nowej Południowej Walii. Do jej odkrycia użyto metody pomiaru prędkości radialnej mierzącej niewielkie kołysanie gwiazdy spowodowane obecnością planet. Dane zostały zebrane przez programy i obserwatoria Anglo-Australian Planet Search, Planet Finder Spectrograph oraz HARPS-TERRA, w okresie piętnastu lat.
Charakterystyka.
Gwiazda Gliese 832 jest odległa o około 16 lat świetlnych od Ziemi (4,95 parseka), co w skali Drogi Mlecznej stanowi najbliższe sąsiedztwo Słońca. Sygnał zinterpretowany jako okres orbitalny planety ma okres 35,68 ± 0,03 dni, a jego amplituda pozwala na wyznaczenie masy minimalnej obiektu na 5,40 ± 0,95 . Analiza wskazywała, że orbita planety ma niską ekscentryczność (e = 0,18 ± 0,13), prawdopodobnie jest niemal kołowa i planeta znajduje się w średniej odległości 0,163 au od gwiazdy. Taka odległość sytuowała ją blisko wewnętrznej granicy ekosfery jej gwiazdy. Planety krążące tak blisko gwiazd są często w stanie rotacji synchronicznej, co oznacza, że planeta jest obrócona do gwiazdy zawsze tylko jedną stroną. W efekcie tego dochodziłoby do nagrzewania się jednej części planety i wychłodzenia drugiej jej części, która cały czas byłaby pogrążona w ciemności.
Planety o masach kilkakrotnie większych od Ziemi są zaliczane do klasy superziemi, co znaczy, że są najprawdopodobniej skaliste, ale nie, że są podobne do Ziemi. Odkrywcy wskazali, że planeta jest prawdopodobnie bardziej zbliżona do „super-Wenus” z gęstą atmosferą, podobnie jak wcześniej odkryta Kepler-69c. Mimo tego jej parametry sprawiały, że miała bardzo wysoki wskaźnik w skali podobieństwa do Ziemi (ESI) wynoszący 0,81. Oznacza to, że przy odpowiedniej atmosferze, warunki na jej powierzchni mogłyby być zbliżone do ziemskich i dawać szansę na powstanie życia. Samo istnienie odpowiedniej atmosfery nie jest brane pod uwagę przy ocenie ESI.
Zanegowanie istnienia.
W 2022 roku ukazała się praca negująca istnienie tej planety – sygnał przypisywany planecie może być związany z aktywnością samej gwiazdy. Okres obrotu gwiazdy to 37,5 doby, co w granicy błędu zgadza się z domniemanym okresem obiegu planety. Autorzy przeanalizowali dłuższą serię pomiarów i odkryli, że po odfiltrowaniu sygnałów związanych z aktywnością samej gwiazdy, w danych nie pozostaje koherentny sygnał, który można by przypisać planecie Gliese 832 c.

</doc>
<doc id="3189838" url="https://pl.wikipedia.org/wiki?curid=3189838" title="Teatro Massimo">
Teatro Massimo

Teatro Massimo Vittorio Emanuele – teatr operowy w Palermo na Sycylii. Słowo Teatro Massimo oznacza zarówno budynek teatru, jak i zespół artystyczny teatru prowadzący przedstawienia. Budynek teatru stanowi monumentalną konstrukcję i pod względem objętości jest to największy teatr operowy we Włoszech, a zarazem trzeci co do wielkości w Europie.
Teatr znany jest z perfekcyjnej akustyki, jednej z najlepszych na świecie.
Budowa teatru.
Wkrótce po włączeniu Sycylii w skład Zjednoczonych Włoch, co nastąpiło w 1861 roku, rozpoczęto starania o wzniesienie w Palermo nowego, monumentalnego teatru operowego. Z inicjatywy burmistrza Antonio Starabbia di Rudiniego Rada Miejska zdecydowała się na rozpisanie międzynarodowego konkursu. Zlecenie na wykonanie prac projektowych otrzymał ostatecznie znany architekt Giovann Battista Filippo Basile, pod kierunkiem którego przeprowadzono renowację Katedry w Palermo.
Po jego śmierci w 1891 roku projektem kierował jego syn, Ernesto Basile, również architekt. Do zespołu projektującego dołączył później architekt Giovanni Rutelli, który nadał budowli ostateczny kształt.
Budowę rozpoczęto 12 stycznia 1874 roku. Wstrzymano ją na osiem lat w 1882 roku, po czym wznowiono w roku 1890. Ostatecznie budowę zakończono 16 maja 1897 roku.
Architektura teatru.
Teatro Massimo stanowi monumentalną budowlę, jedną z najwspanialszych, jakie powstały w XIX-wiecznych Włoszech. Wzniesiono ją w stylu klasycystyczno–późnorenesansowym z elementami sztuki barokowej oraz w nawiązaniu do XVIII-wiecznej architektury Palermo. Uzupełniono ją elementami nawiązującymi do średniowiecznej sycylijskiej sztuki normandzkiej i arabskiej. Taki styl narzucał zastosowanie wielkich elementów wykonanych z naturalnego kamienia, które też stanowią istotę konstrukcji budynku. Mimo iż Teatro Massimo jest w istocie konstrukcją eklektyczną, elementy wzorowane na rozmaitych stylach połączono w wyjątkowo umiejętny sposób tak, że stanowią one w praktyce jednolitą, harmonijną całość w sensie architektonicznym.
W fasadzie budowli dominują olbrzymie grecko-rzymskie kolumny, nadające monumentalny charakter całej konstrukcji. Otaczające kolumnadę z obydwu boków części budynku nawiązują raczej do stylu renesansowego i barokowego z ogromnymi, „prześwietlonymi” oknami.
Wnętrze teatru zawiera wiele elementów odwołujących się do sztuki secesyjnej.
Teatro Massimo jest największym teatrem operowym we Włoszech, a zarazem trzecim co do wielkości w Europie. Pierwotnie zaplanowano go dla około 3000 widzów, przy czym na parterze miały być jedynie miejsca stojące. Obecnie teatr posiada 1350 miejsc siedzących mieszczących się na parterze oraz balkonach przyjmujących kształt olbrzymiej podkowy. Na balkonie pierwszego piętra, w osi głównej teatru, znajduje się loża honorowa, pierwotnie przeznaczona dla króla Włoch i jego świty.
Architektura budynku pozostała właściwie nie zmieniona do chwili obecnej. Wykonywano jedynie prace renowacyjne i konserwatorskie.
Dalsza historia teatru.
Teatro Massimo funkcjonował przez wiele lat pełniąc funkcję jednego z czołowych ośrodków kulturalnych południowych Włoch, a zarazem wizytówki miasta Palermo oraz całej Sycylii. Prezentował głównie dzieła włoskiej sztuki operowej.
W czasie II wojny światowej teatr nie doznał poważniejszych uszkodzeń. Pomimo tego z biegiem czasu jego wyposażenie ulegało stopniowemu zużyciu.
W 1974 roku zdecydowano się na generalną renowację wnętrza Teatro Massimo. Prace renowacyjne postępowały jednak powoli i odbywały się w atmosferze korupcji, skandali oraz wykorzystywania problemu podczas tarć między rozmaitymi ugrupowaniami politycznymi. W rezultacie teatr pozostawał zamknięty przez ponad 20 lat. Przedstawienia operowe odbywały się wówczas w budynku wzniesionego również pod koniec XIX wieku, lecz nie tak monumentalnego Teatro Politeana.
Odnowiony teatr oddano do użytku publiczności ponownie 12 maja 1997, kilka dni przed setną rocznicą jego otwarcia. Jednakże sezon operowy rozpoczął się ze znacznym opóźnieniem. W 1998 roku przedstawiono jedynie premierę "Aidy" Verdiego. Pełny sezon operowy rozpoczął się praktycznie w 1999 roku.
Teatro Massimo obecnie.
Obecnie Teatro Massimo stanowi jeden z najwspanialszych teatrów operowych we Włoszech. Znany jest z wysokiego poziomu artystycznego przedstawień. Wykonywany jest nie tylko klasyczny repertuar włoskiej muzyki operowej. W ostatnich latach na scenie pojawiają się również dzieła twórców francuskich, niemieckich oraz kompozytorów współczesnych. Niedawno, po raz pierwszy w historii teatru, zdecydowano się na przedstawienie pełnego cyklu Tetralogii Richarda Wagnera, choć przyjęty sposób inscenizacji tego olbrzymiego arcydzieła mógł wzbudzić liczne kontrowersje.
Ciekawostki.
Na schodach Teatro Massimo rozgrywa się scena finałowa filmu "Ojciec chrzestny III", w której ginie córka Michaela Corleone.
Bibliografia.
Bibliografia tematyki hasła jest dość obszerna, w zdecydowanej większości w języku włoskim. Najważniejsze pozycje:

</doc>
<doc id="3189839" url="https://pl.wikipedia.org/wiki?curid=3189839" title="Kazimierz Boczar">
Kazimierz Boczar

Kazimierz Adam Boczar (ur. 20 grudnia 1915 w Iwoniczu, zm. 5 kwietnia 2007 w Warszawie) – polski ekonomista, działacz spółdzielczy, profesor zwyczajny, wykładowca, publicysta.
Życiorys.
Kazimierz Adam Boczar urodził się 20 grudnia 1915 w Iwoniczu. 20 czerwca 1934 zdał egzamin dojrzałości w Państwowym Gimnazjum im. Królowej Zofii w Sanoku (w jego klasie byli m.in. Władysław Bes, Stanisław Haduch, Andrzej Skubisz). Uzyskał tytuł profesora zwyczajnego doktora habilitowanego. Był wykładowcą Szkoły Głównej Planowania i Statystyki (SGPiS) w Warszawie. W 1. poł. lat 50. XX wieku w Katedrze Ekonomiki Handlu jego asystentką była Teresa Lewtak-Stattler.
Został członkiem Rady Krajowej PRON w 1983. Był redaktorem dwumiesięcznika "Handel Wewnętrzny". Z okazji 80. urodzin Kazimierza Boczara odbyła się sesja naukowa jemu poświęcona.
Zamieszkiwał przy ulicy Raszyńskiej w Warszawie. Zmarł 5 kwietnia 2007. Jego żoną była Janina.

</doc>
<doc id="3189840" url="https://pl.wikipedia.org/wiki?curid=3189840" title="Nu italo disco">
Nu italo disco

Nu italo disco znany także jako new italo disco lub italo dance – gatunek muzyki dance powstały w latach 90. XX wieku wywodzący się z italo disco, chociaż niektórzy krytycy muzyczni uważają, że wywodzi się wbrew nazwie z eurodance. W przeciwieństwie do eurodance nie występują tu już raczej kwestie rapowane, a treści utworów, jak i sama muzyka – niekoniecznie muszą być optymistyczne. W tworzeniu tego typu muzyki bardzo często wykorzystuje się tzw. vocodery – nadające głosowi wokalisty syntetyczne, nienaturalne brzmienie. Również ten gatunek posiada licznych przedstawicieli, takich jak: Gigi D’Agostino, Prezioso, Natasha Hagen.

</doc>
<doc id="3189844" url="https://pl.wikipedia.org/wiki?curid=3189844" title="Teatr Narodowy w Oslo">
Teatr Narodowy w Oslo

Teatr Narodowy (norw. "Nationaltheatret") w Oslo – jeden z najważniejszych norweskich teatrów dramatycznych. 
Uroczyste otwarcie nastąpiło 1 września 1899 roku. Budynek, zaprojektowany przez Henrika Bulla, jest usytuowany między pałacem królewskim i parlamentem. Na nowej scenie kontynuowano działalność teatru Christiania założonego w roku 1829. Podczas trzydniowej inauguracji wystawiono fragmenty sztuk Ludviga Holberga, "Wroga ludu" Henrika Ibsena i "Sigurda Jorsalfara" Bjørnstjerne Bjørnsona. Początkowo Teatr Narodowy był finansowany ze środków prywatnych i dopiero w roku 1929 państwo udzieliło mu skromnej dotacji. Pierwszym dyrektorem teatru został syn Bjørnstjerne Bjørnsona, Bjørn. Za „złoty wiek” sceny narodowej uchodzą lata dyrekcji Vilhelma Kraga. 
W 1990 odbył się na scenie teatru pierwszy światowy Festiwal Ibsenowski. W latach 90. XX wieku w teatrze wystawiał, odnosząc sukcesy, polski reżyser Piotr Chołodziński (m.in. "Kurka wodna" Witkacego).
Obecnie teatr prowadzi działalność w czterech jednostkach administracyjnych: "Hovedscenen" (Scena Główna), "Amfiscenen" (Amfiteatr), "Malersalen" (Malarnia), znajdujących się w budynku macierzystym, oraz "Torshovteatret" (Teatr Torshov) w dzielnicy Torshov. 
Linki zewnętrzne.
Oficjalna strona Teatru Narodowego

</doc>
<doc id="3189845" url="https://pl.wikipedia.org/wiki?curid=3189845" title="Stańcowane pantofelki">
Stańcowane pantofelki

Stańcowane pantofelki ("Die zertanzten Schuhe") – baśń opublikowana przez braci Grimm w 1815 roku w ich zbiorze "Baśni" (tom 2, nr 133).
Treść.
Pewien król, wdowiec, miał dwanaście pięknych córek. Spały razem w jednej komnacie, którą król zawsze na noc zamykał. Jednak gdy ją co rano otwierał, widział, że buty jego córek były przetarte, jakby całą noc tańczyły. Nie mogąc odgadnąć tajemnicy ogłosił, że ten śmiałek, który odkryje sekret stańcowanych pantofelków, będzie mógł wybrać jedną z księżniczek za żonę, a po jego śmierci zostanie królem. Jeśli jednak ktoś podejmie się zadania, a po trzech nocach nie poda rozwiązania zagadki, ten straci życie. Wielu śmiałków próbowało, ale żadnemu się nie udało odkryć tajemnicy królewskich córek. Wszyscy zostali straceni. 
Wyzwanie postanowił podjąć pewien ubogi były żołnierz. W drodze do zamku napotkał staruszkę i opowiedział jej o swoich planach. Staruszka podarowała mu magiczną kapotę, która po założeniu czyniła niewidzialnym. Staruszka poradziła mu także, by nie pił wina, które księżniczki mu podadzą przed snem.
Kiedy żołnierz stanął przed królem, przyjęto go dobrze, jak jego poprzedników. Podano mu królewskie odzienie i zakwaterowano w komnacie obok komnaty księżniczek. Kiedy nastał wieczór, żołnierz, zgodnie z radą staruszki, nie spróbował nawet wina podanego przez księżniczki, lecz tylko udawał, że pije, a potem udawał, że mocno śpi. Księżniczki upewniwszy się, ze ich strażnik jest pogrążony we śnie, zaczęły czesać się, stroić i ubierać w najlepsze suknie. 
Gdy były gotowe, jedna z nich zapukała w swoje łóżko, które natychmiast zapadło się pod ziemię. Księżniczki, jedna za drugą, weszły w powstały otwór, a żołnierz, odziany w magiczną kapotę podążył za nim. Szli piękną aleją wysadzaną drzewami o srebrnych liściach. Żołnierz zerwał jedną gałąź. Dotarli do jeziora, gdzie w dwunastu łodziach stało dwunastu pięknych książąt. Każda księżniczka wsiadła do jednej z łodzi. Niewidzialny żołnierz wślizgnął się do łodzi najmłodszej z nich. Dopłynęli na drugi brzeg, gdzie stał jasno oświetlony zamek, wokół którego rozbrzmiewała muzyka. Księżniczki udały się tam wraz ze swoimi książętami i tańczyły z nimi do trzeciej rano. 
Trzy dni później żołnierz opowiedział królowi tajemnicę księżniczek. Pokazał jako dowód gałąź ze srebrnymi liści oraz złoty kubek, który ukradł z zamku. Król zawołał księżniczki, które widząc, że ich sekret został wykryty, potwierdziły słowa żołnierza. Król w nagrodę pozwolił żołnierzowi wybrać żonę spośród księżniczek. Żołnierz wybrał najstarszą, którą jeszcze tego samego dnia poślubił.

</doc>
<doc id="3189847" url="https://pl.wikipedia.org/wiki?curid=3189847" title="Wimbledon 2014 (gra pojedyncza chłopców)">
Wimbledon 2014 (gra pojedyncza chłopców)

Wimbledon 2014 – gra pojedyncza chłopców – zawody singlowe chłopców, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 28 czerwca–6 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3189848" url="https://pl.wikipedia.org/wiki?curid=3189848" title="2014 NBA Draft">
2014 NBA Draft

2014 NBA Draft odbył się 26 czerwca 2014 w hali Barclays Center na Brooklynie. Był transmitowany przez stację ESPN. Z numerem pierwszym przez Cleveland Cavaliers wybrany został Andrew Wiggins.
Między 15. a 16. wyborem, komisarz NBA – Adam Silver w imieniu całej ligi dokonał symbolicznego wyboru Isaiaha Austina, który miał uczestniczyć w drafcie, ale kilka dni przed nim musiał zakończyć karierę po wykryciu u niego Zespołu Marfana, chcąc tym samym uhonorować go w szczególny sposób i spełnić jego marzenie o wyborze w drafcie.

</doc>
<doc id="3189850" url="https://pl.wikipedia.org/wiki?curid=3189850" title="Józef Galanka">
Józef Galanka

Józef Galanka (ur. 28 kwietnia 1905 w Suchej, zm. 2 sierpnia 1962) – polski inżynier, profesor nadzwyczajny, wykładowca akademicki specjalista w dziedzinie górnictwa.
Życiorys.
Urodził się 28 kwietnia 1905 w Suchej (ówczesny powiat żywiecki) w rodzinie Szymona, podurzędnika kolejowego wyznania greckokatolickiego. Miał brata Juliana (ur. 1910).
W 1923 zdał egzamin dojrzałości w Państwowy Gimnazjum im. Królowej Zofii w Sanoku (w jego klasie byli m.in. Jerzy Gölis, Tadeusz Hroboni, Jan Pudełko). Następnie przez rok pracował w Kopalni Węgla Kamiennego „Kleofas” w Katowicach. W latach 1924–1930 odbył studia na Akademii Górniczo-Hutniczej w Krakowie uzyskując dyplom inżyniera. Po ukończeniu studiów w dekadzie lat 30. pracował w Kopalni Węgla Kamiennego „Eminencja” w Katowicach na stanowiskach dozorcy dołowe­go, sztygara oddziałowego, technika strzelniczego, inżyniera gospodarczego, inżyniera bezpieczeństwa i inżyniera ruchu. Po wybuchu II wojny światowej pracował we Lwowie jako projektant Kopalń Węgla Brunatnego w Złoczowie, w 1940 jako za­stępca szefa Kopalń Ozokerytu w Kombinacie Naftowym. Po przejściu frontu wschodniego trafił w grupie operacyjnej por. Prusaka na Śląsk. Tam działał w organizowaniu Zjednoczenia Przedsiębiorstw Wiertniczo-Górniczych w Katowicach i od 1945 do 1950 był jego naczelnym dyrektorem. Od stycznia 1950 organizował Zjednoczenie Geologiczno-Poszukiwawcze. Równolegle publikował prace w dziedzinie szybkościowego drążenia szybów, wykonywania wyrobisk w kamieniu, techniki strzelania czy zwiercalności.
7 października 1951 uzyskał tytuł profesora nad­zwyczajnego w Politechnice Śląskiej oraz został dziekanem (do 1952) Wydziału Górni­czego i kierownikiem Katedry Górnictwa II (później Katedra Budownictwa Podziemnego Kopalń oraz Katedra Geomechaniki, Budownictwa Podziemnego i Zarządzania Ochroną Powierzchni na Wydziale Górnictwa i Geologii).
Specjalizował się w zakresie głę­bienia szybów, obudowy specjalnej, prowadzenia robót kamiennych i obudowy w wyrobiskach korytarzowych. W tej dziedzinie wykładał i publikował. Był recenzentem prac naukowych, w tym doktor­skich, habilitacyjnych. Pełnił funkcję przewodniczącego Komisji Dokumentacji Geologiczno-Inżynier­skich przy Centralnym Urzędzie Geologii.
Zamieszkiwał przy ulicy Marii Skłodowskiej w Katowicach.
Zmarł 2 sierpnia 1962. Został pochowany na Cmentarzu Wojskowym na Powązkach w Warszawie (kwatera L-1-7). W tym samym miejscu została pochowana Ernestyna Galanka (1899-1983).

</doc>
<doc id="3189851" url="https://pl.wikipedia.org/wiki?curid=3189851" title="Kościół św. Józefa Oblubieńca w Warszawie">
Kościół św. Józefa Oblubieńca w Warszawie

Kościół świętego Józefa Oblubieńca – jeden z zabytkowych kościołów Warszawy. Znajduje się na osiedlu Sielce, w dzielnicy Mokotów, przy ul. Czerniakowskiej 137. 
Jest to kościół parafialny parafii św. Stefana Króla w Warszawie należącej do dekanatu mokotowskiego archidiecezji warszawskiej.
Historia.
Świątynia powstała jako kaplica szkolna należąca do Zgromadzenia Sióstr Najświętszej Rodziny z Nazaretu (Sióstr Nazaretanek), wybudowana w latach 1922–1926. Projekt opracowali Karol Jankowski i Franciszek Lilpop. W styczniu 1928 roku kaplica została poświęcona przez ks. infułata Antoniego Szlagowskiego. W 1936 roku kościół został całkowicie ukończony. 
W 1944 roku w świątyni mieścił się szpital wojsk węgierskich. W dniach 27–30 sierpnia 1944 roku, podczas powstania warszawskiego, w okolicy kościoła i w jego wnętrzu trwały walki. 
W dniu 1 stycznia 1963 roku kaplica została ustanowiona rektoratem z oddzielnym duszpasterzem. W dniu 1 marca 1973 roku przy kościele została utworzona parafia św. Stefana Króla.

</doc>
<doc id="3189852" url="https://pl.wikipedia.org/wiki?curid=3189852" title="Shkëlzen Gashi">
Shkëlzen Gashi

Shkëlzen Gashi (ur. 15 lipca 1988 w Zurychu) – albański piłkarz grający na pozycji ofensywnego pomocnika. Od 2016 jest zawodnikiem klubu Colorado Rapids.
Kariera klubowa.
Swoją karierę piłkarską Gashi rozpoczął w klubie FC Zürich. Trenował też w juniorach Grasshoppers Zurych. W sezonie 2006/2007 został włączony do kadry pierwszego zespołu FC Zürich. 12 sierpnia 2006 zadebiutował w Swiss Super League w przegranym 1:3 wyjazdowym meczu z FC Sankt Gallen i był to jego jedyny mecz w barwach Zürichu, który wywalczył wówczas mistrzostwo Szwajcarii. W sezonie 2007/2008 był wypożyczony do drugoligowego FC Schaffhausen. Z kolei w 2008 roku wypożyczono go do AC Bellinzona, w którego barwach zadebiutował 23 lipca 2008 w przegranym 1:2 domowym meczu z Neuchâtel Xamax. W Bellinzonie grał do końca 2009 roku.
Na początku 2010 roku Gashi przeszedł do Neuchâtel Xamax. Swój debiut w nim zanotował 6 lutego 2010 w zremisowanym 0:0 wyjazdowym spotkaniu z FC Zürich. W trakcie sezonu 2010/2011 odszedł do drugoligowego FC Aarau, gdzie grał do końca sezonu 2011/2012.
W lipcu 2012 roku Gashi trafił do Grasshoppers Zurych. W nim zadebiutował 15 lipca 2012 w przegranym 0:2 domowym meczu z FC Sion. W sezonie 2012/2013 zdobył Puchar Szwajcarii i został wicemistrzem tego kraju. W sezonie 2013/2014 ponownie wywalczył wicemistrzostwo Szwajcarii.
W czerwcu 2014 Gashi podpisał czteroletni kontrakt z FC Basel. Grał w nim do końca 2015, a na początku 2016 został zawodnikiem Colorado Rapids.
Kariera reprezentacyjna.
Gashi grał w młodzieżowych reprezentacjach Szwajcarii, jednak zdecydował się reprezentować Albanię. W reprezentacji Albanii zadebiutował 14 sierpnia 2013 w wygranym 2:0 towarzyskim meczu z Armenią, rozegranym w Tiranie. W 56. minucie tego meczu zmienił Edmonda Kapllaniego.

</doc>
<doc id="3189855" url="https://pl.wikipedia.org/wiki?curid=3189855" title="Challenge League">
Challenge League



</doc>
<doc id="3189857" url="https://pl.wikipedia.org/wiki?curid=3189857" title="Seiko Hashimoto">
Seiko Hashimoto

 – japońska polityk Partii Liberalno-Demokratycznej, uprzednio łyżwiarka szybka, brązowa medalistka olimpijska i trzykrotna medalistka mistrzostw świata.
Kariera sportowa.
Łyżwiarstwo.
Pierwszy sukces w karierze Seiko Hashimoto osiągnęła w 1982 roku, kiedy zdobyła brązowy medal w wieloboju podczas mistrzostw świata juniorów w Innsbrucku. W tej samej konkurencji była też druga na rozgrywanych rok później mistrzostwach świata juniorów w Sarajewie. W 1984 roku wzięła udział w igrzyskach olimpijskich w Sarajewie, gdzie jej najlepszym wynikiem było jedenaste miejsce w biegu na 500 metrów. Blisko podium była na sprinterskich mistrzostwach świata w Karuizawie w 1986 roku i rozgrywanych rok później wielobojowych mistrzostwach świata w West Allis, jednak w obu przypadkach zajmowała czwarte miejsce. Walkę o medal przegrywała odpowiednio z Amerykanką Bonnie Blair i Holenderką Yvonne van Gennip.
We wszystkich startach na igrzyskach w Calgary w 1988 roku plasowała się w czołowej dziesiątce. W biegach na 500 i 1000 m była piąta, na dystansach 1500 i 5000 m była szósta, a na 3000 m zajęła siódme miejsce. Pierwszy medal wśród seniorek wywalczyła rok później, na sprinterskich mistrzostwach świata w Heerenveen, gdzie była trzecia za Bonnie Blair i Christą Rothenburger z NRD. W 1990 roku zdobyła srebrny medal na wielobojowych mistrzostwach świata w Calgary, przegrywając tylko z Jacqueline Börner z NRD. Medal przywiozła także z igrzysk olimpijskich w Albertville, zajmując trzecie miejsce na dystansie 1500 metrów. Na podium przed nią znalazły się dwie Niemki: Jacqueline Börner i Gunda Niemann. W tym samym roku trzecia była także podczas wielobojowych mistrzostw świata w Heerenveen, ulegając Gundzie Niemann i reprezentującej Austrię Emese Hunyady. Brała też udział w igrzyskach w Lillehammer w 1994 roku, gdzie jej najlepszym wynikiem było szóste miejsce na 3000 metrów. Wielokrotnie stawała na podium zawodów Pucharu Świata, odnosząc przy tym sześć zwycięstw. Najlepsze wyniki osiągnęła w sezonie 1990/1991, kiedy była druga w klasyfikacjach końcowych 500 m i 1000 metrów. Ponadto w sezonie 1989/1990 była trzecia w klasyfikacji 1000 m.
Od 2006 roku jest prezesem Japońskiej Federacji Łyżwiarskiej.
Kolarstwo.
Równocześnie ze startami w łyżwiarstwie szybkim Seiko Hashimoto brała udział w zawodach w kolarstwie torowym. W 1988 roku wystąpiła w sprincie indywidualnym na igrzyskach olimpijskich w Seulu, jednak nie awansowała do finału. Na rozgrywanych cztery lata później igrzyskach w Barcelonie wystartowała w indywidualnym wyścigu na dochodzenie. Rywalizację zakończyła jednak na rundzie eliminacyjnej, zajmując ostatecznie jedenastą pozycję. Podczas igrzysk olimpijskich w Atlancie w 1996 roku jej najlepszym wynikiem było dziewiąte miejsce w wyścigu punktowym. Na tej samej imprezie wzięła też udział w indywidualnym wyścigu na dochodzenie, jednak odpadła już w rundzie kwalifikacyjnej. Ostatecznie została sklasyfikowana na ostatnim, dwunastym miejscu. Nigdy nie zdobyła medalu na mistrzostwach świata w kolarstwie torowym. Zdobyła za to brązowy medal w indywidualnym wyścigu na dochodzenie podczas igrzysk azjatyckich w Seulu w 1986 roku.
Polityka.
Już w połowie lat 90. XX wieku Hashimoto rozpoczęła karierę w polityce. W 1995 roku została wybrana do Izby Radców, wyższej izby Zgromadzenia Narodowego z ramienia Partii Liberalno-Demokratycznej. W latach 2000-2001 była wiceministrem do spraw rozwoju Hokkaido, w latach 2001-2003 była członkiem Komitetu Edukacji, a od 2003 roku była zastępcą sekretarza generalnego PLD. W latach 2008-2009 była wiceministrem spraw zagranicznych w okresie rządów premiera Tarō Asō.

</doc>
<doc id="3189862" url="https://pl.wikipedia.org/wiki?curid=3189862" title="Paradiso (Amsterdam)">
Paradiso (Amsterdam)

Paradiso – klub muzyczny mieszczący się w Amsterdamie w Holandii.
Historia.
Obiekt mieści się w przebudowanym miejscu dawnego kościoła, pochodzącego z XIX wieku, który funkcjonował do 1965 roku. Służył jako sala konferencyjna dla liberalnej holenderskiej grupy religijnej Vrije Gemeente. Klub znajduje się przy Weteringschans, graniczącej z główną ulicą miasta Leidseplein, znanej jako jeden z głównych i centralnych punktów odwiedzanych przez turystów. Główna sala koncertowa posiada wysokie sufity, oraz dwa pierścienie wyposażone w balkony z widokiem na scenę. Ponadto obiekt wyposażony jest w kawiarnię, która znajduje się w piwnicy oraz na piętrze.
Klub w obecnej formie został otwarty 30 marca 1968 roku, jako centrum rozrywki dla młodzieży. Wraz z pobliskim klubem Melkweg, szybko stał się popularnym miejscem kontrkultury hippisowskiej. Paradiso było jednym z pierwszych miejsc, gdzie legalna była sprzedaż tzw. miękkich narkotyków. W połowie lat 70. w klubie dużą popularnością cieszyły się takie gatunki muzyczne jak punk oraz nowa fala. Od końca lat 80., klub organizuje częste imprezy taneczne.
W ostatnich latach, klub został wyposażony w elektronikę w zakresie programowania, dzięki czemu prócz koncertów, może organizować również wykłady, sztukę itp.
W klubie na przestrzeni lat, swoje koncerty dawali tu między innymi Pink Floyd, Deep Purple, Black Sabbath, Genesis, Thin Lizzy, Blue Öyster Cult, AC/DC, Sex Pistols, Scorpions, UFO, The Clash, Blondie, Van Halen, Ramones, The Police, Dr. Feelgood, U2, Accept, Duran Duran, Depeche Mode, Dead Kennedys, Def Leppard, The Sisters of Mercy, Mercyful Fate, INXS, R.E.M., Marillion, Metallica, Killing Joke, Nick Cave, Slayer, Exodus, Megadeth, Suicidal Tendencies, Death Angel, Guns N’ Roses, Red Hot Chili Peppers, Faith No More, Iggy Pop, Manowar, Lenny Kravitz, Roxette, Soundgarden, The Black Crowes, Bruce Dickinson, Ian Gillan, Primus, Danzig, New Model Army, Sepultura, Nirvana, Ozzy Osbourne, Bad Religion, The Smashing Pumpkins, Ministry, Biohazard, Pantera, Alice in Chains, Tool, The Velvet Underground, Pearl Jam, Robert Plant, Paradise Lost, Björk, Tori Amos, Nine Inch Nails, Beastie Boys, Extreme, Oasis, Machine Head, Soul Asylum, The Rolling Stones, Korn, Jeff Buckley, Radiohead, Foo Fighters, Placebo, Willie Nelson, Sting, Type O Negative, Sheryl Crow, Dio, The Offspring, David Bowie, Aerosmith, Richie Sambora, Black Label Society, Fish, Chris Cornell, Muse, Coldplay, Deftones, Nightwish, Queens of the Stone Age, Kings of Leon, Maroon 5, Steve Vai, Slipknot, Gov’t Mule, Alter Bridge, Justin Timberlake, Disturbed, Evanescence, Amy Winehouse, Joe Satriani, Riverside, Children of Bodom, PJ Harvey, Lady Gaga, Slash, Prince, Robbie Williams, Lana Del Rey, Pain of Salvation, Delain, Beth Hart.

</doc>
<doc id="3189873" url="https://pl.wikipedia.org/wiki?curid=3189873" title="Ratusz w Świebodzicach">
Ratusz w Świebodzicach

Ratusz w Świebodzicach – klasycystyczna budowla wzniesiona w latach 1779-1781, według projektu Christiana Valentina Schulze. Ratusz został przebudowany na początku XX wieku, obecnie jest siedzibą władz miejskich Świebodzic.
Historia.
Pierwszy średniowieczny ratusz w Świebodzicach spłonął w roku 1774, w wielkim pożarze miasta. Obecny budynek został wzniesiony w latach 1779-1781, według projektu Christiana Valentina Schulze. Na początku XX wieku ratusz został częściowo przebudowany, a w latach 1979-1981 budynek odremontowano.
Decyzją wojewódzkiego konserwatora zabytków z dnia 12 maja 1966 roku ratusz został wpisany do rejestru zabytków. 
Architektura.
Ratusz jest dwukondygnacyjnym budynkiem wzniesionym na planie litery T z krótkimi ramionami, ma dwie kondygnacje, dwa trakty pomieszczeń i jest nakryty dachem dwuspadowym z lukarnami, ograniczonym szczytem o wolutowym wykroju. W narożniku zachodniej fasady stoi czworoboczna wieża z parami pilastrów w narożnikach dolnej części. W połowie wysokości wieży ulokowano taras widokowy otoczony kamienną balustradą, a powyżej niego jest wyższa część, znacznie węższa od dolnej, posiadająca ścięte narożniki i wyposażona w tarcze zegarowe. Wieża zwieńczona jest blaszanym hełmem z iglicą. Dzielone pilastrami elewacje posiadają pseudoryzality z wejściami i są zwieńczone gzymsem koronującym z wazonami.
Obecnie ratusz jest siedzibą władz miejskich Świebodzic.

</doc>
<doc id="3189876" url="https://pl.wikipedia.org/wiki?curid=3189876" title="Győr (stacja kolejowa)">
Győr (stacja kolejowa)

Győr (węg. "Győr vasútállomás") – stacja kolejowa w Győr, w komitacie Győr-Moson-Sopron, na Węgrzech. Jest znaczącym węzłem kolejowym na węgierskiej sieci kolejowej. Znajduje się na linii nr 1 prowadzącej z Budapesztu do Wiednia i Bratysławy. Stanowi istotny punkt w przewozach kolejowych do Austrii i na Słowację. Na stacji zatrzymują się pociągi wszystkich kategorii w tym InterCity, Railjet i pociągi prywatnego przewoźnika GYSEV.
Budynek dworca znajduje się w centrum miasta, przy Révai Miklós utca, blisko ratusza i dworca autobusowego, z którym jest połączony przejściem podziemnym.
Stacja została otwarta w 1855 roku, została jednak zniszczona w 1944 i odbudowana w latach 1953-1958 w stylu socrealiztycznym
Dworcem tak jak i całą infrastrukturą kolejową na Węgrzech zarządza Magyar Államvasutak.

</doc>
<doc id="3189878" url="https://pl.wikipedia.org/wiki?curid=3189878" title="Bronisław Kocyłowski">
Bronisław Kocyłowski

Bronisław Kocyłowski (ur. 1907 w Sanoku, zm. 9 lutego 1989 w Puławach) – lekarz weterynarii, ichtiopatolog, profesor zwyczajny, wykładowca akademicki.
Życiorys.
Bronisław Kocyłowski urodził się 27 sierpnia, 29 sierpnia lub 29 września 1907 w Sanoku. Był synem Tomasza (urzędnik pocztowy).
W Sanoku ukończył szkołę powszechną i uczył się w tamtejszym Państwowym Gimnazjum im. Królowej Zofii, w którym zdał egzamin dojrzałości 20 maja 1926 w trakcie przewrotu majowego (w jego klasie byli m.in. Ludwik Bar, Stanisław Buczek, Mikołaj Deńko, Marian Strzelbicki). Następnie odbył studia weterynarii na Akademii Medycyny Weterynaryjnej we Lwowie uzyskując w 1932 dyplom lekarza weterynarii. Po odbyciu praktyki, stażu został zatrudniony w Zakładzie Ichtiobiologii i Rybactwa Uniwersytetu Jagiellońskiego w Krakowie w charakterze asystenta, a od 1 kwietnia 1937 jako kierownik Działu Chorób Ryb w ówczesnym Wydziale Weterynaryjnym Państwowego Instytutu Naukowego Gospodarstwa Wiejskiego w Puławach. W czerwcu 1939 uzyskał tytuł doktora medycyny weterynaryjnej w Akademii Medycyny Weterynaryjnej we Lwowie. Po II wojnie światowej kontynuował karierę naukową, pracował w Państwowym Instytucie Weterynaryjnym w Puławach, w 1954 otrzymał posadę docenta, w 1966 uzyskał tytuł profesora nadzwyczajnego, a w 1974 roku profesora zwyczajnego. Był założycielem i kierownikiem Działu, następnie Pracowni Chorób Ryb w Puławach, a później powołanego 1 kwietnia 1937 Zakładu Chorób Ryb w Puławach. Do 31 grudnia 1977 pełnił funkcję kierownika (obecnie jest to jeden z zakładów naukowych Państwowego Instytutu Weterynaryjnego – Państwowego Instytutu Badawczego). W kolejnych latach działało 21 specjalistycznych pracowni chorób ryb, które prowadzili ichtiopatolodzy wykształceni w Zakładzie Chorób Ryb.
Specjalizował się w ichtiopatologii (patologii zwierząt w dziale ichtiologii). Pod kierunkiem Teodora Spiczakowa badał chorobę posocznicę karpi (wcześniej określana zwyczajowo jako „choroba lubelska”), powodującą masowej śnięcie karpi. Organizował szkolenia dla rybaków, ichtiologów i ichtiopatologów. Działał na rzecz zwalczania chorób ryb, rozwiązywania problemów w obiektach hodowli ryb i gospodarki rybackiej Polski.
Był wykładowcą Wydziału Weterynaryjnego Szkoły Głównej Gospodarstwa Wiejskiego w Warszawie oraz studentów Wydziału Rolnego Uniwersytetu Marii Curie Skłodowskiej w Lublinie.
Zmarł 9 lutego 1989. Został pochowany na cmentarzu parafialnym w Puławach.
Jego pamięci została poświęcona publikacja pt. "Ochrona zdrowia w gospodarce rybackiej. Monografia pod redakcją naukową Jana Żelaznego", wydana przez Państwowy Instytut Weterynaryjny w 2007. W dniach 22-23 maja 2007 Państwowy Instytut Weterynaryjny – Państwowy Instytut Badawczy w Puławach - Zakład Chorób Ryb zorganizowały konferencję naukową nt. „Patologia ryb i raków oraz bezpieczeństwo żywności pochodzenia rybnego”, która została poświęcona pamięci Bronisława Kocyłowskiego.
Jego żoną była Irena Grzybowska-Kocyłowska (1907–1984) (od 1936 pracowała w Dziale Roślin Pastewnych Ośrodka Nauk Rolniczych w Puławach). Mieli syna Macieja (ur. 1942), który został lekarzem.

</doc>
<doc id="3189879" url="https://pl.wikipedia.org/wiki?curid=3189879" title="Swietłana Fiedotkina">
Swietłana Fiedotkina

Swietłana Aleksiejewna Fiedotkina (ros. Светлана Александровна Федоткина; ur. 22 lipca 1967 w Krasnojarsku) – rosyjska łyżwiarka szybka, brązowa medalistka olimpijska.
Kariera.
Największy sukces w karierze Swietłana Fiedotkina osiągnęła w 1994 roku, kiedy wywalczyła srebrny medal w biegu na 1500 m podczas igrzysk olimpijskich w Lillehammer. W zawodach tych wyprzedziła ją jedynie reprezentująca Austrię Emese Hunyady, a trzecie miejsce zajęła Niemka Gunda Niemann. Na tych samych igrzyskach była też jedenasta w biegu an 1000 m i dwudziesta na 500 m. Rok wcześniej była czternasta na mistrzostwach Europy w Heerenveen i dwudziesta na mistrzostwach świata w Berlinie. Wielokrotnie startowała w zawodach Pucharu Świata, przy tym dwukrotnie stawała na podium. 27 listopada 1993 roku w Berlinie była trzecia w biegu na 1500 m, przegrywając tylko z Niemann i Hunyady. Blisko tydzień później, 5 grudnia 1993 roku w Hamar była druga na 1000 m, ulegając jedynie Bonnie Blair z USA. Najlepsze wyniki osiągnęła w sezonie 1993/1994, kiedy była szósta w klasyfikacji końcowej 1500 m. W 1996 roku została zdyskwalifikowana na dwa lata po tym jak w jej organizmie wykryto stanozolol. Kara ta została przedłużona po tym jak po upływie zawieszenia Fiedotkina odmówiła poddania się kolejnemu testowi antydopingowemu. Ostatecznie powróciła do sportu, jednak nie wywalczyła miejsca w reprezentacji. Przez jakiś czas grała także w hokeja w Łokomotiwie Krasnojarsk. Po zakończeniu kariery pracowała w Państwowym Uniwersytecie w Krasnojarsku.

</doc>
<doc id="3189880" url="https://pl.wikipedia.org/wiki?curid=3189880" title="Trędownik omszony">
Trędownik omszony

Trędownik omszony ("Scrophularia scopolii" Hoppe) – gatunek rośliny wieloletniej należący do rodziny trędownikowatych. Występuje w środkowej i południowo-środkowej Europie, w Azji Mniejszej, na Kaukazie i na Zakaukaziu. W Polsce jest pospolity na Pogórzu i w Karpatach, rzadszy w Dolinie Dolnośląskiej. W górach dość pospolity, sięga od regla dolnego po piętro kosodrzewiny.
Biologia i ekologia.
Bylina, hemikryptofit. Kwitnie od czerwca do sierpnia. Rośnie w półcieniu, na glebach wilgotnych, żyznych, o odczynie obojętnym i zasadowym. Spotykana w buczynach, łęgach olszowo-jesionowych, w ziołoroślach, na brzegach potoków, na polanach, porębach i piargach.

</doc>
<doc id="3189883" url="https://pl.wikipedia.org/wiki?curid=3189883" title="Yukon/NWT Scotties Tournament of Hearts 2014">
Yukon/NWT Scotties Tournament of Hearts 2014

Yukon/NWT Scotties Tournament of Hearts 2014, turniej wyłaniający reprezentację Jukonu i Terytoriów Północno-Zachodnich kobiet w curlingu na Scotties Tournament of Hearts 2014. Zawody rozegrano dniach 3-5 stycznia 2014 w Yellowknife, na lodowisku Yellowknife Curling Club.
Tytułów mistrzowskich bronił zespół Kerry Galushy. Po rozegraniu dwóch rund "każdy z każdym" zespoły Galushy i Koltun miały wygranych 5 meczów. W dodatkowym meczu wyłaniającym triumfatorki wynikiem 6:4 lepsza okazała się być Sarah Koltun. Był to pierwszy triumf drużyny z Jukonu od 2000. Dodatkowo w tym sezonie Koltun była mistrzynią juniorek Jukonu i Terytoriów Północno-Zachodnich.
Były to ostatnie mistrzostwa wyłaniające jedną reprezentację dla tych dwóch kanadyjskich terytoriów. Od 2015 w mistrzostwach Kanady wprowadzone zostaną zmiany, jedną z nich jest rozdzielenie uczestnictwa Jukonu i Terytoriów Północno-Zachodnich.
Round Robin.
Sesja 1..
3 stycznia 2014; 14:30
Sesja 2..
3 stycznia 2014; 19:30
Sesja 3..
4 stycznia 2014; 9:30
Sesja 4..
4 stycznia 2014; 14:30
Sesja 5..
5 stycznia 2014; 10:00
Sesja 6..
5 stycznia 2014; 15:00
Tie-breaker.
6 stycznia 2014; 9:30

</doc>
<doc id="3189886" url="https://pl.wikipedia.org/wiki?curid=3189886" title="András Székely">
András Székely

András Székely (ur. 5 marca 1909 r. w Tatabányi, zm. 25 stycznia 1943 r. w Czernihowie) – węgierski pływak, medalista igrzysk olimpijskich i mistrzostw Europy.
III Mistrzostwa Europy w Paryżu w 1931 były prawdziwym tryumfem węgierskich kraulistów. Székely został wicemistrzem kontynentu na 100 metrów stylem dowolnym oraz mistrzem w sztafecie 4 × 200 metrów stylem dowolnym, gdzie płynął na trzeciej zmianie.
Jedyny raz na igrzyskach wystartował w Los Angeles w 1932. Wziął udział w dwóch konkurencjach pływackich. Na dystansie 100 metrów stylem dowolnym Węgier wystartował w czwartym wyścigu i z czasem 1:01,5, zajął premiowane awansem drugie miejsce. W swoim półfinale zajął ostatnie, piąte miejsce i odpadł z dalszej rywalizacji. Na tych igrzyskach Székely zdobył brązowy medal w sztafecie 4 × 200 m stylem dowolnym, w której płynął na trzeciej zmianie.
Székely reprezentował barwy budapeszteńskiego klubu Ferencvárosi TC.
Z pochodzenia był Żydem, zginął zamordowany w obozie koncentracyjnym w Czernihowie.

</doc>
<doc id="3189890" url="https://pl.wikipedia.org/wiki?curid=3189890" title="Wimbledon 2014 (gra pojedyncza dziewcząt)">
Wimbledon 2014 (gra pojedyncza dziewcząt)

Wimbledon 2014 – gra pojedyncza dziewcząt – zawody singlowe dziewcząt, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 28 czerwca–6 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3189893" url="https://pl.wikipedia.org/wiki?curid=3189893" title="László Szabados">
László Szabados

László Szabados (ur. 11 kwietnia 1911 r. w Suboticy, zm. 28 kwietnia 1992 r. w Budapeszcie) – węgierski pływak, medalista igrzysk olimpijskich i mistrzostw Europy.
Kariera sportowa.
III Mistrzostwa Europy w Paryżu w 1931 były prawdziwym tryumfem węgierskich kraulistów. Szabados został mistrzem w sztafecie 4 × 200 metrów stylem dowolnym, gdzie płynął na drugiej zmianie.
Jedyny raz na igrzyskach wystartował w Los Angeles w 1932. Na tych igrzyskach Szabados zdobył brązowy medal w sztafecie 4 × 200 m stylem dowolnym, w której płynął na drugiej zmianie.
Szabados reprezentował barwy budapeszteńskiego klubu Újpesti TE.

</doc>
<doc id="3189895" url="https://pl.wikipedia.org/wiki?curid=3189895" title="Bodnant Garden">
Bodnant Garden

Bodnant Garden (wal. Gardd Bodnant) – ogród botaniczny i arboretum o powierzchni 32 ha, położony koło miejscowości Tal-y-Cafn, w hrabstwie Conwy, w Walii. Jeden z najbardziej widowiskowych i podziwianych ogrodów w Wielkiej Brytanii, znany ze swojej kolekcji roślin. Jest własnością National Trust. Rosną w nim jedne z najwyższych Wielkiej Brytanii metasekwoi chińskich.
Historia.
W 1874 roku Henry David Pochin, chemik-wynalazca, syn wolnego chłopa z Leicestershire nabył majątek w Bodnant, na który składało się 25 okolicznych gospodarstw. Dom w Bodnant został zbudowany w 1792 roku. Pochin przebudował go i rozbudował dając mu nową fasadę. Założył również ogród dolny, tzw. Dell i trakt spacerowy Laburnum Walk, a w 1882 roku zbudował koło domu ogród zimowy oraz mauzoleum rodzinne, nazwane Poem. Po jego śmierci w 1895 roku majątek odziedziczyła jego córka Laura; wyszła ona za prawnika Charlesa McLarena, który w 1911 roku uzyskał tytuł Barona Aberconway. W 1938 roku Henry Duncan, 2. Baron Aberconway, zakupił w Gloucestershire folly Pin Mill i przeniósł go do Bodnant, ustawiając przy Canal Terrace. W 1949 roku Duncan przekazał ogród w Bodnant jako darowiznę na rzecz National Trust. Z darowizny wyłączony został dom, w którym rodzina darczyńcy mieszka do dziś.
Ogród.
Bodnant jest położony nad rzeką Conwy. W ogrodzie rosną duże, rodzime drzewa, z których wiele pochodzi z 1792 roku. Ogród składa się z dwóch części: część górnej wokół domu, złożonej z ogrodów tarasowych (Terrace Gardens) i trawników i części dolnej, Dell, utworzonej przez dolinę rzeki Hiraethlyn, obejmującej dziki ogród (Wild Garden) i Pinetum. Zakładanie ogrodów rozpoczęto w 1875 roku, a ich ostateczny wygląd jest efektem pracy czterech pokoleń Aberconwayów. Obecnie w skład ich majątku wchodzi 32 ha otwartego dla publiczności ogrodu w Bodnant, w tym jego części składowe: Upper Rose Terrace, Croquet Terrace, North Garden, Lily Terrace, Pergola i Lower Rose Terrace, Canal Terrace (razem z Pin Mill), Big Rockery, Dell, Waterfall, Round Garden i słynny 55-metrowy tunel kwiatowy, uformowany przez złotokapy, które kwitną od połowy maja do początku czerwca. W latach 1904–1914 w pobliżu domu istniały tarasy w stylu włoskim.
Ogród w Bodnant ze względu na swoje botaniczne kolekcje cieszy się światową renomą. Dzięki ekspedycjom botanicznym ponad sto lat temu zgromadzono (drogą nasion i sadzonek) fenomeny natury z całego świata.
W zależności od pory roku w Bodnant podziwiać można następujące gatunki roślin:
Ogród w Bodnant ma jedne z najwyższych na Wyspach Brytyjskich sekwoi. Mamutowiec olbrzymi posadzony został, według tabliczki informacyjnej, w 1890 roku i mierzy 29,3 m wysokości (maj 2010). Sekwoja wieczniezielona była najwyższą w obrębie podgatunku Coast Redwood dotychczas zmierzoną, mając według strony internetowej Redwood World 46,25 m.
Bodnant Garden Center.
W Bodnant Garden Centre dokonuje się selekcji sadzonek najładniejszych roślin Bodnant Garden do uprawiania we własnych szklarniach. We współpracy z National Trust Garden uprawia się tu i sprzedaje wiele odmian roślin dostępnych tylko w Bodnant, a zatrudniony w Bodnant Garden Centre personel zawsze służy klientom radą i pomocą.

</doc>
<doc id="3189897" url="https://pl.wikipedia.org/wiki?curid=3189897" title="Paweł Konstanty Dubrawski">
Paweł Konstanty Dubrawski

Paweł Konstanty Dubrawski z Dubrawki herbu Sas (ur. 1649 w Przemyślu, zm. 1714) – polski duchowny katolicki, biskup pomocniczy przemyski, dziekan kapituły katedralnej przemyskiej w 1710 roku.
Był synem podkomorzego przemyskiego Franciszka. W 1678 otrzymał tytuł kanonika w diecezji przemyskiej. W 1699 nominowany na biskupa pomocniczego przemyskiego.

</doc>
<doc id="3189898" url="https://pl.wikipedia.org/wiki?curid=3189898" title="Ciepło tworzenia">
Ciepło tworzenia



</doc>
<doc id="3189899" url="https://pl.wikipedia.org/wiki?curid=3189899" title="Ciepło tworzenia związku chemicznego">
Ciepło tworzenia związku chemicznego



</doc>
<doc id="3189902" url="https://pl.wikipedia.org/wiki?curid=3189902" title="Székesfehérvár (stacja kolejowa)">
Székesfehérvár (stacja kolejowa)

Székesfehérvár (węg. "Székesfehérvár vasútállomás") – stacja kolejowa w Székesfehérvár, w komitacie Fejér, na Węgrzech. Jeden z największych i najbardziej ruchliwych węzłów kolejowych na Węgrzech.
Historia.
Stacja powstała w 1861 roku, kiedy otwarto południową linię kolejową z Budapesztu do Nagykanizsa.
Budynek dworca został zniszczony w czasie II wojny światowej. Został odbudowany według projektu László Kelemena w 1951 roku.
Transport publiczny.
Autobusy: 

</doc>
<doc id="3189903" url="https://pl.wikipedia.org/wiki?curid=3189903" title="Kościół św. Michała Archanioła w Łagowie">
Kościół św. Michała Archanioła w Łagowie

Kościół świętego Michała Archanioła w Łagowie – rzymskokatolicki kościół parafialny znajdujący się w mieście Łagów, w województwie świętokrzyskim. Należy do dekanatu świętokrzyskiego diecezji sandomierskiej.
Historia.
Świątynia została wzniesiona w 1582 roku dzięki staraniom biskupa włocławskiego Hieronima Rozdrażewskiego. Prezbiterium jest starsze i pochodzi z końca XV wieku. W październiku 1944 roku budynek został zniszczony przez pożar. Po II wojnie światowej obiekt został odbudowany dzięki staraniom księży proboszczów: Jana Oracza i Ignacego Bilnickiego oraz wiernych. Dalsza konserwacja budynku została wykonana podczas posługi księdza proboszcza Kazimierza Kończyka. W 1981 roku zakończono restaurację budowli.
Architektura i wyposażenie.
Kościół reprezentuje styl późnogotycki i posiada trzy nawy. Jest to budowla murowana. W prezbiterium jest umieszczony ołtarz główny w stylu późnego renesansu, pochodzący z 1600 roku.

</doc>
<doc id="3189905" url="https://pl.wikipedia.org/wiki?curid=3189905" title="Maps (singel Maroon 5)">
Maps (singel Maroon 5)

Maps – pierwszy singiel promujący piąty, studyjny album grupy Maroon 5 zatytułowany "V". Autorem utworu jest wokalista zespołu Adam Levine oraz Ryan Tedder, Benjamin Levin, Ammar Malik i Noel Zancanella, natomiast produkcją utworu zajęli się Tedder, Zancanella i Benny Blanco. Singel został wydany 16 czerwca 2014 roku.
Kompozycja.
Utwór napisany jest w metrum 4/4 i tonacji cis-moll z podstawowym rozwinięciem akordów A—B—C♯m w zwrotkach i refrenie oraz F♯m—C♯m/G♯—G♯/C w przed-refrenie. Linia wokalna znajduje się w przedziale od gis1 do cis3. Kompozycja została wyprodukowana w umiarkowanym tempie 120BPM
Teledysk.
Premiera teledysku odbyła się w MTV 1 lipca 2014 roku. Klip wyreżyserował Peter Berg. 
Sukces komercyjny.
Singiel zadebiutował na 14. miejscu notowania Hot 100 i dotarł do 6. miejsca. Piosenka znalazła się także na 29. miejscu zestawienia Billboard Hot 100 Year-End 2014. Do 7 grudnia utwór zakupiono 1,6 mln razy w Stanach Zjednoczonych.

</doc>
<doc id="3189908" url="https://pl.wikipedia.org/wiki?curid=3189908" title="Gliese 832">
Gliese 832

Gliese 832 – gwiazda w gwiazdozbiorze Żurawia, odległa o około 16,2 lat świetlnych od Ziemi. Okrąża ją planeta pozasłoneczna.
Nazwa.
Nazwa „Gliese” pochodzi od nazwy katalogu Gliesego, a numer „832” to numer kolejny gwiazdy w katalogu. Znana jest także jako HD 204961, HIP 106440 i LHS 3685.
Charakterystyka.
Gliese 832 jest czerwonym karłem, gwiazdą ciągu głównego należącą do typu widmowego M2. Gwiazda ma jasność równą 2,0–2,6% jasności Słońca i temperaturę 3580 K. Jej masa to około 45% masy Słońca, a promień jest oceniany na ok. 0,5 promienia Słońca. Jej wskaźnik barwy (B-V) wynosi 1,504. Gwiazda jest źródłem promieniowania rentgenowskiego.
Układ planetarny.
Wokół gwiazdy krąży planeta Gliese 832 b, odkryta w 2008 roku, która okrąża gwiazdę w czasie 10,5 roku. W 2014 roku odkryto także inny sygnał, który uznano za przejaw istnienia drugiej planety, oznaczonej Gliese 832 c, ale w kolejnych latach okazał się on być związany z obrotem samej gwiazdy. Planeta Gliese 832 b to gazowy olbrzym podobny do Jowisza, wywołujący silny sygnał zmian prędkości radialnej gwiazdy. Domniemana mniejsza planeta miała być superziemią znajdującą się w ekosferze gwiazdy.

</doc>
<doc id="3189913" url="https://pl.wikipedia.org/wiki?curid=3189913" title="Rodolfo González (kierowca)">
Rodolfo González (kierowca)



</doc>
<doc id="3189914" url="https://pl.wikipedia.org/wiki?curid=3189914" title="Christiania (teatr)">
Christiania (teatr)

Christiania (norw. "Christiania Theater") – pierwszy publiczny teatr w Norwegii ze stałą siedzibą, położony przy placu Bankowym ("Bankplassen"), w centrum Christianii. 
Został założony przez Johana Petera Strömberga. Działał od 4 października 1837 roku do 1 września 1899, kiedy to dokonano otwarcia Teatru Narodowego. Pracownikami i aktorami Christianii byli początkowo tylko Duńczycy, więc niejednokrotnie dochodziło tam do konfliktów na tle narodowościowym. Gorącym obrońcą repertuaru norweskiego na tej scenie był pisarz i noblista Bjørnstjerne Bjørnson. Dopiero w roku 1873 w teatrze wystąpiła pierwsza Norweżka, Laura Gundersen. 15 stycznia 1877 roku w budynku wybuchł pożar, ale szkody szybko usunięto. Po inauguracji Teatru Narodowego budynek Christianii został zburzony.

</doc>
<doc id="3189917" url="https://pl.wikipedia.org/wiki?curid=3189917" title="Muzeum Gospodarstwa Wiejskiego w Lipuszu">
Muzeum Gospodarstwa Wiejskiego w Lipuszu

Muzeum Gospodarstwa Wiejskiego w Lipuszu – muzeum z siedzibą we wsi Lipusz (powiat kościerski). Placówka jest prowadzona przez Zrzeszenie Kaszubsko-Pomorskie, oraz Stowarzyszenie na rzecz Rozwoju Gminy Lipusz.
Muzeum powstało w 2002 roku z inicjatywy tutejszego oddziału Zrzeszenia, a głównym inicjatorem jego powstania był dawny leśniczy, Stanisław Lewna. Jego siedzibą jest wybudowany 1865 roku kościół poewangelicki, od 1945 roku niepełniący już funkcji sakralnych. Budynek jest własnością gminy Lipusz, która pokryła koszt koniecznych remontów.
Wewnątrz dawnej świątyni zorganizowano wystawę, w ramach której prezentowane są:
Zwiedzanie muzeum jest możliwe po uprzednim uzgodnieniu. Wstęp wolny.

</doc>
<doc id="3189921" url="https://pl.wikipedia.org/wiki?curid=3189921" title="Pro Forma">
Pro Forma



</doc>
<doc id="3189924" url="https://pl.wikipedia.org/wiki?curid=3189924" title="Wielisław Krajowski">
Wielisław Krajowski

Wielisław Bohdan Krajowski, właśc. Wielisław Králíček (ur. 15 kwietnia 1896 w Rzeszowie, zm. 9 października 1973) – pułkownik dyplomowany artylerii Wojska Polskiego.
Życiorys.
Urodził się 14 kwietnia 1896 w rodzinie Franciszka (właśc. František Králíček, 1861–1932), generała dywizji Wojska Polskiego pochodzenia czeskiego, i Teodozji z Janeczków. Uczył się w C. K. Gimnazjum w Sanoku, gdzie w 1912 ukończył VI klasę. Do października 1918 walczył na froncie włoskim jako podporucznik c. i k. 22 pułku armat polowych.
Pod koniec października 1918 roku wrócił do kraju i zgłosił się do Polskiej Organizacji Wojskowej w Przemyślu. W listopadzie wziął udział w rozbrajaniu oddziałów c. i k. armii na terenie Przemyśla. Następnie jako dowódca plutonu w baterii przemyskiej, późniejszej 1 baterii 4 pułku artylerii polowej, wziął udział w obronie i odsieczy Przemyśla, a później - do stycznia 1919 roku - w grupie płk. Sopotnickiego, w odsieczy i obronie Lwowa. W styczniu 1919 roku powierzono mu funkcję adiutanta I dywizjonu 4 pułku artylerii polowej. 7 maja 1919 został formalnie przyjęty do Wojska Polskiego z zatwierdzeniem posiadanego stopnia podporucznika ze starszeństwem od dnia 1 lutego 1918, zaliczony do I Rezerwy armii, z jednoczesnym powołaniem do służby czynnej na czas wojny. W sierpniu 1919 roku został przeniesiony do Łodzi, gdzie objął stanowisko adiutanta formującego się I dywizjonu 10 pułku artylerii polowej.
Brał udział w wojnie polsko-bolszewickiej. Został awansowany do stopnia porucznika artylerii ze starszeństwem z dniem 1 czerwca 1919. W 1923 służył w Szefostwie Artylerii i Służby Uzbrojenia przy Dowództwie Okręgu Korpusu Nr IX w garnizonie Brześć. W tym stopniu ukończył V Kurs Normalny (od 1 listopada 1924 do 11 października 1926) w Wyższej Szkole Wojennej. W 1923, 1924 pozostawał oficerem nadetatowym 4 pułku artylerii polowej w Inowrocławiu. Po ukończeniu kursu i otrzymaniu dyplomu naukowego oficera Sztabu Generalnego został przydzielony do dowództwa 20 Dywizji Piechoty w Słonimie na stanowisko I oficera sztabu. 12 kwietnia 1927 roku został mianowany kapitanem ze starszeństwem z dniem 1 stycznia 1927 roku i 4. lokatą w korpusie oficerów artylerii. 25 czerwca 1927 roku został przeniesiony do Korpusu Ochrony Pogranicza na stanowisko I oficera sztabu 2 Brygady Ochrony Pogranicza w Baranowiczach. 6 sierpnia tego samego roku został przeniesiony do Dowództwa Okręgu Korpusu Nr IX w Brześciu na stanowisko referenta w Oddziale Ogólnym. Następnie pełnił obowiązki kierownika Samodzielnego Referatu Mob, a później zastępcy szefa Wydziału Mob. W 1932 z DOK IX został przeniesiony do 18 pułku artylerii polowej. 27 czerwca 1935 roku został awansowany na majora ze starszeństwem z dniem 1 stycznia 1935 roku i 36. lokatą w korpusie oficerów artylerii. Do końca grudnia 1935 roku dowodził I dywizjonem 9 pułku artylerii ciężkiej detaszowanym w Brześciu. W styczniu 1936 roku został przydzielony do Szefostwa Komunikacji Wojskowych Sztabu Głównego w Warszawie na stanowisko referenta w Referacie Transportu Wydziału Komunikacji. Później został kierownikiem tego referatu.
W marcu 1939 roku został wyznaczony zastępcą majora Leona Nowosilskiego, szefa Wydziału Operacyjno-Transportowego Szefostwa Komunikacji Wojskowych Sztabu Głównego. W czasie kampanii wrześniowej 1939 roku pełnił służbę na stanowisku zastępcy szefa Wydziału Operacyjno-Transportowego I Eszelonu Szefostwa Komunikacji Naczelnego Wodza. 18 września około godz. 14.00 przekroczył granicę z Rumunią.
Po wybuchu II wojny światowej został oficerem Polskich Sił Zbrojnych. W stopniu pułkownika pełnił funkcję szefa Oddziału I Sztabu Naczelnego Wodza. Po wojnie uchwałą z 26 września 1946 Tymczasowego Rządu Jedności Narodowej Edwarda Osóbki-Morawskiego, wraz z 75 innymi oficerami Wojska Polskiego, został pozbawiony obywatelstwa polskiego, które przywrócono mu w 1971.
Zmarł 9 października 1973. Był żonaty z Marią z Pawluczyków.

</doc>
<doc id="3189931" url="https://pl.wikipedia.org/wiki?curid=3189931" title="Norweski Teatr Kristiania">
Norweski Teatr Kristiania

Norweski Teatr Kristiania (norw. "Kristiania norske Theater") – teatr, który zaczął działać w Christianii w roku 1852, początkowo pod nazwą Teatr Norweskiej Szkoły Dramatycznej ("Den norske dramatiske skoles Theater"). 
W roku 1857 kierownikiem artystycznym teatru został Henrik Ibsen i kierował nim aż do bankructwa sceny w roku 1862. 15 lipca 1863 roku doszło do oficjalnego połączenia Norweskiego Teatru Kristiania i teatru Christiania.

</doc>
<doc id="3189935" url="https://pl.wikipedia.org/wiki?curid=3189935" title="Zamek (Chichén Itzá)">
Zamek (Chichén Itzá)

Zamek (hiszp. "El Castillo") lub piramida Kukulkana – mezoamerykańska piramida schodkowa położona w centrum starożytnego miasta Chichén Itzá w Meksyku. Budowla składa się z dziewięciu platform i świątyni znajdującej się na szczycie. Łącznie mierzy 30 m wysokości oraz 55 m długości u podstawy. Na jej szczyt wiodą schody znajdujące się z każdej strony budowli. Hiszpańska nazwa "El Castillo" została nadana w XVI wieku przez konkwistadorów, którzy dopatrzyli się w niej architektonicznych podobieństw do europejskich budowli.
W 1988 roku ruiny Chichén Itzá zostały wpisane na listę światowego dziedzictwa UNESCO, a w 2007 roku zostały wybrane jednym z siedmiu nowych cudów świata.
Wymiary.
W porównaniu z Piramidą Cheopsa w Egipcie (147 m wysokości) i Piramidą Słońca w Teotihuacán (75 m), wymiary piramidy Kukulkana są niewielkie. Jej wysokość od podstawy do górnej platformy wynosi 24 m, na której wznosi się 6 m świątynia, co łącznie daje 30 m. Z kolei długość podstawy to 55,3 m. I choć nie może się ona równać z innymi tego typu budowlami, jak np. piramidy w Tikál, to wyróżnia się szczegółami architektonicznymi oraz symbolami astronomicznymi.
Historia.
Piramida została wzniesiona przez cywilizację Majów pomiędzy IX a XII wiekiem n.e. ku czci boga Kukulkana.
W 1566 roku Diego de Landa sporządził w swoim słynnym rękopisie "Relación de las cosas de Yucatán" pierwszy znany opis Zamku. Trzysta lat później John Lloyd Stephens w książce "Incidentes del viaje a Yucatán" (1843) dokładnie opisał architekturę piramidy, która w owym czasie, podobnie jak całe Chichén Itzá, znajdowała się w posiadaniu Juana Sosa. W książce znalazły się również litografie Fredericka Catherwooda, przedstawiające ściany piramidy pokryte bujną roślinnością. Podobny, choć już nieco mniej zarośnięty wygląd piramidy, pokazują fotografie z przełomu XIX i XX wieku.
W 1924 roku Carnegie Institution of Washington poprosił rząd Meksyku o zgodę na badania oraz rekonstrukcję ruin Chichén Itzá. Prace z pomocą meksykańskich archeologów rozpoczęto trzy lata później. W kwietniu 1931 roku dzięki odkryciu schodów prowadzących do drugiej budowli udało się potwierdzić hipotezę, że piramida została zbudowana na starszej konstrukcji. 7 czerwca 1932 roku archeolog José Erosa Peniche odnalazł koralowe i obsydianowe przedmioty ozdobione turkusem (obecnie eksponowane w Narodowym Muzeum Antropologicznym w Meksyku) oraz ludzkie szczątki.
Po kilku latach pracy, w kwietniu 1935 roku wewnątrz starszej piramidy odkryto komnatę z posągami Chac Mool trzymającymi półmiski na dary oraz pomalowany na czerwono tron w kształcie jaguara. Ustalono, że wcześniejsza budowla mierzyła 17 m wysokości oraz 33 m długości u podstawy i składała się z dziewięciu platform. Jej powstanie ocenia się na XI wiek.
W 2006 roku Narodowy Instytut Antropologii i Historii, który zarządza stanowiskiem archeologicznym w Chichén Itzá ograniczył turystom dostęp do ruin (w tym do piramidy Kukulkana). Zwiedzający mogą je oglądać z zewnątrz, ale nie mogą do nich wchodzić.
Astronomiczne symbole.
Dokładne badania Zamku wykazały, że Majowie, którzy ją wznosili posiadali szeroką wiedzę z zakresu matematyki, geometrii i astronomii. Jednym z najciekawszych dowodów na to jest zjawisko, które można zaobserwować podczas wiosennej i jesiennej równonocy, gdy narożnik piramidy rzuca wężowaty cień na północną ścianę budowli. Wraz z zachodzącym słońcem zmieniający się cień przypomina wijącego węża. Efekt wzmacniają dodatkowo znajdujące się na końcach balustrad rzeźby głów pierzastych węży. Niezwykłe zjawisko za każdym razem przyciąga tłumy turystów.
Ostrożnie przyjmuje się, że piramida ma także związek z kalendarzem słonecznym, tolteckim i majańskim. Każde z czterech schodów, które prowadzą na szczyt, posiadają 91 stopni co daje wynik 364 plus szczyt platformy. Łącznie to 365, co odpowiada liczbom dni kalendarza słonecznego. Ponadto budowla posiada 52 uwydatnione płyty na każdej ze ścian. 52 to liczba lat, które składają się na jeden toltecki cykl. Z kolei każda z dziewięciu platform przedzielona jest schodami na dwie części. W ten sposób wychodzi liczba 18, która odpowiada liczbie miesięcy w kalendarzu Majów. Podobnych zbieżności jest w budowli znacznie więcej, co pozwala przypuszczać, że pełniła ona nie tylko funkcję ceremonialną, ale też odwoływała się do poczucia czasu poprzez symboliczne akcenty z różnych kalendarzy. Dzięki temu Majowie mogli np. wiedzieć kiedy rozpocząć siewy, żniwa lub ważne uroczystości.

</doc>
<doc id="3189936" url="https://pl.wikipedia.org/wiki?curid=3189936" title="Isaiah Austin">
Isaiah Austin

Isaiah Charles Austin (ur. 25 października 1993 we Fresno) – amerykański koszykarz grający na pozycji silnego skrzydłowego i środkowego, obecnie zawodnik Bejrut Club. 
Austin uczył się w szkole średniej Grace Preparatory Academy. Grając w tamtejszej drużynie koszykarskiej był przez ekspertów uznawany za jednego z najlepszych i najbardziej utalentowanych koszykarzy w rozgrywkach szkół średnich. Uczestniczył w najbardziej prestiżowych meczach gwiazd amerykańskich szkół średnich – McDonald’s All-American Game i Jordan Brand Classic. W ostatnim sezonie w szkole średniej zdobywał średnio 15 punktów, 11 zbiórek i 5 bloków na mecz.
Po zakończeniu edukacji w szkole średniej w 2012 rozpoczął studia na Uniwersytecie Baylora. Od początku stał się podstawowym zawodnikiem tamtejszej drużyny Baylor Bears, występującej w rozgrywkach dywizji I NCAA. W debiutanckim sezonie (2012/2013) w 35 spotkaniach ligowych zdobywał średnio po 13 punktów, 8,3 zbiórki, 1,7 bloku i 1,1 asysty na mecz. Został wybrany także do „trzeciej piątki” sezonu i do „pierwszej piątki” najlepszych debiutantów swojej konferencji (Big 12), a wraz z Baylor Bears zwyciężył również w turnieju National Invitation Tournament. W kolejnym sezonie (2013/2014) rozegrał 38 spotkań ligowych, w których zdobywał średnio po 11,2 punktu, 5,5 zbiórki, 3,1 bloku i 1,4 asysty na mecz. Zajął wówczas 4. miejsce w całej dywizji I NCAA pod względem łącznej liczby bloków w sezonie (118) Został także wybrany do „pierwszej piątki” najlepszych obrońców konferencji Big 12.
W styczniu 2014 w programie wyemitowanym w stacji ESPN wyjawił, iż od 2008 nie widzi na jedno oko (prawe). W 2005 podczas gry w szkolnej lidze baseballu został uderzony piłką, w wyniku czego uszkodzona została siatkówka w jego prawym oku. Trzy lata później, podczas wykonywania wsadu uległa ona całkowitemu uszkodzeniu, a Austin, mimo 5 operacji, jakie później przeszedł, stracił wzrok w prawym oku. Mimo tego urazu, uniemożliwiającego mu postrzeganie głębi i widzenie stereoskopowe, co znacznie utrudnia oddawanie rzutów (szczególnie z dalszej odległości), kontynuował swoją karierę koszykarską. Po nieudanych próbach przywrócenia wzroku zastąpił uszkodzone oko sztucznym, a w meczach koszykarskich występował w okularach ochronnych. Do czasu wyjawienia informacji o tym urazie opinia publiczna o nim nie wiedziała – Austin ujawnił ją tylko najbliższym przyjaciołom i członkom drużyn koszykarskich, w których występował.
Przed Draftem NBA 2013 eksperci przewidywali, iż Austin mógłby zostać wybrany w pierwszej rundzie draftu. Ostatecznie jednak zgłosił się on do udziału w drafcie rok później. Podobnie jak rok wcześniej eksperci przewidywali, iż może zostać wybrany w pierwszej rundzie, co sprawiłoby, iż zostałby pierwszym częściowo niewidomym zawodnikiem w historii NBA. 4 dni przed Draftem NBA 2014 Austin ogłosił, iż podczas rutynowych badań przeprowadzanych przed draftem wykryto u niego zespół Marfana, w wyniku czego musi zakończyć swoją karierę koszykarską. Podczas Draftu NBA 2014, między 15. a 16. wyborem, komisarz NBA – Adam Silver w imieniu całej ligi dokonał symbolicznego wyboru Austina, chcąc tym samym go uhonorować w szczególny sposób i spełnić jego marzenie o wyborze w drafcie.
Isaiah Austin jest bratankiem byłego koszykarza NBA – Isaaca Austina.
W czerwcu 2014 roku w wyniku wykrycia u niego zespołu Marfana zakończył karierę sportową. 
30 listopada 2016 uzyskał medyczne zapewnienie o możliwości powrotu do zawodowego uprawiania koszykówki. 
16 października 2018 dołączył do chińskiego Nanjing Monkey King.
18 sierpnia 2019 został zawodnikiem libańskiego Bejrut Club.

</doc>
<doc id="3189937" url="https://pl.wikipedia.org/wiki?curid=3189937" title="Prolongata (kredyty bankowe)">
Prolongata (kredyty bankowe)

Prolongata – wydłużenie okresu (odroczenie terminu) spłaty części lub całości kredytu bankowego, które może nastąpić poprzez czasowe zawieszenie płatności części (np. raty lub części raty) lub całości zobowiązania kredytowego.
Zastosowanie prolongaty może wiązać się z podwyższeniem rat następujących po prolongacie (o nieuregulowaną wcześniej część zobowiązania kredytowego) lub z koniecznością dokonania opłaty za prolongatę. 
Prolongata zawierana jest w formie aneksu do umowy kredytowej po uprzednim złożeniu wniosku przez kredytobiorcę.

</doc>
<doc id="3189938" url="https://pl.wikipedia.org/wiki?curid=3189938" title="Jemielnica (ujednoznacznienie)">
Jemielnica (ujednoznacznienie)



</doc>
<doc id="3189939" url="https://pl.wikipedia.org/wiki?curid=3189939" title="Piramida Kukulkana">
Piramida Kukulkana



</doc>
<doc id="3189940" url="https://pl.wikipedia.org/wiki?curid=3189940" title="Mistrz Rzemiosła">
Mistrz Rzemiosła



</doc>
<doc id="3189941" url="https://pl.wikipedia.org/wiki?curid=3189941" title="Wzorowy Kierowca">
Wzorowy Kierowca



</doc>
<doc id="3189946" url="https://pl.wikipedia.org/wiki?curid=3189946" title="Marko Schafferer">
Marko Schafferer

Marko Schafferer (ur. 4 maja 1984 w Innsbrucku) – bośniacki narciarz alpejski, olimpijczyk.
Kariera.
Marko Schafferer uczestniczył na Zimowych Igrzyskach Olimpijskich 2006 w Turynie. Podczas tych igrzysk wziął udział w dwóch konkurencjach narciarstwa alpejskiego: slalomie gigancie, gdzie zajął po dwóch rundach 37. miejsce, oraz slalomie, gdzie również po dwóch rundach zajął 30. miejsce. Były to jego jedyne zimowe igrzyska olimpijskie, gdzie wystąpił.

</doc>
<doc id="3189952" url="https://pl.wikipedia.org/wiki?curid=3189952" title="Marco Pérez">
Marco Pérez

Marco Pérez (ur. 21 marca 1978 w Santanderzeze) – piłkarz reprezentacji Liechtensteinu hiszpańskiego pochodzenia, grający na pozycji pomocnika.
Kariera klubowa.
Perez reprezentował w dotychczasowej karierze w ligach szwajcarskich i austriackich. Był graczem ekipy z Liechtensteinu FC Vaduz występującej wówczas najpierw w trzeciej, a potem w drugiej lidze szwajcarskiej, dwóch klubach ekstraklasy szwajcarskiej FC Basel i SR Delémont, a także FC Wangen, grający wówczas w drugiej lidze. Od lata 2006 roku występuje w klubach austriackich. Rok spędził w SC Eisenstadt, tyle samo w First Vienna, a od początku sezonu 2008-09 jest graczem Wiener SC.
Kariera reprezentacyjna.
W reprezentacji Liechtensteinu zadebiutował 4 czerwca 1996 roku w towarzyskim meczu przeciwko Niemcom. Na boisku przebywał do 83 minuty meczu, a debiut uświetnił zdobyciem bramki.

</doc>
<doc id="3189953" url="https://pl.wikipedia.org/wiki?curid=3189953" title="Debrecen (stacja kolejowa)">
Debrecen (stacja kolejowa)

Debrecen (węg. "Debrecen Nagyállomás", Debreczyn Gł.) – stacja kolejowa w Debreczynie, w komitacie Hajdú-Bihar, na Węgrzech. Stanowi węzeł kolejowy o znaczeniu ponadregionalnym.
Historia.
Pierwszy dworzec w Debreczynie został otwarty w 1857 roku wraz z linią kolejową z Budapesztu. W wieku XIX i XX otwarto kilka innych linii bocznych. W 1940 linia z Budapesztu została zelektryfikowana. Budynek z 1894 roku uległ zniszczeniu podczas II wojny światowej. Ponownie został odbudowany w ówczesnym stylu w 1961 roku.
Transport publiczny.
Stacja jest obsługiwana przez 2 linie tramwajowe oraz kilkanaście linii autobusowych.

</doc>
<doc id="3189954" url="https://pl.wikipedia.org/wiki?curid=3189954" title="Stephen Hihetah">
Stephen Hihetah

Stephen Hihetah (ur. 23 września 1991 w Brent) – rumuński rugbysta występujący w formacji ataku, reprezentant kraju.
Jego matka była Rumunką, zaś ojciec pochodził z Ghany, a poznali się, gdy studiował w Bukareszcie. Rodzina następnie osiadła w Londynie, gdzie urodził się Stephen Hihetah. Początkowo chciał uprawiać piłkę nożną, w 2004 roku zaczął grać w rugby.
Uczęszczał do Salvatorian College, gdzie grał w rugby przez pięć lat, w latach 2008–2010 trenował także w Akademii London Wasps, zaliczył także występ w zespole rezerw Wasps. W 2010 roku podpisał kontrakt z London Scottish, z którym związany był do końca sezonu 2011/12. W tym czasie wystąpił łącznie w szesnastu spotkaniach, a zespół uzyskał awans do RFU Championship. Na początku 2012 roku został wypożyczony do Barking RFC, nowy sezon rozpoczął w barwach Blackheath FC, lecz jeszcze w tym samym roku powrócił do Barking RFC. W październiku 2013 roku podpisał kontrakt z CSM Universitatea Baia Mare, występował również w europejskich pucharach w rumuńskiej drużynie związkowej, București Rugby. Po powrocie na Wyspy Brytyjskie grał kolejno w Yorkshire Carnegie, Doncaster Knights, Hull RUFC i Rosslyn Park F.C., z którego był wypożyczany do East Grinstead RFC.
Na jednym z turniejów w Wielkiej Brytanii zwrócił na siebie uwagę Bogdana Munteana, szkoleniowca rumuńskiej reprezentacji rugby siedmioosobowego. Wkrótce otrzymał do niej powołanie i zagrał w obydwu turniejach Mistrzostw Europy w Rugby 7 Mężczyzn 2013 – w Lyonie i Bukareszcie. Z kolei w roku kolejnym znalazł się w składzie na trzy z czterech turniejów ME 2014 – w Lyonie, Manchesterze i Bukareszcie.
W kadrze rugby piętnastoosobowego z uwagi na kontuzję Adriana Matei zadebiutował w czerwcu 2013 roku podczas IRB Nations Cup 2013 w decydującym o tytule meczu z Włochami A. Został tym samym pierwszym czarnoskórym zawodnikiem w historii rumuńskiej reprezentacji. Wystąpił także w dwóch spotkaniach w listopadzie tego roku, dwóch w czerwcu 2014 roku oraz jednym w czerwcu roku 2015.

</doc>
<doc id="3189957" url="https://pl.wikipedia.org/wiki?curid=3189957" title="Łukasz Jacek Czermiński">
Łukasz Jacek Czermiński

Łukasz Jacek Czermiński z Czermina herbu Wieniawa (ur. 13 sierpnia 1662, zm. 9 maja 1717 w Lublinie) – polski duchowny katolicki, biskup pomocniczy przemyski, kanonik gnieźnieński, krakowski i przemyski, oficjał przemyski w 1710 roku, ordynowany biskupem tytularnym Pergamonu w 1715 roku.
Był synem starosty zawichojskiego Łukasza i Teofili Branickiej. W 1679 otrzymał kanonię gnieźnieńską. Po święceniach kapłańskich w 1685 otrzymał probostwo w Wadowicach. Dwukrotnie (1690, 1693) zasiadał jako wiceprezydent w Trybunale Koronnym. Deputat diecezji krakowskiej na Trybunal Główny Koronny w kadencji 1706/1707 i 1716/1717. W 1701 mianowany kanonikiem krakowskim, a w 1705 prepozytem przemyskim. W 1715 z rekomendacji biskupa Jana Bokuma konsekrowany na biskupa sufragana przemyskiego. 

</doc>
<doc id="3189960" url="https://pl.wikipedia.org/wiki?curid=3189960" title="Pécs (stacja kolejowa)">
Pécs (stacja kolejowa)

Pécs (węg. "Pécsi pályaudvar") – stacja kolejowa w Peczu, w komitacie Baranya, na Węgrzech. Stanowi również węzeł transportu publicznego "Főpályaudvar", a przy dworcu został utworzony parking P+R.
Historia.
Obecny budynek dworca pochodzi z 1898 i jest projektu Ferenca Pfaffa. W XX wieku zbudowano bocznice do zakładu garbarskiego i browaru. W 2014 roku dworzec przechodzi gruntowną renowację.

</doc>
<doc id="3189962" url="https://pl.wikipedia.org/wiki?curid=3189962" title="El Portal">
El Portal

El Portal – wieś w Stanach Zjednoczonych, w stanie Floryda, w hrabstwie Miami-Dade.

</doc>
<doc id="3189964" url="https://pl.wikipedia.org/wiki?curid=3189964" title="Seweryn Trzebuchowski">
Seweryn Trzebuchowski

Seweryn Józef Trzebuchowski herbu Ogończyk (zm. 1736) – chorąży inowrocławski, uzyskał nominację na kasztelana bydgoskiego, lecz urzędu nie objął.
Syn Jana (zm. 1706), chorążego inowrocławskiego (1680-1706) i Anny Wysockiej. Prapraprawnuk Mikołaja (zm. 1563), kasztelana gnieźnieńskiego. Poślubił Konstancję Błeszyńską, córkę Jakuba, kasztelana międzyrzeckiego i przemęckiego. Z małżeństwa urodził się syn Michał.
Dziedzic wsi Świerszczyny. Urząd chorążego inowrocławskiego pełnił w latach 1709-1736.
Linki zewnętrzne.
Rodzina Trzebuchowskich herbu Ogończyk

</doc>
<doc id="3189965" url="https://pl.wikipedia.org/wiki?curid=3189965" title="Warszawa Wiktoryn">
Warszawa Wiktoryn

Warszawa Wiktoryn (poprzednia nazwa: "Wiktoryn") – nieistniejący już przystanek kolejowy Elektrycznej Kolei Dojazdowej w Warszawie.
Został wybudowany w lipcu 1932 roku. Znajdował się w dzielnicy Włochy, na osiedlu Wiktoryn, przy ulicy Popularnej.
Przystanek zlikwidowano w listopadzie 1971 roku razem z linia z Warszawy Szczęśliwic do Warszawy Włoch EKD z powodu przebudowy ulicy Aleje Jerozolimskie.

</doc>
<doc id="3189966" url="https://pl.wikipedia.org/wiki?curid=3189966" title="Roger Brown">
Roger Brown

Roger William Brown (ur. 22 maja 1942 w Nowym Jorku, zm. 4 marca 1997 w Indianapolis) – amerykański koszykarz, występujący na pozycji rzucającego obrońcy lub niskiego skrzydłowego, 3-krotny mistrz ABA (1970, 1972, 1973), członek Koszykarskiej Galerii Sław.
Brown był gwiazdą George W. Wingate High School. Otrzymał wiele ofert stypendialnych, jednak ostatecznie zdecydował się na University of Dayton (1960). Z powodu znajomości z hazardzistą Jackiem Molinasem zabroniono mu występów zarówno w NCAA, jak i w NBA. Molinas był podejrzewany o ustawianie spotkań przez tzw. "golenie punktów". Brown nie brał udziału w tym procederze i nie postawiono mu nigdy żadnych zarzutów, a mimo to padł ofiarą nagonki medialnej, podobnie jak jego dobry kolega Connie Hawkins. W rezultacie zakończyło się ligowymi sankcjami wobec obu zawodników, których podejrzewano, jak to określono o uzyskiwanie korzyści materialnych. Żadnych zarzutów jednak nigdy im oficjalnie nie postawiono.
Brown podobnie jak Hawkins stał się legendą nowojorskiej koszykówki ulicznej. Obaj zawodnicy znali się bardzo dobrze i pomagali sobie we wzajemnym rozwoju. Obaj też podzielili ten sam los w kwestii ligowych restrykcji.
Po skandalu związanym z hazardem Brown podjął się gry w lokalnej lidze amatorskiej w Dayton. Po powstaniu ligi ABA w 1967 roku stał się pierwszym zawodnikiem, którego zakontraktował zespół Indiana Pacers. Spędził w lidze kolejne 8 lat, zdobywając 3 tytuły mistrzowskie w trakcie pięciu finałów ligi w barwach Pacers. Otrzymał też wiele wyróżnień indywidualnych, a po zakończeniu kariery został zaliczony do składu najlepszych zawodników w historii ligi ABA (ABA's All-Time Team - 1997) oraz Koszykarskiej Galerii Sław (Naismith Memorial Basketball Hall Of Fame - 2013).
Przez 4 lata pracował w radzie miasta Indianapolis. W 1996 roku wykryto u niego raka, zmarł rok później. Klub Indiana Pacers zastrzegł należący do niego numer 35, tym samym dołączył on do grona takich zawodników jak: Reggie Miller, George McGinnis, czy Mel Daniels, których koszulki również zawisły pod kopułą hali Pacers.

</doc>
<doc id="3189973" url="https://pl.wikipedia.org/wiki?curid=3189973" title="Warszawa Włochy Graniczna">
Warszawa Włochy Graniczna

Warszawa Włochy Graniczna (poprzednia nazwa: "Włochy Graniczna") – nieistniejący już przystanek kolejowy Elektrycznej Kolei Dojazdowej w Warszawie.
Został wybudowany w lipcu 1932 roku. Znajdował się w dzielnicy Włochy, na osiedlu Osiedle Włochy, przy ulicy Popularnej.
Przystanek zlikwidowano w listopadzie 1971 roku razem z linią z Warszawy Szczęśliwic do Warszawy Włoch EKD z powodu przebudowy ulicy Aleje Jerozolimskie.

</doc>
<doc id="3189976" url="https://pl.wikipedia.org/wiki?curid=3189976" title="Motocyklowe Grand Prix Holandii 2014">
Motocyklowe Grand Prix Holandii 2014



</doc>
<doc id="3189978" url="https://pl.wikipedia.org/wiki?curid=3189978" title="Steven Raica">
Steven Raica

Steven John Raica (ur. 8 listopada 1952 w Munising, Michigan) – amerykański duchowny katolicki, biskup Birmingham w Alabamie od 2020.
Życiorys.
Święcenia kapłańskie otrzymał 14 października 1978. Został inkardynowany do diecezji Lansing. Przez wiele lat pracował jako duszpasterz parafialny, był także m.in. sędzią diecezjalnego trybunału, wikariuszem generalnym i kanclerzem kurii. W latach 1999-2005 przebywał w Watykanie, kierując Domem Świętej Marty.
27 czerwca 2014 papież Franciszek mianował do biskupem ordynariuszem diecezji Gaylord. Sakry udzielił mu 28 sierpnia 2014 metropolita Detroit - arcybiskup Allen Vigneron.
25 marca 2020 został mianowany biskupem Birmingham w Alabamie.

</doc>
<doc id="3189980" url="https://pl.wikipedia.org/wiki?curid=3189980" title="Czarny Kot">
Czarny Kot



</doc>
<doc id="3189985" url="https://pl.wikipedia.org/wiki?curid=3189985" title="Andrew Wiggins">
Andrew Wiggins

Andrew Christian Wiggins (ur. 23 lutego 1995 w Toronto) – kanadyjski koszykarz grający na pozycji rzucającego obrońcy lub niskiego skrzydłowego, reprezentant kraju, obecnie zawodnik Golden State Warriors. 
Przez jeden sezon grał na Uniwersytecie Kansas. Został wybrany z 1. numerem w drafcie 2014 przez Cleveland Cavaliers, jednak jeszcze przed rozpoczęciem sezonu został wytransferowany do Minnesoty Timberwolves.
Szkoła średnia.
Wiggins urodził się w Toronto w Ontario. Jest synem amerykańskiego zawodnika NBA, Mitchella Wigginsa i kanadyjskiej dwukrotnej srebrnej medalistki olimpijskiej, sprinterki Marity Payne-Wiggins.
Przez pierwsze dwa lata szkoły średniej uczęszczał do "Vaughan Secondary School" w Vaughan. W 2011 zmienił szkołę i swoją edukację kontynuował w "Huntington Prep School" w Huntington w Wirginii Zachodniej. W 2012 i 2013 wystąpił w meczu wschodzących gwiazd - Nike Hoop Summit.
Wiggins był uznawany za najlepszego zawodnika, który kończy szkołę średnią w 2014, jednak został przeklasyfikowany do oryginalnego rocznika i skończył edukację na tym szczeblu rok wcześniej. Od razu po ogłoszeniu tego, został umieszczony na pierwszym miejscu klasy 2013 przez ESPN, przeskakując dotychczasową „jedynkę”, Jabariego Parkera.
Za swój czwarty sezon (2012/13) w szkole średniej Wiggins otrzymał wiele nagród i wyróżnień, w tym m.in.: Naismith High School Player of the Year, tytuł gracza roku według Gatorade (dla najlepszego gracza amerykańskich szkół średnich; otrzymał to wyróżnienie jako pierwszy Kanadyjczyk), Mr. Basketball USA. Był także uczestnikiem Meczu Gwiazd McDonalda 2013 podczas którego zdobył 19 punktów.
College.
14 maja 2013 Wiggins wybrał ofertę uczelni University of Kansas, gdzie spędził jeden sezon. 8 marca 2014 zdobył 41 punktów w meczu z West Virginia University; była to największa liczba punktów zdobyta przez pierwszoroczniaka w Turnieju Big 12 od 44-punktowego występu Michaela Beasley w 2008. Ogółem, w trakcie sezonu Wiggins zdobywał średnio 17,1 punktu i 5,9 zbiórki na mecz.
NBA.
31 marca 2014 Wiggins zadeklarował się do wzięcia udziału w drafcie 2014. Jako drugi Kanadyjczyk w historii, został wybrany z pierwszym numerem przez Cleveland Cavaliers. 24 lipca podpisał kontrakt z tym klubem. 23 sierpnia, przed rozpoczęciem sezonu, w ramach wymiany trzech drużyn: Cavaliers, Philadelphii 76ers i Minnesoty Timberwolves trafił do tej ostatniej. Został tym samym pierwszą „jedynką” draftu od czasu Chrisa Webbera w 1993 roku, która została wymieniona do innego klubu przed swoim pierwszym występem w NBA.
6 lutego 2020 trafił w wyniku wymiany do Golden State Warriors.
Kariera reprezentacyjna.
Wiggins był członkiem młodzieżowych reprezentacji Kanady. Brał udział w Mistrzostwach Świata do lat 17 w 2010 i mistrzostwach Ameryki do lat 18 w 2012, w obu zdobywając brązowe medale. Podczas turnieju w 2012 był liderem drużyny pod względem zdobywanych punktów (15,2 punktu na mecz).
Statystyki.
NCAA.
"Na podstawie Sports-Reference.com "
Statystyki w NBA.
"Na podstawie basketball-reference.com, stan na koniec sezonu 2019/20"

</doc>
<doc id="3189986" url="https://pl.wikipedia.org/wiki?curid=3189986" title="Teatr Norweski w Bergen">
Teatr Norweski w Bergen

Teatr Norweski (norw. "Det norske Theater") – pierwszy teatr z repertuarem w języku norweskim, założony w Bergen z inicjatywy skrzypka Ole Bulla. 
Otwarcie nastąpiło 2 stycznia 1850 roku. W latach 1851-1857 głównym reżyserem teatru był Henrik Ibsen. Po jego odejściu do Norweskiego Teatru Kristiania kierownikiem artystycznym został Bjørnstjerne Bjørnson, który utrzymał wysoki poziom przedstawień. Gdy on z kolei zrezygnował z funkcji, teatr stopniowo podupadał, aż 17 maja 1863 ogłoszono zamknięcie sceny. W roku 1876, w tej samej siedzibie, otwarto Scenę Narodową ("Den Nationale Scene").

</doc>
<doc id="3189988" url="https://pl.wikipedia.org/wiki?curid=3189988" title="Jakub Wysocki">
Jakub Wysocki

Jakub Wysocki herbu Dryja (zm. 1720) – kasztelan bydgoski w latach 1713–1720.
Rodzina Wysockich herbu Dryja pochodziła z Budzisławia. Poślubił Katarzynę Rościszewską. Został pochowany w Rościszewie.

</doc>
<doc id="3189993" url="https://pl.wikipedia.org/wiki?curid=3189993" title="Uniwersytety w Gruzji">
Uniwersytety w Gruzji



</doc>
<doc id="3189995" url="https://pl.wikipedia.org/wiki?curid=3189995" title="Góry Martwe">
Góry Martwe



</doc>
<doc id="3189998" url="https://pl.wikipedia.org/wiki?curid=3189998" title="Uniwersytety Federacji Rosyjskiej">
Uniwersytety Federacji Rosyjskiej



</doc>
<doc id="3189999" url="https://pl.wikipedia.org/wiki?curid=3189999" title="Virus (album Negatywu)">
Virus (album Negatywu)

Virus – czwarty album mysłowickiej grupy Negatyw. 
Nagrywanie.
Po sukcesie płyty Manchester, występach na Festiwalu w Opolu w 2006 roku oraz reprezentowaniu Polski na międzynarodowym festiwalu Moldova International, organizowanym w Kiszyniowie w Mołdawii zespół postanowił sobie urządzić krótką przerwę. W międzyczasie Mietall Waluś wydał płytę solową o tytule "Mietall Waluś Magazine", a Darek Kowolik pojechał w trasę koncertową z zespołem T.Love. W grudniu 2009 roku zespół spotkał się w studiu nagraniowym we wsi Łojki pod Częstochową, gdzie zamierzał nagrać nowy album. W założeniu album miał być powrotem do rock and roll'owych korzeni grupy. Płyta miała być też maksymalnie surowa. Taka też jest Nagrywanie trwało tydzień. Proces nagrywania albumu został uwieczniony kamerą. Film ten został dołączony do wydanej później płyty. Według basisty zespołu - Krystiana "Carlosa" Różyckiego nagranych zostało około 15 utworów. Z płyty zostały wydane 2 single - "Gra", do której zrealizowano teledysk oraz "Ty i Ja". Powstał również klip do "Zazdrość, zawiść, gniew".

</doc>
<doc id="3190000" url="https://pl.wikipedia.org/wiki?curid=3190000" title="Józef Kornhäusel">
Józef Kornhäusel



</doc>
<doc id="3190001" url="https://pl.wikipedia.org/wiki?curid=3190001" title="Juliusz Zaleski">
Juliusz Zaleski

Juliusz Adam Zaleski (ur. 29 maja 1889 w Sanoku, zm. w listopadzie 1940 w Kijowie) – polski nauczyciel polonista z tytułem doktora, pedagog, historyk i krytyk literatury. Żołnierz, uczestnik trzech wojen, kapitan rezerwy piechoty Wojska Polskiego, ofiara zbrodni katyńskiej.
Życiorys.
Juliusz Adam Zaleski urodził się 29 maja 1889. Był wnukiem Ludwika Zaleskiego z Mikuliczyna (powstaniec listopadowy) oraz drugim dzieckiem lekarza i społecznika dr Karola Zaleskiego (1856–1941) oraz nauczycielki Wilhelminy z domu Leixner (1859–1912)
. Miał ośmioro rodzeństwa: (pięciu braci i trzy siostry), byli to kolejno Tadeusz (ur. 1887), Karol (ur. 1890), Zygmunt Jan (ur. 1892), Władysław (ur. 1894), Maria Elżbieta (1896-1967, po mężu Hanus), Jakub (ur. 1899), Jadwiga (ur. 1900) i Zofia Ludwika (1903–1906, zmarła w dzieciństwie na zapalenie opon mózgowych). Rodzina zamieszkiwała w tzw. Willi Zaleskich. W 1907 zdał egzamin dojrzałości w C. K. Gimnazjum Męskim w Sanoku (w jego klasie był m.in. Wojciech Stepek). Następnie kształcił się na studiach filozoficznych na kierunku filologii polskiej na Wydziale Filozoficznego Uniwersytetu Franciszkańskiego we Lwowie do 1912. W 1910 był stypendystą w Bibliotece Zakładu Narodowego im. Ossolińskich (wówczas stypendystą był także Władysław Dajewski, późniejszy profesor sanockiego gimnazjum). Na początku 1910 został uznany przynależnym do gminy Sanok. Od 1912/1913 był członkiem Towarzystwa Nauczycieli Szkół Wyższych. Należał do Towarzystwa Literackiego im. Adama Mickiewicza.
Jako kandydat stanu nauczycielskiego w roku szkolnym 1911/1912 przysłuchiwał się lekcjom szkolnym w C. K. Gimnazjum im. Franciszka Józefa we Lwowie. 29 sierpnia 1912 został mianowany zastępcą nauczyciela w tej szkole i złożył przysięgę służbową 10 września tego roku. Uczył tam języka polskiego, języka łacińskiego, języka greckiego. W roku szkolnym 1913/1914 do kwietnia 1914 przebywał na urlopie.
Po wybuchu I wojny światowej w sierpniu 1914 podjął decyzję o wstąpieniu do formowanych Legionów Polskich, jednak nie powiodło się usiłowanie przystąpienia w szeregi Legionu Wschodniego. Jesienią 1914 został asenterowany do C. K. Armii, w szeregach której służył początkowo jako jednoroczny ochotnik. Najpierw był kadetem-aspirantem w Wiedniu. Został awansowany na stopień podporucznika rezerwy z dniem 1 sierpnia 1916. Służył w rezerwowej kompanii w Przemyślu. Brał udział w działaniach wojennych na froncie litewskim, bukowińskim, siedmiogrodzkim oraz włoskim, gdzie został ciężko ranny, po czym przebywał w szpitalu polowym. W 1917, 1918 pozostawał podporucznikiem rezerwy 45 Pułku Piechoty Austro-Węgier w Sanoku. W służąc w tej jednostce w Przemyślu w 1918 przystąpił do struktur Polskiej Organizacji Wojskowej, organizowanych przez por. Leona Kazubskiego (także sanoczanina). Na skutek zdrady sierżanta Mżika był objęty śledztwem, rewizją oraz inwigilacją.
Po zwolnieniu ze służby i otrzymaniu urlopu powrócił na Uniwersytet Lwowski, gdzie zdał rygorozum i na podstawie dysertacji pt. "Monolog w dramacie" 18 kwietnia 1918 uzyskał tytuł doktora filozofii (promotorem przewodu doktorskiego był prof. Wilhelm Bruchnalski). Pierwotnie przygotowywał się do pracy nauczycielskiej w macierzystym lwowskim gimnazjum przed rokiem szkolnym 1918/1919. U kresu wojny na przełomie października i listopada 1918 przebywał w Sanoku i był organizatorem Wojska Polskiego tamże polskiego garnizonu w mieście i powiecie sanockim (z tego czasu zachowały się notatki i zapiski Juliusza Zaleskiego oraz jego artykuł opublikowany w tygodniku "Ziemia Sanocka" z 7 grudnia 1918). W listopadzie 1918 został dowódcą kompanii tzw. „Batalionu Dzieci Sanockich” (później był autorem wspomnień tej jednostki publikowanych w 1919/1920 na łamach czasopisma „Ziemia Sanocka”). W szeregach tej jednostki brał udział w wojnie polsko-ukraińskiej. Był także w składzie pociągu pancernego „Kozak”. Dekretem Wodza Naczelnego Józefa Piłsudskiego z 19 lutego 1919 jako były oficer armii austro-węgierskiej został przyjęty do Wojska Polskiego z dniem 1 stycznia 1918 wraz z zatwierdzeniem posiadanego stopnia podporucznika ze starszeństwem z dniem 1 listopada 1918 (mianowanie na ten stopień uzyskał tym samym rozkazem także jego brat Władysław) i rozkazem z tego samego dnia 19 lutego 1919 Szefa Sztabu Generalnego płk. Stanisława Hallera mianowany komendantem Szkoły Podoficerskiej w Sanoku od 1 listopada 1918. Później uczestniczył w wojnie polsko-bolszewickiej, odbywając służbę w Obozie Warownym „Przemyśl”. Został zwolniony z czynnej służby w sierpniu 1920. Został awansowany do stopnia kapitana rezerwy piechoty ze starszeństwem z dniem 1 czerwca 1919. W 1923, 1924 był oficerem rezerwowym 39 pułku piechoty Strzelców Lwowskich, stacjonującym w garnizonie Jarosław. W 1934 jako kapitan rezerwy piechoty był przydzielony do Oficerskiej Kadry Okręgowej nr I jako "oficer po ukończeniu 40 roku życia" i pozostawał wówczas w ewidencji Powiatowej Komendy Uzupełnień Warszawa Miasto III.
W okresie II Rzeczypospolitej pozostawał nauczycielem. W roku szkolnym 1912/1922 odbył praktykę w Miejskim Gimnazjum Herbertów w Dobromilu. Od roku szkolnego był profesorem w macierzystym gimnazjum we Lwowie, przemianowanym na III Państwowe Gimnazjum im. Stefana Batorego, w którym uczył języka polskiego, historii i był zawiadowcą biblioteki nauczycielskiej, opiekunem Kółka Polonistycznego. W maju 1924 uzyskał dyplom kwalifikacyjny uprawniający do nauczania języka polskiego w szkołach średnich ogólnokształcących i seminariach nauczycielskich. Poza gimnazjum równolegle pracował także w Zakładzie Naukowym Żeńskim z prawem publiczności im. Zofii Strzałkowskiej we Lwowie (ucząc języka polskiego do ok. 1926), w wyższych kursach nauczycielskich oraz wykładał historię literatury na Wydziale Ogólnym Politechniki Lwowskiej. W 1926 otrzymał tytuł profesora gimnazjalnego. W III Gimnazjum pracował do 26 maja 1930, po czym od 1 czerwca 1930 pełnił obowiązki okręgowego wizytatora szkół w Kuratorium Okręgu Szkolnego Lwowskiego. Następnie, od 1 grudnia 1930 pełnił obowiązki ministerialnego wizytatora szkół w Ministerstwie Wyznań Religijnych i Oświecenia Publicznego. Z tej funkcji został zwolniony z dniem 31 sierpnia 1932 i ponownie powierzono mu pełnienie obowiązków okręgowego wizytatora szkół w KOSL – w tym czasie pozostawał na stanowisku profesora Państwowego Gimnazjum im. Stanisława Staszica w Warszawie. Stanowisko wizytatora szkół średnich KOSL pełnił do 1939. W czerwcu 1938 był przedstawicielem lwowskiego kuratorium na I Zjazd Absolwentów z okazji 50-lecia pierwszej matury w sanockim gimnazjum. Publikował w zakresie historii i krytyki literatury zarówno wydawnictwa zwarte, jak również w czasopiśmie „Pamiętnik Literacki”, ponadto był wydawcą.
Po wybuchu II wojny światowej, agresji ZSRR na Polskę z 17 września 1939 oraz nastaniu okupacji sowieckiej ziem polskich został aresztowany przez Sowietów 13 marca 1940 w miejscu swojego zamieszkania przy ulicy Józefa Piłsudskiego 23 we Lwowie (późniejsza ul. Iwana Franki). W listopadzie 1940 został zamordowany w siedzibie NKWD w Kijowie. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 41/2-24 oznaczony numerem 347, dosłownie określony jako "Julian Zaleski"). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.
Juliusz Zaleski był żonaty z Jadwigą z domu Bursztyńską, z którą miał córkę Danutę (ur. ok. 1928). W kwietniu 1940 oboje zostały deportowane w głąb ZSRR na obszar Kazachskiej SRR. Jego brat Jakub także został ofiarą zbrodni katyńskiej (został zamordowany w Katyniu). W artykule prasowym o rodzinie Zaleskich z 1982 roku na łamach czasopisma „Podkarpacie” podano, Juliusz zginął podczas II wojny światowej, a Jakub w trakcie kampanii wrześniowej.
Upamiętnienie.
Podczas „Jubileuszowego Zjazdu Koleżeńskiego b. Wychowanków Gimnazjum Męskiego w Sanoku w 70-lecie pierwszej Matury” 21 czerwca 1958 nazwisko Juliusza Zaleskiego zostało wymienione w apelu poległych w obronie Ojczyzny w latach 1939–1945 oraz na ustanowionej w budynku gimnazjum tablicy pamiątkowej poświęconej poległym i pomordowanym absolwentom gimnazjum (wskazany w gronie "zmarłych na terenie Z. S. R. R.").
W 1962 Juliusz Zaleski został upamiętniony wśród innych osób wymienionych na jednej z tablic Mauzoleum Ofiar II Wojny Światowej na obecnym Cmentarzu Centralnym w Sanoku.

</doc>
<doc id="3190002" url="https://pl.wikipedia.org/wiki?curid=3190002" title="George Thomson (rugbysta)">
George Thomson (rugbysta)

George Thomson (ur. ok. 1857 w Halifaksie, zm. 31 października 1899 w Sydney) – angielski rugbysta, reprezentant kraju.
Przez całą karierę związany był z lokalnym klubem Halifax. Został przyjęty do jego hali sław, a w jego barwach wystąpił w 170 meczach. Dwadzieścia dziewięć razy zagrał również w zepole hrabstwa Yorkshire. W latach 1878–1885 rozegrał dziewięć spotkań dla angielskiej reprezentacji, w tym sześć w rozgrywkach Home Nations Championship.

</doc>
<doc id="3190004" url="https://pl.wikipedia.org/wiki?curid=3190004" title="Jozeph Kornhäusel">
Jozeph Kornhäusel



</doc>
<doc id="3190005" url="https://pl.wikipedia.org/wiki?curid=3190005" title="George Thomson (ujednoznacznienie)">
George Thomson (ujednoznacznienie)



</doc>
<doc id="3190008" url="https://pl.wikipedia.org/wiki?curid=3190008" title="I liga polska w futsalu (1996/1997)">
I liga polska w futsalu (1996/1997)

I liga polska w futsalu 1997/1998 – trzecia edycja najwyższych w hierarchii rozgrywek klubowych polskiej ligi futsalu. Tytuł Mistrza Polski wywalczył Cuprum Polkowice.

</doc>
<doc id="3190009" url="https://pl.wikipedia.org/wiki?curid=3190009" title="Kolonáda na Rajstně">
Kolonáda na Rajstně

Kolonáda na Rajstně (niem. "Reistenkolonnade") – zabytkowy budynek, wchodzący w skład czeskiego zespołu pałacowo-parkowego Lednice-Valtice, wpisanego na listę UNESCO. Jest również Zabytkiem kultury ("Kulturní památka").
Historia.
Kolumnadę wybudował książę Jan I Liechtenstein w latach 1817-1823 (choć według innych źródeł prace rozpoczęto już w 1810 roku) – klasycystyczna budowla, oprócz pełnienia funkcji punktu widokowego, powstała jako pomnik poświęcony ojcu, księciu Franciszkowi Józefowi oraz braciom Jana I – Alojzemu i Filipowi. Był to jeden z ostatnich obiektów powstałych w rozległym zespole parkowo-pałacowym.
Architektem kolumnady, wzorowanej na Gloriecie z wiedeńskiego Schönbrunnu był Joseph Hardtmuth, a prace kontynuował Joseph Kornhäusel. Tworzą go 24 kolumny w porządku korynckim – pośrodku znajduje się attyka z inskrypcjami: DER SOHN DEM VATER, DER BRUDER DEN BRÜDERN (od strony północnej) oraz DEN MANNEN DER UNVERGESSLICHEN DER EINZIG ÜBERLEBENDE SOHN.
Na początku XX wieku konieczne okazały się prace restauracyjne – pierwotne kolumny z piaskowca zostały zastąpione betonowymi.
Obiekt już wkrótce po wybudowaniu stał się popularny wśród odwiedzających. Dzisiaj służy głównie jak punkt widokowy – z dachu rozciąga się rozległa panorama – widać m.in. miasto Mikulov oraz położone na Słowacji pasmo Małe Karpaty.
Położenie.
"Kolonáda" położona jest na wzgórzu Homole (nazywanym również Reisten lub Rajstna) o wysokości 291 m n.p.m., nad miastem Valtice. Aż do 1925 znajdowała się na terenie Dolnej Austrii, administracyjnie w gminie Schrattenberg, jednak później nastąpiła korekta granicy i obiekt, wraz z okolicą, przyłączono do Czechosłowacji, podobnie jak dawne dolnomorawskie miasteczko Valtice – tam też znajdowała się już od 1920 roku pozostała część kompleksu pałacowego Liechtensteinów.
Ponieważ granica z Austrią biegnie zaledwie kilkaset metrów od kolumnady, w okresie komunistycznym obiekt był niedostępny dla turystów – odgradzał go od reszty kraju płot, a na szczycie umieszczono wieżę obserwacyjną pograniczników. Spowodowało to stopniową dewastację zabytku, który doczekał się remontu dopiero po 1989 roku.

</doc>
<doc id="3190017" url="https://pl.wikipedia.org/wiki?curid=3190017" title="I liga polska w futsalu (1998/1999)">
I liga polska w futsalu (1998/1999)

I liga polska w futsalu 1998/1999 – piąta edycja najwyższych w hierarchii rozgrywek klubowych polskiej ligi futsalu. Tytuł Mistrza Polski wywalczyła P.A. Nova Gliwice.

</doc>
<doc id="3190018" url="https://pl.wikipedia.org/wiki?curid=3190018" title="Illustreret Folkeblad">
Illustreret Folkeblad

Illustreret Folkeblad – norweski tygodnik ukazujący się w latach 1856–1858.
Głównym redaktorem pisma był Bjørnstjerne Bjørnson, który publikował w nim także swoje opowiadania chłopskie. Do najpopularniejszych należały "Niebezpieczne zaloty" ("Et farligt Frieri", 1956) i "Dziewczę ze Słonecznego Wzgórza" (1857).

</doc>
<doc id="3190020" url="https://pl.wikipedia.org/wiki?curid=3190020" title="I liga polska w futsalu (1997/1998)">
I liga polska w futsalu (1997/1998)

I liga polska w futsalu 1997/1998 – czwarta edycja najwyższych w hierarchii rozgrywek klubowych polskiej ligi futsalu. Tytuł Mistrza Polski wywalczył Cuprum Polkowice.

</doc>
<doc id="3190022" url="https://pl.wikipedia.org/wiki?curid=3190022" title="I liga polska w futsalu (1999/2000)">
I liga polska w futsalu (1999/2000)

I liga polska w futsalu 1999/2000 – szósta edycja najwyższych w hierarchii rozgrywek klubowych polskiej ligi futsalu. Tytuł Mistrza Polski wywalczył Clearex Chorzów.

</doc>
<doc id="3190023" url="https://pl.wikipedia.org/wiki?curid=3190023" title="Something I Need">
Something I Need

Something I Need – piosenka amerykańskiego zespołu pop rockowego OneRepublic z ich trzeciego albumu studyjnego, "Native". Utwór został wydany jako czwarty singel w dniu 25 listopada 2013 roku. Piosenka została napisana i wyprodukowana przez wokalistę zespołu, Ryana Teddera oraz Benny’ego Blanco.
Teledysk.
Oficjalny teledysk miał premierę 7 grudnia 2013 roku na kanale Vevo. Reżyserem klipu jest Cameron Duddy. Teledysk przedstawia historię mężczyzny wielokrotnie atakowanego przez psa, co uniemożliwia mu zbliżenie się do wymarzonej dziewczyny. W teledysku można zobaczyć wokalistę zespołu, Ryana Teddera oraz chór gospelowy śpiewający refren utworu.
Nagrywanie i personel.
Nagrywanie
Personel

</doc>
<doc id="3190024" url="https://pl.wikipedia.org/wiki?curid=3190024" title="Co z nami będzie">
Co z nami będzie

Co z nami będzie – drugi singel Sylwii Grzeszczak i Libera promujący ich album "Ona i On" (2008).
W literaturze.
Singiel został wspomniany w powieści Małgorzaty Musierowicz "McDusia".

</doc>
<doc id="3190025" url="https://pl.wikipedia.org/wiki?curid=3190025" title="Mrakovo (kanton sarajewski)">
Mrakovo (kanton sarajewski)

Mrakovo (serb. "Мраково") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 1 km na wschód od drogi R445, łączącej Ilijaš w kantonie sarajewskim z miastem Visoko, znajdującym się w kantonie zenicko-dobojskim i około 1,2 km na wschód od autostrady A1, będąca częścią trasy europejskiej E73. Mrakovo położone jest w odległości około 1 km na północny wschód od stolicy gminy – Ilijaš i około 20 km na północny zachód od Sarajewa, 1 km od linii kolejowej Ilijaš – Visoko.
Od strony zachodniej miejscowość opływa rzeka Nijenica, stanowiąca prawostronny dopływ Bośni – najdłuższej z rzek płynących w całości na terenie państwa bośniackiego. Najbliższymi, sąsiednimi miejscowościami są: Ilijaš, znajdujące się na południowy zachód od Mrakova, Donja Misoča na południowym wschodzie, Podlugovi na zachodzie i Popovići na północy.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Mrakovo położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 1 365 osób, w tym 881 osób narodowości serbskiej, 316 osób deklarujących przynależność do Muzułmanów z narodowości (Boszniaków), 107 Chorwatów i 38 Jugosłowian. Od 1971 roku następowały następujące zmiany liczby ludności wsi Mrakovo:

</doc>
<doc id="3190029" url="https://pl.wikipedia.org/wiki?curid=3190029" title="Nišići">
Nišići

Nišići – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš. W 2013 roku liczyła 48 mieszkańców, z czego większość stanowili Serbowie.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży przy drodze M18, łączącej Ilijaš w kantonie sarajewskim z miastem Olovo, znajdującym się w kantonie zenicko-dobojskim. Nišići położone jest w odległości około 20 km na północny wschód od stolicy gminy – Ilijaš i około 22 km na północ od Sarajewa. Najbliższymi, sąsiednimi miejscowościami są: Zlotege znajdujące się na północ od wsi, Šabanci na wschodzie i Ivančići na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Nišići położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny, w jej federacyjnej części.
Demografia.
W 1991 roku wieś zamieszkiwał 134 osoby, w tym 130 osób narodowości serbskiej, 1 Chorwat, 2 Jugosłowian i 1 osoba deklarujących przynależność do Muzułmanów z narodowości (Boszniaków). Od 1961 roku następowały następujące zmiany liczby ludności wsi Nišići:

</doc>
<doc id="3190031" url="https://pl.wikipedia.org/wiki?curid=3190031" title="Jelcz P080">
Jelcz P080

Jelcz P-080 – prototypowa przyczepa do Jelcza 080, zaprojektowana w 1980 roku przez JZS.
Historia.
Po dwóch latach od rozpoczęcia produkcji autobusu socjalnego Jelcz 080, postanowiono stworzyć na jego bazie także przyczepę, podobnie jak było to w przypadku Jelcza 043. Cały zestaw był testowany w kilku miastach Polski, a także w PIMOT. Dane na temat liczby powstałych prototypów są sprzeczne. Wojciech Połomski, autor książki o historii pojazdów z Jeczańskich Zakładów Samochodowych, podaje liczbę 5 egzemplarzy, jednak członkom Klubu Sympatyków Transportu Miejskiego, który przy okazji renowacji swojego egzemplarza przyczepy badali ten temat, podawano informacje o powstaniu zaledwie jednego kompletnego i jednego lub dwóch nieukończonych egzemplarzy Jelczy P-080. Do dziś zachował się najprawdopodobniej tylko jeden egzemplarz, będący własnością KSTM Wrocław.
Wspomniany wrocławski egzemplarz w latach 80. został przebudowany na mobilny ambulans RTG, stojący przy przychodni w Jelczu - Laskowicach. Około 10 lat później, po zdemontowaniu aparatury medycznej, przeszedł na własność firmy budowlanej, także z Jelcza - Laskowic. W 2012 odkupił ją stamtąd prywatnie jeden z członków KSTM Wrocław, a w 2016 roku przyczepa formalnie stała się własnością klubu.
Konstrukcja.
Nadwozie przyczepy P-080 było w maksymalnym stopniu ujednolicone z nadwoziem autobusu. Jako ścianę przednią zastosowano elementy ze standardowej jelczańskiej ściany tylnej. Pierwsza oś jest skrętna, sterowanie kołami odbywało się za pomocą mechanizmu kierowniczego, połączonego z dyszlem. Tylna oś (podobnie jak w autobusie, oraz przyczepie PO-1) wyposażona jest w ogumienie bliźniacze. Dwuobwodowy hamulec zasadniczy działa na obie osie, a hamulec postojowy (uruchamiany korbą) na oś tylną. Przyczepa oferowała 37 miejsc siedzących. 
Obecnie.
Jedyny zachowany do dziś egzemplarz od kwietnia do września 2021 roku przechodził odbudowę, wraz z przywróceniem oryginalnego wyglądu z 1980 roku.

</doc>
<doc id="3190032" url="https://pl.wikipedia.org/wiki?curid=3190032" title="Aftenbladet">
Aftenbladet

Aftenbladet – norweski dziennik, wydawany w Oslo.
Został założony w roku 1855 jako kontynuacja satyrycznego pisma „Krydseren”, z tym samym redaktorem naczelnym, Ditmarem Meidellem. Od roku 1859 działem politycznym gazety kierował Bjørnstjerne Bjørnson. W tym piśmie po raz pierwszy opublikowano jego wiersz "Ja, vi elsker dette Landet", późniejszy norweski hymn narodowy, oraz opowiadanie "Dziarski chłopak" ("En glad Gut", 1860). „Aftenbladet” był dziennikiem liberalnym, opozycyjnym w stosunku do „Morgenbladet”. Przestał się ukazywać w roku 1881.

</doc>
<doc id="3190034" url="https://pl.wikipedia.org/wiki?curid=3190034" title="Odžak (gmina Ilijaš)">
Odžak (gmina Ilijaš)

Odžak (serb. "Подлугови") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 5 km od drogi M18, łączącej Ilijaš w kantonie sarajewskim z miastem Olovo, znajdującym się w kantonie zenicko-dobojskim. Odžak położone jest w odległości około 20 km na północny wschód od stolicy gminy – Ilijaš i około 24 km na północ od Sarajewa. Od strony południowej miejscowość opływa rzeka Bjelila. Najbliższymi, sąsiednimi miejscowościami są: Kamenica, znajdująca się na północ od Odžak, Krivajevići na wschodzie, Hadžići na zachodzie i Zlotege na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Odžak położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 339 osób, w tym 314 osób narodowości serbskiej, 15 osób deklarujących przynależność do Muzułmanów z narodowości (Boszniaków), 7 Chorwatów i 3 Jugosłowian.

</doc>
<doc id="3190042" url="https://pl.wikipedia.org/wiki?curid=3190042" title="Ozren (wieś)">
Ozren (wieś)

Ozren (serb. "Озрен") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży przy granicy Federacji Bośni i Hercegowiny z Republiką Serbską. Ozren położone jest w odległości około 20 km na wschód od stolicy gminy – Ilijaš i około 15 km na północny wschód od Sarajewa. Najbliższymi, sąsiednimi miejscowościami są: Lipnik, znajdujący się na północ od Ozren, Vrhovina na wschodzie, Vidotina na zachodzie i Vučja Luka na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Ozren położone jest na obszarze Gór Dynarskich, w pasmie Rudaw Bośniackich, na wysokości około 1184 m n.p.m.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny, w jej federacyjnej części.
Demografia.
W 1991 roku wieś zamieszkiwało 7 osób, wszyscy narodowości serbskiej.

</doc>
<doc id="3190043" url="https://pl.wikipedia.org/wiki?curid=3190043" title="Podlipnik">
Podlipnik

Podlipnik (serb. "Подлипник") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu. Leży w odległości około 2 km na zachód od granicy Federacji Bośni i Hercegowiny z Republiką Serbską. Podlipnik położony jest w odległości około 25 km na północny wschód od stolicy gminy – Ilijaš i około 20 km na północ od Sarajewa. Wieś położona jest nad rzeką Blatnica. Najbliższymi, sąsiednimi miejscowościami są: Vladojevići, znajdujące się na północ od Podlipnika, Bjelasovići na wschodzie, Vrutci na zachodzie i Rakova Noga na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Podlipnik położony jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny, w jej federacyjnej części.
Demografia.
W 1991 roku wieś zamieszkiwało 14 osób, w tym 13 osób narodowości serbskiej i 1 Jugosłowianin.

</doc>
<doc id="3190049" url="https://pl.wikipedia.org/wiki?curid=3190049" title="Norsk Folkeblad">
Norsk Folkeblad

Norsk Folkeblad, nazwa potoczna Folkebladet – norweski magazyn ilustrowany, ukazujący się w latach 1866–1873.
Pierwsze siedem numerów wydał historyk sztuki Lorentz Dietrichson. Później redaktorem naczelnym został Bjørnstjerne Bjørnson.

</doc>
<doc id="3190051" url="https://pl.wikipedia.org/wiki?curid=3190051" title="Mikołaj Olszowski">
Mikołaj Olszowski

Mikołaj Olszowski herbu Prus II (zm. 1713) – kasztelan bydgoski w latach (1710–1713).
Rodzina.
Syn Zygmunta (zm. 1681), rotmistrza królewskiego, podkomorzego wieluńskiego oraz Marianny Działyńskiej. Wnuk Waleriana (zm. 1650), kasztelana spycimierskiego. Poślubił Barbarę Kretkowską (zm. 1722), córkę Ludwika Wawrzyńca i przyrodnią siostrę Zygmunta, kasztelana chełmińskiego.
Pełnione urzędy.
Był łowczym inowrocławskim od 1706 roku. Od 1709 miecznikiem brzeskokujawskim. Sprawował urząd kasztelana bydgoskiego w latach 1710–1713.

</doc>
<doc id="3190060" url="https://pl.wikipedia.org/wiki?curid=3190060" title="Pieczarki">
Pieczarki



</doc>
<doc id="3190061" url="https://pl.wikipedia.org/wiki?curid=3190061" title="British Columbia Scotties Tournament of Hearts 2014">
British Columbia Scotties Tournament of Hearts 2014

British Columbia Scotties Tournament of Hearts 2014 – turniej wyłaniający mistrzynie Kolumbii Brytyjskiej, które reprezentowały prowincję na Scotties Tournament of Hearts 2014, odbył się między 5 a 12 stycznia 2012 w Prince George na lodowisku Prince George Golf and Curling Club.
W zawodach prowincjonalnych udział brało 10 zespołów. Kolejny raz tytułów mistrzowskich broniła Kelly Scott. W turnieju triumfowała Kesa Van Osch, która w ostatnim endzie finału przejęła partię. Mecz przeciwko Kelly Scott zakończył się wynikiem 6:5.
Podczas mistrzostw Kanady reprezentantki Kolumbii Brytyjskiej wygrały 6 z 11 spotkań i uplasowały się na 6. miejscu.
Round Robin.
Sesja 1..
6 stycznia 2014; 11:00
Sesja 2..
6 stycznia 2014; 18:30
Sesja 3..
7 stycznia 2014; 11:00
Sesja 4..
7 stycznia 2014; 18:30
Sesja 5..
8 stycznia 2014; 11:00
Sesja 6..
8 stycznia 2014; 18:30
Sesja 7..
9 stycznia 2014; 11:00
Sesja 8..
9 stycznia 2014; 18:30
Sesja 9..
10 stycznia 2014; 9:30
Tie-breaker.
10 stycznia 2014; 14:30
10 stycznia 2014; 17:30
10 stycznia 2014; 21:00
Play-off.
1-2.
10 stycznia 2014; 19:00
3-4.
11 stycznia 2014; 10:00
Półfinał.
11 stycznia 2014; 19:00
Finał.
12 stycznia 2014; 17:00

</doc>
<doc id="3190062" url="https://pl.wikipedia.org/wiki?curid=3190062" title="Szeged (stacja kolejowa)">
Szeged (stacja kolejowa)

Szeged (węg. "Szeged pályaudvar") – stacja kolejowa w Segedynie, w komitacie Csongrád, na Węgrzech. Położona jest w centrum miasta, na Indóház tér.
Historia.
Linia kolejowa do Segedynu powstała w 1854, ale budynek dworca powstał 4 lata później, gdy wybudowano linię w kierunku Timișoary. W 1902 roku powstał nowy reprezentacyjny budynek według projektu Ferenca Pfaffa, który był głównym architektem MAV. Budynek powstał w stylu historyzmu.
Budynek przeszedł dwukrotnie generalny remont. Pierwszy w 1964, a drugi w 2006, kiedy przywrócono mu oryginalną formę.
Transport publiczny.
Stacja jest obsługiwana przez:

</doc>
<doc id="3190063" url="https://pl.wikipedia.org/wiki?curid=3190063" title="Wesoła czwórka">
Wesoła czwórka

Wesoła czwórka (ang. "Girl Talk") – popularny amerykański cykl powieści dla młodszych nastolatek, napisany w latach 1990-1992 przez K.A. Applegate i wydany pod pseudonimem "L.E. Blair".
Głównymi bohaterkami są cztery trzynastoletnie dziewczynki, które zaczynają właśnie naukę w gimnazjum. Każdy tom napisany jest z perspektywy jednej z nich. Opowiadają o ich szkolnych i domowych perypetiach, kłopotach sercowych, z niesympatycznymi koleżankami itp.
W Stanach Zjednoczonych ukazało się w sumie czterdzieści pięć tomów oraz liczne dodatki, takie jak gry planszowe i poradniki. Pierwsze cztery części zostały wydane w roku 1994 w Polsce:

</doc>
<doc id="3190066" url="https://pl.wikipedia.org/wiki?curid=3190066" title="Julius Randle">
Julius Randle

Julius Deion Randle (ur. 29 listopada 1994 w Dallas) – amerykański koszykarz grający na pozycji silnego skrzydłowego, obecnie zawodnik New York Knicks. 
Przez jeden sezon grał na Uniwersytecie Kentucky. Został wybrany z 7. numerem w drafcie 2014 przez Los Angeles Lakers.
Szkoła średnia.
Randle uczęszczał do szkoły średniej "Prestonwood Christian Academy". Był klasyfikowany przez serwisy skautingowe jako jeden z najlepszych graczy szkół średnich.
Podczas ostatniego sezonu w szkole średniej, 24 listopada 2012, złamał kość w stopie, przez co musiał pauzować przez trzy miesiące. Powrócił w marcu i poprowadził drużynę do trzeciego mistrzostwa stanowego w czterech latach. W sezonie zdobywał średnio 32,5 punktu i 22,5 zbiórki na mecz. Podczas meczu gwiazd szkół średnich Jordan Brand Classic 2013 zdobył 19 punktów i 7 zbiórek i, wraz z Jabari Parkerem, został wybrany MVP tego spotkania. Wziął udział w Meczu Gwiazd McDonalda 2013, podczas którego zdobył 11 punktów. Był też uczestnikiem meczu Nike Hoop Summit, w którym zanotował 19 punktów.
College.
20 marca 2013 ogłosił, że spośród czterech uczelni: Kentucky, Kansas, Texas and Florida wybrał tę pierwszą. Rozegrał na tej uczelni jeden sezon, w trakcie którego zdobywał średnio 15,0 punktu i 10,4 zbiórki na mecz. Pomógł drużynie Kentucky Wildcats dotrzeć do finału turnieju NCAA, w którym przegrali z Connecticut Huskies. W sezonie 2013/14 24 razy notował double-double, co jest drugim wynikiem w historii uczelni; tylko Dan Issel zdobył ich więcej: 25 double-double w sezonie 1969/70.
NBA.
22 kwietnia 2014 Randle zgłosił się do wzięcia udziału w drafcie 2014. Został w nim wybrany z 7. numerem przez Los Angeles Lakers. 13 lipca podpisał kontrakt z tym klubem. W swoim debiucie w NBA, 28 października 2014, w meczu przeciwko Houston Rockets, złamał kość piszczelową w prawej nodze. Przed doznaniem kontuzji zdobył dwa punkty w 14 minut gry.
25 marca 2016 w meczu z Denver Nuggets zdobył pierwsze triple-double w karierze: 13 punktów, 18 zbiórek i 10 asyst.
8 lipca 2018 podpisał umowę z New Orleans Pelicans.
8 lipca 2019 został zawodnikiem New York Knicks.
Statystyki.
Na podstawie Basketball-Reference.com 
"Stan na koniec sezonu 2020/21"

</doc>
<doc id="3190067" url="https://pl.wikipedia.org/wiki?curid=3190067" title="Kurt von Morgen">
Kurt von Morgen

 Kurt von Morgen (ur. 1858, zm. 1928) – niemiecki generał, mianowany do stopnia generała piechoty z 1919 roku. Podczas I wojny światowej dowódca związków taktycznych Armii Cesarstwa Niemieckiego. Walczył na Froncie Rumuńskim.
Życiorys.
W czasie mobilizacji przed I wojną światową 1914-18 wyznaczony na dowódcę 3 Dywizji Rezerwowej. Później w latach 1914-1918 dowódca 7 Korpusu Rezerwowego. Walczył z Korpusem na Froncie Rumuńskim. W sierpniu 1916 Grupa Operacyjna występująca pod jego nazwiskiem została odrzucona przez siły 7 Korpusu Rosyjskiego współdziałającego z wojskami rumuńskimi. 23 listopada 1916 roku pełnił funkcję dowódcy Grupy Operacyjnej, która przerwała front w kierunku na Ploeszti i wzięła do niewoli część sił lewoskrzydłowej grupy armii. W sierpniu 1917 roku odniósł sukces operacyjny nad Seretem, jednak działania wojsk rosyjsko rumuńskich pod dowództwem gen. E. Grigoresku nie dały wykorzystać powodzenia. 19 sierpnia 1917 r. w czasie kolejnej operacji Grupa Operacyjna gen. Morgana przeszła do natarcia, jednak została zatrzymana kontruderzeniem rumuńsko-rosyjskim. W roku 1918 został wyznaczony na dowódcę 14 Korpusu Rezerwowego.

</doc>
<doc id="3190070" url="https://pl.wikipedia.org/wiki?curid=3190070" title="Porost islandzki">
Porost islandzki



</doc>
<doc id="3190075" url="https://pl.wikipedia.org/wiki?curid=3190075" title="Michał R. Wiśniewski">
Michał R. Wiśniewski



</doc>
<doc id="3190077" url="https://pl.wikipedia.org/wiki?curid=3190077" title="Inuit Ataqatigiit">
Inuit Ataqatigiit



</doc>
<doc id="3190078" url="https://pl.wikipedia.org/wiki?curid=3190078" title="Chrześcijańscy Demokraci (Dania)">
Chrześcijańscy Demokraci (Dania)



</doc>
<doc id="3190079" url="https://pl.wikipedia.org/wiki?curid=3190079" title="Sojusz Czerwono-Zielony">
Sojusz Czerwono-Zielony



</doc>
<doc id="3190080" url="https://pl.wikipedia.org/wiki?curid=3190080" title="Rezerwat przyrody Súľovské skaly">
Rezerwat przyrody Súľovské skaly

Rezerwat przyrody Súľovské skaly (słow. "Národná prírodná rezervácia Súľovské skaly") – rezerwat przyrody w północnej części Gór Strażowskich w Centralnych Karpatach Zachodnich na Słowacji. Powierzchnia rezerwatu wynosi 543,23 ha, powierzchnia pasma ochronnego: 281,77 ha.
Położenie.
Rezerwat znajduje się w Sulowskich Wierchach, 4-6 km na południowy wschód od Bytczy i ok. 10 km na południowy zachód od Żyliny. Leży w kraju żylińskim, w powiatach Bytcza i Żylina, na terenie katastralnym miejscowości: Predmier, Súľov-Hradná, Bytcza, Jablonové, Paština Závada. Na północy sięga po Dolinę Hlbocką i Wodospad Hlbocki, na wschodzie prawie po szczyt Roháč (803 m n.p.m.) i Roháčske sedlo (692 m n.p.m.), zaś na południu ciągnie się wąskim pasem aż ok. 2,5 km poza Wąwóz Sulowski. Leży w całości na terenie Obszaru Chronionego Krajobrazu Gór Strażowskich.
W granicach rezerwatu znajdują się ruiny Zamku Súľov.
Ukształtowanie terenu.
Rezerwat obejmuje najbardziej zróżnicowaną morfologicznie, północno-zachodnią część Sulowskich Skał. Występują tu licznie strzeliste, bogato urzeźbione turnie i maczugi skalne, wysokie ambony i baszty skalne, opadające pionowymi ścianami sięgającymi kilkudziesięciu metrów wysokości, głębokie wąwozy i żleby. Liczne są niewielkie, płytkie jaskinki i schroniska skalne. Najbardziej rozpoznawalnym utworem jest naturalne, wysokie na 13 m skalne okno, znane jako Gotycka Brama (słow. "Gotická brána" lub "Lomená brána").
Flora.
Bogata w gatunki roślinność Sulowskich Skał przedstawia swoistą mieszankę gatunków górskich i ciepłolubnych. Możliwe jest to – pomimo stosunkowo niewielkich wysokości n.p.m. – dzięki znacznemu urozmaiceniu rzeźby terenu: obok dobrze nasłonecznionych stoków i skalnych ścian o wystawie południowej istnieją ciemne, wilgotne wąwozy, głębokie doliny i zwykle zacienione zbocza północne.
Teren rezerwatu w znacznej części pokrywają lasy bukowe lub bukowo-jodłowe. Gatunkami domieszkowymi są jawor, klon polny, jarząb mączny, a na skalnych turniach i urwiskach – reliktowa sosna. Na kamienistych zboczach występuje zespół jaworzyny karpackiej z miesiącznicą trwałą. Lokalnie spotkamy lite, sztucznie wprowadzone świerczyny. Spośród krzewów najliczniej występują leszczyna, tarnina, a z rzadszych świdośliwa jajowata, dereń jadalny i berberys pospolity.
Z górskich gatunków wapieniolubnych reprezentowane są tu m.in. pierwiosnek łyszczak, goryczka Kluzjusza, tłustosz alpejski, smagliczka skalna, pępawa Jacquina, dzwonek drobny i zarzyczka górska. Z innych gatunków górskich spotkamy tu stokrotnicę górską, skalnicę dwuletnią czy półpasożytniczego świetlika salzburskiego. W masywie Kečki stwierdzono izolowane występowanie dębika ośmiopłatkowego. Spośród endemitów karpackich rosną tu urdzik karpacki, goździk lśniący, goździk wczesny i pszonak Wittmanna. Na południowych stokach na izolowanych stanowiskach rośnie tu posłonek siwy. Rosną tu także turzyca niska, kostrzewa blada, len cienkolistny, pajęcznica gałęzista. Liczne są tu gatunki storczykowatych. Rośnie tu m.in. buławnik czerwony, podkolan biały, kruszczyk rdzawoczerwony, a na wilgotniejszych stanowiskach kukułka plamista.
Historia.
Rezerwat został powołany decyzją Ministra Kultury Słowackiej Republiki Socjalistycznej nr 2772/1973-OP z dnia 24 kwietnia 1973 r. Pasmo ochronne utworzone zostało w 2002 r.
Przedmiot ochrony.
Przedmiotem ochrony jest fragment pasma górskiego o specyficznym ukształtowaniu terenu, z licznymi formacjami skalnymi w postaci turni, wież, iglic i ścian, z głębokim przełomowym wąwozem potoku Hradnianka, o bogatej i zróżnicowanej florze i faunie, posiadający wysokie walory naukowe, krajobrazowe i estetyczne. Na terenie rezerwatu obowiązuje 4 lub 5 stopień ochrony.
Turystyka.
Przez teren rezerwatu biegnie szereg znakowanych szlaków turystycznych. Udostępniają one wiele najbardziej atrakcyjnych obiektów i miejsc, m.in. wspomnianą Gotycką Bramę, jaskinię Šarkania diera, ruiny zamku Súľov oraz kilka punktów widokowych. Na szeregu utworów skalnych w określonych porach roku dopuszczona jest sportowa wspinaczka.

</doc>
<doc id="3190081" url="https://pl.wikipedia.org/wiki?curid=3190081" title="Centro-Demokraci">
Centro-Demokraci



</doc>
<doc id="3190082" url="https://pl.wikipedia.org/wiki?curid=3190082" title="Centrodemokraci">
Centrodemokraci



</doc>
<doc id="3190083" url="https://pl.wikipedia.org/wiki?curid=3190083" title="Wimbledon 2014 (turniej legend mężczyzn)">
Wimbledon 2014 (turniej legend mężczyzn)

Wimbledon 2014 – turniej legend mężczyzn – zawody deblowe legend mężczyzn, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 1–6 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3190085" url="https://pl.wikipedia.org/wiki?curid=3190085" title="Kalendarium Głuska">
Kalendarium Głuska

Głusko - (obecnie Głusko Duże, Głusko Małe, Głusko Duże-Kolonia) tak nazywane w roku 1387, w wieku XIX Głusko Duże wieś i folwark – 5 km na NE od Opola Lubelskiego około 77 km na NE od klasztoru łysogórskiego, 13 km na E od → Braciejowic wsi kluczowej dóbr opactwa.
Podległość administracyjna świecka i kościelna.
Powiat lubelski; parafia Opole.
Własność - powinności,wydarzenia.
Własność szlachecka
Powinności dziesięcinne.
Dziesięcina należy do klasztoru świętokrzyskiego i plebana Opola.

</doc>
<doc id="3190086" url="https://pl.wikipedia.org/wiki?curid=3190086" title="Dolna latarnia morska Suurupi">
Dolna latarnia morska Suurupi

Dolna latarnia morska w Suurupi – (est. "Suurupi alumine tuletorn") latarnia morska we wsi Suurupi w gminie Harku. Oddalona jest od górnej latarni morskiej w Suurupi o 2245 m.
25 listopada 1997 roku latarnię wpisano na listę narodowych zabytków Estonii pod numerem 9465. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 374.
Pierwsza latarnia została zbudowana w 1859 roku. Drewniana wieża została wyremontowana już w 1885 roku, wtedy to także podwyższono ja o jedną kondygnację. W 1940 roku planowano zastąpienie drewnianej konstrukcji żelbetonową. Jednak wybuch II wojny światowej zaprzepaścił te plany. W czasie wojny latarnie nie uległa zniszczeniu tylko niewielkim uszkodzeniom. Po zakończeniu wojny władze Estońskiej Socjalistycznej Republiki Radzieckiej, zajęły się naprawą i odbudową bardziej zniszczonych latarni morskich. Dzięki temu dolna latarnia morska w Suurupi została tylko naprawiona i przetrwała w swojej XIX wiecznej formie. Obecnie jest najstarszą drewnianą latarnią morską w Europie Północnej. Oprócz latarni także zabudowania domu latarnika, budynek sauny oraz piwnice zachowały się w stanie oryginalnym.

</doc>
<doc id="3190087" url="https://pl.wikipedia.org/wiki?curid=3190087" title="Wimbledon 2014 (turniej legend kobiet)">
Wimbledon 2014 (turniej legend kobiet)

Wimbledon 2014 – turniej legend kobiet – zawody deblowe legend kobiet, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 1–5 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3190088" url="https://pl.wikipedia.org/wiki?curid=3190088" title="Latarnia morska Suurupi niższa">
Latarnia morska Suurupi niższa



</doc>
<doc id="3190095" url="https://pl.wikipedia.org/wiki?curid=3190095" title="Wimbledon 2014 (turniej legend seniorów)">
Wimbledon 2014 (turniej legend seniorów)

Wimbledon 2014 – turniej legend seniorów – zawody deblowe legend seniorów, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 1–6 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3190098" url="https://pl.wikipedia.org/wiki?curid=3190098" title="Longin (Tomić)">
Longin (Tomić)

Longin, imię świeckie Ljubomir Tomić (ur. 29 kwietnia 1893 w Felnaku, zm. 25 sierpnia 1977 w monasterze Tavna) – serbski biskup prawosławny.
Życiorys.
Syn Timotija i Misirki Tomiciów. Po ukończeniu szkoły podstawowej wstąpił jako posłusznik do monasteru Grgeteg. Wieczyste śluby mnisze złożył w 1919 przed przełożonym klasztoru archimandrytą Danielem. W tym samym roku został wyświęcony na hierodiakona przez biskupa temesvarskiego Jerzego. Będąc już mnichem, ukończył świecką szkołę średnią, seminarium duchowne w Bitoli, a następnie studia teologiczne na Uniwersytecie Belgradzkim.
W 1938, gdy posiadał już wyższe wykształcenie teologiczne, przyjął święcenia kapłańskie z rąk patriarchy Serbii Gabriela V. Ten sam hierarcha nadał mu godność archimandryty. Archimandryta Longin nie wrócił do monasteru Grgeteg, ale został ekonomem seminarium duchownego w Sremskich Karlovcach, następnie ekonomem przy rezydencji patriarszej w Belgradzie i przełożonym monasteru Mala Ravanica (Vrdnik). Po zajęciu Jugosławii przez III Rzeszę archimandryta Longin wywiózł z klasztoru relikwie świętych Stefana Štiljanovicia, cara Stefana Urosza V oraz księcia Łazarza Hrebeljanovicia i przeniósł je do soboru św. Michała Archanioła w Belgradzie.
W 1951 został nominowany na biskupa zahumsko-hercegowińskiego i 1 czerwca tego samego roku przyjął chirotonię biskupią. Na katedrze tej pozostał przez cztery lata. Wzniósł szereg nowych cerkwi, zwracał uwagę na poziom wykształcenia duchowieństwa. W 1955 został ordynariuszem eparchii zwornicko-tuzlańskiej, na której działał w podobnym duchu. Zmarł w 1977 i został pochowany w monasterze Tavna.

</doc>
<doc id="3190100" url="https://pl.wikipedia.org/wiki?curid=3190100" title="Świadomość ubezpieczeniowa">
Świadomość ubezpieczeniowa

Świadomość ubezpieczeniowa – określony, lecz zmienny w czasie stan wiedzy jednostek i społeczeństwa na temat zasad funkcjonowania rynku ubezpieczeniowego. Świadomość ubezpieczeniowa wynika ze stopnia znajomości, zrozumienia oraz racjonalnego wartościowania faktów i zdarzeń zachodzących na tym rynku, i w sposób bezpośredni wpływa ona na zachowania podmiotów na tym rynku.
Świadomość ubezpieczeniowa obrazuje wiedzę i stosunek danej osoby lub całego społeczeństwa do problematyki ubezpieczeń, a zwłaszcza oceny i postawy wobec zakładów ubezpieczeń, zasad prowadzenia i oferowanych przez nie produktów.

</doc>
<doc id="3190102" url="https://pl.wikipedia.org/wiki?curid=3190102" title="Georgios Karaiskakis">
Georgios Karaiskakis



</doc>
<doc id="3190104" url="https://pl.wikipedia.org/wiki?curid=3190104" title="Georgios Karaiskakis (gmina)">
Georgios Karaiskakis (gmina)



</doc>
<doc id="3190106" url="https://pl.wikipedia.org/wiki?curid=3190106" title="While (1 Is Less than 2)">
While (1 Is Less than 2)

While (1 Is Less than 2) (stylizowany zapis while(1&lt;2)) – siódmy dwupłytowy studyjny album Deadmau5a wydany 17 czerwca 2014 roku.

</doc>
<doc id="3190107" url="https://pl.wikipedia.org/wiki?curid=3190107" title="Lekkoatletyka na Igrzyskach Południowego Pacyfiku 1966">
Lekkoatletyka na Igrzyskach Południowego Pacyfiku 1966

Lekkoatletyka na Igrzyskach Południowego Pacyfiku 1966 – zawody lekkoatletyczne podczas Igrzysk Południowego Pacyfiku w Numei.

</doc>
<doc id="3190112" url="https://pl.wikipedia.org/wiki?curid=3190112" title="Aleksandr Linnik">
Aleksandr Linnik



</doc>
<doc id="3190114" url="https://pl.wikipedia.org/wiki?curid=3190114" title="Neroli">
Neroli

Neroli – album brytyjskiego muzyka eksperymentalnego Briana Eno, wydany w 1993 roku przez All Saints Records. Składa się on z jednej, niemal godzinnej ambientowej kompozycji, składającej się z przypadkowych, ale zarazem harmonijnych elementów. 

</doc>
<doc id="3190117" url="https://pl.wikipedia.org/wiki?curid=3190117" title="Życie to pokusa">
Życie to pokusa

Życie to pokusa (ang. "Life's an Itch") – amerykańska komedia romantyczna z 2012 roku oparta na scenariuszu i reżyserii Kevina Kenta. Wyprodukowana przez Inspired Motion Pictures. Premiera filmu miała miejsce w grudniu 2012 roku w Stanach Zjednoczonych.
Opis fabuły.
Jen (Andrea Bogart) leci z dziećmi na Hawaje. W tym czasie jej mąż Roger (Rossi Morreale) ma zamiar nadrobić zaległości w pracy. Jego spokój burzy atrakcyjna instruktorka jogi Gillian Gracin (Ali Corbin), która trenuje Jen. Zatrzymuje się ona w ich domku dla gości.
Obsada.
Źródło: Filmweb
i inni.

</doc>
<doc id="3190121" url="https://pl.wikipedia.org/wiki?curid=3190121" title="Eparchia zwornicko-tuzlańska">
Eparchia zwornicko-tuzlańska

Eparchia zwornicko-tuzlańska – jedna z eparchii Serbskiego Kościoła Prawosławnego, obejmująca część terytorium Republiki Serbskiej w Bośni i Hercegowinie. Rezydencja biskupa zwornicko-tuzlańskiego czasowo znajduje się w Bijelinie. Katedralny sobór w Zworniku jest nadal w budowie. Obecnym (2017) ordynariuszem eparchii jest biskup zwornicko-tuzlański Focjusz (Sladojević).
Historia.
XIII–XVIII w..
Źródła historyczne potwierdzają istnienie prawosławnego biskupstwa, podlegającego Serbskiemu Kościołowi Prawosławnemu, na ziemiach północno-wschodniej Bośni w II poł. XIII w. zajętych przez serbskiego króla Stefana Dragutina. Prawosławie rozwijało się na tym obszarze również za rządów Stefana Tvrtka (1377–1391), jednak kolejne informacje o istnieniu metropolii pochodzą dopiero z pierwszych dekad XV w..
Eparchia zwornicka funkcjonowała w strukturze odnowionego w 1557 Patriarchatu Serbskiego (Patriarchatu Peći). Obejmowała terytorium sandżaku zwornickiego. Okres od II poł. XVI w. do II poł. XVIII w. to czas szybkiego rozwoju życia monastycznego na jej terytorium. Budowie nowych klasztorów towarzyszył rozwój sztuki sakralnej (rzeźba, malarstwo ikonowe i freski). W monasterze Ozren od 1592, a następnie także w monasterze Lovnica, działała drukarnia.
W jurysdykcji Patriarchatu Konstantynopola.
Po likwidacji Patriarchatu Serbskiego w 1766 eparchia została włączona do Patriarchatu Konstantynopolitańskiego. Katedrę obejmowali od tej pory do 1873 biskupi pochodzenia greckiego, z wyjątkiem sprawującego w latach 1804–1807 urząd metropolity zwornickiego Joannicjusza – Serba z Hercegowiny. Metropolita Agatangel przeniósł w 1852 siedzibę biskupów ze Zwornika do Tuzli, co pociągnęło za sobą również zmianę nazwy administratury. W 1873 metropolitą zwornicko-tuzlańskim ponownie został Serb, Dionizy (Ilijević); od tej pory katedrę obejmowali wyłącznie hierarchowie tej narodowości, urodzeni w Austrii i wykształceni w instytucjach metropolii karłowickiej, gdzie serbskie życie religijne było bardzo ożywione. Duchowni eparchii zwornicko-tuzlańskiej walczyli w powstaniu w Hercegowinie w latach 1875–1878. Kiedy Bośnia i Hercegowina znalazła się pod kontrolą austro-węgierską, miejscowe duchowieństwo serbskie domagało się respektowania autonomii serbskich instytucji religijnych i związanych z nimi szkół. Większość kapłanów nastawiona była antyaustriacko. Po wybuchu I wojny światowej 18 duchownych serbskich zostało przez władze uznanych za nielojalnych i internowanych lub straconych bez wyroku sądowego.
W Patriarchacie Serbskim.
Po utworzeniu Królestwa SHS eparchia zwornicko-tuzlańska weszła w skład restaurowanego Patriarchatu Serbskiego. W czasie II wojny światowej zginęło 44 duchownych administratury, z czego czterech zamordowali Niemcy, 27 – ustasze, 12 – partyzantka socjalistyczna, a jednego – czetnicy. Obszar eparchii znalazł się w granicach Niezależnego Państwa Chorwackiego i żyjący na jej terenie prawosławni Serbowie podlegali tym samym represjom, co ich rodacy w innych częściach marionetkowego kraju. Odnową życia duchowego i zniszczonych budynków sakralnych w eparchii kierował po wojnie biskup Longin (Tomić), skierowany na katedrę zwornicko-tuzlańską w 1955. Kolejne straty materialne eparchia poniosła w czasie wojny w Bośni i Hercegowinie w latach 1992–1995. W jej rezultacie rezydencja biskupów musiała zostać przeniesiona do Bijeliny, a kilkadziesiąt świątyń i innych budynków sakralnych zostało zniszczonych. Budowle te odbudowano po zakończeniu działań wojennych lub też odbudowy trwają nadal.
Biskupi zwornicko-tuzlańscy.
Biskupi zworniccy w jurysdykcji Patriarchatu Serbskiego.
Po śmierci Gerazyma, do likwidacji Patriarchatu Serbskiego, eparchia była nieobsadzona i była zarządzana przez metropolitów Dabaru i Bośni lub innych ordynariuszy sąsiadujących administratur.

</doc>
<doc id="3190122" url="https://pl.wikipedia.org/wiki?curid=3190122" title="Volley Masters Montreux 2014">
Volley Masters Montreux 2014

Montreux Volley Masters – 29. edycja towarzyskiego turnieju siatkarskiego, który trwał od 27 maja do 1 czerwca. W turnieju wzięło udział 8 reprezentacji:
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="3190125" url="https://pl.wikipedia.org/wiki?curid=3190125" title="Jacques Leclercq">
Jacques Leclercq

Jacques Leclercq (ur. 3 czerwca 1891 w Brukseli, zm. 13 lipca 1971 w Beaufays) – prawnik, konwertyta, kapłan katolicki, etyk i socjolog, związany z Uniwersytetem Katolickim w Lowanium.
Życiorys.
Już jako 15-latek studiował prawo na Université Libre w Brukseli. Po konwersji przeniósł się na uniwersytet w Lowanium, gdzie w 1911 został doktorem prawa. Święcenia kapłańskie uzyskał w 1917. W okresie międzywojennym (1921-1938) nauczał etyki i prawa w brukselskim Instytucie Saint-Louis. W tym czasie (1926) utworzył pismo „La cité chrétienne” (później znane jako „La revue nouvelle”). Od 1938 przez 23 lata był profesorem w Lowanium. Tam w 1955 zapoczątkował Centre de Recherches Sociologiques.
Poglądy.
W swoich przemyśleniach Leclercq akcentował niezależność człowieka jako osoby od innych istot. Przyglądał się również zagadnieniom związanym z kwestią wolności. Przy tej okazji snuł refleksje na temat władzy i jej ingerowania w życie społeczne. Jako przeciwnik relatywizmu był zwolennikiem klasycznego definiowania prawdy.

</doc>
<doc id="3190126" url="https://pl.wikipedia.org/wiki?curid=3190126" title="Parafia św. Jana Chrziciela w Bostonie">
Parafia św. Jana Chrziciela w Bostonie



</doc>
<doc id="3190130" url="https://pl.wikipedia.org/wiki?curid=3190130" title="Roman Orlik">
Roman Orlik



</doc>
<doc id="3190143" url="https://pl.wikipedia.org/wiki?curid=3190143" title="Okręgowa Spółdzielnia Mleczarska w Kole">
Okręgowa Spółdzielnia Mleczarska w Kole

Okręgowa Spółdzielnia Mleczarska w Kole – spółdzielnia mleczarska zlokalizowana w Kole. Jedna z największych spółdzielni mleczarskich w kraju i jeden z największych polskich eksporterów wyrobów mleczarskich (2012).
Historia.
22 lipca 1930 roku burmistrz Dąbia Władysław Zalewski powiadomił Sejmik Powiatowy o planach połączenia istniejących już na terenie powiatu kolskiego mleczarni spółdzielczych. W związku z tym wystąpieniem, władze powiatowe wzięły udział w planach założenia spółdzielni. 
2 sierpnia 1930 roku w siedzibie Urzędu Gminy Czołowo odbyło się Walne Zgromadzenie Założycielskie, podczas którego sporządzono statut i założono zakład, który nazwano Spółdzielnia Mleczarska „Jedność” w Kole. Przewodniczącym zgromadzenia był Jerzy Sokolnicki z Powiercia, a pierwszym przewodniczącym zarządu został mianowany Edmund Stasiewicz. Przewodniczącym Rady Nadzorczej został Karol Wojciechowski. Podjęto także decyzję o zaciągnięciu od Wydziału Powiatowego w Kole pożyczki w wysokości 15 tysięcy złotych na kupno maszyn. Spółdzielnię uruchomiono 15 sierpnia 1930 roku w wydzierżawionym budynku przy ulicy Bliznej w Kole. W pierwszych miesiącach funkcjonowania spółdzielni liczyła ona 51 członków, w 1933 roku było ich już 567, a do 1939 roku liczba ta wzrosła do 1500. Wybudowanie spółdzielni w Kole doprowadziło do zamknięcia prywatnych mleczarni w Grzegorzewie, Kościelcu i Brudzewie. 
Mimo ręcznego systemu produkcji, w 1930 roku przetwarzano 12 tysięcy litrów mleka dziennie. 
15 sierpnia 1931 roku nastąpiła zmiana nazwy spółdzielni na Spółdzielcza Mleczarnia Mechaniczna w Kole. W tym samym roku dokonano pełnej mechanizacji procesu produkcji w oparciu o szwedzkie urządzenia firmy "Auto Laval" (kocioł parowy, elektryczne urządzenia transmisyjne, maselnice, wirówkę i pasteryzator). Zrezygnował również dotychczasowy prezes, którego zastąpił Jerzy Sokolnicki. Stanowisko Przewodniczącego Rady Nadzorczej przejął natomiast nowy starosta powiatowy, Stanisław Szera. 
Asortyment produkcji był wówczas bardzo ubogi – produkowano masło i śmietanę, a mleko odtłuszczone zwracano producentom jako karmę dla cieląt i trzody chlewnej. Jakość produkcji była wysoka – część masła przeznaczano bowiem na eksport. Od 1934 roku ofertę poszerzono o ser pełnotłusty "Imperial". Od 1932 roku skupowano też jaja. 
W 1934 roku przewodniczącym Rady Nadzorczej został ppłk. Edward Wilczyński. W 1935 roku postanowiono wybudować nowy budynek dla spółdzielni, który wybudowano następnie przy ulicy Toruńskiej. W 1937 roku spółdzielnia została oficjalnie przeniesiona do nowej siedziby i ponownie zmieniła nazwę, stając się Okręgową Mleczarnią Spółdzielczą w Kole. Oprócz zakładu produkującego masło, ser i inne przetwory w Kole działało także 15 filii na obszarze powiatu kolskiego oraz sieć sklepów nabiałowo–spożywczych. W tym czasie wykupiono też zakłady Vogta w Babiaku i Skolimowskiego w Brudzewie, tworząc z nich śmietanczarnie. 
W 1938 roku Walne Zgromadzenie Członków zakupiło w ramach Funduszu Obrony Narodowej jeden karabin maszynowy dla Wojska Polskiego. 
Po kampanii wrześniowej w 1939 roku nazwę zakładu zmieniono na Mölkereigenossenshaft Warthbrücken. Początkowo spółdzielnią zarządzał były skarbnik Ewald Beütler, a od 1 stycznia 1940 roku – Rudolf Schulz. W okresie okupacji w kolskiej mleczarni zatrudniano 160 osób, w większości Polaków, nad którymi nadzór sprawowali niemieccy brygadziści. Przy spółdzielni uruchomiono skup miodu i ubój drobiu. 
Podczas okupacji pracownicy spółdzielni dostarczali mleko i masło przebywającym w pociągach zatrzymanych na dworcu kolejowym w Kole dzieciom wysiedlonym z Podkarpacia.. 
Zwiększono też wtedy wyposażenie techniczne – urządzono laboratorium, stworzono chłodnię amoniakalną i powiększono zbiorniki fermentacyjne śmietany do produkcji masła. W 1945 roku okupant zdemontował maszyny, z których część ukryto, chroniąc przed wywózką do Rzeszy, do której ostatecznie jednak nie doszło z powodu braku czasu. Podczas walk o Koło budynek spółdzielni przy ul. Toruńskiej uległ całkowitemu zniszczeniu. 
17 maja 1945 roku w siedzibie kolskiego Starostwa Powiatowego odbyły się pierwsze po wojnie obrady Zgromadzenia Członków Okręgowej Spółdzielni Mleczarskiej w Kole, w których uczestniczyło 55 członków i przedstawiciele władz. W 1948 roku przy spółdzielni działała wylęgarnia drobiu, zapoczątkowano także działalność bezpłatnej służby poradnictwa żywieniowego oraz rozprowadzano nasiona roślin pastewnych. Funkcję kierownika pełnił wówczas Bronisław Szymański, którego wielokrotnie próbowano zdyskredytować i usunąć z zajmowanej przez niego funkcji. 
W 1951 roku nastąpiło upaństwowienie przedsiębiorstwa. W 1954 roku zakład w Kole podzielono na dwie mniejsze firmy: w Kole i w Dąbiu, co skutkowało znacznym zmniejszeniem wielkości produkcji. 
10 lipca 1957 roku powrócono do spółdzielczej formy własności, pierwszym przewodniczącym zarządu został Kazimierz Rosiak, a przewodniczącym rady nadzorczej został Wacław Szczesiak. Na targach jesiennych w Poznaniu w 1959 roku zakład otrzymał medal i nagrodę Ministerstwa Handlu Wewnętrznego za wysoką jakość i estetykę opakowania masła. Na tych samych targach w 1960 roku mleczarnia zdobyła pierwsze miejsce i złoty medal. 
W 1961 roku uruchomiono własną mieszalnię pasz w Czołowie. W 1962 roku OSM w Kole uzyskała możliwość cechowania masła znakiem jakości, który pozwolił rozpocząć produkcję tego produktu na eksport. W 1964 roku przyłączono OSM w Sompolnie, w 1968 OSM w Kłodawie, a w 1970 OSM w Izbicy Kujawskiej i Dąbiu. 17 lipca 1975 roku uruchomiono proszkownię mleka i wytwórnię mlekomiksu (mieszanki paszowej mlekozastępczej dla cieląt). Wykonawcą była włoska firma "Techni-Petrol". Od 1975 roku zakład był w stanie przerabiać 400 tysięcy litrów mleka dziennie. W tym samym czasie uruchomiono zlewnie mleka w Karszewie, Babiaku, Osieku Wielkim i Bierzwiennej Długiej, zwiększając liczbę zlewni do 60. W 1976 roku powołano Wojewódzką Spółdzielnię Mleczarską w Koninie, a OSM w Kole stało się jej oddziałem terenowym, podobnie jak spółdzielnie w Turku, Strzałkowie i Koninie. Prezesem WSM został wówczas szef kolskiej OSM – Michał Gajda. 
W 1982 roku przyjęto nowy statut spółdzielni, w którym sprecyzowano teren działania spółdzielni. Obejmował on wówczas gminy i miasta: Kościelec, Osiek Mały, Babiak, Koło, Grzegorzew, Olszówka, Sompolno,Wierzbinek, Kłodawa, Przedecz, Chodów, Dąbie, Grabów, wsie w gminach Uniejów i Świnice Warckie oraz Żabokrzeki, Modzerowo, Świętosławice, Mieczysławowo i Ciepliny. Do 1988 roku głównymi produktami mlecznymi wytwarzanymi w Kole były: mleko spożywcze, śmietany, masła, twarogi, napoje mleczne oraz mlekomiks, mleko odtłuszczone i kazeina. 
W 1990 roku staraniem OSM wybudowano w Kolę oczyszczalnię ścieków, rozbudowano także bazę transportową. Jednocześnie zmniejszono zatrudnienie, zwalniając wielu pracowników punktów sklepów mleka. 30 marca 1990 roku przewodniczącym Rady Nadzorczej został Czesław Cieślak, który dwa lata później objął także funkcję prezesa spółdzielni. Do końca 1993 roku trwał dla spółdzielni trudny okres finansowy, co doprowadziło do znacznego zredukowania etatów, zawieszenia premii oraz wprowadzenia opłat za korzystanie z zakładowej stołówki. 
W 1995 roku uruchomiono linię produkcyjną serka wiejskiego, następnie otwarto także linię ultrafiltracji serwatki. 9 lipca 2000 roku przejęto spółdzielnię w Ostrzeszowie. W 2006 roku OSM w Kole przejęło spółdzielnię w Kępnie, a w 2007 roku spółdzielnię w Grodkowie. W 2019 roku wykupiono spółdzielnię w Ostrowie Wielkopolskim, a rok później w Koninie. 
W marcu 2021 roku przed siedzibą OSM odbył się protest dostawców mleka przeciwko obniżeniu ceny skupu tego surowca. W czerwcu 2022 roku pięciu pracownikom spółdzielni i jednemu rolnikowi postawiono zarzuty dotyczące przyjmowania korzyści majątkowych za fałszowanie wyników prób mleka. 
Stan obecny i oferta.
Obecnie firma nadal posiada spółdzielczą formę działalności. Spełnia wymagania Global Standard for Food Safety oraz normy ISO 22000. Od 2010 roku przy spółdzielni działa restauracja „Milka”, w otwarciu której brał udział m.in. Józef Zych.
W ofercie OSM w Kole znajdują się m.in. serki wiejskie, masła, śmietany, maślanki, zsiadłe mleko oraz mleka spożywcze i w proszku.
Nagrody i wyróżnienia.
Źródło:

</doc>
<doc id="3190144" url="https://pl.wikipedia.org/wiki?curid=3190144" title="Amir Abrashi">
Amir Abrashi

Amir Abrashi (ur. 27 marca 1990 w Bischofszell) – piłkarz albański grający na pozycji defensywnego pomocnika. Od 2015 jest zawodnikiem klubu SC Freiburg.
Kariera klubowa.
Swoją karierę piłkarską Abrashi rozpoczął w klubie FC Bischofzell. Trenował także w juniorach FC Weinfelden-Bürglen i FC Winterthur. W 2007 roku awansował do kadry pierwszej drużyny tego drugiego i w sezonie 2007/2008 zadebiutował w jego barwach w rozgrywkach drugiej ligi szwajcarskiej. W sezonie 2008/2009 stał się podstawowym zawodnikiem Winterthuru. W Winterthurze grał do końca sezonu 2009/2010.
W lipcu 2010 roku Abrashi podpisał kontrakt z Grasshoppers Zurych. W nim zadebiutował 17 lipca 2010 w zremisowanym 1:1 domowym meczu z Neuchâtel Xamax. W sezonie 2012/2013 zdobył Puchar Szwajcarii i został wicemistrzem tego kraju. W sezonie 2013/2014 ponownie wywalczył wicemistrzostwo Szwajcarii.
Latem 2015 Abrashi przeszedł do SC Freiburg, w którym zadebiutował 27 lipca 2015 w wygranym 6:3 domowym meczu z 1. FC Nürnberg. W sezonie 2015/2016 klub z Fryburga Bryzgowijskiego wygrał rozgrywki 2. Bundesligi. W 1. Bundeslidze Abrashi zadebiutował 28 sierpnia 2016 w przegranym 1:2 meczu z Herthą Berlin. 19 grudnia 2016 przedłużył z SC Freiburg kontrakt do 2020 roku.
Kariera reprezentacyjna.
Abrashi grał w młodzieżowych reprezentacjach Szwajcarii (wystąpił m.in. na Mistrzostwach Europy U-21 2011, na których Szwajcaria została wicemistrzem Europy i Igrzyskach Olimpijskich w Londynie), jednak zdecydował się reprezentować Albanię. W reprezentacji Albanii zadebiutował 14 sierpnia 2013 w wygranym 2:0 towarzyskim meczu z Armenią, rozegranym w Tiranie. Z reprezentacją Albanii osiągnął największy sukces w historii awansując na Mistrzostwa Europy w Piłce Nożnej 2016. Na turnieju we Francji Abrashi zagrał w trzech meczach, a Albańczycy odpadli w fazie grupowej.

</doc>
<doc id="3190146" url="https://pl.wikipedia.org/wiki?curid=3190146" title="Buck Williams">
Buck Williams

Charles Linwood "Buck" Williams (ur. 8 marca 1960 w Rocky Mount) – amerykański koszykarz grający w lidze NBA, debiutant roku NBA, uczestnik spotkań NBA All-Star Game, występujący na pozycjach silnego skrzydłowego oraz środkowego.
Po trzech sezonach spędzonych w drużynie uniwersyteckiej Maryland Terrapins Williams zdecydował się, podobnie jak jego koledzy z kadry USA – Isiah Thomas i Mark Aguirre przystąpić do draftu NBA, w którym to został wybrany tuż za nimi z numerem 3, przez klub New Jersey Nets, w którym spędził kolejne 8 lat.
Zaczął swoją przygodę z ligą od zdobycia tytułu debiutanta roku oraz wyboru do piątki najlepszych debiutantów sezonu. Notował wtedy średnio 15,5 punktu i 12,3 zbiórki. Przez 7 pierwszych sezonów w lidze kończył rozgrywki z double-double w kategorii średniej punktów oraz zbiórek. Plasował się w tym czasie zawsze w pierwszej piątce najlepiej zbierających zawodników ligi, a przez 6 lat nawet w pierwszej trójce. W tych czasie powoływano go 3-krotnie do udziału w NBA All-Star Game. Został też wybrany do drugiej piątki najlepszych zawodników, a także defensorów ligi. 24 czerwca 1989 roku został wysłany do Portland w zamian za Sama Bowie oraz wybór pierwszej rundy draftu, którym okazał się być Mookie Blaylock.
W okresie gry w barwach Portland Trail Blazers dwukrotnie gościł w finałach NBA, również dwukrotnie przewodził lidze w skuteczności rzutów z gry, zaliczając także jeszcze 3 kolejne wybory do składów defensywnych roku. Ostatnie lata kariery spędził w Nowym Jorku.
27 stycznia 1999 roku Williams zdecydował się odejść na sportową emeryturę, podczas gdy Knicks dotarli w tamtym sezonie do ścisłego finału ligi.

</doc>
<doc id="3190147" url="https://pl.wikipedia.org/wiki?curid=3190147" title="Mistrzostwa Europy w koszykówce kobiet 1938">
Mistrzostwa Europy w koszykówce kobiet 1938



</doc>
<doc id="3190148" url="https://pl.wikipedia.org/wiki?curid=3190148" title="Lista uczelni wyższych w Niemczech">
Lista uczelni wyższych w Niemczech



</doc>
<doc id="3190150" url="https://pl.wikipedia.org/wiki?curid=3190150" title="Lista uczelni wyższych we Francji">
Lista uczelni wyższych we Francji



</doc>
<doc id="3190152" url="https://pl.wikipedia.org/wiki?curid=3190152" title="Lista uczelni wyższych w Danii">
Lista uczelni wyższych w Danii



</doc>
<doc id="3190154" url="https://pl.wikipedia.org/wiki?curid=3190154" title="Aleksander Perski">
Aleksander Perski

Aleksander Jerzy Perski (ur. 7 maja 1947 w Toruniu) – polski psycholog, jeden z liderów protestów studenckich w marcu 1968.
Życiorys.
Był uczniem Liceum im. Stefana Batorego w Warszawie, po Jacku Kuroniu komendantem Hufca Walterowskiego w 1961, jednym z inicjatorów Klubu Poszukiwaczy Sprzeczności w 1962, następnie członkiem zarządu klubu. Studiował na Wydziale Pedagogiki Uniwersytetu Warszawskiego, w czasie studiów był zaliczany do tzw. komandosów.
W 1968 należał do liderów protestów studenckich przeciwko zawieszeniu spektaklu "Dziadów" w warszawskim Teatrze Narodowym. Został zatrzymany przed wiecem 8 marca 1968, a następnie zwolniony 10 marca. W kolejnych dniach był jednym z organizatorów protestów, w związku z czym został zatrzymany 19 marca 1968 i aresztowany 21 marca 1968. Ostatecznie zwolniono go bez procesu 12 września 1968, a postępowanie karne przeciwko niemu umorzono.
W 1969 wyjechał do Szwecji, studiował psychologię na Uniwersytecie w Uppsali, tam również obronił pracę doktorską. Został pracownikiem naukowym Instytutu Karolinska, gdzie w 1999 założył pierwszą w Szwecji Klinikę Badania Stresu ("Stressmottagningen"). Jest autorem książek: "Poradnik na czas przełomu: o stresie, wypaleniu oraz drogach powrotu do życia w równowadze" (wyd. polskie 2004) oraz "Nie musisz być najlepsza: jak nie wpaść w pułapkę perfekcjonizmu, uniknąć stresu i wypalenia" (wspólnie z Joanną Rose, wyd. polskie 2010).
W 2013 został odznaczony Krzyżem Kawalerskim Orderu Odrodzenia Polski.

</doc>
<doc id="3190155" url="https://pl.wikipedia.org/wiki?curid=3190155" title="Czarnystok (gromada)">
Czarnystok (gromada)

Czarnystok – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czarnystok z siedzibą GRN w Czarnymstoku utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Czarnystok i Trzęsiny ze zniesionej gminy Radecznica w tymże powiecie. Dla gromady ustalono 11 członków gromadzkiej rady narodowej.
1 stycznia 1958 gromadę włączono do powiatu biłgorajskiego w tymże województwie.
31 grudnia 1959 gromadę włączono z powrotem do powiatu zamojskiego w tymże województwie, gdzie pobyła dokładnie jeden dzień.
1 stycznia 1960 gromadę zniesiono, włączając jej obszar do gromady Gorajec-Stara Wieś w tymże (zamojskim) powiecie.

</doc>
<doc id="3190156" url="https://pl.wikipedia.org/wiki?curid=3190156" title="Melinda Withrow">
Melinda Withrow



</doc>
<doc id="3190157" url="https://pl.wikipedia.org/wiki?curid=3190157" title="Tereszpol-Kukiełki (gromada)">
Tereszpol-Kukiełki (gromada)

Tereszpol-Kukiełki (lub "Tereszpol Kukiełki") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tereszpol-Kukiełki z siedzibą GRN w Tereszpolu-Kukiełkach utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Szozdy, Tereszpol-Kukiełki i Tereszpol-Zygmunty (bez obszarów leśnych dotychczasowych gromad Aleksandrów i Margole, położonych w powiecie biłgorajskim, lecz stanowiących część obszaru dotychczasowych gromad Tereszpol-Kukiełki i Tereszpol-Zygmunty w powiecie zamojskim) ze zniesionej gminy Tereszpol w tymże powiecie.
1 stycznia 1955 gromadę włączono do powiatu biłgorajskiego w tymże województwie, gdzie ustalono dla niej 21 członków gromadzkiej rady narodowej.
1 stycznia 1958 gromadę zniesiono, włączając jej obszar do gromady Tereszpol Zaorenda w tymże powiecie.

</doc>
<doc id="3190158" url="https://pl.wikipedia.org/wiki?curid=3190158" title="Parafia św. św. Piotra i Pawła w Filadelfii">
Parafia św. św. Piotra i Pawła w Filadelfii



</doc>
<doc id="3190160" url="https://pl.wikipedia.org/wiki?curid=3190160" title="Tereszpol-Zaorenda (gromada)">
Tereszpol-Zaorenda (gromada)

Tereszpol-Zaorenda (lub "Tereszpol Zaorenda") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tereszpol-Zaorenda z siedzibą GRN w Tereszpolu-Zaorendzie utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Lipowiec i Tereszpol-Zaorenda oraz miejscowości Bukownica Wapniarka i Bukownica wieś z dotychczasowej gromady Bukownica ze zniesionej gminy Tereszpol w tymże powiecie.
1 stycznia 1955 gromadę włączono do powiatu biłgorajskiego w tymże województwie, gdzie ustalono dla niej 20 członków gromadzkiej rady narodowej.
1 stycznia 1958 do gromady Tereszpol Zaorenda włączono obszar zniesionej gromady Tereszpol-Kukiełki w tymże powiecie.
1 stycznia 1962 do gromady Tereszpol-Zaorenda włączono wieś i osadę leśną Hedwiżyn ze zniesionej gromady Hedwiżyn w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 – tym razem w powiecie biłgorajskim – reaktywowano zniesioną w 1954 roku gminę Tereszpol, z siedzibą gminy w Tereszpolu-Zaorendzie.

</doc>
<doc id="3190161" url="https://pl.wikipedia.org/wiki?curid=3190161" title="Gromada Tereszpol Zaorenda">
Gromada Tereszpol Zaorenda



</doc>
<doc id="3190162" url="https://pl.wikipedia.org/wiki?curid=3190162" title="Gromada Tereszpol Kukiełki">
Gromada Tereszpol Kukiełki



</doc>
<doc id="3190163" url="https://pl.wikipedia.org/wiki?curid=3190163" title="Łabunie (gromada)">
Łabunie (gromada)

Łabunie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łabunie z siedzibą GRN w Łabuniach utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Łabunie, Brudek, Dąbrowa, Łabunie Reforma i Wólka Łabuńska ze zniesionej gminy Łabunie w tymże powiecie. Dla gromady ustalono 25 członków gromadzkiej rady narodowej.
1 stycznia 1959 do gromady Łabunie włączono obszar zniesionej gromady Ruszów w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Łabunie.

</doc>
<doc id="3190164" url="https://pl.wikipedia.org/wiki?curid=3190164" title="Radecznica (gromada)">
Radecznica (gromada)

Radecznica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Radecznica z siedzibą GRN w Radecznicy utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Radecznica, Latyczyn, Podlesie Małe, Podlesie Duże i Zaporze ze zniesionej gminy Radecznica w tymże powiecie. Dla gromady ustalono 20 członków gromadzkiej rady narodowej.
1 stycznia 1969 do gromady Radecznica włączono wsie Źrebce i Sułowiec ze zniesionej gromady Sąsiadka w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Radecznica.

</doc>
<doc id="3190165" url="https://pl.wikipedia.org/wiki?curid=3190165" title="Sitno (gromada)">
Sitno (gromada)

Sitno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sitno z siedzibą GRN w Sitnie utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Janówka, Sitno i Stabrów ze zniesionej gminy Nowa Osada w tymże powiecie. Dla gromady ustalono 17 członków gromadzkiej rady narodowej.
1 stycznia 1962 do gromady Sitno włączono obszar zniesionej gromady Horyszów Polski w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim utworzono gminę Sitno.

</doc>
<doc id="3190166" url="https://pl.wikipedia.org/wiki?curid=3190166" title="Skierbieszów (gromada)">
Skierbieszów (gromada)

Skierbieszów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Skierbieszów z siedzibą GRN w Skierbieszowie utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Drewniki, Majdan Skierbieszowski, Podhuszczka, Sady, Skierbieszów, Suchodębie, Zawoda i Lipina Nowa ze zniesionej gminy Skierbieszów w tymże powiecie. Dla gromady ustalono 23 członków gromadzkiej rady narodowej.
1 stycznia 1962 z gromady Skierbieszów wyłączono wieś Suchodębie, włączając ją do gromady Dębowiec w tymże powiecie; do gromady Skierbieszów włączono natomiast obszar zniesionej gromady Lipina Stara oraz wsie Hajowniki, Iłowiec, Kalinówka, Majdan Żukowiecki, Sławęcin i Szorcówka oraz kolonie Łaziska, Popławy i Zawoda ze zniesionej gromady Iłowiec tamże.
1 stycznia 1969 do gromady Skierbieszów włączono obszar zniesionej gromady Kalinówka w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Skierbieszów.

</doc>
<doc id="3190167" url="https://pl.wikipedia.org/wiki?curid=3190167" title="Sułów (gromada w powiecie zamojskim)">
Sułów (gromada w powiecie zamojskim)

Sułów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sułów z siedzibą GRN w Sułowie utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Kulików, Rozłopy kol., Sułów wieś, Sułówek i Sułów kol. ze zniesionej gminy Sułów w tymże powiecie. Dla gromady ustalono 12 członków gromadzkiej rady narodowej.
1 stycznia 1969 do gromady Sułów włączono wsie Kępa i Kazimierów ze zniesionej gromady Sąsiadka oraz wieś Deszkowice I ze znoszonej gromady Michalów w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Sułów.

</doc>
<doc id="3190168" url="https://pl.wikipedia.org/wiki?curid=3190168" title="Zwierzyniec (gromada)">
Zwierzyniec (gromada)

Zwierzyniec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zwierzyniec z siedzibą GRN w Zwierzyńcu (wówczas wsi) utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Bagno, Rudka, Wywłoczka i Zwierzyniec ze zniesionej gminy Zwierzyniec oraz obszar dotychczasowej gromady Sochy ze zniesionej gminy Tereszpol w tymże powiecie. Dla gromady ustalono 27 członków gromadzkiej rady narodowej.
1 stycznia 1959 do gromady Zwierzyniec włączono obszar zniesionej gromady Obrocz w tymże powiecie.
1 stycznia 1969 do gromady Zwierzyniec włączono Żurawina ze znoszonej gromady Brody Małe w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Zwierzyniec.

</doc>
<doc id="3190169" url="https://pl.wikipedia.org/wiki?curid=3190169" title="Wysokie (gromada w powiecie zamojskim)">
Wysokie (gromada w powiecie zamojskim)

Wysokie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wysokie z siedzibą GRN w Wysokiem utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Wysokie, Bortatycze kol., Bortatycze wieś i Siedliska ze zniesionej gminy Wysokie oraz obszar dotychczasowej gromady Hyża ze zniesionej gminy Nowa Osada w tymże powiecie. Dla gromady ustalono 21 członków gromadzkiej rady narodowej.
1 stycznia 1962 do gromady Wysokie włączono wsie Białobrzegi, Wólka Złojecka i Zarudzie ze zniesionej gromady Białobrzegi w tymże powiecie.
1 lipca 1965 z gromady Wysokie wyłączono część kolonii Siedliska o obszarze 255 ha, włączając je do gromady Zawada w tymże powiecie.
1 stycznia 1969 do gromady Wysokie włączono obszar zniesionej gromady Sitaniec w tymże powiecie; równocześnie z gromady Wysokie wyłączono: a) wsie Zarudzie i Wólka Złojecka, włączając je do gromady Krzak; oraz b) wieś Siedliska, włączając ją do gromady Zawada w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Wysokie.

</doc>
<doc id="3190170" url="https://pl.wikipedia.org/wiki?curid=3190170" title="Mokre (gromada w powiecie zamojskim)">
Mokre (gromada w powiecie zamojskim)

Mokre – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mokre z siedzibą GRN w Mokrem utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Mokre, Płoskie, Zwódne, Żdanów i Hubale (bez miejscowości Wieprzec kol.) ze zniesionej gminy Mokre w tymże powiecie. Dla gromady ustalono 25 członków gromadzkiej rady narodowej.
29 lutego 1956 do gromady Mokre włączono kolonię Wieprzec z gromady Zarzecze w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Mokre.

</doc>
<doc id="3190171" url="https://pl.wikipedia.org/wiki?curid=3190171" title="Zawada (gromada w powiecie zamojskim)">
Zawada (gromada w powiecie zamojskim)

Zawada – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zawada z siedzibą GRN w Zawadzie utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Zawada, Wielącza Poduchowna i Wielącza ze zniesionej gminy Mokre w tymże powiecie. Dla gromady ustalono 26 członków gromadzkiej rady narodowej.
1 lipca 1965 do gromady Zawada włączono część kolonii Siedliska o obszarze 255 ha z gromady Wysokie w tymże powiecie.
1 stycznia 1969 do gromady Zawada włączono Siedliska z gromady Wysokie w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim utworzono gminę Zawada.

</doc>
<doc id="3190173" url="https://pl.wikipedia.org/wiki?curid=3190173" title="Stary Zamość (gromada)">
Stary Zamość (gromada)

Stary Zamość – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Stary Zamość z siedzibą GRN w Starym Zamościu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Stary Zamość, Wierzba, Podkrasne i Majdan Sitaniecki ze zniesionej gminy Stary Zamość oraz obszar dotychczasowej gromady Nowa Wieś ze zniesionej gminy Nielisz w tymże powiecie. Dla gromady ustalono 27 członków gromadzkiej rady narodowej.
1 stycznia 1958 do gromady Stary Zamość włączono wieś Krasne z gromady Izbica w powiecie krasnostawskim w tymże województwie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Stary Zamość.

</doc>
<doc id="3190174" url="https://pl.wikipedia.org/wiki?curid=3190174" title="Krasnobród (gromada)">
Krasnobród (gromada)

Krasnobród – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krasnobród z siedzibą GRN w Krasnobrodzie (wówczas wsi) utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Dominikanówka, Krasnobród, Nowa Wieś, Podklasztor i Wólka Husińska ze zniesionej gminy Krasnobród w powiecie zamojskim oraz obszar dotychczasowej gromady Szur ze zniesionej gminy Tarnawatka w powiecie tomaszowskim w tymże województwie. Dla gromady ustalono 27 członków gromadzkiej rady narodowej.
1 stycznia 1959 do gromady Krasnobród włączono obszar zniesionej gromady Kaczórki w tymże powiecie.
1 stycznia 1960 do gromady Krasnobród włączono obszar zniesionej gromady Majdan Wielki w tymże powiecie (włączonej do powiatu zamojskiego dzień wcześniej z powiatu tomaszowskiego).
1 stycznia 1962 z gromady Krasnobród wyłączono wieś Jacnia, włączając ją do nowo utworzonej gromady Potoczek w tymże powiecie.
1 stycznia 1969 do gromady Krasnobród włączono wsie Bondyrz, Hucisko, Malewszczyzna, Potok Senderki, Stara Huta i Trzepieciny ze zniesionej gromady Bondyrz w tymże powiecie.
1 lutego 1969 z gromady Krasnobród wyłączono wsie Bondyrz i Trzepieciny, włączając je do gromady Potoczek w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Krasnobród.

</doc>
<doc id="3190175" url="https://pl.wikipedia.org/wiki?curid=3190175" title="Nielisz (gromada)">
Nielisz (gromada)

Nielisz – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nielisz z siedzibą GRN w Nieliszu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki wszedł obszar dotychczasowej gromady Nielisz ze zniesionej gminy Nielisz w tymże powiecie. Dla gromady ustalono 12 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie zamojskim reaktywowano gminę Nielisz.

</doc>
<doc id="3190177" url="https://pl.wikipedia.org/wiki?curid=3190177" title="Suchowola (gromada w powiecie zamojskim)">
Suchowola (gromada w powiecie zamojskim)

Suchowola ("od 1 I 1960" "Potoczek" – unieważnione) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Suchowola z siedzibą GRN w Suchowoli utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Grabnik, Hutków, Malinówka, Suchowola wieś i Suchowola kol. ze zniesionej gminy Suchowola w tymże powiecie. Dla gromady ustalono 27 członków gromadzkiej rady narodowej.
1 stycznia 1960 do gromady Suchowola włączono obszar zniesionej gromady Potoczek w tymże powiecie, po czym gromadę Suchowola "planowano" znieść przez przeniesienie siedziby GRN z Suchowoli do Potoczka i zmianę nazwy jednostki na "gromada Potoczek". Ostatecznie unieważniono zniesienie gromady Suchowola, a tylko przeniesiono 1 stycznia 1960 siedzibę GRN Suchowola ze wsi Suchowola – do czasu pobudowania przez gromadę Suchowola budynku na biura GRN w Suchowoli – do wsi Potoczek.
1 stycznia 1962 z gromady Suchowola wyłączono wsie Potoczek, Adamów, Czarnowoda, Szewnia Dolna i Szewnia Górna, tworząc z nich nową gromady Potoczek w tymże powiecie; do gromady Suchowola włączono natomiast obszar zniesionej gromady Rachodoszcze tamże.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3190178" url="https://pl.wikipedia.org/wiki?curid=3190178" title="Dębowiec (gromada w powiecie zamojskim)">
Dębowiec (gromada w powiecie zamojskim)

Dębowiec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 r. do momentu ich zniesienia z dniem 1 stycznia 1973 r., tym samym wypierając organizację gminną w latach 1954–1972.
Gromadę Dębowiec z siedzibą GRN w Dębowcu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954 r. W skład jednostki weszły obszary dotychczasowych gromad Dębowiec wieś, Dębowiec kol. i Zrąb ze zniesionej gminy Stary Zamość oraz obszar reformy rolnej sprzed 1939 r. z dotychczasowej gromady Łaziska ze zniesionej gminy Skierbieszów (granica przebiega drogą Sitno-Łaziska) w tymże powiecie. Dla gromady ustalono 14 członków gromadzkiej rady narodowej.
1 stycznia 1962 r. do gromady Dębowiec włączono wieś Suchodębie z gromady Skierbieszów w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3190179" url="https://pl.wikipedia.org/wiki?curid=3190179" title="Gorajec-Stara Wieś (gromada)">
Gorajec-Stara Wieś (gromada)

Gorajec-Stara Wieś – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gorajec-Stara Wieś z siedzibą GRN w Gorajcu-Starej Wsi utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Gorajec-Stara Wieś, Gorajec-Zagroble, Gorajec-Zastawie i Wólka Czarnostocka ze zniesionej gminy Radecznica w tymże powiecie. Dla gromady ustalono 20 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3190181" url="https://pl.wikipedia.org/wiki?curid=3190181" title="Kalinowice (gromada)">
Kalinowice (gromada)

Kalinowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kalinowice z siedzibą GRN w Kalinowicach utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Kalinowice, Wólka Panieńska i Pniówek ze zniesionej gminy Nowa Osada oraz obszar dotychczasowej gromady Jatutów ze zniesionej gminy Łabunie w tymże powiecie. Dla gromady ustalono 17 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3190182" url="https://pl.wikipedia.org/wiki?curid=3190182" title="Lipsko (gromada w powiecie zamojskim)">
Lipsko (gromada w powiecie zamojskim)

Lipsko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipsko z siedzibą GRN w Lipsku utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Białowola, Lipsko, Lipsko-Kosobudy i Lipsko-Polesie ze zniesionej gminy Mokre oraz obszar dotychczasowej gromady Zalesie ze zniesionej gminy Suchowola w tymże powiecie. Dla gromady ustalono 19 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3190184" url="https://pl.wikipedia.org/wiki?curid=3190184" title="Staw Noakowski (gromada)">
Staw Noakowski (gromada)

Staw Noakowski – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Staw Noakowski z siedzibą GRN w Stawie Noakowskim utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Emska Kolonia, Staw Noakowski wieś, Staw Noakowski kol., Staw Ujazdowski wieś, Staw Ujazdowski kol., Średnie Duże i Średnie Małe ze zniesionej gminy Nielisz w tymże powiecie. Dla gromady ustalono 19 członków gromadzkiej rady narodowej.
1 stycznia 1957 do gromady Staw Noakowski włączono wieś Ujazdów i kolonię Ujazdów z gromady Wirkowice w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3190187" url="https://pl.wikipedia.org/wiki?curid=3190187" title="Wirkowice (gromada)">
Wirkowice (gromada)

Wirkowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wirkowice z siedzibą GRN w Wirkowicach (obecnie są to dwie wsie: Wirkowice Pierwsze i Wirkowice Drugie) utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Wirkowice i Ujazdów ze zniesionej gminy Nielisz w tymże powiecie. Dla gromady ustalono 23 członków gromadzkiej rady narodowej.
1 stycznia 1957 z gromady Wirkowice wyłączono wieś Ujazdów i kolonię Ujazdów, włączając je do gromady Staw Noakowski w tymże powiecie, po czym gromadę Wirkowice (bez wsi i kolonii Ujazdów) włączono do powiatu krasnostawskiego w tymże województwie.
1 stycznia 1962 gromadę zniesiono, włączając jej obszar do gromady Tarzymiechy w tymże powiecie.

</doc>
<doc id="3190194" url="https://pl.wikipedia.org/wiki?curid=3190194" title="Rosyjski korpus kadetów – liceum imienia imperatora Mikołaja II">
Rosyjski korpus kadetów – liceum imienia imperatora Mikołaja II

Rosyjski korpus kadetów – liceum imienia imperatora Mikołaja II (ros. Русский кадетский корпус – лицей имени императора Николая II), zwany też "wersalskim korpusem kadetów" – rosyjski emigracyjny ośrodek pedagogiczny o charakterze wojskowym we Francji od lat 30. do połowy lat 60. XX wieku.
Ośrodek został utworzony jesienią 1930 r. z inicjatywy byłego komendanta krymskiego korpusu kadetów gen. ljt. Władimira W. Rimskiego-Korsakowa, który stał się pierwszym dyrektorem nowo utworzonego korpusu kadetów. Mieścił się w Villiers-le-Bel. Był podporządkowany Komitetowi Społecznemu działającemu w składzie Rosyjskiego Związku Ogólnowojskowego (ROWS) na czele z gen. ljt. Jewgienijem K. Millerem, od 1937 r. gen. J. J. Bej, zaś od 1943 r. gen. W. N. Łabzin. Celem korpusu było przygotowanie kadr wojskowych do przyszłej walki o Rosję i uchronienie młodzieży emigracyjnej przed wynarodowieniem. Dewizą ośrodka było hasło: „Za Cara, Wiarę i Ojczyznę”. Ze względu na fakt, że zgodnie z prawem francuskim na terytorium Francji nie mogły funkcjonować zagraniczne szkoły wojskowe, korpus działał formalnie jako „Liceum imperatora Mikołaja II”. Dlatego mundury wojskowe kadeci nosili tylko na terenie uczelni. Ze względu jednak na trudności finansowe mundury te długo nie były ujednolicone. W pierwszym roku szkolnym istnienia ośrodka uczyło się w nim w dwóch klasach (młodszej i starszej) 32 kadetów pochodzących spośród młodzieży białej emigracji rosyjskiej, która ukończyła 8-klasowe francuskie szkoły podstawowe. Uczyli się oni w macierzystym języku religii, rosyjskiej historii, kultury, geografii i języka. Pozostałe przedmiotowe wykładane były po francusku. Klasy liczyły po 10-15 osób. W 1933 r. na czele korpusu stanął gen. mjr Jeremia J. Fenster (Wraski). W tym czasie nawiązano współpracę z Narodową Organizacją Witazi, w wyniku której corocznie grupa najstarszych kadetów jeździła latem na jej obozy na południu Francji. W 1935 r. patronat nad ośrodkiem objął książę Gawriił Konstantinowicz. Kadetów często odwiedzali przedstawiciele carskiego rodu Romanowów. Jednocześnie ośrodkowi przekazano sztandar wojenny Liwadnijsko-Jałtyjskiej Kompanii Dziecięcej z okresu rosyjskiej wojny domowej. Od 1937 r. korpus znajdował się w Wersalu. W październiku 1938 r. najstarsza klasa korpusu wzięła udział w uroczystościach pogrzebowych po śmierci wielkiego księcia Kiriłła Władimirowicza. Podczas niemieckiej okupacji Francji w latach 1940–1944 korpus nadal funkcjonował. Kadeci otrzymali prawo pokazywać się na ulicach miasta w swoich mundurach. Wyglądały one następująco: czapki miały czerwony otok i kokardę, bluza była koloru khaki, pas, czarne spodnie i czarne buty. W ciepłe dni noszone białe bluzy. Personel pedagogiczny i absolwenci korpusu w większości współpracowali z Niemcami, ale niektórzy zaangażowali się w działalność ruchu oporu. W okresie powojennym wersalski korpus kadetów pozostał jedyną rosyjską uczelnią emigracyjną. W 1959 r. ze względu na trudności budżetowe korpus został przeniesiony do Dieppe. Spowodowało to jeszcze większą zapaść finansową. W rezultacie ostatni kadeci ukończyli ośrodek w 1964 r. Korpus ukończyło ok. 350 młodych Rosjan. Wkrótce powstało w Paryżu Stowarzyszenie Kadetów Korpusu Kadetów – Liceum imienia Mikołaja II.

</doc>
<doc id="3190196" url="https://pl.wikipedia.org/wiki?curid=3190196" title="Związek Powrotu do Ojczyzny">
Związek Powrotu do Ojczyzny

Związek Powrotu do Ojczyzny (ros. Союз возвращения на родину) – rosyjska organizacja emigracyjna w Bułgarii w I poł. lat 20. XX wieku.
Związek powstał w Sofii pod koniec kwietnia 1922 r. Inicjatorem jego utworzenia były faktycznie radzieckie służby specjalne. Celem organizacji było zorganizowanie repatriacji do ZSRR białych emigrantów rosyjskich i kozackich, którzy trafili do Bułgarii po ewakuacji z Krymu wojsk gen. Piotra N. Wrangla. Było to związane z wydaniem przez Wszechrosyjski Centralny Komitet Wykonawczy dekretu z 3 listopada 1921 r. umożliwiającego powrót byłych wojskowych z różnych krajów Europy do Rosji. Zostali oni także objęci amnestią. Organem prasowym Związku było pismo „Na Rodinu” (przemianowane na „Nowaja Rossija” po połączeniu z pismem „Wiestnik ziemledielca”). Działalność organizacji była wspierana przez Bułgarską Partię Komunistyczną. Filie Związku powstały w różnych miejscowościach Bułgarii. Ogółem utworzono 65 grup Związku, w skład których wchodziło ok. 8,5 tys. osób. Pod koniec października 1922 r. do Bułgarii przybyła misja Radzieckiego Czerwonego Krzyża na czele z I.S. Korieszkowem, nawiązując ścisły kontakt ze Związkiem. W tym czasie z Warny wyjechała pierwsza grupa 472 repatriantów. Wśród nich byli m.in. gen. Jakow A. Słaszczow, gen. Aleksandr A. Sekrietiow i gen. Jurij K. Grawicki. Odbyło się to bardzo uroczyście z przemarszem przez miasto pod czerwonymi sztandarami i ze śpiewem „Międzynarodówki”. Szczególnie duży rezonans wywołało ogłoszenie odezwy „Do wojsk białych armii”, podpisanej przez kilku generałów i innych wysokich wojskowych. Wkrótce w gazecie „Nowaja Rossija” opublikowano pismo z podpisami 62 oficerów, wzywające do powrotu do ojczyzny. Agitację wśród Kozaków prowadził głównie Wszechkozacki Związek Agrarny. Do wiosny 1923 r. do ZSRR odprawiono cztery grupy repatriantów. Ogółem z Bułgarii powróciło 11-14 tys. rosyjskich i kozackich emigrantów. Akcję przerwał zamach stanu przeprowadzony na pocz. czerwca tego roku przez bułgarskie prawicowe siły polityczne. W rezultacie Wszechkozacki Związek Agrarny został zdelegalizowany, zaś działalność Związku Powrotu do Ojczyzny zabroniona. Wielu jego działaczy zostało represjonowanych, zaś w Plewenie zabito członka misji Radzieckiego Czerwonego Krzyża M.W. Szełapugina.

</doc>
<doc id="3190197" url="https://pl.wikipedia.org/wiki?curid=3190197" title="Michaił Lilje">
Michaił Lilje

Michaił Iwanowicz Lilje, ros. Михаил Иванович Лилье (ur. 10 lutego 1868 r., zm. w 1941 r. we Francji) – rosyjski wojskowy (pułkownik), emigracyjny wykładowca i memuarysta.
W 1887 r. ukończył władimirski korpus kadetów w Kijowie, zaś w 1889 r. konstantynowską szkołę wojskową. Służył w stopniu podporucznika w 6 Batalionie Saperów. W 1892 r. awansował na porucznika. Następnie przeniesiono go do szefostwa inżynierii moskiewskiego okręgu wojskowego. W 1896 r. ukończył nikołajewską akademię inżynierską w Sankt Petersburgu. Otrzymał stopień sztabskapitana. W 1898 r. w stopniu kapitana przeniesiono go do zarządu inżynierskiego priamurskiego okręgu wojskowego. Od 1899 r. służył w sztabie władywostockiego fortecznego zarządu inżynierskiego. Od 1900 r. kierował pracami fortecznymi Port Artur. Uczestniczył w obronie twierdzy. Po klęsce wojsk rosyjskich z Japończykami w 1905 r., został odkomenderowany do petersburskiego okręgu wojskowego. Służył w twierdzy Kronsztad. W 1906 r. objął funkcję oberoficera sztabowego 2 sanktpetersburskiej дистанции inżynierskiej. Tymczasowo był dowódcą nowogródzkiej grupy inżynierskiej. W 1908 r. mianowano go podpułkownikiem. W 1910 r. stanął na czele komisji remontowej sanktpetersburskiego zarządu inżynierskiego. W 1912 r. przeszedł do rezerwy. W 1915 r. powrócił do armii. Brał udział w I wojnie światowej. Objął funkcję starszego kierownika robót fortecznych Frontu Północnego w Finlandii. Doszedł do stopnia pułkownika. W grudniu 1917 r. został zwolniony ze służby wojskowej. Podczas wojny domowej wyjechał do Polski. Następnie zamieszkał we Francji. Od 1930 r. wykładał na wojskowych kursach technicznych w Paryżu. W 2002 r. zostały opublikowane jego wspomnienia z okresu wojny rosyjsko-japońskiej pt. „Dniewnik osady Port-Artura”.

</doc>
<doc id="3190199" url="https://pl.wikipedia.org/wiki?curid=3190199" title="Dmitrij Nielidow">
Dmitrij Nielidow

Dmitrij Dmitrijewicz Nielidow, ros. Дмитрий Дмитриевич Нелидов (ur. 28 kwietnia 1881 r. w Sankt Petersburgu, zm. 4 czerwca 1959 r. w Nowym Jorku) – rosyjski wojskowy (kapitan 2 rangi), emigracyjny działacz kombatancki.
W 1901 r. ukończył 2 morski korpus kadetów, zaś w 1906 r. oficerską klasę minerską korpusu morskiego w Sankt Petersburgu. Następnie wykładał w korpusie morskim. Brał udział w I wojnie światowej. Służył jako starszy oficer na okręcie szkoleniowym „Wiernyj” Floty Bałtyckiej. Od 1915 r. dowodził ryską flotyllą wojenną. Doszedł do stopnia kapitana 2 rangi. Po rewolucji bolszewickiej 1917 r. objął dowództwo czerwonej flotylli czudzkiej. Wkrótce na czele 3 statków przepłynął do Pskowa na stronę nowo formowanych wojsk Białych. Dowodził, sformową z nich, Flotyllą Czudzką. Po klęsce Armii Północno-Zachodniej gen. Nikołaja N. Judenicza na pocz. stycznia 1920 r., przedostał się do wojsk Białych gen. Antona I. Denikina. Został dowódcą transportowca wojskowego „Szyłka” Floty Czarnomorskiej Białych. W listopadzie tego roku wraz z pozostałymi okrętami ewakuował się do francuskiej Bizerty. Po 1922 r. zamieszkał w Polsce. W grudniu 1943 r. przeniósł się do III Rzeszy. W 1951 r. wyemigrował do USA, gdzie był członkiem Stowarzyszenia Oficerów Morskich Floty Imperatorskiej.

</doc>
<doc id="3190200" url="https://pl.wikipedia.org/wiki?curid=3190200" title="Aleksandr Twieritinow">
Aleksandr Twieritinow

Aleksandr Aleksandrowicz Twieritinow, ros. Александр Александрович Тверитинов (ur. 9 lipca 1897, zm. 27 maja 1942 w ZSRR) – emigracyjny rosyjski działacz polityczno-związkowy, publicysta.
Życiorys.
Studiował medycynę na uniwersytecie w Moskwie, ale po wybuchu I wojny światowej został zmobilizowany do armii rosyjskiej. Ukończył szkołę praporszczików w Moskwie. Służył w Korpusie Kaukaskim na Froncie Południowo-Zachodnim. W 1919 wstąpił do wojsk bolszewickich. Walczył na Froncie Fińskim, gdzie dostał się do niewoli. Osadzono go w obozie jenieckim w Polsce. Po wypuszczeniu na wolność w 1924 wyjechał do Francji. Od 1925 mieszkał w Paryżu, gdzie wykonywał różne prace. W latach 1929–1937 pracował jako kierowca taksówki. Jednocześnie do 1931 uczył się w szkole nauk społecznych i politycznych. Działał w Stowarzyszeniu Republikańsko-Demokratycznym, wchodząc w skład kierownictwa. W 1934 został członkiem w Zjednoczeniu Robotników Rosyjskich przy francuskiej centrali związkowej CGT. Pisał artykuły do pisma „Russkij szofior”. Od poł. lat 30. działał w Związku Przyjaciół Ojczyzny Radzieckiej. W 1937 objął funkcję jego sekretarza. W tym czasie zaangażował się w działalność Komitetu Pomocy Hiszpanii, który wspierał rekrutację do Brygad Międzynarodowych. Latem 1939 decyzją francuskich władz został deportowany do ZSRR. W kwietniu 1940 aresztowało go NKWD. W procesie został skazany na karę 8 lat łagrów, gdzie zmarł.

</doc>
<doc id="3190203" url="https://pl.wikipedia.org/wiki?curid=3190203" title="Gieorgij Agabiekow">
Gieorgij Agabiekow

Gieorgij Siergiejewicz Agabiekow, właśc. Arutiunow ros. Георгий (Григорий) Сергеевич Агабеков/Арутюнов (ur. w 1895 w Aszchabadzie, zm. w sierpniu 1937 r. w Paryżu) – radziecki funkcjonariusz służb specjalnych, emigracyjny pisarz.
Ukończył gimnazjum w Taszkencie. Po wybuchu I wojny światowej został zmobilizowany do armii rosyjskiej. W październiku 1916 skierowano go do szkoły chorążych w Taszkencie, po ukończeniu której w marcu 1917 objął dowództwo plutonu piechoty. Następnie został tłumaczem języka tureckiego przy sztabie 46 Zapasowego Pułku Piechoty na Froncie Rumuńskim.
Po rewolucji lutowej 1917 został dowódcą batalionu 46 Pułku Piechoty. Po rewolucji bolszewickiej 1917 r. odszedł ze służby wojskowej.
W marcu 1918 wstąpił do nowo formowanych wojsk bolszewickich. Zajmował różne stanowiska dowódcze. Walczył w Turkiestanie, a następnie na Syberii. W 1920 objął funkcję komisarza politycznego w batalionie wojsk służby wewnętrznej w Jekaterynburgu. Wkrótce przeszedł do CzeKa.
Służył w strukturach gubernialnych CzeKa w Jekaterynburgu. Od 1922 r. był oficerem operacyjnym CzeKa Frontu Turkiestańskiego. Podczas walk z wojskami gen. Enwera Paszy kierował wywiadem Bucharskiej Republiki Ludowej. Następnie objął funkcję naczelnika wydziału do spraw walki ze szpiegostwem OGPU w Taszkencie. Jednocześnie był sekretarzem biura partyjnego i członkiem komitetu partyjnego. W kwietniu 1924 r. przeszedł do służby w Oddziale Zagranicznym (INO) OGPU. Wysłano go do Afganistanu pod przykrywką zastępcy kierownika biura prasowego poselstwa politycznego ZSRR w Kabulu. Od końca 1926 r. był rezydentem OGPU w Persji. W kwietniu 1928 r. powrócił do służby w centrali OGPU w Moskwie. Objął funkcję naczelnika Sektora do Spraw Środkowego i Bliskiego Wschodu INO OGPU. W październiku 1929 został rezydentem wywiadu w Konstantynopolu.
W czerwcu 1930 pod wpływem informacji o możliwym aresztowaniu, zbiegł do Francji. Zamieszkał w Paryżu. Współpracował z wywiadami wielu państw europejskich. Występował z odczytami i wykładami dotyczącymi nielegalnej działalności radzieckich służb specjalnych. Był autorem wspomnień pt. „G.P.U. Zapiski czekista” i „CzK za rabotoj”, przetłumaczonych na kilka języków. W sierpniu 1937 został zabity przez funkcjonariusza NKWD. Jego ciała nie odnaleziono.

</doc>
<doc id="3190205" url="https://pl.wikipedia.org/wiki?curid=3190205" title="Parafia św. św. Cyryla i Metodego w Granite City">
Parafia św. św. Cyryla i Metodego w Granite City



</doc>
<doc id="3190206" url="https://pl.wikipedia.org/wiki?curid=3190206" title="Parafia św. św. Cyryla i Metodego w Lorain">
Parafia św. św. Cyryla i Metodego w Lorain



</doc>
<doc id="3190207" url="https://pl.wikipedia.org/wiki?curid=3190207" title="Zakościele (Bogucice Pierwsze)">
Zakościele (Bogucice Pierwsze)

Zakościele – część wsi Bogucice Pierwsze w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 Zakościele administracyjnie należało do województwa kieleckiego.

</doc>
<doc id="3190208" url="https://pl.wikipedia.org/wiki?curid=3190208" title="Stara Wieś (Bogucice Pierwsze)">
Stara Wieś (Bogucice Pierwsze)

Stara Wieś – część wsi Bogucice Pierwsze w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 Stara Wieś administracyjnie należała do województwa kieleckiego.

</doc>
<doc id="3190209" url="https://pl.wikipedia.org/wiki?curid=3190209" title="Skałki (Bogucice Pierwsze)">
Skałki (Bogucice Pierwsze)

Skałki – część wsi Bogucice Pierwsze w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 Skałki administracyjnie należały do województwa kieleckiego.

</doc>
<doc id="3190210" url="https://pl.wikipedia.org/wiki?curid=3190210" title="Jurij Apyszkow">
Jurij Apyszkow

Jurij Gieorgijewicz Apyszkow, ros. Юрий Георгиевич Апышков (ur. 12 kwietnia 1902 w Sankt Petersburgu, zm. 26 kwietnia 1989 w Nowym Jorku) – rosyjski wojskowy, emigracyjny działacz prawosławny, żołnierz Armii Polskiej w ZSRR, a następnie 1 Dywizji Pancernej podczas II wojny światowej.
Ukończył 1 korpus kadetów. W 1918 r. wstąpił do wojsk Białych gen. Nikołaja N. Judenicza. Po ich klęsce na pocz. stycznia 1920 r., przyjechał do Polski. Służył w 3 Armii Rosyjskiej. W 1924 r. zamieszkał w Pińsku, gdzie pracował w sekretariacie miejscowego arcybiskupa prawosławnego (ówcześnie jeszcze w jurysdykcji rosyjskiej). W 1940 r. podczas próby przejścia do niemieckiej strefy okupacyjnej Polski został schwytany przez wojska pograniczne. Po procesie skazano go na karę 6 lat łagrów. W 1942 r. wypuszczono go na wolność jako obywatela polskiego, po czym wstąpił do Armii Polskiej w ZSRR gen. Władysława Andersa. Po jej ewakuacji do Iranu trafił do Kairu, skąd przewieziono go do Wielkiej Brytanii. Dostał przydział do artylerii dywizyjnej 1 Dywizji Pancernej gen. Stanisława Maczka, w szeregach której przeszedł szlak bojowy od Normandii do północnych Niemiec. W 1947 r. wraz z wojskami polskimi powrócił do Wielkiej Brytanii, gdzie został zdemobilizowany. W 1951 r. wyjechał do USA. Zamieszkał w Nowym Jorku, angażując się w działalność emigracji rosyjskiej. W parafii przy cerkwi Zaśnięcia Matki Bożej pełnił funkcję skarbnika. Współpracował z redakcją pisma „Kadietskaja pieriekliczka”.

</doc>
<doc id="3190213" url="https://pl.wikipedia.org/wiki?curid=3190213" title="Maja Klepić">
Maja Klepić

Maja Klepić (ur. 23 maja 1988 w Sarajewie) – bośniacka narciarka alpejska, olimpijka.
Kariera.
Maja Klepić uczestniczyła na Zimowych Igrzyskach Olimpijskich 2010 w Vancouver. Podczas tych igrzysk wzięła udział w dwóch konkurencjach narciarstwa alpejskiego: slalomie gigancie, gdzie zajęła 52. miejsce, oraz slalomie, gdzie nie ukończyła konkurencji. Były to jej jedyne zimowe igrzyska olimpijskie, gdzie wystąpiła

</doc>
<doc id="3190214" url="https://pl.wikipedia.org/wiki?curid=3190214" title="Igor Bułanin">
Igor Bułanin

Igor Aleksandrowicz Bułanin, ros. Игорь Александрович Буланин (ur. ?, zm. 4 grudnia 1943 r. w Indochinach) – rosyjski wojskowy (miczman), emigrant, dowódca oddziału partyzanckiego w okupowanych Indochinach podczas II wojny światowej.
Służył w rosyjskiej flocie wojennej. Do pocz. 1919 r. brał udział w wojnie domowej po stronie Białych na Froncie Wschodnim. W 1920 r. ukończył korpus morski we Władywostoku. Od czerwca 1921 r. pełnił funkcję szefa wachty okrętu łącznikowego „Patrokł”. We wrześniu tego roku przeniesiono go do Kompanii Morskiej Flotylli Syberyjskiej. Doszedł do stopnia miczmana. Po ewakuacji wojsk Białych w 1922 r., zamieszkał w Szanghaju. W latach 1924-1927 służył tam w policji municypalnej. Następnie przeniósł się do Kantonu, zaś w latach 30. do Sajgonu. Podczas okupacji japońskiej Indochin stanął na czele oddziału partyzanckiego złożonego z członków miejscowych plemion. Schwytany przez Japończyków w wyniku donosu wietnamskich komunistów, 4 grudnia 1943 r. został przez nich rozstrzelany.

</doc>
<doc id="3190215" url="https://pl.wikipedia.org/wiki?curid=3190215" title="Wadim Baggowut">
Wadim Baggowut

Wadim Aleksiejewicz Baggowut, ros. Вадим Алексеевич Багговут (ur. ?, zm. 1 października 1966 w Manili) – rosyjski wojskowy (miczman), oficer armii filipińskiej w okresie międzywojennym, partyzant antyjapoński podczas II wojny światowej.
Uczył się w korpusie kadetów w Symbirsku, którego jednak nie ukończył. Od 1916 r. był gardemarinem 4 Kompanii Morskiego Korpusu Kadeckiego. W 1917 r. przeniesiono go samodzielnej klasy gardemarinskiej. Od listopada tego roku służył krótko na krążowniku pomocniczym „Orioł”. Wyjechał do Sajgonu. Po przybyciu do Władywostoku jesienią 1918 r., wstąpił do wojsk Białych na Syberii. Służył w 1 Kompanii Szkolnej miejscowej morskiej szkoły wojskowej. Jesienią 1919 r. ukończył szkołę instruktorską, otrzymując stopień podporucznika. Od września 1921 r. w stopniu miczmana służył w Kompanii Morskiej Flotylli Syberyjskiej. W lutym 1922 r. przeszedł do 2 Kompanii Samodzielnego Morskiego Batalionu Desantowego. Od sierpnia tego roku był oficerem na kanonierce „Mandżur”. Następnie został marynarzem 2 klasy na transportowcu „Swir”. Po ewakuacji wojsk Białych wraz z pozostałymi wojskowymi przybył na Filipiny. Zamieszkał w Manili. Wstąpił do armii filipińskiej, dochodząc do stopnia kapitana. Podczas okupacji japońskiej uczestniczył w ruchu oporu.

</doc>
<doc id="3190216" url="https://pl.wikipedia.org/wiki?curid=3190216" title="Siergiej Chrieptowicz-Butieniew">
Siergiej Chrieptowicz-Butieniew

Siergiej Appolinarjewicz Chrieptowicz-Butieniew, ros. Сергей Апполинарьевич Хрептович-Бутенев (ur. 29 stycznia 1922 r. w Baden, zm. 18 kwietnia 1974 r. w Nowym Jorku) – rosyjski emigracyjny pianista, dyplomata w służbie amerykańskiej, działacz społeczno-kulturalny.
Pochodził z rodu książęcego. Jego rodzina mieszkała na emigracji we Francji. Siergiej Chrieptowicz-Butieniew ukończył klasę prof. Lwa Koniusa konserwatorium Rosyjskiego Stowarzyszenia Muzycznego za Granicą. W 1935 r. zaczął występować publicznie na koncertach fortepianowych. W 1936 r. wraz z rodziną przybył do rodzinnego majątku we wsi Szczorsy w rejonie Nowogródka. Po zajęciu wschodniej części Polski przez Armię Czerwoną jesienią 1939 r., został aresztowany przez NKWD. W wyniku interwencji króla włoskiego został wypuszczony na wolność w 1940 r., po czym wyjechał do Włoch, a krótko potem do USA. Ukończył klasę fortepianu konserwatorium muzycznego w Cincinnati. Wkrótce został zmobilizowany do armii amerykańskiej, pełniąc służbę wojskową do końca II wojny światowej. Otrzymał pracę w ministerstwie spraw wewnętrznych. Wysłano go do ambasady USA w Budapeszcie. Po powrocie do USA w 1947 r., nadal pracował w ministerstwie. Jednocześnie był przewodniczącym Stowarzyszenia Pomocy Dzieciom Rosyjskim za Granicą. Wchodził też w skład kierownictwa Funduszu Teologicznego.

</doc>
<doc id="3190217" url="https://pl.wikipedia.org/wiki?curid=3190217" title="Igor Laikert">
Igor Laikert

Igor Laikert (ur. 27 lutego 1991 w Zenicy) – bośniacki narciarz alpejski, olimpijczyk.
Kariera.
Zimowe Igrzyska Olimpijskie.
Igor Laikert uczestniczył na Zimowych Igrzyskach Olimpijskich 2014 w Soczi. Podczas tych igrzysk wziął udział w pięciu konkurencjach narciarstwa alpejskiego: zjeździe (44. miejsce), supergigancie (50. miejsce), slalomie gigancie (nie ukończył), slalomie (nie ukończył) i superkombinacji (27. miejsce). Były to jego jedyne zimowe igrzyska olimpijskie, gdzie wystąpił

</doc>
<doc id="3190218" url="https://pl.wikipedia.org/wiki?curid=3190218" title="Andriej Trubieckoj">
Andriej Trubieckoj

Andriej Władimirowicz Trubieckoj, ros. Андрей Владимирович Трубецкой (ur. 4 lipca 1920 r. w Bogorodicku w guberni moskiewskiej, zm. 27 października 2002 r.) – radziecki partyzant pod koniec II wojny światowej, kardiolog, memuarysta.
Życiorys.
Pochodził z rodu książęcego. Jego rodzina mieszkała w Siergijewie Posadzie. W 1934 r. został aresztowany przez NKWD jego ojciec i siostra. Otrzymali oni karę zsyłki do Andiżanu, dokąd udała się reszta rodziny. W 1937 r. ponownie aresztowano jego ojca i siostrę, którzy następnie zostali rozstrzelani. Ponadto NKWD aresztowało brata i drugą siostrę, skazanych na karę 10 lat łagrów. W tej sytuacji Trubieckoj w 1938 r. przeniósł się do Samarkandy. Następnie przybył do Moskwy, rozpoczynając zaoczne studia na wydziale fizycznym miejscowego uniwersytetu. W 1939 r. został zmobilizowany do Armii Czerwonej. Po ataku wojsk niemieckich na ZSRR 22 czerwca 1941 r., został ciężko ranny w walkach pod Pskowem, po czym w lipcu tego roku trafił do niewoli. Leczony w lazarecie w okupowanym Wilnie, został wypuszczony na wolność w wyniku interwencji krewnych z litewskiej gałęzi rodu Trubieckich. Początkowo przebywał w majątku książąt Chrieptowiczów-Butieniewów we wsi Szczorsy koło Nowogródka. Na pocz. 1943 r. zamieszkał w Królewcu, gdzie został bibliotekarzem w Instytucie Badań Wschodu przy miejscowym uniwersytecie. Otrzymał możliwość pozostania w Niemczech lub wyjazdu do Francji. Nie skorzystał jednak z tej możliwości, przedostając się potajemnie w 1944 r. w Lasy Augustowskie, gdzie wstąpił do polskiego, a następnie radzieckiego oddziału partyzanckiego „majora Orłowa”. Na pocz. 1945 r. powrócił do Armii Czerwonej. Służył w 148 Gwardyjskim Pułku Strzeleckim. Został ranny. Po demobilizacji w 1946 r., powrócił do Moskwy, gdzie tym razem rozpoczął studia na wydziale biologicznym miejscowego uniwersytetu. W sierpniu 1949 r. został aresztowany przez KGB. Po procesie skazano go w styczniu 1950 r. na karę 10 lat łagrów. Pracował w lazarecie obozowym. W styczniu 1955 r. wyszedł na wolność. Powrócił na studia w Moskwie. W listopadzie 1956 r. został zrehabilitowany. Od 1961 r. kierował laboratorium fizjologicznym w instytucie kardiologii. W kolejnych latach pracował naukowo w Centrum Kardiologicznym Akademii Nauk ZSRR. W 1970 r. otrzymał tytuł doktora nauk biologicznych. Był autorem prac naukowych. W 1996 r. opublikował książkę pt. „Rossija wosprianiet”, zawierającą artykuły członków rodu Trubieckich, zaś w 1997 r. wyszły jego wspomnienia pt. „Puti nieispowiedimy. (; Wospominanija 1939-1955)”.

</doc>
<doc id="3190219" url="https://pl.wikipedia.org/wiki?curid=3190219" title="One Breath">
One Breath

One Breath – drugi studyjny album angielskiej wokalistki Anny Calvi, wydany 7 października 2013 roku przez Domino Records. We wrześniu 2014 płyta zdobyła nominację do Mercury Prize
Informacje o albumie.
"One Breath" został nagrany w ciągu sześciu tygodni w studiu Black Box we Francji, produkcja i miksowanie zostały dokończone w Teksasie przez producenta Johna Congletona. Calvi określiła album jako „czas, kiedy musiała otworzyć się na prawdę o sobie, i płyta jest o tym, jak bardzo jest to przerażające, straszne i fascynujące. Jest także pełen nadziei, ponieważ co musi się zdarzyć jeszcze się nie wydarzyło”. W rozmowie z NME powiedziała, że "One Breath" dotyczy jej zmagań z depresją, co jest odzwierciedlone między innymi w piosence "Suddenly". Jest to przedstawienie sytuacji osoby, która „nie wie jak pokonać depresję, a zarazem nie chce już w niej tkwić, więc po prostu zostawia całe swoje życie za sobą”. Utwór „Sing To Me” dotyczy natomiast jej fascynacji Marią Callas. Wytwórnia określiła „One Breath” jako „odważny i przekonujący album, który rozpoczyna nowy, ekscytujący rozdział w karierze tej wyjątkowej artystki.”
Okładka płyty została stworzona przez fotografa Rogera Deckkera.
Promocja.
Pierwszy singel z płyty "One Breath", zatytułowany „Eliza”, miał swoją premierę 19 sierpnia 2013 roku o godzinie 11:00 w audycji Lauren Laverne w radiu BBC Radio 6. Został bardzo dobrze przyjęty przez portal DIY, który określił brzmienie utworu jako „filmowe”. Piosenka została oficjalnie wydana cyfrowo oraz w formie płyty gramofonowej 1 października 2013 roku, wraz z utworem spoza płyty pod tytułem „A Kiss To Your Twin” jako B-side. Edycja specjalna „One Breath” zawiera również bonusowy singel siedmiocalowy, który zawierał dwie premierowe piosenki: „Endless World” i „1970s Wind”.
„Suddenly”, drugi singel z płyty, ukazał się 23 grudnia tego samego roku w formie singla siedmiocalowego oraz cyfrowej. Znalazła się na nim także jej wersja utworu Bruce’a Springsteena „Fire”. Do piosenki powstał teledysk, który miał swoją premierę 6 listopada i został wyreżyserowany przez Emmę Nathan.
„Piece by Piece”, trzeci singel, został wydany 31 marca 2014 roku w formie cyfrowej i nie zawierał żadnych dodatkowych utworów.
Recenzje.
Album "One Breath" uzyskał pozytywne recenzje ze strony krytyków. Katherine St. Asaph z Pitchfork Media podkreśliła w swojej recenzji, iż album jest „bardziej mroczny i agresywny niż jej poprzednie nagrania”. Jednocześnie uznała, „że ciężko stwierdzić, że "One Breath" jest subtelnym albumem, gdyż najlepsze piosenki to te, które takie nie są”. Autorka recenzji za wadę albumu uznała brak spójności całego albumu. James Christopher Monger z AllMusic stwierdził, iż piosenki z albumu "One Breath" są „trudniejsze w odbiorze i jej bardziej konserwatywni fani mogą mieć problem z przebrnięciem przez album. Jednakże cały klimat płyty pozwala złagodzić jego trudniejsze momenty”. Autor recenzji wynotował także podobieństwa w brzmieniu do późnej twórczości Scotta Walkera.” Hermione Hoby z The Guardian uznała, że Calvi „ma głos, z którym łatwo byłoby popaść w kiczowaty melodramat, na szczęście jest na to zbyt mądra.” Płytę określiła jako „cudownie słodką i dziką zarazem” oraz „każda piosenka podkreśla jej wprawną inteligencję”, chwaląc jednocześnie jej zdolności wokalne oraz różnorodność jej śpiewu.

</doc>
<doc id="3190220" url="https://pl.wikipedia.org/wiki?curid=3190220" title="Tahir Bisić">
Tahir Bisić

Tahir Bisić (ur. 29 kwietnia 1981) — bośniacki narciarz alpejski, olimpijczyk.
Kariera.
Tahir Bisić uczestniczył na Zimowych Igrzyskach Olimpijskich 2002 w Salt Lake City. Podczas tych igrzysk wziął udział w trzech konkurencjach narciarstwa alpejskiego: slalomie gigancie, gdzie zajął 44. miejsce, slalomie, gdzie zajął 29. miejsce oraz kombinacji, gdzie nie dokończył konkurencji. Były to jedyne zimowe igrzyska olimpijskie, w których Tahir Bisić uczestniczył.

</doc>
<doc id="3190226" url="https://pl.wikipedia.org/wiki?curid=3190226" title="Illerup Ådal">
Illerup Ådal

Illerup Ådal – bagienne stanowisko archeologiczne z okresu wpływów rzymskich, znajdujące się niedaleko Skanderborg we wschodniej Jutlandii.
Stanowisko zostało odkryte w 1950 roku, po osuszeniu znajdującego się wcześniej w tym miejscu jeziora o powierzchni 10 hektarów. Okazało się wówczas, iż w początkach naszej ery zamieszkująca te tereny ludność germańska rytualnie topiła w jeziorze elementy uzbrojenia i inne przedmioty, należące prawdopodobnie do pokonanych wrogów. W trakcie przeprowadzonych w latach 1950-1956 i 1975-1983 prac wykopaliskowych przebadano około 40% powierzchni dawnego akwenu. Archeolodzy wydobyli z ziemi ponad 15 tysięcy przedmiotów: groty włóczni i oszczepów, miecze, tarcze, części ubioru, ozdoby, krzesiwa, noże, grzebienie. Większość artefaktów pochodzi z III i IV wieku. Datowanie dendrochronologiczne desek z tarcz wykazało, iż drzewa użyte do ich wykonania zostały ścięte w pierwszych dziesięcioleciach III wieku.
Latem 2009 roku grupa studentów Uniwersytetu Aarhus podczas prac terenowych odkryła na stanowisku szczątki około 200 osób, datowanie metodą radiowęglową na I wiek n.e. Oznacza to, iż Illerup mogło być także miejscem składania ofiar z ludzi.

</doc>
<doc id="3190235" url="https://pl.wikipedia.org/wiki?curid=3190235" title="Holly Hill">
Holly Hill



</doc>
<doc id="3190280" url="https://pl.wikipedia.org/wiki?curid=3190280" title="Górna latarnia morska Suurupi">
Górna latarnia morska Suurupi

Górna latarnia morska w Suurupi – (est. "Suurupi ülemine tuletorn") latarnia morska we wsi Suurupi w gminie Harku. Oddalona jest od dolnej latarni morskiej w Suurupi o 2245 m.
25 listopada 1997 roku latarnię wpisano na listę narodowych zabytków Estonii pod numerem 9459. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 375.
Pierwsza latarnia została zbudowana w 1760 roku. Wieża została zrekonstruowana i wyposażona w nowy reflektor w 1812 roku. W okresie II wojny światowej latarnia została poważnie uszkodzona. Po zakończeniu wojny władze Estońskiej Socjalistycznej Republiki Radzieckiej rozpoczęły odbudowę latarni, która została zakończona w 1951 roku. Nową laternę zainstalowano w 1981 roku. W sąsiedztwie latarni zachowały się budynki domu latarnika, sauny, piwnicy oraz magazynowe, które powstały na przestrzeni XIX wieku.

</doc>
<doc id="3190284" url="https://pl.wikipedia.org/wiki?curid=3190284" title="Nibypłucnik wątpliwy">
Nibypłucnik wątpliwy

Nibypłucnik wątpliwy ("Cetrelia olivetorum " (Nyl.) W.L. Culb. &amp; C.F. Culb.) – gatunek grzybów należący do rodziny taczownicowatych ("Parmeliaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Cetrelia, Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1866 William Nylander nadając mu nazwę "Parmelia olivetorum". Obecną, uznaną przez Index Fungorum nazwę nadali mu w roku 1986 W.L. Culb. i C.F. Culb., przenosząc go do rodzaju "Cetrelia". 
Niektóre synonimy nazwy naukowej:
Nazwa polska według "Krytycznej listy porostów i grzybów naporostowych Polski". 
Charakterystyka.
Plecha listkowata, duża, osiągająca średnicę do 20 cm, głęboko wcinana, nieregularna, lub tworząca rozetki. Wcinane lub karbowane odcinki mają szerokość do 1 cm, długość 0,5-1 cm, brzegi wzniesione i pofałdowane, a końce szeroko zaokrąglone. Powierzchnia górna ma barwę od żółtoszarawej do szarozielonawej i zawsze znajdują się na niej białe plamki pseudocyfelli, zazwyczaj z soraliami. Dolna strona plechy jest czarna i dołeczkowana, a tylko na obwodzie brunatna. Nielicznie występują na niej pęczki czarnych chwytników, przy czym szeroki pas na obwodzie plechy jest ich pozbawiony. Reakcje barwne: górna kora K + żółty, C –, KC –, P + żółty; rdzeń K –, C + czerwony, KC + czerwony, P –, UV + biały.
Soralia są białe i mączyste i znajdują się na brzegach odcinków. Owocniki pojawiają się bardzo rzadko. Mają średnicę do 10 mm, czerwonobrunatne tarczki i gruby, trwały, gładki lub karbowany brzeżek, na którym często występują soralia. W jednym worku powstaje po 8 bezbarwnych, jednokomórkowych askospor o rozmiarach 12-15 × 8-11 μm. Pyknidia nie występują.
Metabolity wtórne: atranorin, chloratranorin, kwas olivetorowy.
Występowanie i siedlisko.
Poza Antarktydą występuje na wszystkich kontynentach, najliczniej na półkuli północnej. Główny obszar występowania to lasy Ameryki Północnej i Europy. W Polsce występuje na obszarze całego kraju, ale dość rzadko. Znajduje się na "Czerwonej liście roślin i grzybów Polski". Ma status EN – gatunek wymierający. W Polsce podlega ścisłej ochronie gatunkowej.
Spotykany jest tylko w dużych kompleksach leśnych, w górach częściej niż na niżu. Rośnie na korze drzew, głównie liściastych, na iglastych rzadziej. Czasami rośnie także na drewnie lub mchach.

</doc>
<doc id="3190297" url="https://pl.wikipedia.org/wiki?curid=3190297" title="Inkwizytorzy Marchii Treviso">
Inkwizytorzy Marchii Treviso



</doc>
<doc id="3190299" url="https://pl.wikipedia.org/wiki?curid=3190299" title="Cetrelia olivetorum">
Cetrelia olivetorum



</doc>
<doc id="3190300" url="https://pl.wikipedia.org/wiki?curid=3190300" title="Walenty Peszek">
Walenty Peszek

Walenty Peszek (ur. 11 lutego 1897 w Białobrzegach, zm. 15 stycznia 1979 w Paignton) – oficer piechoty cesarskiej i królewskiej armii, pułkownik Wojska Polskiego i Polskich Sił Zbrojnych, mianowany przez Władysława Andersa generałem brygady.
Życiorys.
Walenty Peszek urodził się 11 lutego 1897 roku w Białobrzegach, w powiecie łańcuckim, w rodzinie Józefa i Zofii z Trojnarów. W czerwcu 1917 roku złożył egzamin maturalny w cesarskim i królewskim Gimnazjum Realnym w Łańcucie. W czasie I wojny światowej walczył w szeregach cesarskiej i królewskiej Armii. Służył w c. i k. 90 pułku piechoty. Awansował na podporucznika. Ranny na froncie. Od sierpnia 1916 roku do stycznia 1917 roku przebywał w szpitalu.
W listopadzie 1918 roku został przyjęty do Wojska Polskiego. Walczył w obronie Lwowa, jako dowódca plutonu, a następnie dowódca ochotniczej kompanii 5 pułku piechoty Legionów z Łańcuta. W latach 1919–1920 walczył na wojnie z bolszewikami. W lutym 1920 roku awansował na porucznika. W lipcu 1920 roku objął dowodzenie kompanią w 159 pułku piechoty. 5 sierpnia 1920 roku Chotomowie objął dowództwo I batalionu 167 pułku piechoty, który w następnym roku został przemianowany na 75 pułk piechoty. W czasie działań wojennych (od 1 czerwca 1919 roku do 1 marca 1921 roku) przez pięć miesięcy dowodził kompanią, a przez kolejnych siedem miesięcy batalionem.
3 maja 1922 roku został zweryfikowany w stopniu kapitana ze starszeństwem z dniem 1 czerwca 1922 roku i 1528. lokatą w korpusie oficerów piechoty. 10 lipca 1922 roku został zatwierdzony na stanowisku pełniącego obowiązki dowódcy I batalionu 75 pp w Rybniku. 25 sierpnia 1927 roku został przeniesiony do kadry oficerów piechoty z równoczesnym przydziałem do Oficerskiej Szkoły Piechoty (od 9 sierpnia 1928 roku – Szkoła Podchorążych Piechoty) w Ostrowi Mazowieckiej na stanowisko dowódcy kompanii. W roku szkolnym 1928/1929 dowodził 5 kompanią podchorążych, natomiast w roku szkolnym 1929/1930 – 1 kompanią szkolną podchorążych. 18 lutego 1928 roku awansował na majora ze starszeństwem z dniem 1 stycznia 1928 roku i 139. lokatą w korpusie oficerów piechoty. 28 stycznia 1931 roku został wyznaczony na stanowisko dowódcy batalionu w 19 pułku piechoty Odsieczy Lwowa we Lwowie. 24 stycznia 1934 roku został awansowany na podpułkownika ze starszeństwem z dniem 1 stycznia 1934 roku i 13. lokatą w korpusie oficerów piechoty. W kwietniu 1934 roku został przeniesiony do Centrum Wyszkolenia Piechoty w Rembertowie na stanowisko wykładowcy. W 1937 roku był kierownikiem kursów taktyki strzeleckiej w CWPiech w Rembertowie. W latach 1936–1937 był opiniowany przez inspektora armii, generała dywizji Kazimierza Fabrycego, który stwierdził: „"bardzo dobry podpułkownik - dobrze przygotowany do dowodzenia pułkiem"”. W kwietniu 1938 roku objął dowództwo 86 pułku piechoty w Mołodecznie i sprawował je do września 1939 roku.
Na czele 86 pułku piechoty walczył w kampanii wrześniowej 1939 roku. 23 września dowodził pułkiem w drugiej bitwie pod Tomaszowem Lubelskim, a następnego dnia dołączył do Grupy „Dubno”. Po kapitulacji wrócił do rodzinnej wsi i zaczął organizować pomoc dla jeńców obozu przejściowego w Łańcucie. W połowie grudnia 1939 roku nielegalnie przedostał się na Węgry. W Konsulacie Polskim w Budapeszcie otrzymał paszport na nazwisko Walenty Piekarski i wyruszył przez Jugosławię, Włochy do Francji.
4 lutego 1940 roku został przyjęty do Wojska Polskiego we Francji i przydzielony do Stacji Zbornej w koszarach Bessieres w Paryżu. W kwietniu 1940 roku został przydzielony do Brygady Strzelców Karpackich, formowanej w obozie wojskowym w Homs w Syrii. Z Paryża wyjechał do Marsylii, skąd wypłynął na statku „Athos” do Egiptu. 23 kwietnia 1940 roku przybył do Aleksandrii, a następnie do obozu w Homs. W brygadzie, organizowanej według francuskich etatów, objął dowództwo 1 pułku piechoty.
30 czerwca 1940 roku, po klęsce Francji, razem z brygadą przeszedł na terytorium Palestyny pozostającej pod kontrolą brytyjską. W styczniu 1941 roku, po przeformowaniu jednostki na etaty brytyjskie, został dowódcą piechoty Samodzielnej Brygady Strzelców Karpackich. Jako dowódca pułku z racji starszeństwa, a jako dowódca piechoty brygady z racji pełnionej funkcji zawsze zastępował generała brygady Stanisława Kopańskiego. 11 października 1940 roku awansował na pułkownika. Walczył w obronie Tobruku i bitwie pod Gazalą. 6 maja 1942 roku został dowódcą 1 Brygady Strzelców Karpackich. Od grudnia 1943 roku walczył w kampanii włoskiej, między innymi nad rzekami Sangro i Rapido. 12 maja 1944 roku został ranny w czasie bitwy o Monte Cassino.
W czerwcu 1944 roku został zastępcą dowódcy i jednocześnie pełniącym obowiązki dowódcy dywizji 7 Dywizji Piechoty. W październiku 1944 roku został przeniesiony do Szkocji, gdzie został komendantem Centrum Wyszkolenia Piechoty. Od stycznia 1947 roku pełnił służbę w Polskim Korpusie Przysposobienia i Rozmieszczenia. Z dniem 11 października 1948 roku został zdemobilizowany. Osiadł niedaleko Paignton w Anglii prowadząc gospodarstwo rolne.
Naczelny Wódz, generał broni Władysław Anders mianował go generałem brygady ze starszeństwem z 1 stycznia 1964 roku w korpusie generałów. Zmarł 15 stycznia 1979 roku w Paignton. Pochowany z honorami wojskowymi na cmentarzu w Newton Abbot.

</doc>
<doc id="3190304" url="https://pl.wikipedia.org/wiki?curid=3190304" title="Augustyn Gąsiorowski">
Augustyn Gąsiorowski

Augustyn Gąsiorowski herbu Ślepowron (zm. 1752) – kasztelan bydgoski w latach 1745-1752, starosta radziejowski w latach 1720-1747.
Rodzina.
Syn Macieja, kasztelana inowrocławskiego i Teresy Boglewskiej. Wnuk Andrzeja, kasztelana bydgoskiego.
Poślubił Barbarę Rudnicką, córkę Józefa, starosty bolimowskiego. Z małżeństwa urodziła się 5 dzieci: Aniela, późniejsza żona Antoniego Kossowskiego, kasztelana inowłodzkiego; Monika, żona Michała Łubieńskiego, generała adjtutanta dworu królewskiego; Piotr, oberszlejtnant regimentu łanowskiego; Józef, starosta bytomski; Leon, podkomorzy królewski, odznaczony Orderem Świętego Stanisława.
Pełnione urzędy.
Był dziedzicem dóbr majątkowych: Świesz, Lubsin oraz starostą radziejowskim.
Urząd kasztelana bydgoskiego sprawował w latach 1745–1752. 
Jako deputat i poseł na sejm elekcyjny z województwa brzeskokujawskiego podpisał "pacta conventa" Stanisława Leszczyńskiego w 1733 roku.

</doc>
<doc id="3190305" url="https://pl.wikipedia.org/wiki?curid=3190305" title="Flux Pavilion">
Flux Pavilion

Joshua Kierkegaard G. Steele (ur. 15 stycznia 1989 w Towcester, Wielka Brytania, najbardziej znany pod pseudonimem Flux Pavilion) – brytyjski DJ i producent muzyczny tworzący muzykę z gatunków dubstep, EDM i drum and bass.

</doc>
<doc id="3190309" url="https://pl.wikipedia.org/wiki?curid=3190309" title="BBC Radio 6">
BBC Radio 6



</doc>
<doc id="3190314" url="https://pl.wikipedia.org/wiki?curid=3190314" title="Bagyidaw">
Bagyidaw

Bagyidaw (birm. , //; znany też jako Sagaing Min (birm. ), //; imię nadane przy narodzinach: Maung Sein (); pełne imię sanskryckie: Siri Tribhavanaditya Pavarapandita Mahadhammarazadhiraza (); 23 lipca 1784 – 15 października 1846) – siódmy król birmańskiej dynastii Konbaumg panujący od roku 1819, aż do swej abdykacji w roku 1837.
Książę Sikongu, pod którym to tytułem był w tym czasie powszechnie znany, wybrany został na księcia koronnego przez swego dziadka, króla Bodawpayę w roku 1808, a tron objął w roku 1819, po śmierci Bodawpayi. W 1823 roku Bagyidaw przeniósł stolicę królestwa z Amarapury z powrotem do Ava.
Na panowanie Bagyidawa przypadła I wojna brytyjsko-birmańska (1824–1826), od której rozpoczął się upadek dynastii Konbaung. Bagyidaw odziedziczył po swym poprzedniku największe niemal z birmańskich imperiów, mniejsze jedynie od tego stworzonego przez Bayinnaunga, ale za to dzielące nieprecyzyjnie wytyczoną granicę z Indiami Brytyjskimi. W latach poprzedzających wojnę król zmuszony był tłumić wspierane przez Brytyjczyków rebelie na terenie zachodnich nabytków terytorialnych dziadka (Arakanu, Manipuru i Asamu), ale nie był w stanie powstrzymać najazdów zza granic brytyjskich terytoriów i protektoratów. Jego oparta na złych radach decyzja, by pozwolić birmańskiej armii na ściganie buntowników bez zważania na niedokładnie określoną granicę, doprowadziła do wojny. Wynik tej najdłuższej i najkosztowniejszej ze wszystkich wojen w historii Indii Brytyjskich był zdecydowanie korzystny dla Brytyjczyków, Birmańczycy byli więc zmuszeni przyjąć warunki zwycięzców bez dyskusji. Bagyidaw został zmuszony do oddania Brytyjczykom wszystkich zdobyczy swego dziadka na zachodzie oraz prowincji Taninthayi, a także do zapłacenia olbrzymiej kontrybucji w wysokości miliona funtów szterlingów, co na lata sparaliżowało kraj.
Zrujnowany Bagyidaw przez kilka lat żywił nadzieję, że Taninthayi zostanie mu zwrócone i w 1832 roku kosztem wielkich wyrzeczeń zapłacił ratę kontrybucji. W roku 1830 Brytyjczycy wyznaczyli na nowo granicę z Manipurem, ale w 1833 roku stało się już jasne, że nie zwrócą oni Birmie żadnego z jej dawnych terytoriów. Król wiódł życie pustelnika, a władza przeszła w ręce królowej Nanmadaw Me Nu i jej brata. W lutym 1837 roku brat króla, książę koronny Tharrawaddy, wzniecił bunt, w wyniku którego w kwietniu 1837 roku Bagyidaw został zmuszony do abdykacji. Król Tharrawaddy stracił królową Me Nu i jej brata, a Bagyidawa umieścił w areszcie domowym. Bagyidaw umarł 15 października 1846 roku w wieku 62 lat.
Wczesne lata życia.
Przyszły król był synem księcia koronnego Thado Minsawa, księcia Shwedaung oraz jego przyrodniej siostry Min Kye, księżniczki Taungdwin. Po urodzeniu, 23 lipca 1784 roku, otrzymał imię Maung Sein. Jeszcze jako niemowlę, Maung Sein otrzymał od swego dziadka, króla Bodawpayi, w lenno Sikong, stąd stał się znany jako Książę Sikongu (birm. ). 23 czerwca 1793 roku młody, niemający jeszcze 9 lat książę otrzymał stopień generała Północnego oraz Południowego Korpusu Królewskiej Kawalerii. 9 lutego 1803 roku, w wieku 18 lat, książę poślubił 14-letnią księżniczkę Hsinbyume, wnuczkę Bodawpayi. Młody książę interesował się pokazami artystycznymi, teatrem, łowami na słonie i wyścigami łodzi.
Książę Koronny.
Ojciec Maung Seina, książę koronny Thado Minsaw, umarł 9 kwietnia 1808 roku. Dziewięć dni później mający 23 lata książę został przez swego dziadka, króla Bodawpayę, wyniesiony niespodziewanie do godności księcia koronnego. Pozwolono mu także zatrzymać lenna zmarłego ojca – Dabayin i Shwedaung. Nowy książę koronny pełnił funkcję generała artylerii w wojnie birmańsko-syjamskiej (1808), która pozostała nierozstrzygnięta. Wyniesienie Seina do godności księcia koronnego oznaczało także wzrost znaczenia jego królewskich sług, w tym Maung Yita (późniejszego generała Maha Banduli) z Dabayin i Maung Sa (późniejszego księcia Myawaddy) z Sikongu. Myawaddy został jego długoletnim doradcą i osobistym sekretarzem ("atwinwn"), aż do abdykacji Bagyidawa w roku 1837. Promował on Maung Yita jako kandydata na gubernatora Ahlon-Monywa.
W roku 1812 pierwsza żona, księżniczka Hsinbyume umarła po porodzie w Mingun koło Ava. Dla upamiętnienia swej pierwszej żony, książę koronny kazał wznieść w Mingun piękną białą stupę nazwaną Pagodą Myatheindan. Będąc księciem koronnym Sein poślubił jeszcze pięć żon (spośród ogółem 23, jakie miał w ciągu swego życia). Jego trzecia i ostatnia najwyższa królowa, Nanmadaw Me Nu wzniosła w roku 1818 Klasztor Maha Aungmye Bonzan, znany powszechnie jako "Me Nu Ok Kyaung" () – budowlę nietypową, gdyż birmańskie klasztory są wznoszone tradycyjnie z drewna.
W czasie, gdy Sein był księciem koronnym, jego dziadek, król Bodawpaya, wznowił swą ekspansje na zachód. W lutym 1814 roku birmańskie siły ekspedycyjne najechały Manipur, osadzając na tronie Marjit Singha, który wychowywał się w Ava, jako wasalnego króla.
W roku 1816 ahomski gubernator Guwahati w Asamie, Badan Chandra Borphukan, odwiedził dwór Bodawpayi w poszukiwaniu pomocy w walce ze swym politycznym rywalem Purnanandą Burhagohainem, premierem królestwa Ahom w Asamie. Borphukam powrócił ze wsparciem w postaci 16-tysięcznej armii pod dowództwem generała Maha Minhla Minkhaunga. Siły birmańskie wkroczyły do Asamu w styczniu 1817 roku i pokonały armię asamską w bitwie pod Ghiladhari. W międzyczasie Purnananda Burhagohain umarł, a jego syn Ruchinath Burhagohain zbiegł do Guwahati. Król Ahom Chandrakanta Singha zawarł układ z Badan Chandra Borphukanem i jego birmańskimi sojusznikami. Mianował on Borphukana Mantri Phukanem (premierem). Aby zacieśnić związki z birmańskim królem, wysłano do Bodawpayi liczne dary oraz ahomską księżniczkę Hemo Aideo jako kandydatkę na żonę. Wkrótce potem birmańska armia powróciła do domu. Rok później Badan Chandra Borphukan został zamordowany, a król Ahom Chandrakanta Singha został obalony przez rywalizującą z nim frakcję polityczną pod wodzą Ruchinatha Burhagohaina, syna Purnanandy Burhagohaina. Chandrakanta Singha wraz z przyjaciółmi Badan Chandry Borphukana zwrócił się do Bodawpayi o pomoc. W lutym 1819 roku siły birmańskie najechały Asam po raz drugi i ponownie osadziły na tronie Chandrakantę Singhę.
Król.
Problemy na zachodnim pograniczu.
Gdy 5 czerwca 1819 roku umarł Bodawpaya, Bagyidaw nie napotykając sprzeciwu zajął jego miejsce na tronie. 7 czerwca 1819 roku został koronowany w Amarapurze i przyjął królewskie imię Sri Pawara Suriya Dharmaraja Maharajadhiraja. Zostało ono później rozszerzone do Siri Tribhawanaditya Dhipati Pawara Pandita Mahadhammarajadhiraja. Bagyidaw odziedziczył po swym dziadku drugie pod względem wielkości imperium w historii Birmy, które jednak dzieliło długą, nie w pełni określoną granicę z Indiami Brytyjskimi. Brytyjczycy, zaniepokojeni birmańską władzą nad Manipurem i Asamem, która zagrażała ich własnym wpływom na terenach wzdłuż wschodniej granicy Indii Brytyjskich, wspierali wybuchające w tych regionach rebelie.
Pierwszym sprawdzianem rządów nowego króla były działania radży Manipuru, zaledwie sześć lat wcześniej osadzonego na tronie przez Birmańczyków. Radża Marjit Singh nie przybył na ceremonię koronacyjną Bagyidawa ani nie wysłał poselstwa z daniną, do czego zobowiązani byli wszyscy wasalni władcy. W październiku 1819 roku Bagyidaw wysłał do Manipuru, z zadaniem odzyskania kontroli nad tym państwem, ekspedycję w sile 25 000 pieszych i 3000 konnych pod dowództwem swego ulubionego generała Maha Banduli. Bandula odzyskał Manipur, lecz radża zbiegł do sąsiedniego Cacharu, gdzie władcą był jego brat Chourjit Singh. Bracia Singh zaczęli najeżdżać Manipur korzystając ze swych baz w Cacharze i Jaintii – terytoriów ogłoszonych brytyjskimi protektoratami.
W 1821 roku niepokoje rozprzestrzeniły się na Asam, gdy jego ahomski król, Chandrakanta Singha, próbował pozbyć się birmańskich wpływów. Zatrudnił on bengalskich najemników i zaczął wzmacniać swą armię. Rozpoczął też budowę umocnień mających powstrzymać dalsze birmańskie najazdy. Bagyidaw ponownie skorzystał z dowódczego talentu Banduli. W ciągu około pół roku, do lipca 1822, 20-tysięczna armii generała uporała się z siłami asamskimi. Tym razem Bagyidaw zlikwidował 600-letnią asamską monarchię i uczynił Asam prowincją pod zarządem wojskowego generała-gubernatora. (Asamscy kronikarze podają nieco inną wersję wydarzeń: według nich Bagyidaw osadził na tronie jako ahomskiego króla Asamu Jogeswara Singhę, brata Hemo Aideo poślubionej przez Bodawpayę, a generał-gubernator został ustanowiony w celu nadzorowania administracji). Pokonany król Asamu zbiegł na terytorium brytyjskiego Bengalu. Brytyjczycy zignorowali birmańskie żądania wydania zbiegłego króla, a zamiast tego wzmocnili załogi nadgranicznych fortów. Pomimo sukcesów odnoszonych na otwartym polu walki, Birmańczycy mieli nadal kłopot z najazdami na Manipur i Asam przez rebeliantów mających bazy w brytyjskich protektoratach Cachar i Jaintia, a także na Arakan przez buntowników z brytyjskiego Bengalu.
Na dworze Bagyidawa stronnictwo wojny, do którego zaliczali się generał Bandula, królowa Me Nu oraz jej brat, książę Salin, przekonywało króla, iż decydujące zwycięstwo pozwoliłoby Ava na skonsolidowanie swych nabytków w zachodniej części imperium – Arakanie, Manipurze, Asamie, Cacharze I Jaintii, a także na zajęcie wschodniego Bengalu. W styczniu 1824 roku Maha Bandula pozwolił jednemu ze swych najważniejszych zastępców, Maha Uzanie, na wkroczenie do Cacharu i Jaintii w pościgu za rebeliantami. Brytyjczycy wysłali swoje własne wojska na spotkanie z Birmańczykami w Cacharze, co doprowadziło do pierwszych starć między dwiema armiami. Wojna wybuchła formalnie 5 marca 1824 roku, po serii potyczek granicznych w Arakanie.
Wojna.
Na początku wojny zaprawieni w walce Birmańczycy, lepiej zaznajomieni z terenem stanowiącym „potężną przeszkodę dla marszu wojsk europejskich”, zdołali odepchnąć lepiej uzbrojone siły brytyjskie, w skład których wchodzili żołnierze europejscy i indyjscy. W maju armia Uzany zajęła Cachar i Jaintię, a siły księcia Myawaddy pokonały wojska brytyjskie na terenie Bengalu, co spowodowało wybuch paniki w Kalkucie.
Zamiast prowadzenia walk w trudnym terenie, Brytyjczycy zdecydowali się na przeniesienie działań wojennych na obszar samej Birmy. 11 maja 1824 roku do portu Rangunu zawinęły brytyjskie siły morskie liczące ponad 10 000 ludzi pod dowództwem Archibalda Campbella i z zaskoczenia zajęły miasto. Bagyidaw nakazał Maha Banduli i większości swych wojsk powrót do kraju i wyjście na spotkanie wroga w Rangunie. W grudniu 1824 roku liczące 30 000 żołnierzy wojska Banduli próbowały odbić Rangun, ale zostały zdecydowanie pokonane przez o wiele lepiej uzbrojone siły brytyjskie. Brytyjczycy przeszli niezwłocznie do ofensywy na wszystkich frontach. W kwietniu 1825 roku wojska brytyjskie wyparły Birmańczyków z Arakanu, Asamu, Manipuru, Taninthayi oraz delty Irawadi, gdzie poległ generał Maha Bandula. Po jego śmierci siły birmańskie walczyły dalej, jednak ich rozpaczliwy atak mający na celu odbicie terenu delty został odparty w listopadzie 1825 roku. W lutym 1826 roku, gdy armia brytyjska stała już tylko 90 km od Ava, Bagyidaw zgodził się na przyjęcie brytyjskich warunków zakończenia wojny.
Zgodnie z traktatem z Yandabo, Brytyjczycy zażądali, a Birmańczycy zgodzili się na:
Po wojnie.
Wypełnienie warunków traktatu stanowiło bardzo duże obciążenie finansowe dla królestwa Birmy, prowadząc praktycznie do jego ruiny. Warunki postawione przez Brytyjczyków podczas negocjacji wynikały w znacznym stopniu z poważnych strat ludzkich i finansowych, jakie ponieśli na skutek wojny. Wzięło w niej udział około 40 000 żołnierzy brytyjskich i indyjskich, z których 15 000 straciło życie. Sięgające 13 milionów funtów szterlingów koszty wojny niemal doprowadziły do ruiny także Indie Brytyjskie. Przyczyniły się one do poważnego kryzysu ekonomicznego w Indiach, który w 1833 roku doprowadził do bankructw biur agentów handlowych w Bengalu i kosztował Brytyjską Kompanię Wschodnioindyjską utratę posiadanych jeszcze przywilejów, w tym monopolu na handel z Chinami.
Traktat był dla Birmańczyków olbrzymim upokorzeniem i długotrwałym obciążeniem finansowym. Całe pokolenie mężczyzn zostało stracone na polach walki. W gruzach legł znany Birmańczykom świat podbojów i dumy z osiągnięć wojennych, zbudowany na fundamencie imponującego sukcesu militarnego osiągniętego w poprzedzających wojnę 75 latach. Niechciany brytyjski rezydent w Ava był codziennym przypomnieniem upokorzenia klęską. Jarzmo kontrybucji zrujnowało skarbiec królewski na lata. Jej wysokość – milion funtów szterlingów – uważana byłaby za ogromną nawet w ówczesnej Europie, a przerażające wrażenie zrobiła po przeliczeniu na birmańskie kyaty stanowiąc równowartość ich 10 milionów. Koszty życia przeciętnego wieśniaka w Górnej Birmie w roku 1826 równe były 1 kyatowi miesięcznie.
Bagyidaw nie mógł pogodzić się z utratą terytoriów, Brytyjczycy używali więc Taninthayi jako wabika dla Birmańczyków, mającego skłonić ich do płacenia kolejnych rat kontrybucji. W roku 1830 Brytyjczycy zgodzili się na ponowne wytyczenie granicy Manipuru z Birmą, oddając Birmańczykom dolinę Kabaw. W listopadzie 1832 roku Bagyidaw kosztem wielkich wyrzeczeń zapłacił ratę kontrybucji. Jednak w 1833 roku było już jasne, że Brytyczycy nie mają zamiaru zwrócić jakichkolwiek terytoriów. Kochający niegdyś teatr i wyścigi łodzi król, stawał się coraz większym samotnikiem nękanym atakami depresji. Władza w królewskim pałacu przeszła w ręce najwyższej królowej Me Nu i jej brata. W lutym 1837 roku zbuntował się Tharawaddy, książę koronny i brat Bagyidawa, a dwa miesiące później, w kwietniu, król został zmuszony do abdykacji. Tharrawaddy stracił Me Nu i jej brata, a swojego brata zatrzymał w areszcie domowym. Bagyidaw umarł 15 października 1846 roku w wieku 62 lat. Były król miał 23 żony, pięciu synów i pięć córek.

</doc>
<doc id="3190328" url="https://pl.wikipedia.org/wiki?curid=3190328" title="Golgota Picnic">
Golgota Picnic

Golgota Picnic ("Golgotha Picnic") – sztuka autorstwa argentyńskiego dramatopisarza Rodrigo Garcíi z 2011 roku. Zawiera krytykę społeczeństwa konsumpcyjnego, porusza temat natury ludzkiej, a przede wszystkim dekonstruuje osobę i przesłanie Jezusa Chrystusa, przedstawiając Jezusa m.in. jako antyspołecznego szaleńca, chorego na AIDS, otoczonego nagimi ciałami, stąpającego po tysiącach bułek do hamburgerów.
Sztuka wzbudzała kontrowersje i protesty chrześcijan w różnych krajach. W 2011 spektakle we Francji, w Tuluzie a następnie Paryżu, wywołały protesty tamtejszych katolików.
W 2014 po protestach Kościoła katolickiego odwołano zaplanowane przedstawienie na Malta Festival Poznań. Liczne protesty w innych miastach (Lublin, Warszawa, Białystok) zakłócały lub powodowały odwołanie innych wydarzeń związanych ze sztuką (odczyty, pokazy filmowe).

</doc>
<doc id="3190333" url="https://pl.wikipedia.org/wiki?curid=3190333" title="Latarnia morska Pakri">
Latarnia morska Pakri

Latarnia morska Pakri (est. "Pakri tuletorn") – latarnia morska położona na półwyspie Pakri na północ od portu Paldiski w prowincji Harjumaa.
25 listopada 1997 roku latarnię wpisano na listę narodowych zabytków Estonii pod numerem 9496. Na liście świateł nawigacyjnych Estonii – rejestrze Urzędu Transportu Morskiego (Veeteede Amet) w Tallinie – ma numer 380.
Pierwsza latarnia na półwyspie Pakri została zbudowana w 1724 roku w miejscu wskazanym osobiście przez cara Piotra Wielkiego. W 1889 roku wybudowano nową oddaloną od poprzedniej o około 80 m wieżę latarni. Zbudowana została z piaskowca w lokalizacji oddalonej od podlegającemu erozji klifu. W okresie II wojny światowej latarnia została poważnie uszkodzona. Po zakończeniu wojny władze Estońskiej Socjalistycznej Republiki Radzieckiej rozpoczęły odbudowę latarni. W 2001 roku latarnię odnowiono. W sąsiedztwie latarni zachowały się budynki domu latarnika, sauny, piwnicy oraz magazynowe, które powstały na przestrzeni XIX i XX wieku.

</doc>
<doc id="3190336" url="https://pl.wikipedia.org/wiki?curid=3190336" title="Bitwa pod Cana">
Bitwa pod Cana

Bitwa pod Cana – starcie zbrojne, które miało miejsce 2–6 listopada 1892 pomiędzy armią francuską a armią Dahomeju w czasie II wojny Francuzów z Dahomejem. Bitwa zakończyła się zwycięstwem Francuzów.
Po wybuchu wojny w 1892 roku Francja wysłała przeciwko Dahomejowi 4-tysięczną ekspedycję dowodzoną przez Alfreda Doodsa. 20 września 1892 r. odniosła ona zwycięstwo w bitwie pod Dogba i ruszyła na stolicę Dahomeju Abomej. 2 listopada dotarła do Cany, gdzie zaczynała się tzw. królewska droga prowadząca do stolicy. Francuzi rozbili obóz przed murami miasta i czekali na działa. W nocy Dahomejczycy przypuścili pierwszy atak, który został odparty. Przez następne 3 dni obóz był atakowany, ale Francuzi nie ulegli. 6 listopada nadeszły działa i wybito wyłomy w murach. Piechota wdarła się do świętego miasta i po kilku godzinach zdobyła je. Doods oczekiwał kolejnej bitwy o stolicę, jednak w Abomeju nie napotkał oporu. Był to praktycznie koniec wojny, choć Behanzin poddał się dopiero w 1894 r.

</doc>
<doc id="3190337" url="https://pl.wikipedia.org/wiki?curid=3190337" title="Pod prikritije">
Pod prikritije



</doc>
<doc id="3190339" url="https://pl.wikipedia.org/wiki?curid=3190339" title="Polityka wypełniania">
Polityka wypełniania

Polityka wypełniania (niem. "Erfüllungspolitik") – określenie polityki ekonomicznej Republiki Weimarskiej trwającej od maja 1921 roku i wyrażającej się w realizowaniu przez Niemcy postanowień konferencji londyńskiej (21 lutego-14 marca 1921) dotyczących spłat reparacji wojennych.
Geneza.
W traktacie wersalskim, kończącym I wojnę światową, Niemcy zobowiązały się do zapłaty Mocarstwom Sprzymierzonym odszkodowań za straty poniesione przez nie podczas wojny. Ich wysokość została ustalona przez Komisję Odszkodowań 27 kwietnia 1921 roku na kwotę 132 mld marek w złocie i 25% rocznych zysków osiąganych z handlu zagranicznego. W przypadku odmowy przyjęcia tych warunków alianci zapowiedzieli zbrojną okupację Zagłębia Ruhry. Rząd Konstantina Fahrenbacha nie spełnił żądań i demonstracyjnie podał się do dymisji 4 maja, a dopiero tydzień później, 10 maja wyłoniono nowy rząd z Josephem Wirthem na czele, który następnego dnia zapowiedział przyjęcie alianckich warunków.
Przebieg.
Realizując przyjęte postanowienia, rząd niemiecki miał nadzieję na uzyskanie przychylnej decyzji Sprzymierzonych wobec Górnego Śląska, o którego przynależności do Polski bądź Niemiec miała zadecydować Komisja Międzysojusznicza. Wierny tej polityce rząd Wirtha w sierpniu 1921 roku wpłacił pierwszą ratę w wysokości 1 mld marek, jednak już z początkiem 1922 roku pod pretekstem trudności gospodarczych zaprzestał spłaty odszkodowań. Miało to oczywisty związek z decyzją Mocarstw Sprzymierzonych z października 1921 roku o niekorzystnym dla Niemiec podziale Górnego Śląska. Sytuacja gospodarcza Republiki Weimarskiej była niewątpliwie trudna i pogarszała ją rosnąca inflacja, jednak rząd niemiecki nie czynił starań mających na celu jej polepszenie. Im większa była bowiem inflacja tym łatwiej pozbywał się on swoich olbrzymich długów i dowodził, że Niemcy nie są w stanie spłacać odszkodowań. Doprowadziło to do upadku 14 listopada 1922 roku gabinetu Josepha Wirtha. Nowym kanclerzem został Wilhelm Cuno, który podjął próbę ratowania niemieckiej gospodarki. Zwrócił się on do Mocarstw Sprzymierzonych o udzielenie moratorium płatniczego, udzielenia Niemcom pożyczki a także zmniejszenia kwoty odszkodowań do sumy 50 mld marek. Propozycje zostały przez Mocarstwa (głównie pod wpływem Francji) odrzucone. Stanowisko Francji wynikało z jej chęci osłabienia ekonomicznego Niemiec i zabezpieczeniem się na wypadek ewentualnego rewanżu z ich strony. Decyzja Sprzymierzonych skłoniła Niemcy do dalszego opóźniania spłat reparacji.
Porażka polityki wypełniania.
Działania Niemiec doprowadziły do zorganizowania II Konferencji londyńskiej w dniach 10-11 grudnia 1922 roku podczas której próbowano wymusić na Niemcach spłatę odszkodowań. Nie przyniosła ona jednak rezultatów podobnie jak trwająca w dniach 2-4 stycznia 1923 roku konferencja paryska, albowiem Francja była już zdecydowana na zbrojną interwencje w Zagłębiu Ruhry i szukała jedynie formalnego pretekstu. Dostarczyła go Międzysojusznicza Komisja Odszkodowań, która w notach z dnia 28 grudnia 1922 roku i 9 stycznia 1923 roku do rządu niemieckiego wykazała zaległości Niemiec w spłatach reparacji. Francja, uznając że naruszone zostały w ten sposób postanowienia traktatu wersalskiego 10 stycznia wspólnie z wojskami belgijskimi oraz kilkoma wysokimi urzędnikami włoskimi wkroczyła zbrojnie na teren Zagłębia Ruhry. Został on odgrodzony od reszty kraju granicą celną a eksploatacja tych bogatych w surowce naturalne ziem miała być przeznaczona na poczet reparacji. Konflikt został zażegnany w 1924 roku kiedy Niemcy przyjęły tzw. plan Dawesa, który rozkładał niemieckie reparację na wiele lat.

</doc>
<doc id="3190354" url="https://pl.wikipedia.org/wiki?curid=3190354" title="Blacktown City FC">
Blacktown City FC

Blacktown City FC (założony jako Toongabbie Soccer Club) – australijski, półprofesjonalny klub piłkarski z siedzibą w Blacktown. Założony w 1953 roku jako Toongabbie Soccer Club, a w 1979 roku zmienił nazwę na Blacktown City FC. W latach 80. XX wieku klub rozegrał 7 sezonów w National Soccer League (NSL). Obecnie występuje w National Premier Leagues NSW.
National Soccer League.
Blacktown City FC przystąpił do rozgrywek National Soccer League od sezonu 1980, debiut w najwyżej lidze nastąpił w dniu 9 marca 1980 roku w spotkaniu przeciwko St. George Saints, które zakończyło się zwycięstwem Blacktown City FC w stosunku 4:2. Najlepszy rezultat w NSL, klub osiągnął w sezonie 1984, zajmując 5. miejsce w sezonie zasadniczym, które promowało klub do gry w serii finałowej. W serii finałowej Blacktown City FC wystąpił tylko w rundzie eliminacyjnej, w której to przegrał z zespołem APIA Leichhardt Tigers w stosunku 1:3. Ostatni mecz w NSL klub rozegrał 23 kwietnia 1990 roku przeciwko drużynie Sydney Olympic, zakończone wynikiem 1:1.
Sekcje młodzieżowe.
Blacktown City FC zajmuje się obecnie szkoleniem młodzieży. Posiada trzy sekcje wiekowe dla zawodników: seniorzy (oprócz pierwszego zespołu, istnieją również zespołu do lat: 16, 18 i 20), młodzież (zespołu do lat: 12, 13, 14 i 15) oraz w ramach programu SAP (pełna nazwa "Skill Acquisition Program", pol. "Program Nabycia Umiejętności") zespołu do lat 9, 10 i 11.

</doc>
<doc id="3190360" url="https://pl.wikipedia.org/wiki?curid=3190360" title="Adam Dorant">
Adam Dorant

Adam Dorant (ur. w 1821 w Warszawie zm. 10 grudnia 1864 tamże) – polski agronom, działacz niepodległościowy, uczestnik spisku Piotra Ściegiennego, uczestnik ruchu 1846 roku, Sybirak, uczestnik przygotowań do powstania styczniowego, literat.
Życiorys.
Uczył się w Opolu Lubelskim, później w gimnazjum w Lublinie. Ukończył Instytut Agronomiczny w Marymoncie. W 1841 roku w Radlinie zetknął się ponownie z ks. Piotrem Ściegiennym, który był jego nauczycielem w Opolu Lubelskim. Ściegienny przyjął Adama i jego młodszego brata Ludwika, do stworzonej przez siebie organizacji niepodległościowej. Obaj bracia zostali aresztowani i osadzeni w Cytadeli. Adamowi nie udowodniono udziału w spisku i został zwolniony, pod nadzór policyjny. Brał udział w ruchu 1846 roku, za co został zesłany na Sybir. Po amnestii w 1857 roku wrócił do Polski i zaangażował się w pracę w cywilnej organizacji przygotowującej nowe powstanie. Jego działalność w czasie samego powstania nie jest znana.
9 grudnia 1864 roku pod błahym pozorem „nieposiadania latarki w nocy” został zatrzymany i odstawiony do cyrkułu (komisariatu). Stamtąd nazajutrz pod eskortą został zabrany do swojego mieszkania przy ul. Smolnej w celu upewnienia się, czy jest tym, za kogo się podaje. W okolicy domu „zbiegł milicyantowi, a wpadłszy do swego mieszkania, oknem z 3go piętra na bruk podwórza wyskoczył i na miejscu się zabił”. Wiadomo, że wpadłszy do swojego mieszkania, zamknął się w nim i spalił kompromitujące organizację, do której należał, dokumenty. Później próbował salwować się ucieczką przez okno.
Był dobrym rysownikiem, skonstruował globus własnego pomysłu, jako literat współpracował z Tygodnikiem Ilustrowanym i z Czytelnią Niedzielną.
Rodzina.
Pochodził ze spolszczonej szlachty francuskiej, osiadłej na Litwie po nocy św. Bartłomieja. Był synem Ignacego Dorantta, też agronoma, i Joanny z domu Bratyńskiej. Miał 4 młodszych braci, aktywnie działających w niepodległościowych organizacjach spiskowych:
Między rokiem 1857 a aresztowaniem pierwsi trzej z nich należeli do „partii”, czyli walczyli w oddziałach partyzanckich.
Członkowie rodziny Dorantów w XIX wieku używali zamiennie nazwisk Dorant i Dorantt.
Tomasz ożenił się z Justyną Karoliną Gamrat, której siostra, Julia Gamrat, zamężna za Stanisławem Kosteckim, była babką Anny Podgórskiej.
Córka Tomasza Doranta, Maria Regina Dorantt wyszła za Józefa Pomarańskiego. Dziećmi tej pary byli m.in. Stefan Pomarański i Zygmunt Pomarański.

</doc>
<doc id="3190362" url="https://pl.wikipedia.org/wiki?curid=3190362" title="Wdmuchiwarki światłowodowe">
Wdmuchiwarki światłowodowe

Wdmuchiwarki światłowodowe – maszyny do wprowadzania kabli światłowodowych w rury kanalizacji teletechnicznej przy użyciu sprężonego powietrza lub wody.
Budowa wdmuchiwarki.
Wdmuchiwarka (ang. "[cable blowing machine]" lub "[fiber blowing machine]") składa się z:
Podział wdmuchiwarek.
Wdmuchiwarki dzielone są:

</doc>
<doc id="3190364" url="https://pl.wikipedia.org/wiki?curid=3190364" title="PC speaker">
PC speaker



</doc>
<doc id="3190367" url="https://pl.wikipedia.org/wiki?curid=3190367" title="Paweł Weroneńczyk">
Paweł Weroneńczyk



</doc>
<doc id="3190368" url="https://pl.wikipedia.org/wiki?curid=3190368" title="Wysoka Władza René Mayera">
Wysoka Władza René Mayera

Wysoka Władza René Mayera – Wysoka Władza Europejskiej Wspólnoty Węgla i Stali, która swoją działalność rozpoczęła 3 czerwca 1955, a zakończyła 13 stycznia 1958 roku. Przewodniczącym był René Mayer, a wiceprzewodniczącymi Franz Etzel i Albert Coppé. 
Wysoka Władza składała się z Przewodniczącego i 8 członków. Dwóch miała Francja i Belgia, a po jednym Holandia, Włochy, Luksemburg i Niemcy.

</doc>
<doc id="3190371" url="https://pl.wikipedia.org/wiki?curid=3190371" title="NHL Entry Draft 2014">
NHL Entry Draft 2014

NHL Entry Draft 2014 – 52. draft w historii. Odbył się w dniach 27–28 czerwca 2014 w roku w hali Wells Fargo Center w amerykańskim mieście Filadelfia w stanie Pensylwania. Drużyny z NHL mogli wybrać zawodników, którzy urodzili się pomiędzy 1 stycznia 1994 a 15 września 1996 roku. Dodatkowo zawodnicy niedraftowani, niepochodzący z Ameryki Północnej urodzeni w 1993 roku mogą startować w drafcie oraz zawodnicy z draftu roku 2012, którzy nie podpisali umowy z zespołem NHL i urodzili się po 30 czerwcu 1994 kwalifikują się do ponownego wyboru.
Od sezonu 2012/2013 wszystkie czternaście zespołów ligi NHL, które nie awansowały do fazy play-off maja szansę na wygranie pierwszego wyboru w loterii. W ten sposób m.in. zwycięzcą loterii, która odbyła się 15 kwietnia 2014 została drużyna Florida Panthers, która w poprzednim sezonie nie była najsłabszą drużyną. Wyprzedzając Buffalo Sabres – najsłabszą drużynę ligi w sezonie 2013/2014.
Łącznie wybrano 211 zawodników w 7 rundach. Z pierwszym numerem wydraftowany został występujący na pozycji obrońca – Kanadyjczyk Aaron Ekblad. Jako drugi wybrany został kanadyjski środkowy Sam Reinhart, który przeszedł do Buffalo Sabres. Trzecim zawodnikiem draftu był niemiecki center Leon Draisaitl, który przeszedł do Edmonton Oilers (tym samym został najwyżej wydraftowanym do NHL niemieckim zawodnikiem w historii).
Ranking skautów.
Według scoutów największe szanse na pierwszy numer w drafcie miał Sam Bennett wśród hokeistów grających w ligach północnoamerykańskich, zaś z grających w ligach europejskich Kasperi Kapanen. Wśród bramkarzy wymieniano najczęściej Thatchera Demko z zawodników amerykańskich oraz Ville Husso z bramkarzy europejskich.
Draft 2014.
Runda 4.
1 Przekazanie prawa do naboru jako część transakcji pomiędzy Nashville Predators i St. Louis Blues.

</doc>
<doc id="3190378" url="https://pl.wikipedia.org/wiki?curid=3190378" title="Vauxhall Astra III">
Vauxhall Astra III



</doc>
<doc id="3190384" url="https://pl.wikipedia.org/wiki?curid=3190384" title="Arkham Asylum">
Arkham Asylum



</doc>
<doc id="3190391" url="https://pl.wikipedia.org/wiki?curid=3190391" title="Alpy Anizyjskie">
Alpy Anizyjskie



</doc>
<doc id="3190395" url="https://pl.wikipedia.org/wiki?curid=3190395" title="Grupa Operacyjna Dubno">
Grupa Operacyjna Dubno



</doc>
<doc id="3190398" url="https://pl.wikipedia.org/wiki?curid=3190398" title="Macroscelides micus">
Macroscelides micus

Macroscelides micus – endemiczny gatunek niewielkiego, naziemnego ssaka łożyskowego z podrodziny Macroscelidinae w obrębie rodziny ryjkonosowatych (Macroscelididae) zamieszkującego tereny północno-zachodniej Namibii. Po raz pierwszy gatunek został opisany w 2014.
Systematyka.
Gatunek został odkryty po przeprowadzeniu wstępnych badań morfologicznych eksponatów przechowywanych w California Academy of Sciences w San Francisco. Naukowcy zwrócili uwagę na stonowaną, rdzawą barwę futra kilku okazów, która różniła się od wybarwienia znanych dotychczas gatunków ryjkonosów, które zaliczane są do kladu Afrotheria grupującego ssaki wywodzące się z kontynentu afrykańskiego: trąbowce, brzegowce, góralkowce, rurkozębne, ryjkonosowate oraz afrosorkowce (tenrekowate i złotokrety). W okresie od czerwca 2005 do sierpnia 2011 zoolodzy schwytali w Namibii 21 okazów analizowanych zwierząt. Na podstawie badań filogenetycznych z wykorzystaniem mitochondrialnego genu cytochromu "b" i cząsteczki 12s rRNA zwierzęta te zaklasyfikowano do nowego gatunku. Po raz pierwszy został on opisany w 2014 na łamach „Journal of Mammalogy” przez zespół: John P. Dumbacher, Galen B. Rathbun, Timothy O. Osborne, Michael Griffin i Seth J. Eiseb. Jest gatunkiem sympatrycznym w stosunku do siostrzanego taksonu ryjoskoczków "Macroscelides flavicaudatus". W przeciwieństwie do swoich kuzynów zasiedlają jednak dolne partie stoków u podnóża wzgórz i gór formacji geologicznej Etendeka, podczas gdy "M. flavicaudatus" wybierają gleby osadowe i obszary dolin rzecznych.
Morfologia.
"M. micus" jest ssakiem małym – najmniejszym przedstawicielem rodziny ryjkoskoczków. Tułów z głową i ogonem osiąga około 186 mm długości. Naukowcy podkreślili ten fakt, nadając epitet gatunkowy "micus", który pochodzi od greckiego słowa „mikros”, które oznacza „mały”. Zwierzę ma stosunkowo długi ogon, którego wymiar równy jest długości tułowia wraz z głową. Skóra "M. micus" jest pozbawiona pigmentacji, więc ma barwę różową, a sierść w części grzbietowej wybarwiona na kolor rdzawy.
Występowanie.
"M. micus" występuje na terytorium regionu Kunene w Namibii, zamieszkuje dolne partie stoków u podnóża wzgórz i gór formacji geologicznej Etendeka, około 10 km od terenu formacji Mikberg, na wysokości 720 m n.p.m.

</doc>
<doc id="3190399" url="https://pl.wikipedia.org/wiki?curid=3190399" title="Yoenis Céspedes">
Yoenis Céspedes

Yoenis Céspedes Milanés (ur. 18 października 1985) – kubański baseballista występujący na pozycji zapolowego w New York Mets.
Przebieg kariery.
Céspedes swoją karierę rozpoczął w 2003 roku w zespole Alazanes de Granma, występującym w Serie Nacional de Béisbol. W marcu 2009 wystąpił na turnieju World Baseball Classic, zaś we wrześniu tego samego roku na mistrzostwach świata, które odbyły się w ośmiu krajach europejskich, zdobył srebrny medal. W ciągu siedmiu sezonów występów w Serie Nacional de Béisbol uzyskał średnią uderzeń 0,310, zdobył 142 home runy (najwięcej w sezonie 2006/2007 – 26) i zaliczył 479 RBI. W 2011 uciekł z kraju na Dominikanę, a w styczniu 2012 został uznany przez MLB wolnym agentem, co pozwoliło mu na negocjacje z klubami tej ligi.
W lutym 2012 podpisał czteroletni kontrakt wart 30 milionów dolarów z Oakland Athletics, mimo zainteresowania również ze strony Miami Marlins, Chicago Cubs, Detroit Tigers, Baltimore Orioles i Chicago White Sox. W Major League Baseball zadebiutował 28 marca 2012 w meczu przeciwko Seattle Mariners, w którym zaliczył double'a. Dzień później w spotkaniu z Mariners zdobył pierwszego home runa w MLB. 21 czerwca 2012 w meczu międzyligowym z Los Angeles Dodgers zdobył pierwszego walk-off home runa.
W lipcu 2013 został pierwszym zawodnikiem, który wygrał Home Run Derby, ale nie wystąpił w Meczu Gwiazd. Rok później po raz pierwszy otrzymał powołanie do All-Star Game.
31 lipca 2014 przeszedł do Boston Red Sox za Jona Lestera i Jonny'ego Gomesa, zaś 11 grudnia 2014 do Detroit Tigers w zamian za Ricka Porcello.
31 lipca 2015 w ramach kolejnej wymiany przeszedł do New York Mets. 21 sierpnia 2015 w spotkaniu z Colorado Rockies po raz pierwszy w karierze w jednym meczu MLB zdobył trzy home runy (w tym grand slama). W sezonie 2016 został wyróżniony spośród zapolowych, otrzymując po raz pierwszy w swojej karierze Silver Slugger Award. 30 listopada 2016 podpisał nowy, czteroletni kontrakt wart 110 milionów dolarów z Mets.

</doc>
<doc id="3190401" url="https://pl.wikipedia.org/wiki?curid=3190401" title="Andrzej Czohara">
Andrzej Czohara

Andrzej Czohara (ur. 14 stycznia 1947 w Opolu) – polski prawnik, specjalista prawa wyznaniowego, radca prawny, funkcjonariusz publiczny, współtwórca prawodawstwa wyznaniowego III Rzeczypospolitej.
Życiorys.
Ukończył studia prawnicze na Wydziale Prawa i Administracji Uniwersytetu Warszawskiego, gdzie też pod kierunkiem prof. Michała Pietrzaka, na podstawie rozprawy pt. "Ewolucja koncepcji państwa w doktrynie papiestwa (1878-1983)" uzyskał w 1984 stopień naukowy doktora nauk prawnych w zakresie prawa wyznaniowego. Pracę w administracji państwowej podjął w 1976 w Instytucie Administracji i Zarządzania Urzędu Rady Ministrów, gdzie pełnił kolejno stanowiska asystenta, starszego asystenta, a od 1986 adiunkta. W 1990 przeszedł w Urzędzie Rady Ministrów do pracy w Biurze do Spraw Wyznań, w którym pełnił kolejno funkcję dyrektora Zespołu Ogólnego Biura do Spraw Wyznań URM (1990-1995), p.o. Dyrektora Biura do Spraw Wyznań URM (1995-1996). W 1996 uzyskał wpis na listę radców prawnych w Okręgowej Izbie Radców Prawnych w Warszawie. Po utworzeniu Departamentu Wyznań Religijnych i Mniejszości Narodowych w Ministerstwie Spraw Wewnętrznych i Administracji zajmował w latach 1997–2006 stanowisko dyrektora tegoż Departamentu. Następnie w latach 2007–2012 był radcą ministra w Ministerstwie Spraw Wewnętrznych i Administracji (po reorganizacji: w Ministerstwie Spraw Wewnętrznych). Był współautorem i uczestnikiem prac parlamentarnych nad ustawami z zakresu wolności sumienia i wyznania uchwalonych w latach 90.
Pełnił funkcję członka Komisji Wspólnej Przedstawicieli Rządu RP i Episkopatu Polski, Komisji Wspólnej Przedstawicieli Rządu RP i Polskiej Rady Ekumenicznej oraz współprzewodniczącego (ze strony państwowej) Komisji Regulacyjnej do Spraw Gmin Wyznaniowych Żydowskich.
W 1997 „za wzorowe, wyjątkowo sumienne wykonywanie obowiązków wynikających z pracy zawodowej” został odznaczony Srebrnym Krzyżem Zasługi, a w 2004 r. z takim samym uzasadnieniem Złotym Krzyżem Zasługi.
Był współzałożycielem Polskiego Towarzystwa Prawa Wyznaniowego, we władzach którego pełnił funkcję członka Zarządu I kadencji, zaś w II kadencji jest przewodniczącym Komisji Rewizyjnej PTPW.

</doc>
<doc id="3190403" url="https://pl.wikipedia.org/wiki?curid=3190403" title="Piotr Poźniak">
Piotr Poźniak

Piotr Poźniak (ur. 26 sierpnia 1939 w Krakowie, zm. 23 listopada 2016 tamże) – polski muzykolog specjalizujący się w muzyce dawnej, w szczególności renesansowej, źródłoznawca i edytor, profesor zwyczajny.
Życiorys.
Syn kompozytora i muzykologa Włodzimierza Poźniaka i pianistki Zofii ze Szkockich.
Studiował muzykologię na Uniwersytecie Jagiellońskim w latach 1958-1963. Równocześnie studiował w PWSM teorię i kompozycję oraz dyrygenturę chóru.
1963-1973 pracował w PWM jako redaktor muzyki dawnej. W 1972 prowadził poszukiwania archiwalne w Paryżu, jako stypendysta rządu francuskiego.
Od 1973 redaktor naukowy działu „teoretycy i kompozytorzy XVI wieku” w Encyklopedii Muzycznej PWM.
1973-2009 pracował w Katedrze Historii i Teorii Muzyki UJ (obecnie Instytut Muzykologii), którą kierował w latach 1982-1985.
W 1981 doktoryzował się na podstawie pracy o Jakubie Reysie zwanym Polakiem, w 1999 uzyskał habilitację, a w 2006 otrzymał tytuł profesora zwyczajnego.
Prowadził wykłady z historii muzyki dawnej i edytorstwa w Akademii Muzycznej w Krakowie, wykładał gościnnie na uniwersytetach w Bochum, Leuven, Rzymie i Salzburgu, w Akademii Muzycznej w Kijowie i Herzog August Bibliotek w Wolfenbüttel. Brał udział w licznych konferencjach naukowych ogólnopolskich i międzynarodowych.
Przewodniczący Zarządu Sekcji Muzykologów ZKP w latach 1985-1991. Należy do grona założycieli Bractwa Lutniowego (1981) i Polskiego Towarzystwa Muzyki Dawnej (1990).
Był członkiem honorowym Antiquae Musicae Italicae Studiosi (A.M.I.S.) w Como.
Odznaczony Krzyżem Kawalerskim Orderu Odrodzenia Polski.
W 2015 został odznaczony Srebrnym Medalem „Zasłużony Kulturze Gloria Artis”.
Pochowany na Cmentarzu Rakowickim w Krakowie (kwatera P, wsch.).
Zainteresowania naukowe.
Temat pracy dyplomowej "Polska fantazja lutniowa na przełomie w. XVI i XVII" wyznacza kierunek jego dalszych badań.
W pracy doktorskiej "Twórczość Jakuba Reysa zwanego Jakubem Polakiem na tle muzyki lutniowej XVI i XVII wieku" objawił się jako wybitny znawca muzyki lutniowej, o czym świadczy bogaty materiał porównawczy.
Jego warsztat badawczy to, precyzyjne sprawdzanie wiarygodności źródeł muzycznych i traktowanie transkrypcji, jako punktu wyjścia do analizy i interpretacji utworu.
Wnikliwe badania zabytków muzycznych publikowane w licznych artykułach naukowych zaowocowały całościowym ujęciem tematu w pracy "Repertuar polskiej muzyki wokalnej w epoce Renesansu", co doprowadziło do rewizji dotychczasowego stanu badań i zaproponowania nowego ujęcia polskiej muzyki wokalnej.

</doc>
<doc id="3190404" url="https://pl.wikipedia.org/wiki?curid=3190404" title="Superliga hiszpańska w piłce siatkowej mężczyzn (2013/2014)">
Superliga hiszpańska w piłce siatkowej mężczyzn (2013/2014)

Superliga de Voleibol Masculina 2013/2014 − 50. sezon rozgrywek o mistrzostwo Hiszpanii organizowany przez Hiszpański Związek Piłki Siatkowej (hiszp. "Real Federación Española de Voleibol", RFEVB). Zainaugurowany został 12 października 2013 roku i trwał do 7 maja 2014 roku.
Mistrzem Hiszpanii został klub , który w finale fazy play-off pokonał zespół .
W sezonie 2013/2014 w Pucharze CEV Hiszpanię reprezentował .
Drużyny uczestniczące.
 
 
 
 
 
 
Faza zasadnicza.
Terminarz i wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="3190407" url="https://pl.wikipedia.org/wiki?curid=3190407" title="Lehky Tank vz. 35">
Lehky Tank vz. 35



</doc>
<doc id="3190409" url="https://pl.wikipedia.org/wiki?curid=3190409" title="Wolf (singel Exo)">
Wolf (singel Exo)

„Wolf” (kor. 늑대와 미녀; chiń. upr. 狼与美女, chiń. trad. 狼與美女) – singel grupy EXO, wydany cyfrowo 3 czerwca 2013 roku przez wytwórnię SM Entertainment. Singel ukazał się w dwóch wersjach językowych: edycji koreańskiej i mandaryńskiej. Utwór promował album "XOXO". Singel sprzedał się w Korei Południowej w nakładzie ponad egzemplarzy (stan na sierpień 2013 r.).
Produkcja.
Utwór "Wolf" został skomponowany przez Willa Simmsa, Nermina Harambasica z Dsign Music oraz Kenzie z SM Entertainment. Kenzie jest także autorką tekstu koreańskiej wersji piosenki, podczas gdy Zhou Weijie jest autorem wersji mandaryńskiej. Yoo Young-jin uczestniczył w nagraniu jako wokal wspierający. Choreografia została opracowana przez Tony'ego Testa.
Promocja.
Koreańska wersja jest została wykonana przez podgrupę EXO-K, a mandaryńska przez EXO-M. Teledyski piosenki ukazały się 30 maja 2013 na oficjalnym kanale YouTube wytwórni. Zespół wystąpił z utworem po raz pierwszy w programie "M! Countdown" 30 maja.

</doc>
<doc id="3190412" url="https://pl.wikipedia.org/wiki?curid=3190412" title="Eska Music Awards 2014">
Eska Music Awards 2014

Eska Music Awards 2014 – trzynasta gala rozdania nagród Eska Music Awards odbyła się 22 sierpnia 2014 w Szczecinie.
Gala była nadawana na żywo na antenie TVP1, a poprowadził ją Krzysztof „Jankes” Jankowski w towarzystwie modelek – Pauli Tumali i Malwiny Ciszewskiej.
Wystąpili.
Podczas gali wystąpili:

</doc>
<doc id="3190414" url="https://pl.wikipedia.org/wiki?curid=3190414" title="Wojna domowa w Iraku">
Wojna domowa w Iraku

Wojna domowa w Iraku – konflikt zbrojny w Iraku w latach 2014–2017, w którym głównymi stronami były: rząd Iraku, Kurdowie oraz Islamskie Państwo w Iraku i Lewancie (ISIS).
Insurekcja dżihadystów przeciwko szyickiemu rządowi Nuriego al-Malikiego rozpoczęła się w styczniu 2014 w prowincji Al-Anbar, gdzie rebelianci przejęli kontrolę m.in. nad Al-Falludżą oraz częścią Ar-Ramadi i Abu Ghurajb.
ISIS oraz walczące po jego stronie siły zdobyły wiele miast i terytoriów, począwszy od ataku na Samarrę w dniu 4 czerwca 2014, a następnie zajęcie Mosulu w nocy z 9 na 10 czerwca 2014 i Tikritu 11 czerwca 2014. Dwa dni później kurdyjscy peszmergowie przejęli kontrolę nad polem rafineryjnym w Kirkuku, z którego wcześniej wycofała się armia iracka (IA). W drugiej połowie czerwca 2014 Irak stracił kontrolę nad granicą z Jordanią i Syrią
10 czerwca 2014 premier Iraku, Nuri al-Maliki, po ataku na Mosul, poprosił o ogłoszenie stanu wyjątkowego. Jednak mimo trwającego kryzysu bezpieczeństwa Rada Reprezentantów Iraku z powodu trwającego kryzysu politycznego nie pozwoliła Malikowi na jego ogłoszenie. W wyniku ofensywy Islamskiego Państwa w Iraku i Lewancie, Irak de facto rozpadł się na trzy części kontrolowane przez sunnickich dżihadystów, Kurdów i władze centralne.
W sierpniu 2014 ekstremiści z proklamowanego w czerwcu 2014 Państwa Islamskiego rozpoczęli ofensywę na ziemiach Kurdów, jezydów i chrześcijan, dopuszczając się masakr na cywilach. W związku z tym 7 sierpnia 2014 prezydent Stanów Zjednoczonych, Barack Obama, autoryzował interwencję sił powietrznych tego kraju.
Geneza.
Po wycofaniu się amerykańskich sił okupacyjnych w grudniu 2011 sytuacja w kraju była daleka od stabilnej. Głównym problem były spory na tle religijnym, które szargały krajem. Mimo tego amerykańska administracja rządowa podkreślała swoje sukcesy w walce z terrorystami, dodając, że siatka Al-Ka’idy w Iraku została zdziesiątkowana. Konflikt religijny był obecny także na najwyższych szczeblach władz. Dzień po wycofaniu się ostatniego amerykańskiego żołnierza z Iraku, 19 grudnia 2011, szyickie władze wydały nakaz aresztowania sunnickiego wiceprezydenta Iraku Tarika al-Haszimiego pod zarzutem planowanych zamachów bombowych na rząd al-Malikiego. Ponadto oskarżono go o współudział w zabójstwach. Prokuratorzy zarzucali mu powiązania z zabójstwami 150 osób w okresie po obaleniu Saddama Husajna. W chwili wydania nakazu udał się na terytorium autonomicznego Kurdystanu, a następnie wyjechał do Kataru, chroniąc się ostatecznie w Turcji, której władze odmówiły jego wydania. W toku jego procesu skazano go zaocznie na pięciokrotną karę śmierci przez powieszenie. Rok później irackie siły specjalne aresztowały sunnickiego ministra finansów Rafiego al-Issawiego.
Sytuacja polityczna i marginalizacja jednostek sunnickich przekładała się to na nastroje społeczeństwa. Mianowicie 21 grudnia 2012 rozpoczęła się druga faza protestów antyrządowych. Ludzie nawoływali do obalenia rządu al-Malikiego. Punktem kulminacyjnym protestów była pacyfikacja Hawidży, kiedy to w dniach 23–26 kwietnia 2013 siły bezpieczeństwa stłumiły sunnickich demonstrantów, zabijając 50 i raniąc 110. Rozprawa z Hawidży wywołała falę niezadowolenia wśród sunnitów, według których szyicki rząd stracił legitymizację. Ponadto 28 grudnia 2013 roku irackie siły specjalne zaaresztowały jednego z najbardziej wpływowych sunnickich parlamentarzystów Ahmeda al-Alwaniego, zabijając przy tym jego brata oraz pięciu strażników.
W proteście przeciwko działaniom władz, 44 parlamentarzystów sunnickich złożyło swe mandaty. Ponadto sunnickich demonstrantów zaczęły wspierać grupy ekstremistyczne, przeprowadzające niemal codziennie ataki na szyitów. Wobec tego Irak stanął na progu wojny domowej. Skala przemocy w Iraku w 2013 była najgorsza od apogeum niewypowiedzianej wojny domowej sunnitów z szyitami w Iraku w latach 2006–2007. Wówczas zachodnia koalicja okupująca Irak, ze Stanami Zjednoczonymi na czele, nawiązały współpracę wojskową z umiarkowanymi sunnickimi bojówkami, co pozwoliło względnie ustabilizować sytuację w kraju. Bojówki, które w głównej mierze przyczyniły się do zwalczenia Islamskiego Państwa w Iraku oraz tłumiły szyickie powstania, po wycofaniu się Amerykanów z Iraku, zostały rozwiązane przez rząd al-Malikiego, który w paramilitarnych formacjach dopatrywał się zagrożenia.
Konflikt religijny w Iraku był napędzany ponadto przez wojnę domową w Syrii, gdzie przeciwko rządzącym alawitom walczyli sunnici, w tym radykalne grupy dżihadystyczne z ugrupowaniem Islamskie Państwo w Iraku i Lewancie (ISIS) na czele. Ekstremiści opanowali północne regiony Syrii, wdając się w walkę nie tylko z syryjskimi siłami rządowymi, ale również Kurdami. Stojący na czele ISIS Abu Bakr al-Baghdadi, początkowo współpracował z syryjskimi ekstremistami z ugrupowania Dżabhat an-Nusra, którzy przyrzekali lojalność Al-Ka’idzie. Jednak al-Baghdadi nie stosował się do poleceń lidera światowej siatki terrorystycznej Ajmana az-Zawahiriego. Zawahiri nakazywał Baghdadiemu m.in. skoncentrować swoje siły w Iraku, z kolei iracki watażka ogłosił fuzję ugrupowań, na co nie godziło się centralne dowództwo Al-Ka’idy.
W związku z tym wraz z początkiem 2014 na „terenach wyzwolonych” przez rebeliantów na północy Syrii, rozpoczęła się otwarta wojna między Islamskim Państwem w Iraku i Lewancie i pozostałymi sunnickimi organizacjami bojowymi wchodzącymi w skład Wolnej Armii Syrii, Frontu Islamskego. W toku walk, przeciwko ISIS wystąpił Dżabhat an-Nusra, czyli syryjska odnoga Al-Ka’idy na ziemiach syryjskich. Jednocześnie Islamskie Państwo w Iraku i Lewancie podjęło insurekcję w irackiej prowincji Al-Anbar.
Kampania w prowincji Anbar.
30 grudnia 2013 sunnickie plemiona, które zawiązały Radę Rewolucyjną Plemion z Anbar, protestowały w Ar-Ramadi oraz Al-Falludży. Doszło wówczas do konfrontacji z siłami rządowymi, w której zginęło 14 osób. Premier Nuri al-Maliki zarządził dzień później ewakuacje wojsk z miasta, by nie prowokować sunnitów i uspokoić tamtejszą sytuację. Sytuację wykorzystali natychmiast bojownicy Islamskiego Państwa w Iraku i Lewancie, którzy przypuścili 1 stycznia 2014 ataki na posterunki wojskowe w Ar-Ramadi i Al-Falludży. W drugim z tych miast podczas ataku na główny posterunek policji, uwolniono przetrzymywanych tam 100 więźniów. W trakcie walk wielu policjantów porzuciło służbę. Plemienne milicje współpracowały z islamistami, jednak niektóre siły plemienne opowiedziały się za rządem, zwłaszcza w Ar-Ramadi. 2 stycznia 2014 wojsko usiłowało powrócić do miast, jednak te były już blokowane przez dżihadystów.
3 stycznia 2014 dżihadyści ogłosili ustanowienie państwa islamskiego na zajętych terenach. W Al-Falludży rebelianci zatrzymali 75 wojskowych. Z miasta przed walkami i islamistami uciekały setki rodzin, mimo tego, iż dżihadyści ogłaszali, że przychodzą z pomocą dla sunnitów by bronić ich przed represjami ze strony rządu. Tego samego dnia armia prowadziła ostrzał artyleryjski, w wyniku czego śmierć poniosły sześć osób, a 87 zostało rannych. Z kolei w walkach życie straciło 71 bojowników ISIS oraz 32 cywilów. Jednocześnie od strony zachodniej kontratakowały jednostki policji z siłami plemiennymi, które przejęły kontrole nad pojedynczymi posterunkami. Mimo tego ich operacja nie była w pełni skuteczna.
Ciężkie walki toczono również w Ar-Ramadi. 4 stycznia 2014 sunnickie bojówki sprzymierzone z rządem zabiły podczas starć 25 bojowników ISIS. Islamiści podeszli również pod miasto Al-Karma, leżące na wschód od Al-Falludży. Na obrzeżach miasta zginęło 30 dżihadystów. Ekstremiści weszli również do miast Rawa, Ana, Haditha i Al-Ka’im. Dowódca generalny policji Raad Szakir Dżawdat ogłosił, iż do walki przeciwko dżihadystom zgłosiło się 9 tys. ochotników. 5 stycznia po stronie ISIS uformowała się Wojskowa Rada Rewolucjonistów Anbar, złożona z plemion wrogich wobec szyickiemu rządowi. Ich retoryka była podobna sunnickiej i nacjonalistycznej postsadamowskiej Armii Nakszbandi (JRTN; Dżajsz Ridżal at-Tarika al-Nakszabandia), powstałej w 2006. Baasistowska organizacja militarna była opozycyjna do rządu Malikiego. 6 stycznia 2014 Irackie Siły Bezpieczeństwa (ISF; „Iraqi Security Force”)odzyskały kontrolę nad centrum Ar-Ramadi, otwierając szpitale oraz strefy handlu, jednak walki nad spornymi terenami trwały nadal. 7 stycznia 2014 w atakach rakietowych zginęło tam 25 bojowników. Premier al-Maliki wezwał mieszkańców i plemiona z Al-Falludży, aby pomogli w wyeliminowaniu terrorystów. Także ISIS nawoływało mieszkańców do zbrojnego oporu przeciwko rządowi. Poparcie dla irackiego rządu wyraziły Stany Zjednoczone. Do 8 stycznia 2014 dżihadyści kontrolowali Al-Falludżę, Al-Karma, Al-Chaladiję, Al-Hadisę, As-Saklawijję, przygraniczne Al-Ka’im oraz część Ar-Ramadi i Abu Ghurajb.
9 stycznia 2014 terrorysta ISIS wysadził się w powietrze w wojskowym centrum rekrutacyjnym w Bagdadzie zabijając 21 i raniąc 35 osób. Tymczasem w nocy 8 stycznia 2014 wojsko zaatakowało pozycje ISIS na południe Ar-Ramadi, jednak islamiści po siedmiu godzinach walk odparli atak. 9 stycznia 2014 rozpoczęły się walki o wieś Al-Bubali, leżącą pomiędzy Al-Falludżą oraz Ar-Ramadi. Przewagę zdobyły siły plemienne i policyjne, dzięki czemu, odbiły one dzień później dwie kluczowe lokalizacje pod Ar-Ramadi. Mimo tego cztery dni później ISIS zajęło kolejne pozycje w mieście. 16 stycznia 2014 armia po przeprowadzeniu kontrataku odzyskała kontrolę na miastem As-Saklawijja, leżącego u rogatek Al-Falludży.
Aby zapobiec rebelii islamistów, władze wysłały do prowincji Anbar 4. Dywizję Armii Irackiej (IA; „Iraqi Army”), z kolei do prowincji Salah ad-Din 6. Dywizję IA. 19 stycznia 2014 armia iracka rozpoczęła ofensywę w Ar-Ramadi. Udało się odbić jeden posterunek policyjny, jednak w walkach poległo osiem osób po stronie rządowej. Operacja została podjęta, gdyż dżihadyści zaczęli zagrażać Bagdadowi. Do 21 stycznia 2014 w nalotach zginęło 50 rebeliantów.
26 stycznia podczas walk rebelianci uprowadzili pięciu żołnierzy oraz przechwycili sześć wojskowych pojazdów Humvee. Z kolei w trakcie powietrznych nalotów śmierć poniosło siedem osób. Rzecznik irackiego ministerstwa obrony Muhammad al-Askari powiedział, że siły bezpieczeństwa i plemienne oddziały paramilitarne odzyskały kontrolę nad wsią Abu Farraj, leżącą na północ od Ar-Ramadi, a także Al-Nasaf, na zachodnich obrzeżach z Al-Falludży. Przedstawiciel władz nazwał te tereny „strategicznymi”. Dzień później w akcji lotniczej i lądowej sił plemiennych zginęło 40 rebeliantów podczas ataków na ich bazy w Al-Falludży. 1 lutego 2014 wojsko zabiło 35 rebeliantów na przedmieściach Ar-Ramadi. Dwa dni później iraccy żołnierze i oddziały paramilitarne zabiły w Al-Falludży 57 ekstremistów.
5 lutego 2014 w prowincji Anbar w trakcie ofensywy śmierć poniosło 35 bojowników ISIS. 7 lutego 2014 w Al-Falludży zabito siedmiu rebeliantów, w Al-Karmie sześciu, a w Ar-Ramadi czterech zamachowców-samobójców. W dniach 17–18 lutego 2014 w prowincji Anbar zginęło 45 ekstremistów ISIS. W kolejnych dniach dochodziło do wielu potyczek między dżihadystami i siłami rządowymi, które przynosiły dziesiątki ofiar. ISIS rozpoczęło także ataki partyzanckie i terrorystyczne na północy kraju. W Al-Falludży nadal panował pat i niebezpieczeństwo ataku na stolicę. Z kolei 16 marca 2014 siły rządowe odzyskały kontrolę nad Ar-Ramadi. Do połowy marca 2014 z terenu walk uciekło 380 tys. osób, natomiast w czasie walk o Al-Falludżę i Ar-Ramadi śmierć poniosło łącznie 336 osób, a 1562 zostało rannych.
Nocą 27 marca 2014 na południowy zachód od Al-Falludży w regionie Zuba doszło do potyczki między rebeliantami i siłami bezpieczeństwa, w wyniku których życie straciło 44 żołnierzy i czworo islamistów, a 22 zostało rannych. Radykałowie utrzymali kontrolę nad regionem. 10 kwietnia 2014 dżihadyści przejęli strategiczną hydroelektrownię na Eufracie pod Al-Falludżą, powodując powodzie. W nocy z 10 na 11 kwietnia 2014 doszło do krwawych walk w mieście Ar-Ramadi w wyniku których zginęło 50 funkcjonariuszy sił bezpieczeństwa oraz siedmiu rebeliantów. 27 kwietnia 2014 irackie helikoptery ostrzelały konwój ISIS na terytorium Syrii pod Wadi Suwab, niszcząc osiem cystern.
Wraz z początkiem ofensywy ISIS na północy Iraku reaktywowano aktywność dżihadystów w prowincji Anbar. 7 czerwca 2014 islamiści dokonali na Uniwersytet Anbar w Ar-Ramadi. Po zabiciu kilku strażników, studentów wzięto za zakładników, jednak uwolniono ich po kilku godzinach. 12 czerwca 2014 doszło do walk w tym mieście. ISIS spaliło kwaterę główną wojska, pozbawiając przy tym życia 12 żołnierzy. 15 czerwca 2014 ekstremiści zajęli miejscowość Saklawija pod Al-Falludżą. Rebelianci zajęli sześć pojazdów Humvee, dwa czołgi oraz za pomocą broni przeciwlotniczej zestrzelili helikopter.
Ofensywa Państwa Islamskiego na północy Iraku.
Atak na Samarrę i bitwa o Mosul.
Po umocnieniu się dżihadystów z Islamskiego Państwa w Iraku Lewancie w syryjskiej przygranicznej z Irakiem muhafazie Dajr az-Zaur w maju 2014, kolejnego miesiąca ISIS rozpoczęło szeroko zakrojoną kampanię na północy Iraku. Operacja islamistów była możliwa dzięki swobodnym przekraczaniu granicy iracko-syryjskiej. Wstępem do ofensywy był atak na Samarrę, leżącą 125 km na północ od Bagdadu. Mianowicie w nocy 4 czerwca 2014 zamachowiec-samobójca wysadził się pod posterunkiem policji, zlokalizowanym na południe od miasta. Eksplozja i śmierć kilku funkcjonariuszy umożliwiła wjazd kolumnie pojazdów dżihadystów do miasta. Rebelianci bez większych problemów opanowali siedzibę władz miasta, miejscową uczelnię wyższą oraz dwa meczety. Według świadków islamisci do miasta wjechali o godz 3:30 (). Rząd wysłał jednak posiłki z Bagdadu, dzięki którym udało się opanować sytuację w mieście. W potyczce śmierć poniosło 12 policjantów, kilku cywilów oraz kilkudziesięciu ekstremistów.
Także 5 czerwca 2014 ISIS dokonało zuchwałego ataku na Mosul, drugie co do wielkości miasto kraju. Szturm nastąpił od strony zachodniej i te sektory stolicy muhafazie Niniwa zostały bez większych problemów zajęte przez islamistów. Punktem kulminacyjnym walk okazał się wieczór 9 czerwca 2014, kiedy to 2. Dywizja Piechoty i 3. Dywizja Zmotoryzowana irackiej armii uciekła z dwumilionowego Mosulu. Dzięki temu dżihadyści zdobyli budynek władz miasta i prowincji przy użyciu broni maszynowej i ręcznych granatników (RPG). Rebelianci atakowali również posterunki policyjne, uwalniając łącznie 2,4 tys. tamtejszych aresztowanych. Miasto zostało zdobyte przez ekstremistów w południe 10 czerwca 2014. Rebelianci kontrolowali również port lotniczy Mosul, przechwytując tamtejsze śmigłowce.
W trakcie walk z miasta uciekło pół miliona cywilów. Dżihadyści z tureckiego konsulatu uprowadzili 48 osób w tym konsula generalnego i członków tureckich sił specjalnych. Napastnicy uprowadzili też 28 tureckich kierowców ciężarówek, którzy dostarczali paliwo do elektrowni w Mosulu. Po dwóch dniach kierowcy zostali uwolnieni. W rękach islamistów znalazło się również 40 indyjskich pracowników budowlanych przebywających w Mosulu na tureckim kontrakcie. Ponadto rebelianci splądrowali magazyny z bronią, zajmując duże ilości dostarczonej przez Stany Zjednoczone sprzętu wojskowego. W trakcie walk dżihadyści dokonywali egzekucji na pojmanych członkach irackich sił bezpieczeństwa oraz dopuszczali się gwałtów na kobietach. Osoby oswobodzone z więzień były wcielane w szeregi islamistycznych bojówek. Ekstremiści uchwalili na terenie Mosulu obowiązywanie prawa szariatu, jednak pod wpływem innych grup bojowych, dekret ten został uchylony 13 czerwca 2014.
Premier Nuri al-Maliki poprosił o zwołanie nadzwyczajnego posiedzenia parlamentu i ogłoszenie stanu wyjątkowego. Po uprowadzeniu Turków, na wniosek Ankary, 11 czerwca 2014 odbyło się nadzwyczajne spotkanie ambasadorów przy NATO. Turcja zagroziła podjęciem „niezbędnych działań” w przypadku skrzywdzenia zakładników. Pomoc dla Iraku zaaferowały Stany Zjednoczone. Z kolei Premier Nuri al-Maliki zapewnił, że Irakijczycy rozwiążą kryzys „na własną rękę i niezależnie od kogokolwiek”. Zapowiedział, że odbuduje iracką armię z pomocą ochotników, i zagroził surowymi karami dezerterom oraz wyższym rangą wojskowym i urzędnikom, którzy opuszczą swoje stanowiska. W międzyczasie zebrała się również Rada Bezpieczeństwa ONZ, która potępiła działania dżihadystów. Sekretarz generalny ONZ Ban Ki-moon wezwał wspólnotę międzynarodową do zjednoczenia się na rzecz Iraku, „wyrażenia solidarności z Irakiem, który stoi w obliczu poważnego wyzwania w obszarze bezpieczeństwa”.
Zajęcie Kirkuku przez Kurdów i uderzenie Państwa Islamskiego na prowincję Salah ad-Din.
Już 8 czerwca 2014 ISIS rozszerzyło swoją działalność poza granice Mosulu, zajmując miejscowości Hawidża, Zab, Rijad oraz Abbasi, leżące pod Kirkukiem. W miejscowości Dżalula w prowincji Dijala zamachowiec-samobójca z ISIS wysadził się w biurze Patriotycznej Unii Kurdystanu, pozbawiając życia 18 osób. 9 czerwca 2014 ISIS w Kirkuku przeprowadziło egzekucję na 15 członkach irackich sił bezpieczeństwa. Wobec chaosu i zagrożenia uderzeniem na miasto, armia iracka opuściła Kirkuk. Skorzystali na tym Kurdowie, którzy wprowadzili 12 czerwca 2014 do miasta swoje jednostki Peszmergów, które zajęły 10 opuszczonych przez armię czołgów i oraz kilkanaście pojazdów Humvee.
Mapa przedstawiającą uderzenie islamistów na prowincję Salah ad-Din (10–11 czerwca 2014)Institute for the Study of War
11 czerwca 2014 dżihadyści kontrolowali aż 85% powierzchni terytorium prowincji Ninawa. Po tym niewątpliwym sukcesie rebelianci skierowali uderzenie na prowincję Salah ad-Din. Jeszcze tego samego dnia ISIS zajęło kilka wsi i bazę sił powietrznych Kajara pod miastem Asz-Szurkat oraz miasto Bajdżi, jednak znajdująca się tam rafineria ropy naftowej, była w posiadaniu irackich sił. Po wejściu do miasta rebelianci wypuścili na wolność więźniów i podpalili budynki publiczne. Mieszkańcy mówili, że na wielu budynkach powiewały sztandary dżihadystów, a ekstremiści ogłaszali z głośników, iż „przybyli, aby wyzwolić” miasto. Rafinerie zdobyto bez walki po tym, jak przywódcy plemienni reprezentujący ISIS przekonali 250 strażników do złożenia broni. Wieczorem islamiści i baasiści z Armii Nakszbandi zdobyli Tikrit, stolicę prowincji Salah ad-Din. Było to rodzinne miasto byłego dyktatora Saddama Husajna. Po zajęciu miasta, rebelianci uwolnili z miejscowego więzienia 300 osadzonych.
Ponadto dżihadyści zajęli miasto Salman Bag oraz wysadzili w powietrze konwój wojsk irackich w Tuz Churmatu, powodując 30 ofiar. Dodatkowo w Bakubie doszło do eksplozji podczas szyickiej procesji w wyniku czego śmierć poniosło 20 osób, a 28 zostało rannych. z kolei w Karbali w wyniku eksplozji samochodu-pułapki śmierć poniosły 34 osoby. 12 czerwca 2014 nad ranem padło Ad-Dur. Miasta te leżały ok. 90 km na północ od Bagdadu. Kolejnym miastem, które wpadło w ręce islamistów było Balad wraz z bazą lotniczą. Rebelianci przystąpili do oblężenia Samarry, zajęli też At-Tadżi i Duluiję, leżące 20 km od stolicy.
Wobec ofensywy ISIS, szyicki duchowny Muktada as-Sadr wezwał do powołania Irackich Brygad Pokoju, które miałyby chronić „święte miejsca”. Z kolei władze Iranu postawiły w stan gotowości brygady Korpusu Strażników Rewolucji Islamskiej i rozpoczęły przemieszczanie czołgów w stronę granicy z Irakiem. 13 czerwca 2014 przedstawiciel wpływowego islamskiego duchownego szyickiego, wielkiego ajatollaha Alego as-Sistaniego, wezwał obywateli do chwycenia za broń i podjęcie walki przeciwko sunnickim fundamentalistom. As-Sistani zaapelował do wszystkich zdolnych do walki mężczyzn irackich, by przyłączyli się do walki z Państwem Islamskim, walcząc w wojsku, innych siłach bezpieczeństwa lub w jednej z milicji tworzonych przez szyitów. Według dziennika „Wall Street Journal” 11 czerwca 2014 do Iraku przybyli żołnierze specjalnej jednostki – sił Ghods, podlegającej Korpusowi Strażników Rewolucji Islamskiej. Mieli operować wraz z wojskiem irackim pod Tikritem oraz zostały rozmieszczone w Bagdadzie, Karbali i An-Nadżafie. Kwaterą operacyjną irańskich si specjalnych była baza sił powietrznych Ar-Raszid w Bagdadzie. Tymczasem rzecznik ISIS Abu Muhammad al-Adnani wezwał członków ugrupowania i symaptyków do marszu na Bagdad. „Bitwa jeszcze się nie rozpętała, ale stanie się tak w Bagdadzie i Karbali. Nałóżcie wasze pasy i bądźcie gotowi” – wezwał al-Adnani. Tymczasem saudyjski książę Turki ibn Fajsal oskarżył iracki rząd za doprowadzenie do zagarnięcia północnego Iraku przez ekstremistów. Dodał, że same bojówki ISIS liczące 1,5–3 tys. osób, nie byłyby w stanie odnosić takich sukcesów, gdyby nie pomoc aktywistów z dawnej (zdelegalizowanej w 2003) irackiej partii Baas.
Ofensywa Państwa Islamskiego w Dijali i rządowa kontrofensywa w Salah ad-Din.
Mapa przedstawiającą sytuację w Iraku (12–14 czerwca 2014)Institute for the Study of War
13 czerwca 2014 rebelianci zajęli miejscowości Sadijja i Dżalawla, a także kilka miejscowości na Wzgórzach Harmin w prowincji Dijala. W międzyczasie Kurdowie zabezpieczyli miejscowość Dżalula, z kolei w czasie obrony Dżalawli zginęło dwóch Kurdów. Tymczasem w irackiej stolicy trwały przygotowania do ewentualnego odparcia ataku rebeliantów. Irackie Siły Bezpieczeństwa (ISF; „Iraqi Security Force”) były rozlokowywane na ulicach. Ludzie dokonywali zakupów artykułów pierwszej potrzeby, a w mieście panował powszechny chaos i atmosfera strachu. Ewakuowano budynek Ministerstwa Nauki i Technologii. Obronę stolicy planował według dziennika „The Indepedent” irański Korpus Strażników Rewolucji Islamskiej, który również chciał przełamać natarcie dżihadystów w prowincji Dijala wokół miejscowości Sadija.
W międzyczasie, 12 czerwca 2014 zebrał się parlament w celu wprowadzenia stanu wyjątkowego, ale na obrady przybyło tylko 128 członków parlamentu i nie udało się zebrać niezbędnego kworum, gdyż wielu deputowanych zbojkotowało posiedzenie. Ponadto 13 czerwca 2014 wygasł mandat parlamentu irackiego. Sytuacja, która powstała, wynika z opóźnienia o co najmniej 20 dni podania przez komisję wyborczą rezultatów wyborów parlamentarnych z 30 kwietnia 2014, które wygrała szyicka koalicja Państwo Prawa pod wodzą Malikiego.
Równocześnie 13 czerwca 2014 na terenie prowincji Salah ad-Din, kontrolowanej według raportu CNN w 60–70% przez radykalnych islamistów, ruszyła kontrofensywa irackich sił bezpieczeństwa. Do wieczora wojsko i policja oraz lojalne milicje paramilitarne odbyły z rąk ISIS wioski Duluija, Ad-Dur, Allam oraz Al-Muatasim. Kolejnego dnia w odbitej miejscowości Iszaki znaleziono spalone zwłoki 12 policjantów. 14 czerwca 2014 do Samarry przybył z wizytą Nuri al-Maliki. Premier mówił, iż miasto to będzie pierwszym punktem do pokonania zdrajców narodu. W innych nalotach w wykonaniu irackiego lotnictwa, wieczorem 13 czerwca 2014 śmigłowiec ostrzelał meczet w mieście Bajdżi. W meczecie dżihadyści przetrzymywali żołnierzy. W tym ataku zginęło ponad 30 osób. Do podobnego ataku z powietrza na meczet doszło także Tikricie. Wystrzelone ze śmigłowca rakiety chybiły jednak celu, powodując jednak śmierć trzech cywilów.
Analiza HRW dt. egzekucji irackich rekrutów w TikricieHuman Rights Watch
14 czerwca 2014 wojsko irackie starło się z bassistami w miejscowości Al-Udhim. Z kolei ISIS podjęło atak na punkt kontrolny postawiony przez Peszmergę w Dżaluli. Kurdowie odparli atak, w wyniku czego ekstremiści stracili 34 bojowników. ISF umocniło swoją kontrolę w Mukdadiji w prowincji Dijala po zwycięskim starciu z islamistami. Ponadto tego samego dnia w niefortunnym nalocie sił rządowych w prowincji Dijala zginęło siedmiu milicjantów Peszmergi. Do 14 czerwca 2014 w walkach z islamistami śmierć poniosło 128 irackich żołnierzy i policjantów oraz dwóch Kurdów z sił Peszmerga. W trakcie walk rozwiązaniu uległy cztery spośród 14 dywizji armii irackiej, głównie z powodu dezercji z pola bitwy. Jednak dżihadyści opublikowali w Internecie szereg zdjęć i materiałów wideo przedstawiające masowe egzekucje, dokonywane na irackich wojskowych. Według islamistów zabito nawet 1700 szyickich żołnierzy. Na podstawie zdjęć ekspertom wojskowym udało się ustalić śmierć co najmniej 170 żołnierzy. Według analizy Human Rights Watch, do egzekucji doszło w Tikricie nad rzeką Tygrys 12 czerwca 2014. Rozstrzelanych miało zostać między 560 a 770 żołnierzy. Także Wysoka Komisarz ONZ ds. Praw Człowieka Navanethem Pillay, stwierdziła, iż ISIS popełniało zbrodnie wojenne, rozstrzeliwując żołnierzy, rekrutów, policjantów i inne osoby z otoczenia irackich sił bezpieczeństwa. Z drugiej strony według raportu Human Rights Watch w sześciu irackich miastach po rozpoczęciu czerwcowej operacji przez ISIS, służby irackie zabiły 255 więźniów podejrzanych o kontakty z ekstremistami.
Bitwa o Tall Afar i rafinerię w Bajdżi.
Mapy przedstawiające:
15 czerwca 2014 wybuchła bitwa o Tall Afar, miastem leżącym 45 km na zachód od Mosulu. Działaniom w zamieszkiwanym głównie przez mówiących po turecku irackich Turkmenów, przewodziła Armia Nakszbandi, która przy wsparciu dżihadystów atakowała szyickich Turkmenów i pokonanych żołnierzy z Mosulu, broniących miasta. Obrońcy nie postawili jednak silnego oporu, uciekając na terytoria zamieszkiwane przez Kurdów. W walkach w których zginęło 28 osób. Mimo wysłania posiłków do Tall Afaru, rebelianci w kolejnych dniach odpierali próby kontrataków, opanowując całe miasto. Tymczasem rząd zapewniał, iż systematycznie odzyskiwał kontrolę na prowincją Salah ad-Din, gdzie w antypartyzanckich nalotach powietrznych zginęło 278 osób. Niemniej wiele irackich posterunków granicznych z Syrią zostało porzuconych, w wyniku czego granica rozszczelniła się, umożliwiając swobodny transport bojówek z Syrii do Iraku. Przed tym rebelianci syryjskich ugrupowań Dżabhat an-Nusra i Frontu Islamskiego stacjonujący na przejściu granicznym Abu Kamal-Al-Ka’im, rozkradli uzbrojenie 14. Dywizji IA, obsadzającej posterunek graniczny. Wobec dezercji 14. Dywizji IA zarządzono przerzucenie jednostek irackiego wojska z Basry i Al-Kut do prowincji Anbar. Tymczasem w prowincji Dijala po upadku Al-Udhaim, toczył się bój o wojskowy obóz Aszraf. ISIS dokonało ponadto atak na centrum rekrutacyjne w Mukdadiji. Zginęło tam sześć osób. Z kolei w zamachu w Bagdadzie dziewięć osób zginęło, a 20 odniosło rany, kiedy samobójca wysadził się w powietrze niedaleko Placu Tahrir w centrum miasta. Wieczorem w nalocie sił powietrznych na Mosul śmierć poniosły troje dzieci oraz dwie kobiety.
16 czerwca 2014 w zasadzce zorganizowanej przez ISIS pod Samarrą śmierć poniosło 29, a rannych zostało 190 szyickich bojówkarzy lojalnych wojsku rządowemu. Z kolei siły rządowe poinformowały, że doszło do pierwszych regularnych starć pod Bagdadem. Były one zwycięskie dla sił bezpieczeństwa, które zabiły 56 rebeliantów. Z drugiej strony ISF próbowała bezskutecznie odbić rafinerię Bajdżi. 29 dżihadystów zginęło w potyczce z iracką policją i wojskiem w dwóch lokalizacjach podczas próby odbicia przez siły rządowe Al-Udhaim. Ponadto ośmiu żołnierzy zginęło w walkach z rebeliantami w prowincji Dijala pod Mukdadiją, Dżalulą i Sadiją. W walkach poległ również pierwszy Irańczyk z jednostek specjalnych Al-Kuds. Wieczorem ISIS dokonało szturmu na posterunek policji w Bakubie. W trakcie walk śmierć poniosło 44 przetrzymywanych tam więźniów. Niemal jednocześnie doszło do zamachu samobójczego w Mieście Sarda w Bagdadzie, gdzie w efekcie eksplozji na zatłoczonym targowisku śmierć poniosło 14 osób. Kolejnego dnia siły bezpieczeństwa zdołały odeprzeć atak rebeliantów na Bakubę.
W związku z sytuacją w Iraku, amerykański prezydent Barack Obama zdecydował o wysłaniu 275 żołnierzy do ochrony ambasady USA i amerykańskich obywateli w Bagdadzie. 17 czerwca 2014 ISIS zajęło posterunek policji i siedzibę władz miasta Multaka, leżącego na południowy zachód od Kirkuku. W mieście Balad koło dworca kolejowego, służby porządkowe, znalazły 25 ciał ofiar egzekucji. Tymczasem pod Bagdad ściągali iraccy szyiccy bojownicy, którzy walczyli pod Damaszkiem po stronie Baszszara al-Asada podczas syryjskiej wojny domowej. 18 czerwca 2014 prezydent Iranu Hasan Rouhani oświadczył, że „Iran nie zawaha się chronić świętych szyickich miejsc przed zabójcami i terrorystami”. Dodał także, że do walki przeciwko radykalnym sunnitom zgłosiło się wielu ochotników. Tymczasem rząd iracki oficjalnie zwrócił się do Stanów Zjednoczonych o przeprowadzenie ataków z powietrza przeciwko sunnickim dżihadystom. Z kolei wiceprezydent USA Joe Biden w rozmowie telefonicznej z Nurim al-Malikim, przewodniczącym parlamentu, sunnitą Usamą an-Nudżajfim oraz przywódcą autonomicznego regionu Kurdystanu Masudem Barzanim, zaapelował o utworzenie rządu jedności narodowej. 19 czerwca 2014 Barack Obama obiecał, że wyśle do Iraku dodatkowo 300 doradców wojskowych, by wzmocnić wywiad i szkolenia na zapleczu frontu.
Mapy przedstawiające:
W nocy 18 czerwca 2014 ISIS dokonało szturmu na rafinerię w Bajdżi, chronioną przez garnizon ISF. Atak rozpoczął się o godz. 1:00 czasu lokalnego z dwóch stron. Według oficjalnych źródeł agencyjnych, islamiści objęli kontrolą 75% rafinerii, z kolei administracja Malikiego informowała o odparciu szturmu i zabiciu 40 rebeliantów. Ponadto ISIS zajęło trzy wioski – Abu Hassan, Birwadżli i Bastamli – w prowincji Salah ad-Din. Ponadto dżihadyści dokonali egzekucji pojmanego dwa dni wcześniej irackiego sędziego, który w 2006 skazał na karę śmierci Saddama Husajna – Raufa Raszida Abd ar-Rahmana. W pobliżu Kirkuku porwano też 60 robotników z Turcji, z kolei w Durze uprowadzono 15 Turków budujących szpital. 19 czerwca 2014 siły rządowe ogłosiły zwycięstwo w bitwie o rafinerię ropy naftowej w Bajdżi, dodając, że w trakcie walk wyeliminowano 100 rebeliantów. Jednak iraccy świadkowie donosili, że w niektórych sektorach obiektu nadal powiewały flagi dżihadystów. Ekstremistom udało się przejąć magazyn z bronią chemiczną Al-Mutanna umiejscowionym nad Jeziorem Tharthar, leżącym 72 km na północny zachód od Bagdadu.
20 czerwca 2014 islamiści dokonali kolejnego szturmu na rafinerię Bajdżi. W trakcie działań zbrojnych rebelianci na terenie kompleksu uwięzili 270 żołnierzy. Rafineria padła 21 czerwca 2014, co potwierdziło wojsko. Ekstremiści oddali rafinerię ropy naftowej pod zarząd lokalnych plemion, których zadaniem było wznowienie produkcji. Tym samym islamiści zapewnili sobie tworzonemu kalifatowi energetyczną niezależność, gdyż większość paliwa wytwarzanego w rafinerii przeznaczane jest na obszary, który w znacznej części wpadł w ręce ISIS. 75 strażników z rafinerii w Bajdżi zostało zwolnionych przez rebeliantów po wynegocjowaniu umowy w dniu 23 czerwca 2014. Następnie doszło do nalotu powietrznego na kompleks w wyniku czego śmierć poniosło 19 islamistów. Dżihadyści, którzy skutecznie odpierali kontrataki ISF, zaatakowali lotniczy w Tall Afar. Lotnisko zostało ostatecznie zdobyte 23 czerwca 2014. Na front pod Tall Afar rząd zdecydował się wysłać dodatkowo 2 tys. wojskowych. Ponadto Nuri al-Maliki zaoferował każdemu ochotnikowi, który przystąpi do tłumienia islamskiej rebelii, 650% miesięcznego żołdu. Po upadku portu lotniczego Tall Afar, jednostki ISF pod dowództwem Chalida al-Chazjariego zarządziły „taktyczny odwrót” do Sindżaru, co oznaczało ostateczną utratę kontroli nad miastem Tall Afar po dziewięciodniowej bitwie. Tymczasem dżihadyści publikowali zdjęcia ze zdobytego miasta prezentując przechwycone uzbrojenie i zwłoki irackich żołnierzy.
Walki o przejścia graniczne i ofensywa wzdłuż Eufratu.
Mapy przedstawiające:
W dniach 19–21 czerwca 2014 toczyła bitwa między ISIS o siłami irackimi o kontrolę nad iracką częścią przejścia granicznego Abu Kamal – Al-Ka’im. Sunniccy rebelianci opanowali przejście graniczne, zabijając 34 funkcjonariuszy sił bezpieczeństwa. Pełna kontrola nad przejściem granicznym znacznie ułatwiła dżihadystom transport broni i ciężkiego sprzętu na front wojny z rządem w Bagdadzie, zwłaszcza iż kontrolujący syryjską stronę granicy ugrupowanie Dżabhat an-Nusra, oficjale ugrupowanie powiązane z Al-Ka’idą, zadeklarowali 25 czerwca 2014 lojalność wobec Islamskiego Państwo w Iraku i Lewancie. Zjednoczenie dt. przejścia granicznego Abu Kamal – Al-Ka’im, gdzie garnizon Dżabhat an-Nusra przeszedł na stronę ISIS. Mimo tego między rywalizującymi ugrupowaniami doszło do walk. Dżabhat an-Nursa wraz z innymi islamskimi brygadami usiłowała bronić przygranicznych pozycji, jednak ostatecznie zostali pobici przez dżihadystów tworzących kalifat. Abu Kamal padło 1 lipca 2014.
Po sukcesie w Al-Ka’im, 21 czerwca 2014 ISIS uderzyło na Rawę, Anę i Husajjbę, leżące nad Eufratem. Miasta te zostały natychmiastowo opanowane przez dżihadystów. Oblężono ponadto kwatery dowództwa wojsk irackich w pobliżu tych miast. W walkach śmierć poniosło 21 osób. Wieczorem padło także miasto Rutba, leżące na trasie prowadzącej z Bagdadu do przejścia granicznego Al-Walid. Rano 22 czerwca 2014 ISIS przejęło siedzibę dowództwa generalnego ISF w Rawie. Następnie dżihadyści ruszyli w kierunku strategicznej elektrowni wodnej w mieście Hadisa. Do obrony miasta wysłano 7. Dywizję ISF. Kontynuując ofensywę na granicy, rebelianci wysunięte najbardziej na południe przejście graniczną z Syrią – At-Tanf – Al-Walid, oraz przejście graniczne z Jordanią – Turajbil. W związku z tym Jordania rozmieściła dodatkowe oddziały wojska na granicy z Irakiem. Tym samym dwa z trzech przejść granicznych z Syrią było chwilowo pod kontrolą ISIS (północne przejście Dżarubija – Rabia było pod kontrolą sił kurdyjskich). Jednak już wieczorem siły rządowe i wspierające je sunnickie oddziały paramilitarne odbyły bez walki przejście graniczne Al-Walid.
24 czerwca 2014 Syryjskie Arabskie Siły Powietrzne zbombardowały przejście graniczne Abu Kamal – Al-Ka’im. Według CNN w nalocie zginęło 57 irackich cywilów, a 120 odniosło rany. Syria także zmagała się z dżihadystami na swoim terytorium, jednak nie koordynowała operacji z Bagdadem. Mimo tego premier Maliki „z zadowoleniem przyjął” atak wymierzony w islamistów z ISIS. Bomby spadły też na urząd miasta, targowisko i bank w Rutbie. Nie było jasne kto stał za nalotem. 26 czerwca 2014 irackie organizacje plemienne przepędziły dżihadystów z przejścia granicznego Turajbil. Również 26 czerwca 2014 ISF powstrzymało marsz rebeliantów na Hadisę, doprowadzając, 13 km na południe od niej do potyczki w Barnawie. 27 czerwca 2014 ISIS i sprzyjające ekstremistom grupy bojowe doprowadziły do odwrotu ISF z Tamimu, leżącego na zachód od Ar-Ramadi.
30 czerwca 2014 islamiści otoczyli 8. Dywizję IA broniącą hydroelektrownie w Hadisie. Wraz z bojownikami Wojskowa Rada Rewolucjonistów Anbar, dżihadyści podjęli operację zmierzającą do przejęcia kontroli nad strategicznym obiektem. 1 lipca 2014 siły IS wraz z JRTN, Armią Islamską w Iraku oraz innymi batalionami islamskimi negocjowały z miejscowymi plemionami bezkrwawe przejęcie Hadisy przez sunnickich rebeliantów. Tymczasem w ostrzale Al-Falludży w wykonaniu IA zginęło dziewięciu cywilów. 5 lipca 2014 islamiści uszkodzili most na Eufracie w Saklawiji, łączący Bagdad z Ar-Ramadi. 9 lipca 2014 Syryjskie Arabskie Siły Powietrzne dokonały nalotu na miasto Al-Ka’im. Celem nalotu była miejscowa stacja mereologiczna oraz budynek władz miejskich. Uszkodzeniu uległo kilka sklepów i domów w wyniku czego siedmiu cywilów poniosło śmierć.
12 lipca 2014 o godz. 3:00 czasu lokalnego, ekstremiści dokonali szturmu na Hadisę. Irackie siły bezpieczeństwa odparły atak, pozbawiając życia 13 ekstremistów. Kolejnego dnia rebelianci ponowili działania, tracąc kolejnych 13 bojowników. Tymczasem stacjonujące pod Al-Falludżą wojsko irackie, ostrzelało miasto, zabijając siedmiu cywilów. 15 lipca 2014 w wyniku wybuchu samochodu-pułapki w Hit zginęło pięć osób. 17 lipca 2014 setki cywilów uciekło z dzielnicy At-Tamim w Ar-Ramadi zajętej przez dżihadystów. 20 lipca 2014 w wyniku bombardowania szpitala w Al-Falludży, śmierć poniosło 15 cywilów. Podczas ataku użyto bomb beczkowych, moździerzy i rakiet. 24 lipca 2014 lotnictwo IA dokonało nalotu na Garmę, leżącą na północ od Al-Falludży, gdzie zginęło 10 osób. Drugie uderzenie powietrzne dokonano na konwój islamistów między Rawą i Al-Ka’im, gdzie zniszczono osiem pojazdów należących do rebeliantów.
27 lipca 2014 IS dokonało ataku na miasto Hit. W mieście wybuchły ciężkie walki islamistów z siłami bezpieczeństwa. W starciach zginęło 15 rebeliantów. Dzień później rebelianci dokonali ataku na kwaterę 8. Brygady IA pod Ar-Ramadi. 1 sierpnia 2014 dżihadyści wspierani przez inne sunnickie ugrupowania radykalne, używający ciężkiej broni, czołgów i pojazdów opancerzonych skradzionej z bazy 8. Brygady IA dokonali szturmu na tamę w Hadisie, bronioną przez wojsko irackie i lojalistów plemiennych, którzy ponieśli straty. Kolejnego dnia uderzenie IS zostało odparte na południe od Hadisy. 3 sierpnia 2014 IS ponowiło atak na Hadisę z trzech stron. Szturmy zostały odparte przez IA, które zabiło dziewięciu rebeliantów. 5 sierpnia 2014 do Hadisy przybyły posiłki irackiego wojska, które rozpoczęły operację eliminacji dżihadystów. Mimo tego następnego dnia ekstremiści zajęli dzielnicę Hadisy – Barnawę. Kolejny szturm na Hadisę z 11 sierpnia 2014 został odparty przez miejscowe bojówki plemienne.
20 sierpnia 2014 bojówki plemienne wspierane przez ISF zaatakowały ekstremistów w zajętej przez nich dzielnicy Barnawa. W potyczce zginęło 31 okupantów. Dzień później, aby rozłożyć ciężar walk, zgrupowanie Państwa Islamskiego dokonało ataku na Hadisę od północnej strony, wdając się w dzielnicy Sakran w walkę z irackimi siłami bezpieczeństwa, które potwierdziły w starciach śmierć kolejnych 12 dżihadystów. 25 sierpnia 2014 irackie lotnictwo dokonało nalotów na Al-Falludżę, w czasie gdy trwała tam parada wojskowa IS. W nalotach zniszczonych zostało 15 pojazdów oraz rannych zostało 45 ekstremistów. Zginęło także 11 przypadkowych cywilów. Z kolei w nalotach z 28 sierpnia 2014 na Al-Falludżę, śmierć poniosło 12 cywilów.
W dniach 6–7 września 2014 odbyła się operacji sił irackich i sunnickich bojowników prorządowych w Hadisie, w efekcie której udało odbić się dzielnicę mieszkalną Barnawa. 7 września 2014 naloty w rejonie tamy Hadisa rozpoczęło amerykańskie lotnictwo. Na lądzie operowało tam irackie wojsko oraz siły sunnickie. Dwa dni później podczas nalotów na tamę Hadisa, zniszczonych zostało osiem pojazdów należących do Państwa Islamskiego oraz dwa zestawy broni przeciwpowietrznej. 13 września 2014 siły rządowe rozpoczęły operacje oczyszczania wioski Abu Hajat, leżącą pod Hadisą. Dzień później ukończono odbudowę mostu łączącego Barnawę z pozostałą częścią Hadisy. Wieś Abu Hajat została odbita 15 września 2014. W walkach zginęło dziewięciu rebeliantów. Następnie irackie wojsko i lojaliści skierowali swoje siły w kierunku Rawy. W międzyczasie lotnictwo dokonało nalotów na pozycje islamistów w okolicach miasta Garma pod Al-Falludżą. Zginęło tam 17 ekstremistów. Tymczasem na południowy zachód od Bagdadu nalotów dokonało amerykańskie lotnictwo. Był to pierwsze naloty dokonane tak blisko irackiej stolicy.
17 września 2014 siły irackie rozpoczęły operację na terenie Ar-Ramadi i Al-Falludży. Obszary w zachodniej części Ar-Ramadi ostrzelano z moździerzy, dział i wyrzutni rakietowych. Do walki włączyły się tam prorządowe sunnickie milicje plemienne, które zabiły ośmiu rebeliantów. W trakcie walk doszło tam do wybuchu ciężarówki-pułapki w wyniku czego śmierć poniosło sześciu cywilów. W Al-Falludży 12 cywilów zginęło na przedmieściu As-Sudżur w rezultacie intensywnego ostrzału artyleryjskiego i ataków lotniczych.
Ustanowienie Państwa Islamskiego.
Ruchy oporu przeciwko Państwu Islamskiemu.
Mapy przedstawiające:
Institute for the Study of War
Po zawojowaniu północno-wschodniego Iraku ofensywa Państwa Islamskiego w Iraku wyhamowała. Ekstremiści w lipcu 2014 skupili się w Iraku na obronie zdobytych w poprzednim miesiącu pozycji, gdyż podjęli kolejną fazę szeroko zakrojonej ofensywy w syryjskiej muhafazie Dajr az-Zaur, w której do połowy lipca 2014 w ciągu dwóch tygodniu przepędzili inne syryjskie ugrupowania rebeliancie i podbili niemal całą muhafazę.
Tymczasem 20 czerwca 2014 w Dżaluli dżihadyści wdali się w walkę z Kurdami, w wyniku czego miasto zostało podzielone na dwie strefy wpływów. 21 czerwca 2014 w Bagdadzie i szyickich miasta takich jak Basra, Karbala, Diwanija czy An-Nadżaf doszło do manifestacji sadrytów, którzy liczyli 10 tys. bojowników szyickich. 23 czerwca 2014 z wizytą w Bagdadzie zawitał amerykański sekretarz stanu John Kerry. Amerykański szef dyplomacji wezwał rządzących szyitów, aby przekazali więcej władzy politycznym oponentom w kraju ogarniętym sunnicką rebelią. Kerry zaznaczył irackiemu premierowi, ze sytuacja w Iraku zagrażała bezpieczeństwu w regionie i na świecie. Tymczasem pod Dżalulą sunniccy ekstremiści wysadzili w powietrze samochód-pułapkę pod kurdyjskim wojskowym punktem kontrolnym, w wyniku czego uszkodzony został kluczowy most i śmierć poniosło trzech bojowników Peszmergi. Z kolei podczas transportu więźniów oskarżonych o terroryzm z więzienia w Al-Hilli do An-Nasirijji, doszło do ataku ISIS na siły irackie. Celem akcji było uwolnienie sunnitów z konwoju więziennego. W trakcie walk zginęło ośmiu napastników i 70 więźniów. Okoliczności ich śmierci nie są znane, jednak zostali prawdopodobnie zabici przez strażników, aby zapobiec ucieczce i wstąpieniu w szeregi dżihadystów.
Działania Islamskiego Państwa w Iraku i Lewancie doprowadziły w szeregach sunnickich rebeliantów doszło do zatargu. 21 czerwca 2014 pod Hawidżą, kontrolowanej przez ISIS i Armię Nakszbandi, doszło do starcia między członkami ugrupowań militarnych, w wyniku czego śmierć poniosło 17 osób. 23 czerwca ISIS uprowadziło 67 rodzin ze wsi Alam leżącej między Tirkitem i Kirkukiem po tym, jak tamtejsze jednostki samoobrony postawiły opór dżihadystom. 24 czerwca 2014 dżihadyści zajęli pobliskie naftowe Adżil. W międzyczasie oddziały ISF i wspierające je oddziały szyickie odbiły miasto Al-Udhaim w Dijali. Z kolei w Sadiji doszło do zaciętej potyczki między Peszmergą a islamistami. 25 czerwca 2014 napięta sytuacja panowała w Hawidży, gdzie zawiązał się Batalion Wyzwolenia Hawidży złożony z postsadamowskich żołnierzy JRTN oraz plemiennych organizacji paramilitarnych, dążący do wygrania ISIS z miasta. Batalion dopuszczał się ataków na konwoje dżihadystów w mieście. Sytuacja w mieście została jednak opanowana przez ISIS, która zorganizowała dzień później pokazową paradę. Podobna demonstracji siły odbyła się 24 czerwca 2014 w Mosulu. Na zdjęciach z parady dżhihadyści prezentowali zdobyte pojazdy opancerzonych i pociski 155mm, które były dostarczane armii irackiej przez Stany Zjednoczone. ISIS dokonało ataku na port lotniczy Al-Bakr-Balad. Islamiści w trakcie walk zajęli okoliczne wioski i wojskowy obóz Tadżi. Kolejnego dnia sunnickie jednostki samoobrony wrogie ISIS wyparły dżihadystów ze wsi Alam.
ISIS wznowiła także wykorzystywanie zamachowców-samobójców. 25 czerwca 2014 rebelianci przeprowadzili atak moździerzowy na targowisko w Mahmudiji, leżącej na południe od Bagdadu. Następnie wysadził się tam zamachowiec-samobójca, w wyniku czego zginęło 15 osób, a 65 zostało rannych. Podobny atak moździerzowy miał tam miejsce dwa dni później. Wówczas śmierć poniosły cztery osoby. 26 czerwca 2014 kolejny zamachowiec-samobójca wysadził się w bagdadzkiej dzielnicy Bab ad-Dirwiza pod sanktuarium Imama al-Kazimija, powodując śmierć 22 i rany 44 osób. ISIS starło się również ze sprzymierzonymi siłami ISF, plemiennymi i szyickimi bojówkami w Dali Abbas na północ od Mukdadiji. Mimo utraty siedmiu bojowników, zajęli dżihadyści zajęli sporny region. 27 czerwca 2014 rebelianci za pomocą pocisków moździerzowych dokonali ataku na pozycje wojska w Samarze, w efekcie czego zginęło trzech żołnierzy, a 25 zostało rannych. Z kolei w Latifiji na południe od Bagdadu, operację antypartyzancką podjęła 17. Dywizja IA, w wyniku czego śmierć poniosło 15 osób.
28 czerwca 2104 ISIS odcięło dostawy wody z Mosulu na tereny wiejskie na północ i zachód od miasta. Po tym Peszmerga zablokowała drogi dojazdowe do miasta. Świadkowie donosili również o nalotach irackich sił powietrznych na Mosul. 29 czerwca 2014 ISIS walczyło z innymi sunnickimi bojówkami antyrządowymi pod egidą JRTN w Hamrinie pod Bakubą. 1 lipca 2014 sunnici dokonali ataku moździerzowego na stanowiska dżihadystów. W Asz-Szarkacie dżihadysci przeprowadzili operację przeciwko oficerom ISF. Wysadzili improwizowane ładunki wybuchowe pod siedmioma domami oficerów i uprowadzili 20 funkcjonariuszy ISF i żołnierzy IA. Równocześnie pod Babilem doszło do potyczki z wojskiem rządowym. Zaatakowano tam władze miast i regionalną siedzibę wojsk. Tymczasem pod Kirkukiem, Peszmerga dokonała ataku na islamistów we wsi Baszir, zamieszkiwanej przez szyickich Turkmenów. W tym celu Kurdowie uformowali specjalne dowództwo wojskowe, by powstrzymać dżihadystów pod Kirkukiem. Dzień później islamiści odpowiedzieli atakiem moździerzowych, raniąc siedmiu przeciwników. Peszmerga nie została dłużna, wprowadzając na plac boju artylerię. 2 lipca 2014 do kolejnego starcia doszło w Dżaluli, w którego wyniku śmierć poniosło pięciu kurdyjskich bojowników oraz trzech islamistów. W kolejnych dniach Peszmerga użyła starszyznę plemienną jako mediatorów w celu pokojowego rozwiązania sytuacji w Dżaluli 5 lipca 2014 sunnickie bojówki wrogie Państwu Islamskiemu zabili w miejscowości Raszad pod Kirkukiem tamtejszego przywódcę dżihadystów.
11 lipca 2014 Peszmerga odbiła z rąk islamistów pola naftowe Baj Hassan pod Kirkukiem, produkujące 195 tys. baryłek ropy naftowej dziennie. W trakcie walk, Kurdowie wysadzili w powietrze samochód-pułapkę kierowanego przez kamikadze, w wyniku czego śmierć poniosły dwie osoby. Tego samego dnia sadrystyczne Brygady Pokoju wystrzeliły 20 pocisków moździerzowych na obrzeżach Samarry, doprowadzając do wycofania islamistów, którzy wykorzystali cywilów jako żywe tarcze. 14 lipca 2014 zamachowiec-samobójca wysadził się w powietrze w kurdyjskim punkcie kontrolnym w Kara Tapa w prowincji Dijala. W efekcie ataku 14 kurdyjskich bojowników zginęło lub zostało rannych. 16 lipca 2014 pod Dżalulą wybuchły nowe walki między sunnitami i Kurdami, w efekcie czego ponad 200 rodzin porzuciło swoje miejsca zamieszkania. Ciężkie walki wybuchł również w Tal al-Ward pod Kirkukiem. IS atakując pozycje Peszmergi użyło pocisków moździerzowych. W wyniku dwudniowej potyczki życie straciło dwóch Kurdów, a dziesiątki odniosło rany.
16 lipca 2014 w Sadiji wybuchły walki między ekstremistami IS i Armii Islamskiej w Iraku. W potyczce zginęło ośmiu członków IS oraz 11 bojowników Armii Islamskiej. Po walkach Państwo Islamskie dokonało egzekucji na 10 członkach Armii Islamskiej i Armii Nakszbandi. 15 lipca 2014 Armia Mudżahedinów, składająca się z sunnitów, którzy przeciwstawili się agresji Zachodu na Irak w 2003, rozprowadzała w prowincji Dijala ulotki, na których widniały informacje, dlaczego odrzuca zwierzchnictwo Państwa Islamskiego i jego idee. Dzień później w Sadiji znaleziono pozbawione głowy zwłoki lokalnego lidera ugrupowania Ansar as-Sunna, które również przeciwstawiło się IS. Ansar as-Sunna bezpośrednie starcie z IS stoczyła pod Sadiją 21 lipca 2014. Wówczas śmierć poniosło sześciu rebeliantów Ansar as-Sunna i pięciu IS.
Próba odbicia Tikritu przez IA.
26 czerwca 2014 rozpoczęła się kontrofensywa irackiego wojska od próby odbicia Tikritu z rąk islamistów. IA dokonało desantu z helikopterów, które wylądowały na stadionu mieszczącym się przy uniwersytecie na północy miasta. Po wylądowaniu desantu rozpoczęły się zacięte walki o budynki uniwersytetu. Armia obsadziła snajperów na dachach budynków. W trakcie prowadzonej jednocześnie operacji powietrznej, jeden z pocisków trafił w szpital wojskowy znajdujący się kilkaset metrów na południe od epicentrum walk. Kolejnego dnia toczono walki już na mniejszą skale o poszczególne budynki uniwersytetu, które były obsadzane przez szyickich bojowników. W trzecim dniu intensywnych nalotów z wykorzystaniem bomb beczkowych, na pozycje rebeliantów, którzy atakowali żołnierzy zainstalowanych na terenie kampusu uniwersyteckiego, rozpoczęła się ofensywa lądowa. Wejście do miasta utrudniało żołnierzom silne zaminowanie dróg. Ponadto islamiści postawili zaciekły opór. W związku z tym bitwa koncentrowała się na obrzeżach miasta, gdzie zginąć miało 60 islamistów. 29 czerwca 2014 po nieudanych próbach przedostania się do miasta od strony południowej, żołnierze w celu przegrupowania wycofali się do pobliskiej miejscowości Dijala. Rebelianci ruszali za wycofującą się armią, atakując 20 km od Tikritu.
Mapy przedstawiające:
Równolegle toczyły się krwawe walki o bazę sił powietrznych i uniwersytet na północy miasta, gdzie do boju wysłano czołgi. W trakcie bitwy nad miastem zestrzelony został kolejny helikopter, który rozbił się w okolicach rynku. Armia twierdziła, iż w ciągu 24 godzin zginęło 70 dżihadystów, a także że przejęto kontrolę nad uniwersytetem. 30 czerwca 2014 siły walczące o uniwersytet i bazę sił powietrznych podjęły próbę połączenia się, jednak nie powiodła się ona po napotkaniu ciężkiego oporu ze strony rebeliantów. Uderzenie na miasto zostało skutecznie odparte przez islamistów i bitwa w jego obrębie zakończyła się niepowodzeniem IA. Walka nadal była toczona na południowym przedpolu Tikritu, jednak próba ataku na miasto nie została przeprowadzona, gdyż w Samarze mobilizowano dodatkowe siły. W trakcie potyczki u bram Tikritu, IA odbiło miejscowość Mukajszifa, zabijając 40 rebeliantów. Łącznie według irackich sił podczas nieudanego szturmu na Tikrit zginęło 110 rebeliantów.
15 lipca 2014 siły bezpieczeństwa rozpoczęły w południowych i północnych partiach Tikritu operację pod kryptonimem „Tnący Miecz”. Celem operacji był zabezpieczenie kluczowych punktów w mieście. Wojsko twierdziło, że zajęło szpital i akademię policyjną. W trakcie ofensywy żołnierze natrafili na opór postawiony przez snajperów IS. Następnego dnia ISF, wycofało się z zajętych pozycji z powodu oporu IS i silnego zaminowania. Ponadto IS ostrzelało dzielnicę Amirli. Ciężkie zmagania między stronami konfliktu trwały 17 lipca 2014 u południowych bram miasta. Rebelianci za pomocą pocisków moździerzowych zaatakowały Bazę Speicher, niszcząc dwa helikoptery. Zajęli również drogę prowadzącą do bazy. Dzień później rebelianci ogłosili, iż zdobyli kontrolę nad bazą i lotnisko. Baza i lotnisko została odbita przez iracką armię w ciągu 48 godzin. Walki toczyły się również o kontrolę nad głównym szpitalem. 18 lipca 2014 miała miejsce potyczka o tikricki uniwersytet, który był kontrolowany przez ISF.
Ponowny szturm na Tikrit w wykonaniu ISF, szyickich bojówek paramilitarnych miał miejsce 19 sierpnia 2014. Skoordynowany atak na miasto nastąpił z trzech stron – od południa, zachodu oraz północy. Natarcie sił irackich było utrudnione z powodu silnego zaminowania dróg dojazdowych do miasta oraz aktywności islamskich snajperów. Podczas pierwszego dnia III fazy bitwy o Tikrit, nie udało się przebić do centrum miasta, jednak siły sprzymierzonym zdołały odblokować drogę pod miastem łącząca wieś Uja leżącą na południe od Tikritu do Bazy Speicher, zlokalizowaną na zachód od bram miasta. W efekcie tego 20 sierpnia 2014, ISF zostało zmuszone do opuszczenia pozycji w południowo-zachodniej części Tikritu. Następnego dnia irackie lotnictwo rozpoczęło bombardowanie pozycji IS w centrum miasta i na zachodnich rogatkach Tikritu.
Proklamowanie Państwa Islamskiego.
Po podbiciu niemal w maju 2014 całej syryjskiej muhafazy Dajr az-Zaur oraz po udanej czerwcowej kampanii irackiej, 29 czerwca 2014, pierwszego dnia ramadanu, Islamskie Państwo w Iraku i Lewancie ogłosiło powstanie kalifatu pod nazwą „Państwo Islamskie” (IS; „Islamic State”) na ziemiach przez siebie kontrolowanych. Nowa nazwa dotyczyła też ugrupowania z którego usunięto wyrazy „Irak” oraz „Lewant”. Na czele kalifatu stanął wybrany przez szurę, lider ugrupowania, szejk Abu Bakr al-Baghdadi. W domniemaniu kalif stał się przywódcą wszystkich muzułmanów na świecie. Rzecznik ISF, Kasim Atta, powiedział, iż deklaracja IS „jest sygnałem dla całego świata, że to dżihadystyczne ugrupowanie stanowi poważne zagrożenie”. Z kolei władze USA, ze deklaracja suwerenności IS nie „nie ma znaczenia”. W międzyczasie w Bagdadzie szwadron śmigłowców i bezzałogowe aparaty latające, które były wsparciem dla wysłanych żołnierzy. Według uchodźców, IS na kontrolowanych terytoriach dokonywało czystek na innowiercach i przeciwnikach ofensywy islamistów. Jeżeli pojmanych szyitów nie byli w stanie wymienić na swoich współtowarzyszy broni to wówczas ścinano ich. Podobnie traktowano innych jeńców, którzy nie złożyli przysięgi wierności kalifowi. W czerwcu 2014 w Iraku śmierć poniosło 2417 osób w tym 1531 cywilów i 886 funkcjonariuszy ISF. Bilans opublikowany przez ONZ nie zawierał strat bojowych rebeliantów. Był to najgorszy bilans świadczący o poziomie przemocy od maja 2007.
Odbicie Bajdżi przez siły bezpieczeństwa ISF; rosyjskie dostawy Su-25 do Iraku.
30 czerwca 2014 irackie wojsko dokonało również kontruderzenia na miasto Bajdżi. Atak miał miejsce w dzielnicach Risala, Asri oraz Tamim. Zginęło sześć osób, a 10 odniosło rany. W mieście znaleziono ofiary egzekucji, które pracowały dla wywiadu IA. 4 lipca 2014 antyterroryści z 9. Dywizji IA dokonali operacji wymierzonej w islamistów przebywających w pobliżu rafinerii w Bajdżi. Nie było wówczas jasne kto kontroluje rafinerię. Dzień później ISF ogłosiło, iż objęło kontrolę nad obiektem, a IS atakowało z dwóch stron. 30 czerwca 2014 rebelianci dokonali ataku moździerzowego na szyickie sanktuarium Askari w Samarze. W wyniku ostrzału śmierć poniosło sześć osób. Tymczasem do Samarry przybyło 1–2 tys. bojowników sadrystowskich „Brygad Pokoju”. 1 lipca 2014 między zwolennikami rządu Malikiego a dżihadystami IS doszło do potyczki w Maszadzie leżącej na północ od stolicy kraju. W wyniku starć zginęło dwóch ochotników.
2 lipca 2014 irackie lotnictwo zbombardowało Dajr Ahmad pod Tuz Churmatu na wschód od Tikritu. Naloty spowodowały duże straty materialne i ludzkie wśród szeregów IS. Do bombardowania doszło również pod Babilem w czasie walnego spotkania członków IS. Pod Babilem operowały 31. Brygada oraz 8. Dywizja IA. Z kolei w południowo-zachodniej dzielnicy Bagdadu w szyickim centrum religijnym wysadził się w powietrze zamachowiec-samobójca, co spowodowało śmierć 5 osób, a 13 odniosło rany 3 lipca 2014 rozpoczęła się również operacja antypartyzancka IA w Mansuriji, leżącej na północ od Muktadiji. Tymczasem w Samarze doszło do krwawego starcia IS z „Brygadami Pokoju”. W walkach śmierć poniosło dziesięciu sunnickich ekstremistów.
28 czerwca 2014 w Bagdadzie wylądowało pierwsze pięć rosyjskich samolotów szturmowych Su-25 zakupionych przez IA w ramach kontraktu, którego wartość szacowano się na 500 mln dolarów. Ponadto na początku lipca 2014 do Iraku przyleciało siedem szturmowców Su-25 należących do irańskiej Gwardii Republikańskiej. Przysłane przez Rosję szturmowce Su-25 dokonały swojej pierwszej operacji bojowej 4 lipca 2014. Mianowicie zbombardowały pozycje IS w Hawidży. Z kolei w Bagdadzie potwierdzono przypadek uprowadzenia i zamordowania przewodniczego rady prowincjonalnej – Rijada al-Adadida. 6 lipca 2014 szturmowce Su-25 zbombardowały most łączący Zab pod Kirkukiem z prowincją Salah ad-Din. 7 lipca 2014 w wyniku nalotu irackich sił powietrznych na dzielnicę Raszidija w Mosulu, śmierć poniosło 40 osób i uszkodzeniu uległo 20 domów, z których uciekło 75 rodzin turkmeńskich. Także tego samego dnia dwa Su-25 ostrzelały budynki należące do partii Patriotycznej Unii Kurdystanu (PUK) w Tuz Churmatu. W efekcie śmierć poniosło jedno dziecko, a jeden z budynków uległ zniszczeniu.
Działania prowadzone przez Państwo Islamskie i kontrataki ISF.
5 lipca 2014 na stronie internetowej używanej przez Państwo Islamskie zamieszczono wideo, na którym występuje Abu Bakr al-Baghdadi. Było to pierwsze nagranie z udziałem samozwańczego kalifa. Al-Baghdadi podczas kazania w meczecie An-Nuri w Mosulu zdementował w ten sposób pogłoski o jego śmierci w nalocie wojsk irackich. IS opublikowało także zdjęcia ze zniszczonymi świątyniami szyickimi w Mosulu oraz Tal Afar. Łącznie sunniccy ekstremiści na kontrolowanym przez siebie terytorium północnego Iraku zniszczyli co najmniej 10 zabytkowych szyickich meczetów i miejsc kultu. Stacjonowali tam siły IA oraz milicje szyickie. Zamachowiec-samobójca podległy ugrupowaniu Bagdhadiego wysadził się w powietrze w kawiarni w Bagdadzie, pozbawiając życia pięciu innych osób. Z kolei 7 lipca 2014 samochód-pułapka eksplodował w wojskowym punkcie kontrolnym w Kadamiji, zabijając również pięć osób. Tego samego dnia w operacji antyterrorystycznej w Karmie pod Bagdadem zginął dowódca 6. Dywizji IA, generał Nadżim Abdullah Ali. 8 lipca 2014 islamiści przeprowadzili serię zamachów bombowych w Samarze, wymierzonych w tamtejsza policję. Po wysadzeniu się w powietrze zamachowca-samobójcy i odpaleniu improwizowanych ładunków wybuchowych (IED) śmierć poniosło pięć osób.
Równolegle wybuchły krwawe starcia we wsiach Zawija i Miszak w prowincji Salah ad-Din po tym, jak islamiści próbowali siłą przejąć nad nimi kontrolę. Silny opór postawiły im milicje plemienne. 8 lipca 2014 ekstremiści po ciężkich dwudniowych walkach zajęli wieś Zawija. W wymianie ognia zginęło 13 osób. IS wystrzeliło około 60 pocisków moździerzowych, które zniszczyły 10 domów. Po zakończeniu walk dżihadyści przeprowadzili egzekucje na 50 członkach ruchu oporu wobec Państwa Islamskiego. 11 lipca 2014 ekstremiści splądrowali i zniszczyli 300 domów w opanowanej wiosce Zawija. 9 lipca 2014 członkowie Państwa Islamskiego w miastach i wsiach pod Kirkukiem zorganizowali paradę wojsk podczas której prezentowano przechwycone od armii irackiej uzbrojenie. Tego samego dnia ekstremiści starli się z ISF w miejscowości Sudur, leżącą na północ od Bagdadu, zdobywając kontrolę nad tamtejszą tamę oraz przepędzając stamtąd siły bezpieczeństwa i 22. Brygadę IA. Z kolei w Al-Hilli i na obrzeżach doszło do eksplozji trzech samochodów-pułapek w wyniku czego śmierć poniosło 11 osób. Ponadto iracka policja na północ od Al-Hilli znalazła 50 ciał ofiar rozstrzelania. 10 lipca 2014 armia iracka i lojaliści odparli atak ekstremistów Dżurf as-Sachar pod Bagdadem.
Na północy Iraku, pod Mosulem doszło do bombardowań pozycji rebeliantów w wyniku czego śmierć poniosło 11 osób. Irackie lotnictwo przeprowadziło naloty na centrum operacyjne w prowincji Niniwa okupowane przez bojowników islamskich. W międzyczasie w Mosulu IS pojmało oficerów byłej IA. Dwa dni później IS, rozpoczęło nabór do „Islamskiej Policji”. Opublikowali również zdjęcia, na których członkowie ugrupowania dystrybuowali żywność dla mieszkańców miasta. 18 lipca 2014 dżihadyści dali chrześcijanom z Mosulu dwudniowe ultimatum na opuszczenie miasta. Rebelianci dali także trzy wyjścia chrześcijanom – przejście na islam, płacenie podatku religijnego albo ścięcie. Po upływie ultimatum ekstremiści zniszczyli m.in. liczący 1800 lat kościół w Mosulu. Pod koniec lipca 2014 islamiści zdewastowali także Grobowiec Jonasza oraz mauzolea i meczety.
Mapy przedstawiające:
15 lipca 2014 ekstremiści wysadzili w powietrze samochód-pułapkę w Samarze pod restauracją. W efekcie śmierć poniosło pięć osób. Do podobnego wybuchu doszło na targowisku Haj w bagdadzkim Mieście Sadra. Zginęło tam siedem osób. 17 lipca 2014 Australijczyk działający w szeregach IS wysadził się w szyickim meczecie w stołecznej dzielnicy Szurja. Śmierć poniosło pięć osób. 19 lipca 2014 w Bagdadzie doszło do wybuchu sześciu samochodów-pułapek w wyniku czego zginęło 27 osób. 23 lipca 2014 zamachowiec-samobójca wysadził się w punkcie kontrolnym w stołecznej Kazimiji, zabijając 24 osoby. Kolejnego dnia dwa samochody-pułapki eksplodowały w stołecznej Karradzie, w wyniku czego śmierć poniosło 13 osób. 30 lipca 2014 dwa samochody-pułapki eksplodowały w szyickich dzielnicach Bagdadu, w efekcie czego odnotowano śmierć 26 osób. Podobny atak wydarzył się tam również 1 sierpnia 2014, kiedy zginęło 30 osób. 6 sierpnia 2014 w wyniku wybuchu pięciu samochodów-pułapek w szyickich dzielnicach Bagdadu, zginęły co najmniej 22 osoby. Kolejnego dnia w wyniku zamachu samobójczego w stołecznej Kazimiji śmierć poniosło 13 osób. Wybuch samochodu-pułapki miał również miejsce pod szyickim meczetem w Kirkuku, gdzie zginęło osiem osób. 20 sierpnia 2014 w efekcie wybuchu samochodu-pułapki na stołecznej ulicy Palestyńskiej, zginęło osiem osób.
11 lipca 2014 podczas walk w Mukdadiji IS z ISF, śmierć poniosło trzech rebeliantów. Według informacji rządowych w prowincji Dijala z powodu walk, uchodźcami wewnętrznymi zostało 14 tys. rodzin. Kolejnego dnia ISF rozpoczęło w Mukdadiji operację antyterrorystyczną. Ciężkie walki w Mukdadiji wznowiono 22 lipca kiedy to zginęło tam ośmiu rebeliantów i jeden żołnierz. 20 lipca 2014 irackie lotnictwo dokonało nalotu na dzielnicę Wihda w Mosulu w wyniku czego śmierć poniosło dziewięć osób, a dwa dni później na Ba’adż, gdzie zginęło pięć cywilów. 21 lipca 2014 irackie lotnictwo dokonało nalotu na Hawidżę, w wyniku czego śmierć poniosło 10 osób. Dwa dni później siły powietrzne zbombardowały Szukrat, gdzie zginęło 14 cywili. 28 lipca 2014 5. Dywizja IA rozpoczęła operację której celem było odbicie miasta Udhaim. Prowadzenie operacji było utrudnione przez silne zaminowanie terenu. 29 lipca 2014 islamiści Bajdżi dali mieszkańcom okolic rafinerii 48 godzin na ewakuację, zapowiadając szturm na obiekt. W odpowiedzi lotnictwo IA dokonało prewencyjnego uderzenia na kolumnę rebeliantów, zabijając 15 członków IS. 1 sierpnia 2014 po upływie ultimatum, rebelianci dokonali niewielkiego ostrzału moździerzowego. Kolejnego dnia lotnictwo irackie zbombardowało pozycje islamistów pod Bajdżi, powodując straty w sprzęcie i ludziach wśród bojowników. 2 sierpnia 2014 w wyniku bombardowania budynków zajmowanych przez IS w Sadiji, śmierć poniosło 50 członków Państwa Islamskiego. 8 sierpnia 2014 lotnictwo dokonało precyzyjnych uderzeń na stanowiska IS pod Kirkukiem, zabijając 18 rebeliantów. 14 sierpnia 2014 dżihadysci dokonali wystrzału 24 pocisków moździerzowych na rafinerię Bajdżi co spowodowało pożar zbiorników z paliwem. W odpowiedzi doszło do interwencji lotniczej IA, co spowodowało śmierć 17 rebeliantów. Dzień później w bombardowaniach Hawidży zginęło 11 osób. Kolejny szturm na rafinerię Bajdżi w wykonaniu IS miał miejsce 25 sierpnia 2014. Wówczas z wykorzystaniem czołgów, cystern służących jako pojazd-pułapka, forsowano bramy rafinerii, jednak szeroko zakrojona operacja terrorystów została odparta za pomocą irackiego lotnictwa.
Bitwa o Dhuluję i Dżurf as-Sachar.
13 lipca 2014 rebelianci IS dokonali szturmu na Dhuluję, leżącą na południowy wschód od Samarry. Przy pomocy samochodu-pułapki ekstremiści wysadzili w powietrze most na drodze dojazdowej do miasta. Do walk przeciwko sunnickim ekstremistom przystąpiła lokalna policja i bojówki plemienne, które zabiły trzech z ok. 80 napastników. Dżihadyści jednak nie zostali odparci i po dwóch dniach bitwy kontrolowali 40% powierzchni terytorium miasta. Rebelianci z IS mieli zająć budynki administracji rządowej. 18 lipca 2014 w Dhuluji wybuchły kolejne boje po ataku IS na plemię Dżubur, wspartego przez ISF. Dwa dni później do miasta wysłano posiłki sił irackich. Podczas bitwy o Dhuluję w dniu 24 lipca 2014 zginęło 28 dżihadystów oraz sześciu żołnierzy. Kolejnego dnia podczas bombardowań zabito 35 rebeliantów.
24 lipca 2014 według informacji podanych przez Ministerstwa Wpraw Wewnętrznych, rebelianci dokonali ataku na konwój więzienny pod Bazą Tadżi pod Bagdadem. Wykorzystując ładunki wybuchowe IED, pięciu zamachowców-samobójców oraz prowadząc ogień, rebelianci zabili 62 osoby, z czego większość stanowili transportowani więźniowie. 26 lipca 2014 ekstremiści dokonali ataku na tamę w Hamrin. Szturm został skutecznie odparty przez IA. Wojsko, które zabiło 15 napastników, 28 lipca 2014 wysłało na tamę posiłki, by zapobiec jej przejęciu przez bojowników. 28 lipca 2014 iraccy żołnierze przypuścili kontratak na kontrolowaną sunnickich ekstremistów dzielnicę Dżurf as-Sachar, leżącą 40 km na południe od centrum Bagdadu. Dżurf as-Sachar została zdobyta przez sunnickich ekstremistów 26 lipca 2014. W walkach zginęło 17 osób, w tym troje cywilów. Dzień później w nalotach na miasto zginęło 27 osób, z kolei w dniach 1–2 sierpnia 2014 w wyniku działań artyleryjskich i nalotów powietrznych zginęło 110 bojowników IS. Ponadto 2 sierpnia 2014 do akcji likwidowania bojowników w Dżurf as-Sachar przystąpił „Złota Dywizja” z Komanda Babil, korzystająca z czołgów.
Kolejny szturm na Dhuluję w wykonaniu IS miał miejsce 8 września 2014. Podczas ataku na miasto wykorzystywano samochody-pułapki. W walkach zginęło 20 osób. Kolejnego dnia ekstremiści wystrzelili 20 pocisków moździerzowych. Miasta broniły szyickie milicje. W związku z zagrożeniem przejęcia miasta w Duhuliji rozmieszono oddziały 9. Dywizji IA. 15 września 2014 w pociskach wystrzeliwanych przez islamistów wykryto chlor od którego śmierć poniosło co najmniej 18 cywilów. Kolejnego dnia dżihadyści ostrzelali miasto za pomocą 30 pocisków moździerzowych odpalonych z pozycji we wsi Abu Faradż.
Oblężenie Amirli i bitwa o Dżalulę.
18 lipca 2014 dżihadyści przypuścili atak na dzielnicę Amirli w Tuz Churmatu. Teren Turkmenów Irackich, oblężony od przez IS od 11 czerwca 2014, był broniony przez lokalne bojówki, ISF oraz szyickich ochotników. Sprzymierzone siły odparły agresję sunnitów. Bombardowanie z powietrza oblężonego Amirli wznowiono 3 sierpnia 2014. 7 sierpnia 2014, Peszmerga ogłosiła aktywną fazę operacji w Amirli, w efekcie której wyparto islamistów z pobliskich wiosek. 15 tys. mieszkańców Amirli nie miało pod oblężeniem IS nie miało dostępu do bieżącej wody pitnej, elektryczności oraz gazu.
10 sierpnia 2014 peszmergowie przy wsparciu lotniczym irackiego lotnictwa walczyli z islamistami w Dżaluli w prowincji Dijala, leżącej na południowy wschód od Amirli. Zginęło tam 20 dżihadystów. Jednak po zmasowanej akcji IS z 11 sierpnia 2014, kiedy to wykorzystano 20 zamachowców-samobójców, dżihadyści przejęli kontrolę nad Dżalulą. Kolejnego dnia do Dżaluli wysłano posiłki oddziałów kurdyjskich. Ponadto w mieście z islamistami ścierały się irackie siły bezpieczeństwa. Po zwycięstwie w Dżaluli, radykałowie przypuścili 13 sierpnia 2014 szturm na Tuz Churmatu. Peszmerga wspierana przez oddziały paramilitarne odparła atak, zabijając dziesięciu napastników. Następnie Kurdowie przeszli do kontrofensywy, ostrzeliwując pozycje z których zaatakowali sunniccy rebelianci.
W trakcie oblężenia Amirli i okupacji Dżaluli, szyickie bojówki dokonały masakry na sunnitach w meczecie Musaba ibn Umara wiosce Imam Wajs w prowincji Dijala. 22 sierpnia 2014, podczas piątkowych modłów, napastnicy otworzyli ogień do zgromadzonych w meczecie wiernych. W strzelaninie zginęło 73 sunnitów. Prawdopodobną przyczyną napaści na meczet był odwet za podłożenie bomb we wsi Hamrin, leżącej 5 kilometrów od meczetu, w wyniku czego zginęło pięciu szyitów.
Również 22 sierpnia 2014, Peszmerga dokonała kontrnatarcia na Dżalulę. Szturm nastąpił od południa z miasta Sadija. Okupowane przez IS miasto było ciężko ostrzeliwane przez Kurdów. 24 sierpnia 2014 w irackich nalotach na Dżalulę śmierć poniosło 20 dżihadystów. W międzyczasie Peszmerga zajęła pięć wiosek podmiejskich. W trakcie taktycznych działań IS w Dżaluli, ekstremiści wysadzili historyczny most, by zapobiec sprawnemu poruszaniu się Kurdów po mieście. 25 sierpnia 2014 IS zaatakowało Tuz Churmatu. Miasta bronili Kurdowie, ISF, szyiccy milicjanci i przy wsparciu irackiego lotnictwa, szturm na miasto udało się odeprzeć. 28 sierpnia 2014, dżihadyści dokonali pod Tuz Churmatu egzekucji na 30 sunnickich liderach plemiennych po tym, jak odmówili złożenia wierności Abu Bakrowi al-Baghdadiemu. Tego samego dnia doszło do bitwy na obrzeżach Udhaim po tym, jak duże zgrupowanie dżihadystów próbowało przedostać się do Amirli, by wzmocnić swoje siły przed spodziewanych szturmem na pierścień wokół miasta. W trakcie bitwy pod Udhaim, IA oraz szyiccy milicjanci zabili 29 sunnickich ekstremistów.
Przygotowując szturm na otaczających Amirli dżihadystów, siły irackie przeprowadziły ewakuacje większości kobiet i dzieci zamieszkujących miasto. W dniach 29–31 sierpnia 2014 odbył się atak na pierścień IS wokół Amirli. Przecinając wschodnią cześć pierścienia we wsiach Habasz i Szukur, siłom irackim, kurdyjskim i szyickim ochotnikom, udało się przedostać do Amirli. Następnie ciężkie walki trwały we wsi Jankijja, gdzie doszło również do wybuchu samochodu-pułapki. Opór dżihadystów udało się załamać po nalotach USA. Po złamaniu oblężenia lotnictwo USA, Wielkiej Brytanii, Francji i Australii dokonały zrzutów humanitarnych dla ludności zamieszkującej Amirli, będącej 81 dni pod oblężeniem sunnickich ekstremistów.
1 września 2014 jednostki które odniosły sukces pod Amirli, weszły przy wsparciu irackiego lotnictwa do miasta Sulajman Bag. W trakcie walk zginęło 23 czeczeńskich bojowników należących do IS. 3 września 2014 podczas sześciogodzinnej bitwy we wsi Abu Hassan pod Tuz Churmatu zginęło 30 dżihadystów i ośmiu szyitów. Dzień później doszło do starcia IS z Peszmergą we wsi Jankijja, podczas którego zginęło dwóch Kurdów.
Kryzys na irackiej scenie politycznej.
Równolegle z trwaniem rebelii sunnickich ekstremistów, iracka scena polityczna była pogrążona w kryzysie politycznym po wyborach parlamentarnych z 30 kwietnia 2014. Według irackiej konstytucji obrany przez naród parlament wybierał nowego prezydenta (Kurda) oraz premiera (szyitę). Po wielu tygodniach impasu w parlamencie 24 lipca 2014 na stanowisko prezydenta został wybrany Fu’ad Masum. Prezydent w ciągu 15 dni zwrócić się do lidera największego ugrupowania w parlamencie w celu utworzenia rządu. Wybory parlamentarne wygrała partia premiera Nuriego al-Malikiego, toteż mógł on ubiegać się o trzecią kadencję, na co dał mu przyzwolenie Sąd Najwyższy Iraku. Jednak wobec trwającej wojny domowej, która doprowadziła do rozpadu kraju, nacisków zagranicznych, zwłaszcza Stanów Zjednoczonych, na zakończenie rządów ze względu na zmniejszoną wiarygodność premiera, który doprowadził do zatargu z sunnitami na arenie politycznej i zbyt bliskiego zbliżenia z Iranem, al-Maliki nie utworzył nowego rządu.
Impas po kwietniowych wyborach trwał, gdyż przeciwko ubiegającemu się o trzecią kadencję al-Malikiemu wystąpili nie tylko sunnici i Kurdowie, którzy oskarżali go o popieranie interesów szyickiej większości Iraku kosztem mniejszości, ale i rywalizujące z Państwem Prawa ugrupowania szyickie. W związku z tym 11 sierpnia 2014 prezydent Fu’ad Masum desygnował na stanowisko szefa rządu Hajdara al-Abadiego z szyickiego ugrupowania Ḥizb Ad-Daʿwa Al-Islamijja. Od tego momentu desygnowany premier miał 30 dni na sformowanie gabinetu. Początkowo wybór premiera został odrzucony przez al-Malikiego. Nominację al-Abadiego nazwał on „naruszeniem konstytucji”.
Po nominacji al-Abadiego do Iraku spłynęły gratulacje w związku z próbą przełamaniu impasu politycznego z Turcji, Arabii Saudyjskiej i innych państw Ligi Państw Arabskich. Ar-Rijad otwarcie oskarżała dotychczasowego premiera o doprowadzenie Iraku na skraj katastrofy, pogłębiając animozje między szyitami i sunnitami. Jednak prawdziwym przełomem było poparcie al-Abadiego przez ajatollaha Iranu Alego Chamenei. Po tym jak utracił poparcie swoich dotychczasowych sojuszników międzynarodowych, 14 sierpnia 2014 al-Maliki ogłosił rezygnację i poparł nominacje Hajdara al-Abadiego na stanowisko szefa rządu, dzięki czemu zapobiegł dalszemu kryzysowi politycznemu. Rżad al-Abadiego został nazwany rządem jedności narodowej i zaprzysiężony 8 września 2014.
Ofensywa Państwa Islamskiego na ziemiach Kurdów, jezydów i chrześcijan przyczyną amerykańskiej interwencji lotniczej.
Zajęcie przez Państwo Islamskie pól naftowych pod Zumarem oraz masakra w Sindżarze; upadek Bachidy.
W pierwszej połowie lipca 2014 Państwo Islamskie podjęło kolejną fazę ofensywy w syryjskiej muhafazie Dajr az-Zaur, w efekcie której w ciągu dwóch tygodni ugrupowanie podbiło wszystkie miasta wzdłuż Eufratu, wypierając stamtąd inne syryjskie siły rebelianckie. Po zwycięstwie w Dajr az-Zaur, Państwo Islamskie ponownie skoncentrowało swoje siły w północnym Iraku, rozpoczynając kolejną ofensywę.
17 lipca 2014 walki Państwa Islamskiego z Kurdami wybuchły w Sidżarze pod Tall Afar, kontrolowanym przez Peszmergę. 22 lipca 2014 dżihadyści ostrzelali z pocisków moździerzowych tereny cywilne Sindżaru zamieszkałe przez jezydów. Wiele rodzin uciekło z miasta. Tego samego dnia po potyczce dżihadyści przepędzili Peszmergę z zakładów farmaceutycznych i strefy wolnego handlu 20 km na północ od Mosulu. W walkach zginęło dwóch Kurdów. 23 lipca 2014 Peszmerga dokonała kontrataku, ostrzeliwując zakłady z broni moździerzowej, jednak bez zamierzonego skutku. Ponadto IS zajęło budowaną tamę Budusz. 29 lipca 2014 milicja jezydycka oraz członkowie irackiego wywiadu, zaatakowali zgrupowanie islamistów pod Sindżarem. W wyniku walk zginęło 24 dżihadystów oraz zniszczono cztery pojazdy
1 sierpnia 2014 Państwo Islamskie dokonało szturmu na miasto Zumar, leżące 19 km na północny zachód od Mosulu, będące pod kontrolą kurdyjskiej Peszmergi. Początkowy atak został odparty przez Kurdów, którzy stracili 16 bojowników i zabili 62 islamistów, jednak dzień później ekstremiści zajęli miasto i okoliczne pola naftowe i rafinerię Ajn Zala i 12 okolicznych wiosek. W związku z tym Państwo Islamskie na terenie Iraku kontrolowało cztery pola naftowe. Po zajęciu miasta, dżihadyści dali Kurdom 24-godzinne ultimatum na opuszczenie tamy na Tygrysie pod Mosulem. IS szturmem wzięło również miasto Wana oraz Sindżar, rozpoczynając czystki na Jezydach. Setki mieszkańców Sindżaru uciekło w pobliskie góry, a ekstremiści niszczyli w mieście miejsca kultów jezydów. W czasie szturmu na Sindżar i czystek sunniccy ekstremiści zamordowali 500 Jezydów, poprzez spalenie żywcem, ścięcie lub rozstrzelanie. Ponadto do niewoli islamskiej trafiło około 300 kobiet. Państwo Islamskie wezwało do zniszczenia jezydów.
W związku z błyskawiczną ofensywą IS w Niniwie lotnictwo IA dokonało uderzeń w rejonie Jadh pod Tall Afar, niszcząc zgromadzonych tam 70 pojazdów oraz zabijając i raniąc 100 rebeliantów. 4 sierpnia 2014 do walk z IS pod Sindżarem przystąpili Kurdowie z syryjskiego ugrupowania Powszechne Jednostki Ochrony (YPG), mającego szereg sukcesów w walce z dżihadystami na terenie Syrii. YPG wraz z lokalnymi bojówkami samoobrony, ścierały się z IS w górach Sindżaru, dokąd uciekło nawet 200 tysięcy Jezydów. Cierpieli tam z powodu upałów oraz braku pożywienia i wody. Z tego powodu w górach, w których roiło się od węży i skorpionów, zmarło ok. 100 dzieci. Cywile uciekali również do Syrii i Turcji. Również 4 sierpnia 2014 w Sindżarze doszło do bombardowania pozycji islamistów, co spowodowało śmierć kilkudziesięciu rebeliantów.
7 sierpnia 2014 Państwo Islamskie skierowało swoją ofensywę na Równinę Mosul, gdzie znajdowały się miasta zamieszkiwane przez chrześcijan, będących pod kontrolą sił kurdyjskich, które uciekły przed sunnickim natarciem. Islamiści zajęli znajdujące się w pobliżu Mosulu miasta Bachdida (będące największym chrześcijańskim miastem w Iraku), Karkusz, Tall Kajf, Bartilla i Karimlisz. Z miast przed dżihadystami uciekło 100 tys. chrześcijan. W miastach tych schronili się również inni uchodźcy po czerwcowej bitwie o Mosul. W międzyczasie Peszmerga odparła szturm ekstremistów na tamę Mosul, zabijając ośmiu islamistów. Jednak kolejny szturm dżihadystów okazał się skuteczny i największa tama w kraju znalazła się w ich rękach.
Interwencja lotnicza USA i kontrofensywa Peszmergi.
Mapy przedstawiające:
Institute for the Study of War
5 sierpnia 2014 po przegrupowaniu do kontrofensywy przystąpiła Peszmega, która zaatakowała Sindżar i Mosul, gdzie prowadziła ciężki ostrzał północnych dzielnic miasta. Walki miejskie toczyły się również w południowo-zachodniej dzielnicy Gudżar, która padła 6 sierpnia 2014. Setki mieszkańców miasta, uciekało przed zaciętymi walkami. Także 6 sierpnia 2014 walki przeniosły się w rejon Bewizy. Z kolei podczas walk IS z Peszmergą w dzielnicy Hamadnija doszło do podwójnego zamachu samobójczego. 7 sierpnia 2014 Peszmerga przejęła inicjatywę w walkach tuż przy granicy z Syrią, zajmując rejon Do Kari.
Wieczorem 7 sierpnia 2014 prezydent Barack Obama zezwolił na selektywne naloty wymierzone w bojowników Państwa Islamskiego w północnej części Iraku i zrzuty pomocy humanitarnej oraz zapasów dla oblężonych irackich mniejszości religijnych (chrześcijan i jezydów). Do operacji jako pierwsze przystąpiły 8 sierpnia 2014 cztery samoloty myśliwsko-szturmowe McDonnell Douglas F/A-18 Hornet. Lotnictwo USA zaatakowało osiem pozycji IS pod Irbilem, stolicą irackiego Kurdystanu, niszcząc stanowiska artyleryjskie oraz militarny konwój.
8 sierpnia 2014 rozpoczęły się również walki islamistów z Peszmergą wsparta przez bojowników z Partii Pracujących Kurdystanu (PKK) w Makmur pod Irbilem. Walki toczyły się w pobliżu obozu dla kurdyjskich uchodźców, którzy osiedlili się tam w latach 90. XX wieku. W czasie walk zginęła kurdyjska dziennikarka pracująca dla agencji prasowej Firat. Tego samego dnia doszło do bezprecedensowej pomocy irackiego rządu dla walczących pod Irbilem Kurdów. Mianowicie z Bagdadu przyleciał samolot z amunicją dla kurdyjskich oddziałów bojowych. O dostawy broni apelował prezydent irackiego Kurdystanu Masud Barzani. W toku trwania konfliktu, Kurdów zbroiło siedem krajów: Wielka Brytania, Niemcy, Włochy, Kanada i Finlandia, Francja oraz Stany Zjednoczone. Po okupionym śmiercią 50 kurdyjskich bojowników czterostronnym natarciu na Makmur i Gwejr, sunniccy rebelianci wycofali się z miast 11 sierpnia 2014.
15 sierpnia 2014 ekstremiści zajęli wieś Kocho, w której dokonali masakry na 80 jezydach. Dwa dni później przy wsparciu amerykańskiego lotnictwa, Peszmerga dokonała ataku na Mosul, odbijając z rąk IS dzielnicę Baszika i Hamdaniję. Ponadto w prowincji Niniwa, siły kurdyjskie weszły do miast Batnaja, Bakuka, Tall Safik. Peszmerga i ISF przy asyście amerykańskiego lotnictwa ruszyły także na tamę Mosul, która został odbita 17 sierpnia 2014. Łącznie w dniach 16–17 sierpnia 2014 amerykańskie lotnictwo dokonało 35 uderzeń na pojazdy i punkty kontrolne rozmieszczone wokół Mosulu i tamtejszej tamy, w efekcie czego zniszczonych zostało 90 wrogich celów. Mimo tego walki wokół tamy nadal trwały dnia kolejnego. Jednak do 19 sierpnia 2014 ostatecznie udało się siłom kurdyjskim i irackim opanować sytuację i całkowicie zająć tamę mosulską. W trakcie operacji oczyszczania terenu siły bezpieczeństwa usunęły 170 bomb podłożonych na terenie walk.
Po zwycięstwie w bitwie o tamę mosulską, 20 sierpnia 2014 Peszmerga zaatakowała dżihadystów w regionie Rabia, na północ od Gór Sindżar. Ciężkie walki spowodowały ucieczkę z regionu kolejnych setek cywilów. Po przemocy stosowanej przez IS na północy Iraku, z miejsca zamieszkania uciekło do tej pory 700 tys. cywilów. W międzyczasie siły kurdyjskie i irackie przegrupowywały się, planując dokonanie szturmu na Zumar. 21 sierpnia 2014 Kurdowie zajęli miejscowość Bahzani, 17 km na północny wschód od Mosulu. Szturm na przedpola Zumar rozpoczął się 22 sierpnia 2014. Natarcie lądowe było aktywnie wspierane przez lotnictwo USA, które zniszczyło dwa pojazdy IS i zabiło sześciu bojowników. Tego samego dnia Peszmerga wyparła dżihadystów z trzej wiosek w rejonie Bartali na wschód od Mosulu.
W dniach 23–24 sierpnia 2014 w nalotach USA zniszczone zostały pojazdy należące do IS w tym przechwycony pojazd Hummve. 26 sierpnia 2014 peszmergowie kierując się na południe od tamy mosulskiej, zaatakowała przedmieścia Mosulu – Wana. 28 sierpnia 2014, Peszmerga wspierana przez amerykańskie i irackie lotnictwo, po intensywnym ostrzale artyleryjskim odbiła ostatecznie Zumar. Następnie walki przeniosły się na pole naftowe Ajn Zala. W czasie kiedy siły kurdyjskie zabezpieczały wioski okalające pole naftowe, dżihadyści podpalili szyby naftowe znajdujące się na nim, po czym opuścili zajmowane pozycje. Tymczasem w trzech nalotach USA pod Ibrilem i tamą mosulską, zniszczonych zostało pięć pojazdów w tym ciężarówka i amerykański Hummve.
2 września 2014 siły kurdyjskie w asyście amerykańskiego lotnictwa dokonały ataku na miejscowość Tilkif oraz Batnaja. W dniach 5–7 września 2014 Peszmerga przeprowadziła operacje bojowe na wschód od Mosulu, odblokowując drogę między Chazirem i Bartalą oraz zdobywając miejscowość i przedpola miejscowości Baszika. 7 września 2014, siły kurdyjskie ogień artyleryjskim ostrzelały kontrolowaną przez dżihadystów miejscowość Chazir. W dniach 15–16 września 2014 Kurdowie przy asyście amerykańskiego lotnictwa odbili pięć wiosek w okolicy Chaziru. Również 16 września 2014 amerykańskie lotnictwo w pobliżu Ibrilu zniszczyło uzbrojoną ciężarówkę i pozycje islamistów.
19 września 2014 do operacji lotniczej wymierzonej w Państwo Islamskie przyłączyła się Francuskie Siły Powietrzne. 23 września 2014 rozpoczęła się kampania lotnicza na terytorium Syrii. Udział w nalotach oprócz USA, udział wzięły Katar, Arabia Saudyjska, Bahrajn, Zjednoczone Emiraty Arabskie oraz Jordania.
Akty terroru w wykonaniu ekstremistów z Państwa Islamskiego.
W odwecie za amerykańską operację lotniczą wymierzoną w Państwo Islamskie, islamiści dokonali egzekucji na amerykańskim fotoreporterze Jamesie Foleyu, porwanym w listopadzie 2012 w Syrii. Zostało to uwiecznione na nagraniu video opublikowanym 19 sierpnia 2014. Oprawcy zażądali od Baracka Obamy zaprzestania bombardowań, w przeciwnym razie zagrażając egzekucją kolejnego zakładnika, Stevena Joela Sotloffa, porwanego w sierpniu 2013. Video z egzekucji Stevena Sotloffa zostało opublikowane przez Państwo Islamskie 2 września 2014. Wcześniej, bo 29 sierpnia 2014, dżihadyści opublikowali video z egzekucji pojmanego kurdyjskiego bojownika, która odbyła się na ulicy przed meczetem w Mosulu. Był to odwet za kontrofensywę Peszmergi. Po egzekucji Stevena Sotloffa, dżihadyści zagrozili śmiercią brytyjskiego pracownika humanitarnego Davida Hainesa, jeśli Wielka Brytania nie przestanie wspierać amerykańsko-kurdyjską koalicję. Film ze ścięcia Hainesa został opublikowany 13 września 2014. Wówczas oprawca Hainesa, również prawdopodobnie Brytyjczyk, który wcześniej ściął dwóch Amerykanów, zagroził śmiercią kolejnego obywatela Wielkiej Brytanii – Alana Henninga.
W trakcie kontrofensywy pod Mosulem, 23 sierpnia 2014, Państwo Islamskie za pomocą samochodów-pułapek dokonało potrójnego zamachu samobójczego w Kirkuku, w wyniku czego śmierć poniosły 23 osoby. Według dżihadystów, dwóch z zamachowców pochodziło z Niemiec. Ponadto tego samego dnia, samochód-pułapka eksplodował pod siedzibą irackiego wywiadu w stołecznej Karradzie (7 zabitych), a dzień później w szyickiej dzielnicy Szula (5 zabitych). 25 sierpnia 2014 doszło do podwójnych wybuchu samochodów-pułapek w Karbali i Al-Hilli – zginęło wówczas dziewięć osób. Ponadto tego samego dnia zamachowiec-samobójca wysadził się w szyickim meczecie w Bagdadzie, w efekcie czego śmierć poniosło co najmniej 30 osób. W międzyczasie doszło również do eksplozji dwóch samochodów-pułapek przez co śmierć poniosło kolejnych osiem osób. 26 sierpnia 2014 doszło do kolejnej eksplozji samochodu-pułapki w stołecznej dzielnicy Al-Dżadida, w wyniku czego zginęło 10 osób. 1 września 2014 doszło do detonacji dwóch samochodów-pułapek w miejscowości Baja na południe od Bagdad, w wyniku czego śmierć poniosło co najmniej 13 osób. 4 września 2014 doszło do podwójnej eksplozji samochodów-pułapek w Bagdadzie, w wyniku czego śmierć poniosło co najmniej dziewięć osób. 10 września 2014 doszło do trzech wybuchów-samochodów pułapek w Bagdadzie. W wyniku eksplozji w dzielnicy Al-Dżadida śmierć poniosło 17 osób, z kolei w Ghadir i Majsalun 10 kolejnych.
12 września 2014 islamiści przeprowadzili egzekucje na trzech liderach plemiennych w Abu Rajasz pod Hawidżą, uprowadzonych dzień wcześniej. 13 września 2014 ścięli przywódcę lokalnych bojówek z Abu Rajasz. Kolejnego dnia dokonali kolejnych egzekucji na bojówkarzach wspierających rząd, porywając jednocześnie 50 byłych żołnierzy oraz policjantów i milicjantów organizacji proamerykańskiej Sahwa.
18 września 2014 w stołecznej dzielnicy Kazamija doszło wybuchów trzech samochodów pułapek, kierowanych przez terrorystów samobójców oraz ostrzału moździerzowego. Samochody wybuchły w pobliżu szyickiego sanktuarium imama Musy al-Kazima i jego wnuka. Wkrótce potem niedaleko świątyni detonowało 12 pocisków moździerzowych wystrzelonych spoza dzielnicy. W wyniku ataku zginęły co najmniej 23 osoby.

</doc>
<doc id="3190417" url="https://pl.wikipedia.org/wiki?curid=3190417" title="Javier Manquillo">
Javier Manquillo

Javier Manquillo Gaitán (ur. 5 maja 1994 w Madrycie) – hiszpański piłkarz występujący na pozycji obrońcy w angielskim klubie Newcastle United oraz w reprezentacji Hiszpanii do lat 21. Wychowanek Realu Madryt, w swojej karierze grał także w takich zespołach jak Atlético Madryt, Liverpool oraz Olympique Marsylia.

</doc>
<doc id="3190418" url="https://pl.wikipedia.org/wiki?curid=3190418" title="Phoenix Coyotes">
Phoenix Coyotes



</doc>
<doc id="3190419" url="https://pl.wikipedia.org/wiki?curid=3190419" title="Olympic FC">
Olympic FC

Olympic FC (założony jako Pan Rhodian FC) – australijski, półprofesjonalny klub piłkarski z siedzibą w Brisbane. Założony w 1967 roku, obecnie występuje w National Premier Leagues Queensland.
Historia.
Olympic FC został założony w 1967 roku pod nazwą Pan Rhodian FC. Pierwsze mecze rozgrywał na stadionie Pineapple Park. W 1968 roku Pan Rhodian FC przystąpił do Queensland Soccer Federation. Włączenie się w struktury federacji wymusiło zmianę nazwy kluby z Pan Rhodian FC na Olympic FC. Klub rozpoczął rozgrywki w lidze Division 8.
Na początku lat 70. XX wieku Olympic FC przeniósł się ze stadionu Pineapple Park na Dutton Park. W 1979 roku awansował do rozgrywek Division 1. Od 1982 roku klub rozgrywa swoje spotkania na obecnym stadionie – Goodwin Park. W 1983 roku Olympic FC triumfował w rozgrywkach stanowych Premier League (organizowanych przez Queensland Soccer Federation) zdobywając tytuł mistrzowski.
W 2013 roku Olympic FC przystąpił do rozgrywek National Premier Leagues. Zdobywając tytuł mistrzowski swojej dywizji (National Premier Leagues Queensland) w 2013 roku.

</doc>
<doc id="3190420" url="https://pl.wikipedia.org/wiki?curid=3190420" title="Jan Dębski (biskup)">
Jan Dębski (biskup)

Jan Dębski z Dembego herbu Radwan (ur. 1632, zm. 1690) – polski duchowny katolicki, biskup pomocniczy przemyski.
Był synem Aleksandra Dębskiego i Konstancji Staniszewskiej. W 1665 otrzymał tytuł dziekana kapituły przemyskiej. W 1682 nominowany na biskupa pomocniczego przemyskiego. Jego bratankiem był jezuita Jerzy Dębski.

</doc>
<doc id="3190424" url="https://pl.wikipedia.org/wiki?curid=3190424" title="Bodaczów (gromada)">
Bodaczów (gromada)

Bodaczów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bodaczów z siedzibą GRN w Bodaczowie utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki wszedł obszar dotychczasowej gromady Bodaczów ze zniesionej gminy Sułów w tymże powiecie. Dla gromady ustalono 20 członków gromadzkiej rady narodowej.
1 stycznia 1969 gromadę zniesiono, włączając jej obszar do nowo utworzonej gromady Szczebrzeszyn w tymże powiecie.

</doc>
<doc id="3190426" url="https://pl.wikipedia.org/wiki?curid=3190426" title="Bondyrz (gromada)">
Bondyrz (gromada)

Bondyrz – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bondyrz z siedzibą GRN w Bondyrzu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Bondyrz, Bliżów i Trzepieciny ze zniesionej gminy Suchowola w tymże powiecie. Dla gromady ustalono 14 członków gromadzkiej rady narodowej.
31 grudnia 1961 z gromady Bondyrz wyłączono wieś Szopowe i stację kolejową Krasnobród, włączając je do gromady Józefów w powiecie biłgorajskim w tymże województwie.
1 stycznia 1969 gromadę zniesiono, włączając jej obszar do gromad Krasnobród (wsie Bondyrz, Hucisko, Malewszczyzna, Potok Senderki, Stara Huta i Trzepieciny) i Potoczek (wieś Blizów) w tymże powiecie.

</doc>
<doc id="3190428" url="https://pl.wikipedia.org/wiki?curid=3190428" title="Brody Małe (gromada)">
Brody Małe (gromada)

Brody Małe – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brody Małe z siedzibą GRN w Brodach Małych utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Brody Duże, Brody Małe i Żurawnica ze zniesionej gminy Zwierzyniec w tymże powiecie. Dla gromady ustalono 24 członków gromadzkiej rady narodowej.
1 stycznia 1969 z gromady Brody Małe wyłączono wieś Żurawina, włączając ją do gromady Zwierzyniec w tymże powiecie, po czym gromadę Brody Małe zniesiono, włączając jej (pozostały) obszar do nowo utworzonej gromady Szczebrzeszyn tamże.

</doc>
<doc id="3190429" url="https://pl.wikipedia.org/wiki?curid=3190429" title="Kalinówka (gromada)">
Kalinówka (gromada)

Kalinówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kalinówka z siedzibą GRN w Kalinówce utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Kalinówka, Huszczka Duża, Huszczka Mała, Sulmice, Wiszenki wieś, Wiszenki kol. i Zabytów ze zniesionej gminy Stary Zamość w tymże powiecie. Dla gromady ustalono 20 członków gromadzkiej rady narodowej.
1 stycznia 1969 gromadę zniesiono, włączając jej obszar do gromady Skierbieszów w tymże powiecie.

</doc>
<doc id="3190431" url="https://pl.wikipedia.org/wiki?curid=3190431" title="Tooru Furuya">
Tooru Furuya



</doc>
<doc id="3190433" url="https://pl.wikipedia.org/wiki?curid=3190433" title="Amila Glamočak">
Amila Glamočak

Amila Glamočak (ur. 1966 w Sarajewie) – bośniacka wokalistka.
Kariera muzyczna.
Początki.
Karierę muzyczną rozpoczęła w piętnastym roku życia, kiedy śpiewała z Lejlą Trto w duecie Vrele Usne. Ukończyła muzykologię na Akademii Muzycznej w Sarajewie. Solową karierę zaczęła w 1992 roku. W tym samym roku śpiewała w musicalu "Kosa – Anno domini 1992".
Konkurs Piosenki Eurowizji 1996.
W 1996 reprezentowała Bośnię i Hercegowinę podczas Konkursu Piosenki Eurowizji z utworem „Za našu ljubav”, zajmując 22. miejsce z 13 punktami (6 od Turcji, 3 od Malty i Chorwacji oraz 1 od Finlandii). Zanim wystartowała w konkursie, musiała przejść preselekcje, które odbyły się w Genewie. Glamočak zaprezentowała na nich 8 utworów: „Na istoj smo strani”, „Ne trebaš mi”, „Nije slucajno”, „Moja savjest”, „Ja sam rijeka”, „Muzika za laku noc”, „Ja znam” i zwycięski, „Za našu ljubav”. Podczas koncertu finałowego orkiestrą kierował Sinan Alimanović.
Po 1996.
Rok po konkursie wydała swój pierwszy album, zatytułowany "Imaš me u šaci". W 1998 roku zwyciężyła festiwal w Bihaću, a w 2002 wydała drugą płytę, "Sunce". Dwukrotnie startowała także w bośniackich eliminacjach do Konkursu Piosenki Eurowizji: w 2001 z utworem „Ljubi me sad” zajęła 5. z 61 punktami, a w 2003 z piosenką „Mac sa oštrice dvije” – 4. z 78 punktami.
Życie osobiste.
Była zamężna z Admirem Glamočakiem, z którym miała syna Adiego. Po rozwodzie zniknęła z życia publicznego, a później zamieszkała w Turcji, gdzie ponownie wyszła za mąż.

</doc>
<doc id="3190435" url="https://pl.wikipedia.org/wiki?curid=3190435" title="Michalów (gromada)">
Michalów (gromada)

Michalów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Michalów z siedzibą GRN w Michalowie utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Michalów, Deszkowice I, Deszkowice II i Rozłopy wieś ze zniesionej gminy Sułów w tymże powiecie. Dla gromady ustalono 27 członków gromadzkiej rady narodowej.
1 stycznia 1969 z gromady Michalów wyłączono wieś Deszkowice I, włączając ją do gromady Sułów w tymże powiecie, po czym gromadę Michalów zniesiono, włączając jej (pozostały) obszar do nowo utworzonej gromady Szczebrzeszyn tamże.

</doc>
<doc id="3190437" url="https://pl.wikipedia.org/wiki?curid=3190437" title="Sąsiadka (gromada)">
Sąsiadka (gromada)

Sąsiadka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sąsiadka z siedzibą GRN w Sąsiadce utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Sąsiadka, Źrebce i Mokrelipie ze zniesionej gminy Sułów w tymże powiecie. Dla gromady ustalono 19 członków gromadzkiej rady narodowej.
1 stycznia 1969 gromadę zniesiono, włączając jej obszar do gromad Radecznica (wsie Źrebce i Sułowiec) i Sułów (wsie Kępa i Kazimierów) w tymże powiecie.

</doc>
<doc id="3190439" url="https://pl.wikipedia.org/wiki?curid=3190439" title="Sitaniec (gromada)">
Sitaniec (gromada)

Sitaniec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sitaniec z siedzibą GRN w Sitańcu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Borowina Sitaniecka, Łapiguz, Sitaniec wieś, Sitaniec kol. i Sitaniec Wolica ze zniesionej gminy Wysokie w tymże powiecie. Dla gromady ustalono 21 członków gromadzkiej rady narodowej.
1 stycznia 1969 gromadę zniesiono, włączając jej obszar do gromady Wysokie w tymże powiecie.

</doc>
<doc id="3190440" url="https://pl.wikipedia.org/wiki?curid=3190440" title="Ruskie Piaski (gromada)">
Ruskie Piaski (gromada)

Ruskie Piaski (od 1 X 1963 "Krzak") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ruskie Piaski z siedzibą GRN w Ruskich Piaskach utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Deszkowice, Krzak, Zamszany, Ruskie Piaski, Wólka Nieliska i Podstary Zamość ze zniesionej gminy Nielisz w tymże powiecie. Dla gromady ustalono 17 członków gromadzkiej rady narodowej.
1 stycznia 1962 do gromady Ruskie Piaski włączono wieś i kolonię Złojec ze zniesionej gromady Białobrzegi w tymże powiecie.
1 stycznia 1963 gromadę Ruskie Piaski zniesiono przez przeniesienie siedziby GRN z Ruskich Piasków do wsi Krzak i zmianę nazwy jednostki na "gromada Krzak".
Zobacz też: gmina Ruskie Piaski

</doc>
<doc id="3190442" url="https://pl.wikipedia.org/wiki?curid=3190442" title="Tworyczów (gromada)">
Tworyczów (gromada)

Tworyczów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Tworyczów z siedzibą GRN w Tworyczowie utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Kitów, Kawęczyn, Sułowiec i Tworyczów ze zniesionej gminy Sułów w tymże powiecie. Dla gromady ustalono 17 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Sułów (wieś Kitów, kolonię Kawęczyn oraz wieś i kolonię Tworyczów) i Sąsiadka (wieś i kolonię Sułowiec) w tymże powiecie.
Zobacz też: gmina Tworyczów

</doc>
<doc id="3190443" url="https://pl.wikipedia.org/wiki?curid=3190443" title="Shūichi Ikeda">
Shūichi Ikeda

 – japoński aktor i seiyū. Najbardziej znany z roli Chara Aznable'a w popularnej serii anime "Gundam". Działa również w japońskim dubbingu – podkłada głos Jetowi Li w wielu produkcjach z jego udziałem.

</doc>
<doc id="3190444" url="https://pl.wikipedia.org/wiki?curid=3190444" title="Shuuichi Ikeda">
Shuuichi Ikeda



</doc>
<doc id="3190445" url="https://pl.wikipedia.org/wiki?curid=3190445" title="Reprezentacja Australii w piłce nożnej kobiet">
Reprezentacja Australii w piłce nożnej kobiet

Reprezentacja Australii w piłce nożnej kobiet – zespół biorący udział w imieniu Australii w zawodach piłkarskich. Zespół potocznie nazywany "Matildas" (od piosenki Waltzing Matilda). Sześciokrotne uczestniczki finałów mistrzostw świata. Dopiero podczas mistrzostw świata w Chinach w dziesiątym spotkaniu w historii udziału w mistrzostwach świata zwyciężyły reprezentacje Ghany. Dwukrotne uczestniczki turnieju olimpijskiego. Trzykrotny zdobywca Pucharu Narodów Oceanii, jednokrotny zdobywca Pucharu Azji oraz dwukrotny mistrz AFF.
Historia.
W 1974 roku powstała "Australian Women's Soccer Association" - Australijskie Stowarzyszenie Piłki Nożnej Kobiet. Rok później pod skrzydłami tej organizacji zespół Australii uczestniczył w rozgrywkach o pierwszy Puchar Azji. Zawodniczki zajęły trzecie miejsce po tym jak m.in. w meczu półfinałowym przegrały z późniejszym zdobywca trofeum Nową Zelandią.
Australia swoje pierwsze oficjalne spotkanie rozegrała na Seymour Shaw Park 6 października 1979 roku. Pierwszym trenerem zespołu został Jim Selby. Brak środków przeznaczonych na żeńską reprezentację Australii spowodowały, iż pierwsze osiem meczów reprezentacja zagrała z Nową Zelandią.
W odbywającym się w Nowej Kaledonii pierwszy Puchar Narodów Oceanii w 1983 roku zawodniczki australijskie zajęły drugie miejsce przegrywając w finale po dogrywce z Nową Zelandią. W dwóch kolejnych turniejach uczestniczyła również reprezentacja Tajwanu. W 1986 właśnie z nimi Australijki przegrały finałowe spotkanie.
W latach 1987 i 1988 zespół uczestniczył w turniejach na Tajwanie i w Chinach, dzięki czemu po raz pierwszy zmagały się z amerykańskimi oraz europejskimi drużynami. W 1989 były po raz pierwszy gospodyniami turnieju o "Puchar Narodów Oceanii", jednak zajęły nie zakwalifikowały się do finałowego spotkania, zajmując ostatecznie trzecie miejsce. Kolejny turniej był jednocześnie kwalifikacjami do pierwszych mistrzostw świata. Australijki zajęły drugie miejsce przegrywając bilansem bramkowym z Nową Zelandią. Cztery lata później w ten sam sposób zakwalifikowały się Australijki. Jednak podczas turnieju finałowego przegrały wszystkie trzy mecze fazy grupowej i zakończyły rywalizację na ostatnim miejscu w grupie. W dwóch ostatnich występach w Pucharze Narodów Oceanii przed wyjściem z Oceania Football Confederation (OFC), Australijki zdobyły dwa złote medale. W międzyczasie uczestniczył w mistrzostwach świata w 1999 i 2003 roku oraz na igrzyskach olimpijskich w 2000 roku. Jednak w żadnej z tych imprez nie odniosły nawet jednego zwycięstwa. Dopiero podczas igrzysk w Atenach odniosły pierwsze zwycięstwo w ogólnoświatowym turnieju rangi mistrzowskiej, zwyciężając z gospodyniami oraz zremisowały z Amerykankami (późniejszymi mistrzyniami). Te wyniki dały awans do ćwierćfinału, jednak tam przegrały ze Szwedkami.
Przejście federacji do AFC.
Od 2006 roku drużyna należy do Azjatyckiej Federacji Piłkarskiej (AFC). W swoim pierwszym udziale po akcesji do AFC w Pucharze Azji, zdobyły srebrny medal. Nie tracąc w drodze do finału żadnej bramki. Dopiero w finale Chinki zdołały pokonać bramkarkę Australii.
W 2007 po raz pierwszy uczestniczyły w ćwierćfinałach mistrzostw świata. Pierwszy raz miało to miejsce w Chinach. Podczas tego turnieju po raz pierwszy zwyciężyły w tych rozgrywkach. W dziesiątym spotkaniu w historii udziału w mistrzostwach świata zwyciężyły reprezentacje Ghany, następnie dwukrotnie zremisowały, dzięki czemu z pięcioma punktami awansowały do fazy pucharowej. W ćwierćfinale przegrały jednak z Brazylią.
Rok później zdobyły trzecie miejsce w rozgrywkach o Pucharu Azji. W 2010 roku po raz pierwszy sięgnęły po Puchar Azji zwyciężając w finale po serii rzutów karnych Koreę Północną. Turniej był kwalifikacjami do mistrzostw świata. W Niemczech odniosły dwa zwycięstwa w fazie grupowej i jedną porażkę, co dało im awans do ćwierćfinałów, w którym ponownie przegrały. Tym razem ze reprezentacją Szwecji.
W 2014 roku w Pucharze Azji nie udało się obronić tytułu. Australijki awansowały do finału, przegrywając go z Japonkami po bramce Iwashimizu. Cztery lata później Australijki znów dotarły do finału Pucharu Azji, ponownie przegrywając w nim z Japonią. Mistrzostwa Świata 2019 we Francji zakończyły na 1/8 finału. 

</doc>
<doc id="3190446" url="https://pl.wikipedia.org/wiki?curid=3190446" title="Potoczek (gromada w powiecie zamojskim, 1954–1959)">
Potoczek (gromada w powiecie zamojskim, 1954–1959)

Potoczek – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Potoczek z siedzibą GRN w Potoczku utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Adamów, Czarnowoda, Potoczek, Szewnia Górna i Szewnia Dolna ze zniesionej gminy Suchowola w tymże powiecie. Dla gromady ustalono 18 członków gromadzkiej rady narodowej.
1 stycznia 1960 gromadę zniesiono, włączając jej obszar do również znoszonej gromady Suchowola w tymże powiecie.
Gromada Potoczek (lecz o innym składzie) istniała w powiecie zamojskim także w latach 1962–1972.

</doc>
<doc id="3190448" url="https://pl.wikipedia.org/wiki?curid=3190448" title="Białobrzegi (gromada w powiecie zamojskim)">
Białobrzegi (gromada w powiecie zamojskim)

Białobrzegi – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Białobrzegi z siedzibą GRN w Białobrzegach utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Białobrzegi, Zarudzie, Złojec i Wólka Złojecka ze zniesionej gminy Wysokie w tymże powiecie. Dla gromady ustalono 21 członków gromadzkiej rady narodowej.
1 stycznia 1962 gromadę zniesiono, włączając jej obszar do gromad Wysokie (wsie Białobrzegi, Wólka Złojecka i Zarudzie) i Ruskie Piaski (wieś i kolonię Złojec) w tymże powiecie.

</doc>
<doc id="3190449" url="https://pl.wikipedia.org/wiki?curid=3190449" title="Chomęciska Małe (gromada)">
Chomęciska Małe (gromada)

Chomęciska Małe – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Chomęciska Małe z siedzibą GRN w Chomęciskach Małych utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Borowina, Chomęciska Małe, Chomęciska Duże i Wisłowiec ze zniesionej gminy Stary Zamość w tymże powiecie. Dla gromady ustalono 18 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Stary Zamość w tymże powiecie.

</doc>
<doc id="3190450" url="https://pl.wikipedia.org/wiki?curid=3190450" title="Czołki (gromada)">
Czołki (gromada)

Czołki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czołki z siedzibą GRN w Czołkach utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Czołki i Kornelówka ze zniesionej gminy Nowa Osada w tymże powiecie. Dla gromady ustalono 10 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Sitno w tymże powiecie.

</doc>
<doc id="3190451" url="https://pl.wikipedia.org/wiki?curid=3190451" title="Ryotaro Okiayu">
Ryotaro Okiayu



</doc>
<doc id="3190452" url="https://pl.wikipedia.org/wiki?curid=3190452" title="Gruszka Mała (gromada)">
Gruszka Mała (gromada)

Gruszka Mała – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gruszka Mała z siedzibą GRN w Gruszce Małej (cz. I) (w obecnym brzmieniu "Gruszka Mała Pierwsza") utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Gruszka Duża wieś, Gruszka Duża kol., Gruszka Mała I, Gruszka Mała II i Nawóz ze zniesionej gminy Nielisz w tymże powiecie. Dla gromady ustalono 16 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Nielisz w tymże powiecie.

</doc>
<doc id="3190454" url="https://pl.wikipedia.org/wiki?curid=3190454" title="Horyszów (gromada w powiecie zamojskim)">
Horyszów (gromada w powiecie zamojskim)

Horyszów (alt. "Horyszów Polski") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Horyszów z siedzibą GRN w Horyszowie (obecnie są to trzy wsie: Horyszów Polski, Horyszów-Nowa Kolonia i Horyszów-Stara Kolonia) utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Horyszów, Horyszów Polski i Wólka Horyszowska ze zniesionej gminy Nowa Osada w tymże powiecie. Dla gromady ustalono 12 członków gromadzkiej rady narodowej.
1 stycznia 1962 gromadę Horyszów Polski zniesiono, włączając jej obszar do gromady Sitno w tymże powiecie.

</doc>
<doc id="3190456" url="https://pl.wikipedia.org/wiki?curid=3190456" title="Hucisko (gromada w powiecie zamojskim)">
Hucisko (gromada w powiecie zamojskim)

Hucisko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Hucisko z siedzibą GRN w Hucisku utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Hucisko, Malewszczyzna, Potok-Senderki, Stara Huta i Szopowe ze zniesionej gminy Krasnobród w tymże powiecie. Dla gromady ustalono 13 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Bondyrz w tymże powiecie.

</doc>
<doc id="3190457" url="https://pl.wikipedia.org/wiki?curid=3190457" title="Toshihiko Seki">
Toshihiko Seki

 – japoński aktor i seiyū, znany głównie z ról Momotarosa w serialu "Kamen Rider Den-O" oraz Rau Le Creuseta z anime "Kidō Senshi Gundam Seed". Mimo identycznego nazwiska nie jest on spokrewniony z innym znanym seiyū Tomokazu Sekim. Często współpracuje z Nobuo Tobitą oraz Tomomichim Nishimurą. Odnotowano, że Seki wystąpił w ponad dwustu rolach głosowych. Pracuje dla agencji 81 Produce.

</doc>
<doc id="3190459" url="https://pl.wikipedia.org/wiki?curid=3190459" title="Iłowiec (gromada)">
Iłowiec (gromada)

Iłowiec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Iłowiec z siedzibą GRN w Iłowcu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Cieszyn, Hajowniki, Iłowiec i Szorcówka oraz obszar reformy rolnej z roku 1944 z dotychczasowej gromady Łaziska (granica przebiega drogą Sitno-Łaziska) ze zniesionej gminy Skierbieszów w tymże powiecie. Dla gromady ustalono 11 członków gromadzkiej rady narodowej.
31 grudnia 1961 z gromady Iłowiec wyłączono wieś Cieszyn, włączając ją do gromady Skomorochy Małe w powiecie hrubieszowskim w tymże województwie. 1 stycznia 1962 gromadę Iłowiec zniesiono, włączając jej pozostały obszar (wsie Hajowniki, Iłowiec, Kalinówka, Majdan Żukowiecki, Sławęcin i Szorcówka oraz kolonie Łaziska, Popławy i Zawoda) do gromady Skierbieszów w powiecie zamojskim.

</doc>
<doc id="3190460" url="https://pl.wikipedia.org/wiki?curid=3190460" title="Kidō Senshi Gundam SEED">
Kidō Senshi Gundam SEED



</doc>
<doc id="3190461" url="https://pl.wikipedia.org/wiki?curid=3190461" title="Jarosławiec (gromada w powiecie zamojskim)">
Jarosławiec (gromada w powiecie zamojskim)

Jarosławiec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jarosławiec z siedzibą GRN w Jarosławcu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Jarosławiec, Bożydar i Szopinek ze zniesionej gminy Nowa Osada w tymże powiecie. Dla gromady ustalono 14 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Sitno (wsie Jarosławiec i Bożydar oraz kolonię Karp Jarosławiecki) i Kalinowice (wieś Szopinek) w tymże powiecie.

</doc>
<doc id="3190462" url="https://pl.wikipedia.org/wiki?curid=3190462" title="Kaczorki (gromada)">
Kaczorki (gromada)

Kaczorki (alt. "Kaczórki") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kaczorki z siedzibą GRN w Kaczorkach (w obecnym brzmieniu "Kaczórki") utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Hutki, Jacnia i Kaczorki ze zniesionej gminy Krasnobród w tymże powiecie. Dla gromady ustalono 13 członków gromadzkiej rady narodowej.
1 stycznia 1959 gromadę Kaczórki zniesiono, włączając jej obszar do gromady Krasnobród w tymże powiecie.

</doc>
<doc id="3190463" url="https://pl.wikipedia.org/wiki?curid=3190463" title="Lipina Stara (gromada)">
Lipina Stara (gromada)

Lipina Stara – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipina Stara z siedzibą GRN w Lipinie Starej utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Lipina Stara, Marcinówka, Podwysokie, Wysokie I i Wysokie II ze zniesionej gminy Skierbieszów w powiecie zamojskim oraz obszar dotychczasowej gromady Osiczyna ze zniesionej gminy Grabowiec w powiecie hrubieszowskim w tymże województwie. Dla gromady ustalono 13 członków gromadzkiej rady narodowej.
1 stycznia 1962 gromadę zniesiono, włączając jej obszar do gromady Skierbieszów w tymże powiecie.

</doc>
<doc id="3190464" url="https://pl.wikipedia.org/wiki?curid=3190464" title="Łabuńki (gromada)">
Łabuńki (gromada)

Łabuńki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łabuńki z siedzibą GRN w Łabuńkach (obecnie są to dwie wsie: Łabuńki Pierwsze i Łabuńki Drugie) utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Łabuńki, Barchaczów i Mocówka ze zniesionej gminy Łabunie w tymże powiecie. Dla gromady ustalono 16 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Łabunie w tymże powiecie.

</doc>
<doc id="3190465" url="https://pl.wikipedia.org/wiki?curid=3190465" title="Niedzieliska (gromada w powiecie zamojskim)">
Niedzieliska (gromada w powiecie zamojskim)

Niedzieliska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niedzieliska z siedzibą GRN w Niedzieliskach utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Kąty I, Kąty II, Niedzieliska wieś i Niedzieliska kol. ze zniesionej gminy Mokre w tymże powiecie. Dla gromady ustalono 22 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Zawada w tymże powiecie.

</doc>
<doc id="3190468" url="https://pl.wikipedia.org/wiki?curid=3190468" title="Obrocz (gromada)">
Obrocz (gromada)

Obrocz – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Obrocz z siedzibą GRN w Obroczy utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Obrocz, Kosobudy i Guciów ze zniesionej gminy Zwierzyniec w tymże powiecie. Dla gromady ustalono 12 członków gromadzkiej rady narodowej.
1 stycznia 1959 gromadę zniesiono, włączając jej obszar do gromady Zwierzyniec w tymże powiecie.

</doc>
<doc id="3190469" url="https://pl.wikipedia.org/wiki?curid=3190469" title="Don Buse">
Don Buse

Donald R. Buse (ur. 10 sierpnia 1950 w Huntingburg) – amerykański koszykarz, rozgrywający. Mistrz ABA, All-Star oraz wyróżniający się defensor. 
Po ukończeniu uczelni Buse brał udział w przygotowaniach do igrzysk w Monachium (1972), jednak po podpisaniu zawodowego kontraktu z Pacers musiał zrezygnować, a jego miejsce zajął Jim Forbes. 
Już jako debiutant trafił do składu obrońców tytułu mistrza ABA, pełnego gwiazd formatu All-Star (Mel Daniels, Roger Brown, Donnie Freeman, Gus Johnson, Freddie Lewis, George McGinnis) oraz późniejszych członków Koszykarskiej Galerii Sław (Daniels, Brown, Johnson). Pacers przystąpili do fazy play-off z czwartym rezultatem w lidze 51-33. W drodze do finału wyeliminowali kolejno Denver Rockets (4-1) oraz Utah Stars (4-2). W walce o mistrzostwo musieli sprostać drużynie Kentucky Colonels, prowadzonej przez dwóch przyszłych Hall Of Famerów - Artisa Gilmore'a oraz Dana Issela. Po zaciętej 7-meczowej batalii zwycięsko wyszli w niej Pacers (4-3). 
Kolejne lata były dla Buse'a okresem zdobywania doświadczeń i pięcia się na sam szczyt w klasyfikacji asyst oraz przechwytów, a także gry obronnej. W finale ligi wziął udział jeszcze w 1975 roku, jednak Colonels powetowali sobie poprzednią porażkę z nawiązką, zwyciężając ostatecznie w całej serii 4-1. 
Sezon 1975/76 był najbardziej udanym indywidualnie w dotychczasowej karierze Buse'a. Został on wybrany do udziału w corocznym ABA All-Star Game, zaliczono go do drugiej piątki najlepszych zawodników ligi oraz pierwszej piątki najlepszych defensorów. Oprócz tego został liderem ABA w asystach oraz przechwytach. 
Buse jako jedyny zawodnik w historii przewodził podczas jednego sezonu pod względem średniej asyst i przechwytów w dwóch ligach - NBA, jak i ABA. Również jako pierwszy zawodnik w historii ABA został liderem w kategorii asyst i przechwytów w trakcie jednego sezonu, a drugi w historii NBA. 
Po rozwiązaniu ABA klub z Indiany przyłączył się do NBA, a Buse niemal powtórzył swoje indywidualne osiągnięcia sprzed roku z tą różnicą, że teraz już w innej lidze. Ponownie został liderem ligi w asystach oraz przechwytach. Został też wybrany do meczu gwiazd NBA i I składu defensywnego ligi. Do składu defensywnego był zresztą wybierany regularnie przez 4 lata z rzędu. 
6 września 1977 roku Buse został wysłany do Arizony, gdzie zasilił szeregi Suns. Do Indiany powędrował natomiast Ricky Sobers. 
25 listopada 1980 roku został wytransferowany ponownie do Indiany w zamian za dwa wybory drugiej rundy draftu 1981 (Al Leslie) i 1982 (Jose Slaughter) roku. Po dwóch latach dołączył do Portland Trail Blazers, a następnie po roku do Kings, gdzie ostatecznie zakończył karierę w 1985 roku.

</doc>
<doc id="3190470" url="https://pl.wikipedia.org/wiki?curid=3190470" title="Rachodoszcze (gromada)">
Rachodoszcze (gromada)

Rachodoszcze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rachodoszcze z siedzibą GRN w Rachodoszczach utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Rachodoszcze, Bożawola i Feliksówka ze zniesionej gminy Suchowola oraz obszar dotychczasowej gromady Majdan Ruszowski ze zniesionej gminy Łabunie w tymże powiecie. Dla gromady ustalono 20 członków gromadzkiej rady narodowej.
1 stycznia 1962 gromadę zniesiono, włączając jej obszar do gromady Suchowola w tymże powiecie.

</doc>
<doc id="3190471" url="https://pl.wikipedia.org/wiki?curid=3190471" title="Ruszów (gromada w powiecie zamojskim)">
Ruszów (gromada w powiecie zamojskim)

Ruszów – dawna gromada (najmniejsza jednostka podziału terytorialnego Polskiej Rzeczypospolitej Ludowej w latach 1954–72) z siedzibą GRN w Ruszowie.
Gromady, w których gromadzkie rady narodowe (GRN) były organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ruszów z siedzibą GRN w Ruszowie utworzono w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954 (ogółem gromad na obszarze Polski zostało utworzonych 8759). W skład jednostki weszły obszary dotychczasowych gromad Ruszów wieś, Ruszów kol. i Wierzbie ze zniesionej gminy Łabunie w tymże powiecie. Dla gromady ustalono 14 członków gromadzkiej rady narodowej.
1 stycznia 1959 gromadę zniesiono, włączając jej obszar do gromady Łabunie w tymże powiecie.

</doc>
<doc id="3190473" url="https://pl.wikipedia.org/wiki?curid=3190473" title="Stanisławka (gromada)">
Stanisławka (gromada)

Stanisławka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Stanisławka z siedzibą GRN w Stanisławce utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad: Rozdoły ze zniesionej gminy Nowa Osada i Sławęcin ze zniesionej gminy Skierbieszów w powiecie zamojskim oraz obszar dotychczasowej gromady Stanisławka ze zniesionej gminy Miączyn w powiecie hrubieszowskim w tymże województwie. Dla gromady ustalono 11 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Sitno (wsie Stanisławka i Rozdoły) i Iłowiec (wsie Sławęcin i Majdan Żukowiecki) w tymże powiecie.

</doc>
<doc id="3190474" url="https://pl.wikipedia.org/wiki?curid=3190474" title="Topólcza (gromada)">
Topólcza (gromada)

Topólcza – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Topólcza z siedzibą GRN w Topólczy utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Kawęczyn, Kawęczynek, Topólcza i Turzyniec ze zniesionej gminy Zwierzyniec w tymże powiecie. Dla gromady ustalono 17 członków gromadzkiej rady narodowej.
1 stycznia 1960 gromadę zniesiono, włączając jej obszar do gromad Zwierzyniec (wsie Topólcza i Turzyniec) i Brody Małe (wsie Kawęczyn i Kawęczynek) w tymże powiecie.

</doc>
<doc id="3190476" url="https://pl.wikipedia.org/wiki?curid=3190476" title="Udrycze (gromada)">
Udrycze (gromada)

Udrycze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Udrycze z siedzibą GRN w Udryczach (obecnie są to trzy wsie: Udrycze-Kolonia, Udrycze-Koniec i Udrycze-Wola) utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Udrycze wieś i Udrycze kol. ze zniesionej gminy Stary Zamość w tymże powiecie. Dla gromady ustalono 14 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Dębowiec w tymże powiecie.

</doc>
<doc id="3190477" url="https://pl.wikipedia.org/wiki?curid=3190477" title="Skróty używane w encyklopediach">
Skróty używane w encyklopediach



</doc>
<doc id="3190479" url="https://pl.wikipedia.org/wiki?curid=3190479" title="Zaburze (gromada)">
Zaburze (gromada)

Zaburze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zaburze z siedzibą GRN w Zaburzu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Zaburze, Podborcze i Dzielce ze zniesionej gminy Radecznica w tymże powiecie. Dla gromady ustalono 11 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Radecznica w tymże powiecie.

</doc>
<doc id="3190480" url="https://pl.wikipedia.org/wiki?curid=3190480" title="Zakłodzie (gromada)">
Zakłodzie (gromada)

Zakłodzie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zakłodzie z siedzibą GRN w Zakłodziu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Zakłodzie, Gaj Gruszczański i Gruszka Zaporska ze zniesionej gminy Radecznica w tymże powiecie. Dla gromady ustalono 11 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Radecznica w tymże powiecie.

</doc>
<doc id="3190481" url="https://pl.wikipedia.org/wiki?curid=3190481" title="Zarzecze (gromada w powiecie zamojskim)">
Zarzecze (gromada w powiecie zamojskim)

Zarzecze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zarzecze z siedzibą GRN w Zarzeczu utworzono – jako jedną z 8759 gromad na obszarze Polski – w powiecie zamojskim w woj. lubelskim na mocy uchwały nr 18 WRN w Lublinie z dnia 5 października 1954. W skład jednostki weszły obszary dotychczasowych gromad Wieprzec, Wólka Wieprzecka, Wychody i Zarzecze oraz miejscowość Wieprzec kol. z dotychczasowej gromady Hubale ze zniesionej gminy Mokre w tymże powiecie. Dla gromady ustalono 12 członków gromadzkiej rady narodowej.
29 lutego 1956 z gromady Zarzecze wyłączono kolonię Wieprzec, włączając ją do gromady Mokre w tymże powiecie.
1 stycznia 1960 gromadę zniesiono, włączając jej obszar do gromady Mokre w tymże powiecie.

</doc>
<doc id="3190485" url="https://pl.wikipedia.org/wiki?curid=3190485" title="Czesław Strzeszewski">
Czesław Strzeszewski

Czesław Strzeszewski (ur. 21 października 1903 w Warszawie, zm. 4 czerwca 1999 w Lublinie) – polski ekonomista, socjolog, historyk myśli gospodarczej, filozof i etyk społeczny. Profesor Katolickiego Uniwersytetu Lubelskiego, działacz katolicki, znawca katolickiej nauki społecznej, przedstawiciel i współtwórca lubelskiej szkoły katolickiej nauki społecznej nazwany przez prymasa Wyszyńskiego „najgodniejszym i najbardziej zasłużonym kontynuatorem przedwojennej katolicko-społecznej pracy naukowej”. Jan Paweł II w korespondencji ze Strzeszewskim stwierdził, iż jego oraz „całej Jego szkoły” zasługi w głoszeniu „Ewangelii społecznej” są „pierwszoplanowe”.
Życiorys.
Czesław Strzeszewski był synem Czesława Strzeszewskiego starszego, właściciela majątku Jarocin w powiecie płońskim, oraz Jadwigi z domu de Sauvé. Ojciec zmarł na trzy miesiące przed jego narodzinami. W 1920 zgłosił się na ochotnika do wojska, lecz nie został przyjęty. W 1922 zdał maturę w Gimnazjum im. Adama Mickiewicza w Warszawie. Studiował w latach 1922–1928 na Wydziale Rolniczym Szkoły Głównej Gospodarstwa Wiejskiego w Warszawie i uzyskał stopień inżyniera. Rolnictwo nie było jego pasją; jego zamiarem było gospodarowanie w majątku Jarocin. Jeszcze w czasie studiów został asystentem Władysława Grabskiego w Zakładzie Polityki Ekonomicznej. Został ponadto prezesem warszawskiego koła Stowarzyszenia Katolickiej Młodzieży Akademickiej „Odrodzenie”. Publikował wówczas artykuły na łamach takich pism jak „Prąd”, „Rolnictwo” (gdzie był również sekretarzem redakcji), „Ekonomista”, „Roczniki Dziejów Społecznych i Gospodarczych” oraz „Ruch Prawniczy, Ekonomiczny i Socjologiczny”.
W 1931 otrzymał doktorat na podstawie pracy pt. "Znaczenie prawa zmniejszającej się wydajności w produkcji rolnej", napisanej pod kierunkiem prof. Grabskiego. Następnie podjął pracę w charakterze radcy w Ministerstwie Rolnictwa i Reform Rolnych. W 1932, z rekomendacji prof. Grabskiego, rozpoczął pracę na KUL jako zastępca profesora historii gospodarki na Wydziale Prawa i Nauk Społeczno-Ekonomicznych. Wykładał ekonomię oraz historię gospodarczą. Habilitację uzyskał w 1934 dzięki pracy pt. "Kryzys rolniczy na ziemiach Księstwa Warszawskiego i Królestwa Kongresowego 1807–1830", a następnie objął Katedrę Polityki Ekonomicznej oraz jednocześnie Katedrę Historii Gospodarczej. W latach 1935–1939 pracował na SGGW jako docent, prowadząc wykłady z ekonomii politycznej. W 1937 uzyskał tytuł profesora nadzwyczajnego polityki ekonomicznej KUL. W tymże roku dołączył do Rady Społecznej przy prymasie Auguście Hlondzie.
Po wybuchu II wojny światowej zgłosił się do wojska, ale (podobnie jak w 1920) nie otrzymał przydziału. Udał się wówczas do Lublina, gdzie organizował nauczanie podziemne, zakończone w listopadzie 1939 wskutek aresztowań. Przez cały okres trwania okupacji był poszukiwany przez Gestapo. Przeniósłszy się do Krakowa, zaangażował się w działalność podziemną w Radzie Głównej Opiekuńczej, redagował „Biuletyn Informacyjny” i fałszował dokumenty. Od 1943 do początków 1945 prowadził wykłady z ekonomii politycznej na tajnych kompletach. W styczniu 1945 pojechał do Lublina pracować na KUL-u.
W 1946 uzyskał tytuł profesora zwyczajnego. Zainteresowanie Strzeszewskiego problematyką wsi zaowocowało utworzeniem Studium Zagadnień Społecznych i Gospodarczych Wsi, którego pracami kierował przez cały okres jego istnienia, tzn. 1945–1949. W latach 1946–1949 wykładał także na UMCS-ie, a od 1950 do 1952 był również profesorem w Seminarium Duchownym w Lublinie. W latach 1949–1950 pełnił funkcję prorektora KUL. W 1952 został usunięty z uczelni i pozbawiony prawa wykładania przez władze komunistyczne. Przeniósł się do Radości pod Warszawą i nauczał w seminariach duchownych na warszawskich Bielanach oraz w Ołtarzewie. Do pracy akademickiej wrócił w 1956; wykładał na Wydziale Filozofii Chrześcijańskiej KUL. Tam też wielokrotnie pełnił funkcję dziekana lub prodziekana. W latach 60. napisał podręcznik do nauki społecznej, który wobec sprzeciwu władz komunistycznych został wydrukowany w Paryżu. W 1971 postanowił przywrócić studia społeczno-ekonomiczne na KUL-u, co udało się dopiero po rewolucji solidarnościowej. W 1974 przeszedł na emeryturę, ale nadal wykładał, recenzował prace doktorskie oraz habilitacyjne i publikował. W latach 70. otrzymał paszport i odbył wiele podróży naukowych; był profesorem wizytującym w Stanach Zjednoczonych na Uniwersytecie Yale i Uniwersytecie Columbia.
W latach 1936–1939 należał do zarządu Związku Polskiej Inteligencji Katolickiej. Od 1937 był członkiem Rady Społecznej przy Prymasie Polski. Dzięki zaufaniu, jakim darzył go prymas Polski Stefan Wyszyński, w 1968 – jako pierwsza świecka osoba – został przewodniczącym organizacji Iustita et Pax. Wraz z grupą współpracowników stworzył w 1976 lubelski Klub Inteligencji Katolickiej i został jej przewodniczącym. W 1983 ustąpił ze stanowiska, lecz nadal angażował się w działalność organizacji, wygłaszając prelekcje oraz biorąc udział w dyskusjach itd. Był członkiem założycielem Polskiego Towarzystwa Ekonomicznego oraz członkiem Polskiego Towarzystwa Historycznego, Polskiego Towarzystwa Socjologicznego, Lubelskiego Towarzystwa Naukowego, Towarzystwa Naukowego KUL, Międzynarodowego Związku Badań Społecznych w Malines oraz The Institute of Management Science. Był także członkiem Komisji Episkopatu ds. Apostolstwa Świeckich oraz członkiem Rady Naukowej przy Episkopacie Polski. Pracował także przy tworzeniu "Encyklopedii katolickiej", kierując działem „Nauki i organizacje społeczne” w latach 1973–1989.
Strzeszewski wypromował setki magistrów oraz 40 doktorów. Do jego uczniów można zaliczyć ks. prof. Joachima Kondzielę, ks. prof. Jana Krucinę, ks. prof. Władysława Piwowarskiego, ks. prof. Romana Dzwonkowskiego, prof. Władysława Jachera, ks. prof. Franciszka Mazurka, o. prof. Leona Dyczewskiego oraz o. dr Władysława Skrzydlewskiego.
Życie prywatne.
W 1949 ożenił się z Marią Teresą z Xiężopolskich Blindże. Ślubu udzielił im Stefan Wyszyński.
Myśl.
Czesław Strzeszewski był przedstawicielem lubelskiej szkoły katolicyzmu społecznego i kontynuatorem myśli ks. prof. Antoniego Szymańskiego. W pracy naukowej opierał się na personalizmie, ze szczególnym uwzględnieniem nadprzyrodzonej godności osoby ludzkiej, która dzięki społeczności może osiągnąć pełnię swojego rozwoju. Czerpał także z myśli Jaqcuesa Maritaina; był pomysłodawcą kongresów naukowych, które odbyły się w Sandomierzu (1980) oraz Warszawie (1982, 1983) i miały popularyzować myśl francuskiego myśliciela.
Strzeszewski stworzył nowe ujęcie katolickiej nauki społecznej, usystematyzował ją i nadał jej ład metodologiczny. Katolicka nauka społeczna nie powinna jego zdaniem odkrywać nowych prawd, ale pogłębiać i wyjaśniać te dotąd uznawane oraz stosować je do nowych sytuacji i obszarów. Strzeszewski podkreślał, że pełni ona rolę pomocniczą i służebną poprzez wychowywanie człowieka do działalności społeczno-politycznej w duchu moralności chrześcijańskiej. Za istotne uważał powiązanie zagadnień moralnych z praktyką życia społecznego, to znaczy pomaganie w rozwiązywaniu konkretnych problemów społecznych. W jego przekonaniu, możliwe jest to dzięki oparciu się na trzech wywodzących się z prawa naturalnego zasadach: wolności, pomocniczości oraz solidarności, które to zasady wskazują na ludzkie prawa, ale też powinności i obowiązki.
Wyodrębnił trzy cele katolickiej nauki społecznej: rozpoznawanie społecznej sytuacji świata, dokonywanie oceny krytycznej tejże sytuacji oraz dążenie do realizacji wyznaczonych celów przy pomocy zasad moralności chrześcijańskiej. Akcentował społeczną naturę ekonomii i krytykował liberalną koncepcję „homo oeconomicus”. Odrzucał pogląd, że katolicka nauka społeczna jest trzecią drogą między indywidualistycznym liberalizmem i kolektywistycznym marksizmem.
Oprócz katolickiej nauki społecznej, Strzeszewski zajmował się historią myśli gospodarczej i społecznej, metodologią nauk społecznych, etyką społeczną i gospodarczą, społeczno-moralnymi zagadnieniami pracy i własności, a także zagadnieniem rozwoju gospodarczego.

</doc>
<doc id="3190487" url="https://pl.wikipedia.org/wiki?curid=3190487" title="Bupropion">
Bupropion

Bupropion – organiczny związek chemiczny z grupy katynonów. Lek powszechnie stosowany jako atypowy lek przeciwdepresyjny zarówno osobno, jak i w kombinacji do wspomagania leków z grup inhibitorów zwrotnego wychwytu serotoniny, jako jedyny lek przeciw depresji sezonowej, a także do redukcji głodu nikotynowego i objawów ADHD, przy czym, jako nieliczny, nie powoduje przyrostu masy ciała ani dysfunkcji seksualnych.
Bupropion (pierwotna nazwa "amfebutamon") należy do grupy selektywnych inhibitorów zwrotnego wychwytu (tj. stymulantów) noradrenaliny i dopaminy (NDRI; ). W bardzo małym stopniu hamuje wychwyt zwrotny serotoniny. Dominuje nad lekami z grupy SSRI ze względu na bardzo dobrą skuteczność, łagodność działania, minimalne skutki uboczne, i wygaśnięcie patentów czyniące go przystępnym.
Został otrzymany przez Narimana Mehtę, opatentował go zaś Burroughs Wellcome w 1969 roku. Pierwotnie określany jako "amfebutamone", nazwę "bupropion" wprowadzono w 2000 roku. Jego nazwa chemiczna to 3-chloro-"N"-"tert"-butylo-β-ketoamfetamina. Ma szkielet katynonu (β-ketoamfetaminy), podstawionego grupą "tert"-butylową przy atomie azotu i atomem chloru w pozycji "meta" pierścienia benzenowego.
Mechanizm działania.
Bupropion wpływa na liczne neuroprzekaźniki. Jego działanie farmakologiczne opiera się na blokowaniu (inhibicji) wychwytu zwrotnego noradrenaliny i dużo słabiej dopaminy. Ponadto bupropion jest również antagonistą receptorów nikotynowych.
Z chemicznego punktu widzenia bupropion należy do grupy aminoketonów – strukturą swej cząsteczki przypomina katynon i amfepramon – a także do pochodnych fenyloetyloaminy.
W przeciwieństwie do wielu innych leków zwalczających depresję nie powoduje przyrostu masy ciała ani dysfunkcji seksualnych. Najważniejszym jego efektem ubocznym jest wzrost ryzyka drgawek padaczkowych, przez co lek został swego czasu wycofany z rynku na pewien okres, po czym zredukowano zalecaną dawkę dobową leku. Wykazano, że 300 mg dziennie na przeciętną masę ciała nie zwiększa ryzyka nieprowokowanych drgawek.
Zastosowanie.
W Stanach Zjednoczonych i Kanadzie bupropion należy do najczęściej przepisywanych leków przeciw depresji (zależnej od noradrenaliny), jak również – w niższych dawkach – dla utrzymania abstynencji od nikotyny. Jako selektywny inhibitor zwrotnego wychwytu (tj. stymulant) noradrenaliny i dopaminy, jest stosowany również przeciw ADHD (zależnego od noradrenaliny), jak i – jako jedyny skuteczny – przeciw depresji sezonowej. Wykazuje efektywne samodzielne działanie przeciwdepresyjne, ale stosuje się go także często do wspomagania leków z grup inhibitorów zwrotnego wychwytu serotoniny.
Zaburzenia depresyjne.
Bupropion należy do najczęściej przepisywanych leków przeciwdepresyjnych zarówno osobno, jak i w kombinacji do wspomagania niekompletnej odpowiedzi na lek pierwszego rzutu z grup inhibitorów zwrotnego wychwytu serotoniny. Jest efektywny w leczeniu depresji, ale tylko tych odmian, które reagują na stymulowanie noradrenaliny/dopaminy, jako że bupropion jest selektywnym inhibitorem zwrotnego wychwytu noradrenaliny i (w mniejszym stopniu) dopaminy (NDRI; "") (analogicznie, jak SSRI – serotoniny). Jako NDRI, jest efektywny tam, gdzie podstawą zaburzeń jest nieodpowiedni poziom noradrenaliny/dopaminy, analogicznie jak SSRI czy TLPD w odniesieniu do serotoniny, w tym escitalopram (ASRI), sertralina (SSRI), wenlafaksyna (SNRI), fluoksetyna (SSRI), paroksetyna (SSRI). Ponieważ bupropion jest jednym z NDRI, tj. bez serotoninergicznej aktywnosci w przeciwieństwie do leków przeciwdepresyjnych oddziałujących na serotoninę, bupropion nie powoduje dysfunkcji seksualnych. Terapia nim nie wiąże się również z sennością ani zwiększaniem się masy ciała, powodowanymi przez inne antydepresanty niestymulujące noradrenaliny.
Większość cierpiących na depresję skarży się także na bezsenność, ale są również pacjenci cierpiący na senność i zmęczenie. W tej podgrupie udowodniono większą skuteczność bupropionu nad selektywnymi inhibitorami zwrotnego wychwytu serotoniny (SSRI) w łagodzeniu tych objawów. Wydaje się, że SSRI mają niewielką przewagę nad bupropionem w leczeniu depresji przebiegającej z niepokojem, skoro bupropion stymuluje noradrenalinę wydzielaną zwykle razem z adrenaliną – hormonem strachu, walki i ucieczki.
Jak podają przeglądy, dodanie do SSRI stanowi popularną strategię terapii dla ludzi nie odpowiadających na sam SSRI, choć nie ma takiego oficjalnego wskazania. Dodanie bupropionu może skutkować poprawą u niektórych pacjentów z niecałkowitą odpowiedzią na leki przeciwdepresyjne pierwszego rzutu.
W niektórych krajach (Wielka Brytania, Australia, Nowa Zelandia) jest to zastosowanie poza wskazaniami rejestracyjnymi.
Nikotynizm.
Bupropion stosuje się często także w celu wspomagania rzucania palenia. W tym przypadku ma on redukować głód nikotynowy i objawy odstawienne. Typowa terapia bupropionem trwa od 7 do 12 tygodni, przy czym pacjent zaprzestaje używania tytoniu w czasie około 10 dni. Bupropion mniej więcej podwaja szanse na rzucenie palenia po 3 miesiącach. Po roku od leczenia prawdopodobieństwo niepalenia było w grupie stosującej ten specyfik 1,5 raza wyższe niż w grupie używającej placebo.
Istnieją jasne dowody na efektywność bupropionu w redukcji głodu nikotynowego. Nie wyjaśniono, czy jest skuteczniejszy od innych sposobów terapii, jako że odbyła się ograniczona ilość badań. Dostępne informacje wskazują, że lek ma porównywalne działanie z nikotynową terapią zastępczą, działając nieco gorzej od warenikliny.
W Australii i Wielkiej Brytanii rzucanie palenia stanowi jedyne zarejestrowane wskazanie stosowania bupropionu.
Depresja sezonowa.
Amerykańska FDA zaakceptowała stosowanie bupropionu w prewencji depresji sezonowej w 2006, który pozostaje jedynym skutecznym lekarstwem przeciw depresji sezonowej.
ADHD.
Bupropion został oficjalnie zatwierdzony od 2004 do leczenia ADHD przez FDA i jest skuteczny w leczeniu odmiany ADHD bazującej raczej na niedoborze noradrenaliny niż dopaminy, jako selektywny inhibitor zwrotnego wychwytu (tj. stymulant) noradrenaliny i – w mniejszym stopniu – dopaminy (NDRI; "norepinephrine-dopamine reuptake inhibitor"), zarówno u dzieci, jak i dorosłych. W ocenie nauczycieli agresja i nadaktywność dzieci przyjmujących bupropion uległy znacznemu zmniejszeniu w porównaniu z grupą przyjmującą placebo, natomiast w ocenie rodziców i klinicystów nie było różnicy. Wytyczne leczenia ADHD z 2007 wydane przez American Academy of Child and Adolescent Psychiatry radzą klinicystom rekomendować próbę z terapią behawioralną przed przejściem na leki drugiego rzutu. Podobnie wytyczne Texas Department of State Health Services rekomendują rozważenie bupropionu po wypróbowaniu atomoksetyny, która również stymuluje noradrenalinę.
Dysfunkcje seksualne.
Bupropion należy do niewielu leków przeciwdepresyjnych niepowodujących dysfunkcji seksualnych. Wachlarz badań pokazuje, że środek ten nie tylko wywołuje mniejsze związane ze sferą seksualną działania uboczne, niż inne antydepresanty, ale też pomaga złagodzić dysfunkcje seksualne. W ocenie psychiatrów jest to lek, który należy wybrać w terapii wywołanych przez SSRI dysfunkcji seksualnych, choć takiego wskazania nie zarejestrowała amerykańska FDA. Przeprowadzono także kilka badań sugerujących poprawę funkcji seksualnych pod wpływem bupropionu u kobiet niechorujących na depresję, cierpiących za to na hipolibidemię.
Otyłość.
Bupropion, stosowany w terapii otyłości przez okres od 6 do 12 miesięcy, może skutkować spadkiem masy ciała 2,7 kg większym niż placebo. Wynik ten nie przedstawia większych różnic od uzyskiwanego w razie stosowania kilku innych, zarejestrowanych leków, wśród których wymienia się sibutraminę, orlistat i amfepramon.
Przebadano też połączenie z naltreksonem. Wątpliwości wiążą się z tym, że bupropion zwiększa ciśnienie krwi i przyśpiesza akcję serca, dlatego też nie został dopuszczony do użycia w tym celu w Stanach Zjednoczonych.
Inne zastosowania.
Zaistniała kontrowersja, czy użyteczne jest dodanie antydepresantu takiego jak bupropion do stabilizatora nastroju u pacjentów cierpiących na ChAD. Jednak obecny pogląd uznaje, że bupropion w takiej sytuacji nie wywołuje znacznej szkody i może czasami przynieść znaczne korzyści.
Bupropion nie wykazuje efektywności w leczeniu uzależnienia od kokainy. Istnieją słabe dowody na jego możliwą użyteczność w leczeniu uzależnienia od metamfetaminy.
Na podstawie badań, wedle których bupropion obniża poziom mediującego stan zapalny TNF-α, czyniono sugestie, że może przydać się w leczeniu nieswoistych chorób zapalnych jelit bądź innych chorób autoimmunologicznych, jednak dostępnych jest bardzo mało danych klinicznych.
Bupropion, jak inne antydepresanty z wyjątkiem duloksetyny, nie łagodzi skutecznie przewlekłego bólu okolicy lędźwiowej. Jednakże daje pewne nadzieje w leczeniu bólu neuropatycznego.
Działania niepożądane.
Działania niepożądane bupropionu:
Najważniejsze działanie niepożądane bupropionu stanowią drgawki padaczkowe. Ich wysoka częstość występowania odpowiada za czasowe wycofanie leku z rynku pomiędzy 1986 i 1989. Ryzyko drgawek wykazuje silną zależność od dawki, choć zależy też od preparatu. Postaci SR (o długotrwałym uwalnianiu) wiążą się z częstością drgawek 0,1% przy dawce dziennej mniejszej od 300 mg, a 0,4% przy 300–400 mg. Postaci o szybkim uwalnianiu wiążą się z częstością występowania drgawek 0,4% przy dawkowaniu poniżej 450 mg; rośnie ona do 5% przy dawce 450–600 mg na dzień. Dla porównania częstość występowania nieprowokowanych drgawek w populacji leży pomiędzy 0,07 i 0,09%, a ich ryzyko w przypadku innych leków przeciwdepresyjnych ogólnie zawiera się pomiędzy 0 a 0,6% przy rekomendowanych dawkach. Kliniczna depresja sama w sobie zwiększa ryzyko drgawek. Zasugerowano nawet, że małe do umiarkowanych dawki antydepresantów mogą nie zwiększać w ogóle tego ryzyka. Jednak to same badanie wykaząło, że bupropion i klomipramina stanowią wyjątek i wiążą się ze zwiększonym ryzykiem drgawek.
Zgodnie z ulotką u niektórych pacjentów obserwowano, niekiedy ciężkie, nadciśnienie, zarówno u tych, u którzy chorowali wcześniej na nadciśnienie, jak i u tych, u których go nie obserwowano. Częstość tego działania niepożądanego wynosi poniżej 1% i nie jest znacznie wyższe, niż w przypadku placebo. Przegląd dostępnych danych wydany w 2008 wskazał, że bupropion jest bezpieczny w użyciu u pacjentów z różnymi schorzeniami serca.
W UK ponad 7600 doniesień o podejrzewanych efektach ubocznych zebranych zostało w pierwszych dwóch latach po wprowadzeniu bupropionu za zgodą Medicines and Healthcare Products Regulatory Agency jako część Yellow Card Scheme, monitorującego efekty uboczne. Szacunkowo 540 tys. osób leczyło się w tym czasie bupropionem, odstawiając palenie. MHRA otrzymała 60 doniesień o „"podejrzeniu" (podkreślenie MHRA) reakcji ubocznych na Zyban, które miały zejście śmiertelne”. Organizacja doszła do wniosku, że w większości przypadków stan pacjenta można wyjaśnić w alternatywny sposób. Pozostaje to w zgodzie z wynikami dużego, obejmującego 9300 osób badania bezpieczeństwa, które wykazało, że umieralność palaczy przyjmujących bupropion nie przewyższa naturalnej umieralności palaczy w tym samym wieku.
Psychiatryczne.
Myśli i zachowania samobójcze są rzadkie w badaniach klinicznych, jednakże FDA wymaga, by każdy lek przeciwdepresyjny (a więc i bupropion) miał zamieszczone na opakowaniu ostrzeżenie, że antydepresanty mogą zwiększać ryzyko samobójstwa u osób młodszych, niż 25 lat. Ostrzeżenie to opiera się o analizy statystyczne przeprowadzone przez FDA, które znalazły dwukrotny wzrost występowania myśli i zachowań samobójczych u dzieci i młodzieży, natomiast półtorakrotny w grupie wiekowej 18–24 lata. W tej metaanalizie FDA objęła wyniki 295 badań klinicznych 11 antydepresantów, aby uzyskać wyniki istotne statystycznie. Rozważany sam jeden, bupropion nie wykazywał istotnej statystycznie różnicy od placebo.
Zachowania samobójcze stanowią mniejsze zagrożenie, jeśli bupropion stosuje się w związku z rzucaniem palenia. Zgodnie z przeglądem Cochrane Database z 2007 dotyczącym stosowania bupropionu z uwagi na rzucanie palenia w Wielkiej Brytanii na milion przepisanych kuracji przypadają 4 samobójstwa, natomiast myśli samobójcze raz na 10000. Przegląd podaje wniosek, że choć odnotowano samobójstwa i zgony podczas terapii bupropionem, brakuje wystarczających dowodów, by sugerować, że to bupropion je spowodował. Z powodu braku wystarczających danych, w 2020 r. nadal nie udało się stwierdzić, czy istnieje związek stosowania bupropionu z próbami samobójczymi.
W 2009 FDA wydało ostrzeżenie, że przepisywanie bupropionu z powodu rzucania palenia wiąże się z niezwykłymi zmianami zachowania, pobudzeniem i wrogością. Niektórzy pacjenci, zgodnie z poglądem FDA, wpadli w depresję lub się ona u nich pogorszyła, miewali myśli samobójcze lub o umieraniu, a nawet popełnili próbę samobójczą. Informacja ta bazowała na przeglądzie produktów antytytoniowych, który znalazł 75 „samobójczych skutków ubocznych” stosowania bupropionu na przestrzeni 10 lat.
Psychoza wywołana bupropionem może rozwinąć się w wybranych populacjach pacjentów lub pogorszyć się, jeśli już uprzednio występował zespół psychotyczny. Objawy obejmują urojenia, omamy, zespół paranoiczny i splątanie. W większości przypadków objawy te można złagodzić poprzez redukcję dawki, odstawienie leczenia bądź dołączenie leku przeciwpsychotycznego. Jednak dołączenie do leczenia psychozy benzodiazepiny zamiast leku przeciwpsychotycznego może stać się uznaną alternatywą zgodnie z modelem psychozy indukowanej amfetaminą. Objawy psychotyczne wiążą się z takimi czynnikami, jak wyższe dawki bupropionu, zaburzenia psychotyczne bądź choroba afektywna dwubiegunowa w wywiadzie, równoległe stosowanie innych leków, np. litu bądź benzodiazepin, starszy wiek, uzależnienie od substancji uzależniającej.
Zgodnie z kilkoma opisami przypadków nagłe odstawienie bupropionu może skutkować zespołem odstawienia. Wyraża się on dystonią, drażliwością, lękiem, manią, bólem głowy i innymi bólami. Informacja zamieszczona na ulotce rekomenduje zmniejszanie dawki po terapii bupropionem depresji sezonowej; nie uważa jej jednak za konieczną, jeśli lek używano w celu zaprzestania palenia.
Przeciwwskazania.
GlaxoSmithKline radzi nie stosować bupropionu chorym na padaczkę bądź cierpiącym na inne stany związane z obniżeniem progu drgawkowego, jak anoreksja, bulimia, aktywny guz mózgu, picie alkoholu, używanie benzodiazepin lub odstawianie tych substancji. Bupropionu należy również unikać, gdy przyjmuje się inhibitory monoaminooksydazy. Ważne jest, by odczekać 2 tygodnie pomiędzy zakończeniem terapii MAOI a rozpoczęciem podaży bupropionu. Ulotka zatwierdzona przez FDA rekomenduje ostrożność w terapii pacjentów z uszkodzeniami wątroby, ciężką chorobą nerek, ciężkim nadciśnieniem, jak też u pacjentów pediatrycznych, młodzieży i młodych dorosłych z powodu zwiększonego ryzyka myśli samobójczych.
Interakcje.
Bupropion ulega hydroksylacji do hydroksybupropionu przez izoenzym CYP2B6, w związku z czym mogą zajść interakcje z innymi lekami metabolizowanymi przez ten sam izoenzym. Wymienia się wśród nich paroksetynę, sertralinę, fluoksetynę, diazepam, klopidogrel i orfenadrynę. Przewidywanym wynikiem jest zwiększenie stężenia bupropionu, zmniejszenie zaś hydroksybupropionu. Efekt odwrotny (spadek poziomu bupropionu ze zwiększeniem hydroksybupropionu) oczekiwany byłby po przyjęciu induktorów CYP2B6, jak karbamazepina, klotrimazol, ryfampicyna, rytanawir, ziele dziurawca, fenobarbital, fenytoina i inne. Odwrotnie, ponieważ bupropion sam ma właściwości inhibitora CYP2D6 (Ki=21 μM), podobnie jak jego aktywny metabolit hydroksybupropion (Ki=13,3 μM), może spowalniać usuwanie innych leków metabolizowanych przez ten enzym.
Bupropion obniża próg drgawkowy, w związku z czym może potencjalnie oddziaływać z innymi lekami wywołującymi ten efekt, jak teofilina, steroidy i niektóre trójpierścieniowe leki przeciwdepresyjne. Informacja na ulotce rekomenduje ograniczenie spożycia alkoholu, ponieważ w rzadkich przypadkach bupropion zmniejsza tolerancję alkoholu oraz ponieważ nadmierne spożycie alkoholu może obniżać próg drgawkowy.
Przedawkowanie.
Bupropion uznaje się za umiarkowanie niebezpieczny przy przedawkowaniu.
W większości połknięcia przez dzieci w celach poznawczych obejmują jedną albo dwie tabletki. Dzieci takie nie wykazują żadnych zauważalnych objawów. Drgawki częściej obserwuje się u nastolatków bądź dorosłych, ich częstość wzrasta dziesięciokrotnie przy dawkach dobowych 600 mg.
Przedawkowanie bupropionu rzadko skutkuje zgonem, ale odnotowano już i takie przypadki. Obawy obejmują omamy i urojenia, wymioty, zachowania agresywne oraz drgawki.
Farmakologia.
Jako że bupropion w organizmie szybko ulega przekształceniu do kilku metabolitów o różnej aktywności, jego działania nie można wyjaśnić bez odwołania się do jego metabolizmu. Odsetek miejsc wiążących transporterów dopaminy (DAT) zajmowanych przez bupropion i jego metabolity w mózgu ludzkim oceniono z użyciem pozytonowej tomografii emisyjnej na w niezależnym badaniu na 6–22%, natomiast na 12–35% w badaniach GlaxoSmithKline. Opierając się na analogiach z SSRI, dopiero zajęcie ponad 50% DAT byłoby konieczne, aby wpływ na wychwyt zwrotny dopaminy można uznać za główny mechanizm działania leku. Dla porównania, zajęcie około 65% lub więcej miejsc wiążących DAT wywołałoby euforię i niosło ze sobą ryzyko uzależnienia. Jednak obecne badania wskazują, że dopamina jest inaktywowana przez wychwyt zwrotny noradrenaliny w korze czołowej, co może stanowić wyjaśnienie dodatkowych dopaminergicznych efektów leku.
Wykazano również działanie bupropionu jako niekompetycyjnego antagonisty receptorów nikotynowych.
Poza układem nerwowym sam lek i jego główny metabolit hydrobupropion działają w wątrobie jako silny inhibitor enzymu CYP2D6, metabolizującego też sam bupropion, ale oprócz niego jeszcze wiele innych leków i innych substancji aktywnych biologicznie.
Farmakokinetyka.
Bupropion jest przekształcany w wątrobie przez izoenzym cytochromu P450 CYP2B6. Posiada kilka aktywnych metabolitów: "R,R"-hydroksybupropion, "S,S"-hydroksybupropion, "treo"-hydrobupropion i "erytro"-hydrobupropion, które są w dalszej kolejności metabolizowane do związków nieaktywnych, a w końcu usuwane z ustroju z moczem. Farmakologię bupropionu i jego metabolitów obrazuje poniższa tabela. Bupropion znany jest ze słabego hamowania receptorów α1-adrenergicznych. Oddziałuje z nimi jednakże tylko w 14% tak silnie, jak w przypadku hamowania resorpcji dopaminy. Hamuje też receptory histaminowe H1, osiągając tym razem 9%.
Biologiczna aktywność bupropionu zależy w znacznym stopniu od jego aktywnych metabolitów, zwłaszcza zaś "S","S"-hydroksybupropionu. GlaxoSmithKline wprowadziło ten związek jako odrębny lek pod nazwą radafaksyna, ale zaniechało tego w 2006 z powodu niesprzyjającego stosunku ryzyka do korzyści.
Bupropion jest przekształcany w hydroksybupropion przez CYP2B6, izoenzym cytochromu P450. Alkohol powoduje wzrost aktywności CYP2B6 w wątrobie. Osoby z uzależnieniem od alkoholu w wywiadzie szybciej metabolizują bupropion. Lek jest metabolizowany do treo-hydrobupropionu przez dehydrogenazę 11β-hydroksysteroidową typu 1. Szlak odpowiedzialny za powstawanie erytro-hydrobupropionu nie został rozpoznany.
Metabolizm bupropionu jest bardzo różny. Dawki efektywne otrzymywane przez osoby przyjmujące tą samą ilość leku mogą różnić się od siebie aż 5,5 raza, a czas połowicznego rozpadu wynosi od 3 do 16 godzin, podczas gdy w przypadku hydroksybupropionu aż 7,5 raza z czasem półtrwania od 12 do 38 godzin. W oparciu o te dane niektórzy badacze doradzają monitorowanie poziomu bupropionu i hydroksybupropionu we krwi.
Występują znaczne międzygatunkowe różnice w metabolizmie bupropionu. U człowieka przypomina on bardziej obserwowany u świnki morskiej, niż u myszowatych. W rzeczywistości hydroksybupropion, główny metabolit leku u człowieka, w ogóle nie występuje u szczurów.
Odnotowano przypadki fałszywie dodatnich testów na obecność amfetaminy w moczu u osób przyjmujących bupropion. Bardziej specyficzne badania potwierdzające wypadały negatywnie.
Synteza.
Bupropion należy do pochodnych katynonu. Można go otrzymać w dwóch etapach z "m"-chloropropiofenonu. Proces rozpoczyna bromowanie substratu, zachodzące w pozycji α względem grupy karbonylowej. Reakcję prowadzi się w chlorku metylenu w temp. 0 °C. Powstały α-bromoketon bez oczyszczania poddaje się substytucji nukleofilowej "tert"-butyloaminą. Optymalnym rozpuszczalnikiem do tego etapu jest "N"-metylopirolidon, w którym reakcja kończy się w ciągu 10 min (w porównaniu z wieloma godzinami, gdy jako rozpuszczalnik używa się DMF). Dzięki temu unika się degradacji produktu, który jest nietrwały w postaci wolnej aminy. Po przerobie surowy związek uzyskuje się jako roztwór w eterze, który traktuje się stężonym kwasem solnym, w wyniku czego następuje wydzielenie się chlorowodorku bupropionu w postaci białych kryształów. Wydajność całej procedury wynosi ok. 80%, a czas jej trwania w skali laboratoryjnej to ok. 2 h:
W alternatywnej metodzie syntezy substratem jest związek typu acyloiny (α-hydroksyketonu), 1-("m"-chlorofenylo)-1-hydroksypropan-2-on, który redukuje się do odpowiedniego diolu i utlenia regioselektywnie za pomocą kwasu jodoksybenzoesowego (IBX) do izomerycznej acyloiny, 1-("m"-chlorofenylo)-2-hydroksypropan-1-onu. Następnie grupę hydroksylową aktywuje się za pomocą bezwodnika triflatowego, Tf2O, i wymienia na grupę "tert"-butyloaminową. Cały proces trwa ok. 45 h, a jego wydajność wynosi ok. 60%.
Historia.
Bupropion wynaleziony został przez Narimana Mehtę z Burroughs Wellcome (obecnie GlaxoSmithKline) w 1969, w Stanach Zjednoczonych opatentowano go w 1974. Został zaakceptowany przez amerykańską Agencję Żywności i Leków (FDA) jako lek przeciwdepresyjny 30 grudnia 1985. Wprowadzono go na rynek pod nazwą "Wellbutrin". Jednak znaczna częstość występowania napadów drgawkowych po pierwotnie rekomendowanej dawce spowodowała wycofanie leku w 1986. Następnie odkryto, że ryzyko drgawek wykazuje wysoką zależność od dawki i bupropion wrócił na rynek w 1989 z mniejszą maksymalną dawką dzienną.
w 1996 FDA zaakceptowała formę o opóźnionym uwalnianiu, o nazwie "Wellbutrin SR", przyjmowaną dwukrotnie w ciągu dnia (w porównaniu z dawkowanym trzykrotnie z dzień wcześniejszym preparatem Wellbutrin). W 2003 FDA zaaprobowała inną postać o opóźnionym uwalnianiu, zwaną Wellbutrin XL, którą wystarczyło przyjmować raz dziennie. Formy SR i XL dostępne są też w postaci generyków w Stanach Zjednoczonych i Kanadzie. W tej ostatniej generyk XR bupropion rozpowszechnia firma Mylan. W 1997 bupropion uzyskał akceptację FDA dla stosowania w rzucaniu palenia pod nazwą Zyban. W 2006 Wellbutrin XL dostał zgodę na stosowanie w depresji sezonowej.
W kwietniu 2008 FDA zaakceptowała bromowodorek bupropionu zamiast chlorowodorku, sprzedawany pod nazwą "Aplenzin" przez Sanofi-Aventis.
11 października 2007 dwóch dostawców informacji konsumenckiej dotyczącej produktów odżywczych i suplementów, ConsumerLab.com i The People’s Pharmacy, ujawniło wyniki badań porównawczych różnych preparatów bupropionu. The People’s Pharmacy otrzymała liczne doniesienia o zwiększonej częstości występowania działań niepożądanych i zmniejszonej skuteczności generyku, w związku z czym poprosiła ConsumerLab.com o przetestowanie rzeczonego produktu. Badanie wykazało, że jedna z postaci generycznych leku Wellbutrin XL w dawce 300 mg, sprzedawana pod nazwą Budeprion XL 300 mg, nie działa identycznie, jak markowa tabletka w laboratorium. FDA zainteresowała się ty zgłoszeniem i doszła do wniosku, że Budeprion XL jest równoważny Wellbutrinowi XL w zakresie biodostępności bupropionu oraz jej głównego metabolitu hydroksybupropionu. Stwierdziła też, że najprawdopodobniejszym wyjaśnieniem zauważalnego pogorszenia się depresji po przejściu z Wellbutrinu XL na Budeprion XL są współwystępujące naturalne zmiany nastroju. 3 października 2012 FDA zmieniła zdanie, ogłaszając, że Budeprion XL w dawce 300 mg nie wykazuje równoważności terapeutycznej z preparatem Wellbutrin XL w dawce 300 mg. FDA nie zbadała biorównoważności żadnego innego generyku Wellbutrinu XL w dawce 300 mg, zażądała jednak od czterech wytwórców przesłania danych na ten temat do marca 2013. W październiku 2013 FDA upewniła się, że wyroby pewnych wytwórców nie spełniają wymogu biorównoważności.
W 2012 GlaxoSmithKline przyznało się do winy i zgodziło się zapłacić 3 miliardy dolarów kary, po części za promowanie niezaaprobowanego użycia Wellbutrinu w celu redukcji masy ciała oraz na dysfunkcje seksualne.
We Francji Zyban wpuszczono na rynek 3 sierpnia 2001 z maksymalną dawką dzienną 300 mg. Dostępny jest tam tylko bupropion SR, i to tylko w przypadku rzucania palenia. Bupropion uzyskał pozwolenie na użycie u dorosłych z dużą depresją w Holandii na początku 2007. GlaxoSmithKline spodziewa się kolejnych pozwoleń w innych europejskich krajach.
Użycie niemedyczne.
Zgodnie z klasyfikacją leków psychiatrycznych amerykańskiego rządu bupropion nie uzależnia. W badaniach na zwierzętach sajmiri i szczury dały się nakłonić do samodzielnego podawania sobie bupropionu, co często uznaje się za objaw potencjału uzależniającego. Istnieją jednak znaczne różnice międzygatunkowe w metabolizmie bupropionu. Istnieje wiele doniesień anegdotycznych oraz opisów przypadków uzależnienia od bupropionu, jednak ogrom dowodów pokazuje, że efekty subiektywne przyjmowania bupropionu znacznie się różnią od efektów przyjmowania uzależniających stymulantów kokainy lub amfetaminy.

</doc>
<doc id="3190498" url="https://pl.wikipedia.org/wiki?curid=3190498" title="Felicjan Krajewski">
Felicjan Krajewski

Felicjan Krajewski herbu Jasieńczyk (zm. w maju 1706) – kasztelan bydgoski.
Syn Jakuba i Anny Widlickiej. Brat Stanisława, proboszcza kaliskiego i Wojciecha, dziekana łowickiego.
Miał syna Stanisława (zm. 1736), starostę gostyńskiego.
Początkowo był cześnikiem bracławskim (1679), następnie chorążym gostyńskim (1683) i starostą gostyńskim (1685).
Od 1690 rewizor skarbu koronnego. Poseł ziemi gostyńskiej na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej.

</doc>
<doc id="3190596" url="https://pl.wikipedia.org/wiki?curid=3190596" title="Enis Bećirbegović">
Enis Bećirbegović

Enis Bećirbegović (ur. 2 kwietnia 1976 w Sarajewie) – bośniacki narciarz alpejski, olimpijczyk.
Kariera.
Enis Bećirbegović czterokrotnie uczestniczył w zimowych igrzyskach olimpijskich (1992, 1994, 1998 i 2002). Podczas swoich pierwszych igrzysk, w 1992 wziął udział w reprezentacji Jugosławii. Podczas tych igrzysk wziął udział w trzech konkurencjach narciarstwa alpejskiego: supergiganta (67. miejsce), slalomu gigancie (nie ukończył) i slalomu (nie ukończył). Na kolejnych igrzyskach, w 1994 reprezentował już Bośnię i Hercegowinę. Podczas tych igrzysk wystąpił w jednej konkurencji narciarstwa alpejskiego: slalomu gigancie (nie ukończył). Podczas kolejnych igrzysk, w 1998 Bećirbegović wziął udział w trzech konkurencjach narciarstwa alpejskiego: zjazdu (21. miejsce), supergigantu (22. miejsce) i slalomu gigancie (nie ukończył). Cztery lata później, w 2002 roku Bećirbegović uczestniczył już w tylko jednej konkurencji narciarstwa alpejskiego: slalomie gigancie, w którym nie ukończył konkurencji. W tym samym roku Enis Bećirbegović miał okazję być chorążym reprezentacji Bośni i Hercegowiny. Były to jego ostatnie zimowe igrzyska olimpijskie.

</doc>
<doc id="3190609" url="https://pl.wikipedia.org/wiki?curid=3190609" title="Hans Beseler">
Hans Beseler



</doc>
<doc id="3190649" url="https://pl.wikipedia.org/wiki?curid=3190649" title="Blake Berris">
Blake Berris

Blake Everett Berris (ur. 24 sierpnia 1984 r. w Los Angeles, w stanie Kalifornia) – amerykański aktor telewizyjny i filmowy.

</doc>
<doc id="3190654" url="https://pl.wikipedia.org/wiki?curid=3190654" title="Dolna latarnia morska Paralepa">
Dolna latarnia morska Paralepa

Dolna latarnia morska Paralepa – (est. "Paralepa alumine tuletorn") latarnia morska położona na zachód od miasta Haapsalu, gmina Ridala, prowincja Läänemaa. 
Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 471. 
Latarnia została zbudowana w 1916 roku razem z górną latarnią. Obecnie istniejąca latarnia została zbudowana w 1934 roku. Jest to konstrukcja żelbetonowa o wysokości 16 metrów. Znajduje się w odległości 800 metrów od górnej latarni.

</doc>
<doc id="3190746" url="https://pl.wikipedia.org/wiki?curid=3190746" title="Górna latarnia morska Paralepa">
Górna latarnia morska Paralepa

Górna latarnia morska Paralepa – (est. "Paralepa ülemine tuletorn") latarnia morska położona na zachód od miasta Haapsalu, gmina Ridala, prowincja Läänemaa. 
Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 472. 
Latarnia została zbudowana w 1916 roku razem z dolną latarnią. Obecnie istniejąca latarnia została zbudowana w 1932 roku. Jest to konstrukcja żelbetonowa o wysokości 34 metrów. Znajduje się w odległości 800 metrów od górnej latarni.

</doc>
<doc id="3190792" url="https://pl.wikipedia.org/wiki?curid=3190792" title="Apollinarij Chrieptowicz-Butieniew">
Apollinarij Chrieptowicz-Butieniew

Apollinarij Konstantinowicz Chrieptowicz-Butieniew, ros. Аполлинарий Константинович Хрептович-Бутенев (ur. 18 kwietnia 1879 r. w Bieszenkowiczach w guberni witebskiej, zm. 30 czerwca 1946 r. w Bonny-sur-Loire) – rosyjski urzędnik państwowy, dyplomata, emigrant.
Pochodził z rodu książęcego. Ukończył studia historyczne na uniwersytecie w Moskwie, a następnie studia rolnicze na uniwersytecie w Halle. Po powrocie do Rosji otrzymał pracę w ministerstwie spraw zagranicznych. Skierowano go do Konstantynopola, gdzie pracował w rosyjskim konsulacie. W 1905 r. objął funkcję drugiego sekretarza ambasady w Tokio. W latach 1909-1911 był sekretarzem ambasady w Londynie. Następnie pracował jako urzędnik w 1 departamencie ministerstwa spraw zagranicznych. Otrzymał tytuł radcy tytularnego. W 1918 r. przyłączył się do Białych. W listopadzie 1920 r. wraz z wojskami Białych został ewakuowany z Krymu do Gallipoli. Na emigracji zamieszkał na krótko w Królestwie SHS. Następnie przyjechał do Austrii. W 1924 r. zamieszkał w Paryżu. W 1936 r. przeniósł się do rodzinnego majątku ziemskiego we wsi Szczorsy koło Nowogródka. Po zajęciu wschodniej części Polski przez Armię Czerwoną jesienią 1939 r., został aresztowany przez NKWD. W 1943 r. wypuszczono go na wolność. W 1944 r. powrócił do Paryża.

</doc>
<doc id="3190797" url="https://pl.wikipedia.org/wiki?curid=3190797" title="Jugosławia na Letnich Igrzyskach Olimpijskich 1980">
Jugosławia na Letnich Igrzyskach Olimpijskich 1980

Jugosławię na Letnich Igrzyskach Olimpijskich 1980 reprezentowało 167 zawodników: 136 mężczyzn i 28 kobiet. Był to 14. start reprezentacji Jugosławii na letnich igrzyskach olimpijskich.
Najmłodszym jugosłowiańskim zawodnikiem na tych igrzyskach był wioślarz, Josip Reić (14. lat), a najstarszym strzelec, Franc Peternel (47. lat)

</doc>
<doc id="3190806" url="https://pl.wikipedia.org/wiki?curid=3190806" title="Merewai Turukawa">
Merewai Turukawa

Merewai Turukawa Vesikula (ur. 23 czerwca 1935, Nadroga) – fidżyjska lekkoatletka specjalizująca się w rzucie dyskiem, rzucie oszczepem i pchnięciu kulą.
Na pierwszych igrzyskach Południowego Pacyfiku zdobyła 3 złote medale: w pchnięciu kulą (11,45), rzucie dyskiem (35,27) i rzucie oszczepem (36,59). Na kolejnych, pomimo kontuzji kolana, zdobyła srebro w rzucie dyskiem (35,38).
W 1994, na Mistrzostwa Oceanii weteranów, zdobyła złoty medal w pchnięciu kulą i srebrny w rzucie oszczepem. W tym samym roku została zaliczona do "Fiji Sports Hall of Fame".
Z wykształcenia jest pielęgniarką. Obecnie mieszka w Suvie, razem z mężem i trójką dzieci.

</doc>
<doc id="3190818" url="https://pl.wikipedia.org/wiki?curid=3190818" title="Tatra T3R.P">
Tatra T3R.P

Tatra T3R.P (używane jest także oznaczenie Tatra T3P) – typ tramwaju, który powstał w wyniku modernizacji tramwaju Tatra T3.
Historia.
Po krachu firmy ČKD, która w latach 90. ubiegłego stulecia produkowała wyposażenie elektryczne dla modernizowanych tramwajów, na czeskim rynku pojawiła się firma Alstom (dziś Cegelec), która wyprodukowała nowe wyposażenie elektryczne TV Progress oparte na tranzystorach IGBT.
Pierwszym wozem z tym wyposażeniem stał się w 1999 ostrawski tramwaj Tatra T3SUCS o numerze taborowym 1016. Jednakże z powodu na oczekiwanie na dopuszczenie do ruchu przez Urząd Kolejowy, wnętrze przebudowywano do następnego roku, kiedy w Ostrawie rozpoczęto seryjną modernizację tramwajów do typu T3R.P.
W roku 2000 wyposażenie TV Progress otrzymał praski tramwaj T3 o numerze 6554. Poza zamontowaniem nowej elektryki tramwaj nie został zmodernizowany i służył raczej w celach testowych. W roku 2002 ten sam tramwaj posłużył w celu przetestowania wyposażenia typu TV Europulse.
Już w roku 2000 pierwsze przedsiębiorstwa komunikacyjne rozpoczęły modernizację swoich tramwajów na typ T3R.P. Praski przewoźnik początkowo zlecił remonty firmie Pars nova (tramwaje nr 8211 - 8245), następnie na własną rękę zmodernizowano kilka wozów (od nr 8300). Ostrawski i pilzneński przewoźnik samodzielnie przeprowadził modernizację (niektóre z pilzneńskich wozów odnowiono w Ostrawie). Inne miasta (Ołomuniec, Brno) początkowo zleciły przebudowę Ostrawie, następnie firmie Pars.
Modernizacja.
W przeciwieństwie do wyglądu zewnętrznego tramwaju który zmienił się w niewielkim stopniu (wymieniono ekspozytor liniowy na wyświetlacz), wewnątrz nastąpiła poważniejsza modernizacja. W niektórych miastach klasyczne siedzenia z laminatu zastąpiono nowymi tapicerowanymi montowanymi do ścian, co ułatwia czyszczenie podłogi, na którą położono wykładzinę antypoślizgową. Pasażerowie są informowani o trasie i linii przez nowoczesny system akustycznej i wizualnej informacji pasażerskiej. Zamontowano wyposażenie elektryczne typu TV Progress z tranzystorami IGBT. Żywotność tramwaju przedłużono tym samym o minimum 15 lat.
Wozy, których pudło znajdowało się w złym stanie technicznym, zostały poddane gruntowniejszej modernizacji - Tatra T3R.PV.
Eksploatacja.
Modernizacja na typ T3R.P przebiega od roku 1999.

</doc>
<doc id="3190823" url="https://pl.wikipedia.org/wiki?curid=3190823" title="Daniel Kosmeľ">
Daniel Kosmeľ

Daniel Kosmeľ (ur. 16 października 1974 w Namiestowie) – piłkarz słowacki występujący na pozycji środkowego pomocnika.
Kariera klubowa.
Daniel Kosmeľ rozpoczynał karierę piłkarską na początku lat 90. w słowackich drużynach występujących w niższych klasach rozgrywkowych: TJ Tatran Klin, MŠK Námestovo oraz w ZŤS Martin, gdzie podpisał pierwszy profesjonalny kontrakt.
W połowie 1997 roku przeniósł się do czeskiego SK Železárny Třinec; po rozegraniu jednej rundy podpisał kontrakt z Rakowem Częstochowa. W I lidze zadebiutował 7 marca 1998 roku w wygranym 1:0 meczu z Petrochemią Płock. Po sezonie Raków spadł z ekstraklasy zajmując w niej ostatnią, 18. lokatę. Po spadku do III ligi w sezonie 1999/2000 opuścił on klub, ogółem rozgrywając dla niego 67 meczów i zdobywając 10 bramek.
W sezonie 2000/2001 występował on w Ruchu Radzionków, z którym zajął ostatnie miejsce w tabeli ekstraklasy.
W 2001 roku zdecydował się on powrócić na Słowację, gdzie podpisał kontrakt z MŠK SCP Ružomberok i zadebiutował w Mars superlidze. Po jednym roku przeniósł się do MŠK Žilina. Z klubem tym osiągnął największe w swojej karierze sukcesy: dwukrotne mistrzostwo oraz Superpuchar Słowacji. Po zakończeniu umowy przeniósł się on do rosyjskiego Dinama Briańsk. W Priemjer-Lidze rozegrał 17 spotkań.
Od sezonu 2004/2005 Kosmeľ był graczem Slovana Bratysława, z którym po półtora roku awansował do słowackiej ekstraklasy. Następnie był graczem Interu Bratysława oraz MŠK Námestovo, w barwach którego zakończył karierę piłkarską.
Kariera trenerska.
W 2013 roku po kontuzji kolana oznaczającej półroczną rekonwalescencję zakończył karierę zawodniczą. Wkrótce potem został grającym trenerem amatorskiego klubu FK Oravan Oravská Jasenica.

</doc>
<doc id="3190824" url="https://pl.wikipedia.org/wiki?curid=3190824" title="Alexander Tyč">
Alexander Tyč

Alexander Tyč (ur. 28 lutego 1969) – piłkarz słowacki występujący na pozycji napastnika, działacz i trener piłkarski.
Kariera klubowa.
Alexander Tyč rozpoczynał karierę w połowie lat 80. w Partizánie Bardejov (od 1992 roku BSC JAS Bardejov), którego jest wychowankiem. W sezonie 1994/1995 awansował on z tym klubem do Mars superligi, gdzie rozegrał przez dwa sezony 49 spotkań i zdobył 7 goli. W połowie 1996 roku przeszedł do austriackiego SV Oberwart, gdzie spędził jedną rundę.
Na początku 1997 roku został on piłkarzem Amiki Wronki prowadzonej wówczas przez Mariana Kurowskiego. W I lidze zadebiutował 5. marca w wygranym 1:0 meczu przeciwko Rakowowi Częstochowa. Ogółem rozegrał w polskiej ekstraklasie 11 spotkań i zdobył 1 gola. W połowie sezonu 1997/1998 przeniósł się on do Śląska Wrocław (grupa zachodnia II ligi).
Wiosną 1998 roku Tyč powrócił do BSC JAS Bardejov. Przez półtora roku rozegrał w barwach tego klubu 11 meczów, a po sezonie 1998/1999 jego zespół spadł do 2. ligi. W latach 2002–2010 występował on w FK Drustav Svidník-Hrabovčík, z którym po raz pierwszy w historii klubu awansował do 3. ligi.
Kariera trenerska.
Alexander Tyč po zakończeniu kariery zawodniczej pełnił funkcje działacza i szkoleniowca w Partizánie Bardejov oraz w FK Drustav Svidník-Hrabovčík.

</doc>
<doc id="3190825" url="https://pl.wikipedia.org/wiki?curid=3190825" title="Orlando City SC">
Orlando City SC

Orlando City Soccer Club – amerykański klub piłkarski z Orlando, występujący w Major League Soccer. W latach 2011–2014, przed dołączeniem do MLS, występował w lidze USL Pro.
Klub rozgrywa swoje mecze na Florida Citrus Bowl Stadium w Orlando, do czasu ukończenia budowy Orlando City Stadium. 

</doc>
<doc id="3190826" url="https://pl.wikipedia.org/wiki?curid=3190826" title="Zoltán Daróczy">
Zoltán Daróczy

Zoltán Daróczy (ur. 23 czerwca 1938 w Bihartordze) – węgierski matematyk, wieloletni profesor i rektor Uniwersytetu w Debreczynie w latach 1987-1990. Zajmuje się głównie równaniami funkcyjnymi, jest autorem 151 publikacji naukowych.
Studia na Uniwersytecie w Debreczynie ukończył w 1961. W 1962 rozpoczął pracę na macierzystej uczelni i uzyskał tam stopień doktora, promotorem jego doktoratu był János Aczél. Na Uniwersytecie w Debreczynie pełnił funkcje dyrektora instytutu, prodziekana, dziekana, prorektora i rektora.
Wspólnie z J. Aczélem napisał książkę "On measures of information and their characterizations". Swoje prace publikował m.in. w „Publicationes Mathematicae Debrecen”, „Acta Mathematica Hungarica”, „Aequationes Mathematicae”, „Monatshefte für Mathematik” i „Proceedings of the American Mathematical Society”.
Jest członkiem Węgierskiej Akademii Nauk.
Wypromował 13 doktorów, jego uczniem jest m.in. Zsolt Páles.

</doc>
<doc id="3190828" url="https://pl.wikipedia.org/wiki?curid=3190828" title="Big Top Halloween">
Big Top Halloween

Big Top Halloween – debiutancki album amerykańskiej grupy rockowej The Afghan Whigs. Został wydany w 1988 roku.
Lista piosenek.
Strona A i strona B albumu liczyły po 6 piosenek.

</doc>
<doc id="3190832" url="https://pl.wikipedia.org/wiki?curid=3190832" title="Repsol YPF">
Repsol YPF



</doc>
<doc id="3190834" url="https://pl.wikipedia.org/wiki?curid=3190834" title="LWB">
LWB



</doc>
<doc id="3190835" url="https://pl.wikipedia.org/wiki?curid=3190835" title="Ścieżki dźwiękowe z serii Angel Beats!">
Ścieżki dźwiękowe z serii Angel Beats!

"Angel Beats!" to 13-odcinkowy serial anime wyprodukowany w 2010 roku przez P.A. Works i Aniplex w reżyserii Seijiego Kishi. Fabuła została pierwotnie pomyślany przez Juna Maedę, który napisał również scenariusz i skomponował muzykę wspólnie z grupą Anant-Garde Eyes. Dyskografia "Angel Beats!" składa się z jednego albumu studyjnego, sześciu singli i jednej ścieżki dźwiękowej. Pięć wydawnictw stanową single fikcyjnego zespołu Girls Dead Monster, stworzonego na potrzeby anime, a do których piosenki zaśpiewały LiSA i Marina. 
Albumy.
Keep The Beats!
"Keep The Beats!" to album studyjny zespołu Girls Dead Monster wydany 30 czerwca 2010 roku w Japonii przez Key Sounds Label z numerem katalogowym KSLA-0058. 28 lipca 2010 roku Sony Magazines wydało również album zawierającą instrumentalne wersje utworów wraz z 256-stronicową książką z nutami. Wydawnictwo zawiera jedną płytę z 13 utworami śpiewanymi przez LiSA. Album został skomponowany przez Juna Maedę, który napisał również słowa do piosenek, a aranżacji dokonał Hikarishūyō.
Angel Beats! Original Soundtrack.
"Angel Beats! Original Soundtrack" został wydany 28 lipca 2010 roku w Japonii przez Key Sounds Label z numerami katalogowymi KSLA-0059 i KSLA-0060. Ścieżka dźwiękowa składa się z dwóch płyt zawierających łącznie 47 utworów, które skomponowali Jun Maeda i członkowie zespołu Anant-Garde Eyes. Lia zaśpiewała „My Soul, Your Beats!”, Karuta zaśpiewała „Ichiban no takaramono (Original Version)”, a Aoi Tada zaśpiewała „Brave Song”.
Wszystkie utwory zostały skomponowane i zaaranżowane przez zespół Anant-Garde Eyes, chyba że zaznaczono inaczej.
Single.
Crow Song.
„Crow Song” to singel zespołu Girls Dead Monster składający się z piosenek śpiewanych przez Marinę i wydany 23 kwietnia 2010 roku w Japonii przez Key Sounds Label z numerem katalogowym KSLA-0051. Singel został skomponowany przez Juna Maedę, który napisał również słowa do piosenek, a aranżacji dokonał Hikarishūyō.
Thousand Enemies.
„Thousand Enemies” to singel zespołu Girls Dead Monster składający się z piosenek śpiewanych przez LiSA i wydany 12 maja 2010 roku w Japonii przez Key Sounds Label z numerem katalogowym KSLA-0052. Singel został skomponowany przez Juna Maedę, który napisał również słowa do piosenek, a aranżacji dokonał Hikarishūyō. Część chóralna w utworze „Highest Life” została wykonana przez AMG Music School.
My Soul, Your Beats! / Brave Song.
„My Soul, Your Beats! / Brave Song” jest split singlem wydanym 26 maja 2010 roku w Japonii przez Key Sounds Label z numerami katalogowymi KSLA-0053 (edycja limitowana) oraz KSLA-0054 (edycja zwykła). Te dwa tytułowe utwory, wykonywane odpowiednio przez Lię i Aoi Tadę, były używane jako piosenki otwierające i kończące w anime "Angel Beats!" Singel zawiera ich oryginalne, skrócone i instrumentalne wersje. Wydawnictwo zostało skomponowane przez Juna Maedę, który napisał również słowa do piosenek, a aranżacji dokonał zespół Anant-Garde Eyes. Singel zadebiutował na 3. pozycji w rankingu Oricon, sprzedając się w ilości ok. 80 000 kopii w pierwszym tygodniu sprzedaży. Edycja limitowana zawierała bonusową płytę DVD zawierające wersję czołówki i tytułówki anime pozbawioną napisów. 
Little Braver.
„Little Braver” to singel zespołu Girls Dead Monster składający się z piosenek śpiewanych przez LiSA i wydany 9 czerwca 2010 roku w Japonii przez Key Sounds Label z numerem katalogowym KSLA-0055. Singel został skomponowany przez Juna Maedę, który napisał również słowa do piosenek, a aranżacji dokonał Hikarishūyō.
Last Song.
„Last Song” to singel zespołu Girls Dead Monster składający się z piosenek śpiewanych przez Marinę i wydany 8 grudnia 2010 roku w Japonii przez Key Sounds Label z numerem katalogowym KSLA-0064. Singel został skomponowany przez Juna Maedę, który napisał również słowa do piosenek, a aranżacji dokonał Hikarishūyō.
Ichiban no takaramono (Yui final ver.).
 to singel zespołu Girls Dead Monster składający się z piosenek śpiewanych przez LiSA i wydany 8 grudnia 2010 roku w Japonii przez Key Sounds Label z numerem katalogowym KSLA-0065. Singel został skomponowany przez Juna Maedę, który napisał również słowa do piosenek, a aranżacji dokonał Hikarishūyō.

</doc>
<doc id="3190836" url="https://pl.wikipedia.org/wiki?curid=3190836" title="Dublerzy (serial telewizyjny)">
Dublerzy (serial telewizyjny)

Dublerzy (ang. "The Doubles") – polski czteroodcinkowy serial telewizyjny z 2006, w reżyserii Marcina Ziębińskiego, będący telewizyjną wersją filmu Dublerzy z tego samego roku.

</doc>
<doc id="3190839" url="https://pl.wikipedia.org/wiki?curid=3190839" title="Shampoo">
Shampoo

Shampoo – brytyjski żeński zespół muzyczny z gatunku pop punk/power pop, aktywny w latach 1993-2000. Założony przez Jacqueline „Jacqui” Blake i Caroline „Carrie” Askew. Znany głównie z przeboju „Trouble”.

</doc>
<doc id="3190845" url="https://pl.wikipedia.org/wiki?curid=3190845" title="Aglaja (roślina)">
Aglaja (roślina)

 
Aglaja ("Aglaia" Loureiro) – rodzaj roślin z rodziny meliowatych ("Meliaceae"). Obejmuje około 120 gatunków występujących w południowo-wschodniej Azji, w północnej Australii i na wyspach zachodniego Pacyfiku. Wiele gatunków ma znaczenie użytkowe. Jadalna jest osnówka nasion (np. gatunków "A. edulis", "A. exstipulata", "A. korthalsii", "A. sexipetala"), męskie kwiaty "A. odorata" służą do aromatyzowania napojów i pościeli, a sama roślina jest uprawiana jako ozdobna, wiele gatunków pozyskiwanych jest dla drewna. U roślin z tego rodzaju i tylko u nich stwierdzono ok. 50 zidentyfikowanych związków zawierających szkielet cyclopentatetrahydrobenzofuranu (ang.: "rocaglate" i "rocaglamide derivatives", "flavaglines"). Związki te (odkryte dopiero w 1982 roku) wykazują działanie przeciwnowotworowe i toksyczne dla niektórych organizmów.
Systematyka.
Jeden z rodzajów rodziny meliowatych "Meliaceae" z rzędu mydleńcowców "Sapindales" w obrębie kladu różowych roślin okrytonasiennych.

</doc>
<doc id="3190846" url="https://pl.wikipedia.org/wiki?curid=3190846" title="Jim Kaat">
Jim Kaat

James Lee Kaat (ur. 7 listopada 1938) – amerykański baseballista, który występował na pozycji miotacza przez 25 sezonów w Major League Baseball, szesnastokrotny zdobywca Złotej Rękawicy.
W 1957 podpisał kontrakt jako wolny agent z Washington Senators, w którym zadebiutował 2 sierpnia 1959 w meczu przeciwko Chicago White Sox zaliczając porażkę. W 1961, swoim pierwszym pełnym sezonie, zanotował bilans W-L 9–17 przy ERA 3,90, zaś rok później zaliczył najwięcej shutoutów w MLB (5), po raz pierwszy został powołany do Meczu Gwiazd i po raz pierwszy otrzymał Złotą Rękawicę. 24 lipca 1963 w meczu z Cleveland Indians zaliczył complete game shutout i zdobył home runa. W 1965 był członkiem zespołu, który zdobył mistrzostwo American League i wystąpił jako starter w trzech meczach World Series (1–2 W-L, 14⅛ IP, 3,77 ERA), w których Twins (po zakończeniu sezonu 1960 Senators przenieśli siedzibę klubu do Minnesoty) przegrali z Los Angeles Dodgers 3–4.
W sezonie 1966 zanotował najwięcej zwycięstw (25), zaliczył najwięcej pełnych meczów (19) w American League, a w głosowaniu do nagrody MVP zajął 5. miejsce, zaś przez magazyn Sporting News został wybrany najlepszym miotaczem w lidze. 1 października 1970 w meczu z Kansas City Royals powtórzył osiągnięcie sprzed siedmiu lat, zaliczając complete game shutout i zdobywając home runa, co miało miejsce w historii klubu trzykrotnie. W sierpniu 1973 przeszedł do Chicago White Sox poprzez system transferowy zwany waivers. Grał jeszcze w Philadelphia Phillies, New York Yankees i St. Louis Cardinals, z którym w 1982 wygrał World Series.
W późniejszym okresie był między innymi komentatorem meczów College World Series i World Series oraz ekspertem w programie "Baseball Tonight" w stacji ESPN, ponadto sprawozdawcą z meczów baseballowych na Igrzyskach Olimpijskich w Seulu w telewizji NBC. W 2009 został prezenterem programu "Thursday Night Baseball" na kanale telewizyjnym MLB Network.

</doc>
<doc id="3190849" url="https://pl.wikipedia.org/wiki?curid=3190849" title="HTTP referrer">
HTTP referrer



</doc>
<doc id="3190851" url="https://pl.wikipedia.org/wiki?curid=3190851" title="Reprezentacje w piłce nożnej mężczyzn i kobiet niezrzeszone w FIFA">
Reprezentacje w piłce nożnej mężczyzn i kobiet niezrzeszone w FIFA



</doc>
<doc id="3190860" url="https://pl.wikipedia.org/wiki?curid=3190860" title="Hercegovačka Gračanica">
Hercegovačka Gračanica

Hercegovačka Gračanica (cyr. Херцеговачка Грачаница) – prawosławna cerkiew w pobliżu Trebinja, w jurysdykcji eparchii zahumsko-hercegowińskiej i nadmorskiej Serbskiego Kościoła Prawosławnego. Jest kopią jednej ze świątyń monasteru Gračanica, jednego z najważniejszych ośrodków kultowych Serbskiej Cerkwi.
Historia.
Cerkiew została wzniesiona między kwietniem 1999 a październikiem 2000 jako miejsce pochówku serbskiego poety i dyplomaty Jovana Dučicia, zgodnie z życzeniem wyrażonym przez niego w testamencie. Na miejscu, na którym się znajduje, odkryto fundamenty świątyni wczesnochrześcijańskiej, następnie znajdowała się tam cerkiew św. Michała Archanioła ufundowana przez króla Stefana Urosza II Milutina.
Autorem projektu budynku był Predrag Ristić. Wzniesiona według jego planu świątynia nie jest idealną kopią głównej cerkwi z monasteru Gračanica, ale budowlą wzniesioną w stylu bizantyjsko-serbskim, wyraźnie zainspirowaną wyglądem tegoż monasteru. Do wzniesienia cerkwi użyto zarówno materiałów typowych dla średniowiecza, gdy powstała Gračanica (przede wszystkim cegła i kamienne bloki), jak i materiałów współczesnych (zbrojony beton). Świątynia jest budowlą krzyżowo-kopułową, z pięcioma kopułami, jej konstrukcja opiera się na szesnastu filarach. Podłoga w obiekcie jest kopią tej, która znajduje się w cerkwi monasteru Świętych Archaniołów w Prizrenie. Freski w obiekcie wykonał Aleksandar Živandinović, ikonostas powstał w monasterze Tvrdoš, a ikony w pomieszczeniu ołtarzowym napisała mniszka Tekla z monasteru Dobrićevo.
W sąsiedztwie świątyni znajdują się amfiteatr, galeria prawosławnej sztuki sakralnej, dzwonnica oraz rezydencja biskupów zahumsko-hercegowińskich.

</doc>
<doc id="3190867" url="https://pl.wikipedia.org/wiki?curid=3190867" title="Pracownie Konserwacji Zabytków">
Pracownie Konserwacji Zabytków



</doc>
<doc id="3190869" url="https://pl.wikipedia.org/wiki?curid=3190869" title="Stanisław Kościelecki (zm. 1589/1590)">
Stanisław Kościelecki (zm. 1589/1590)

Stanisław Kościelecki herbu Ogończyk (zm. 1589/1590) – kasztelan bydgoski.
W 1573 roku potwierdził elekcję Henryka III Walezego na króla Polski.
Rodzina.
Ojciec Jan Janusz pełnił urzędy: kasztelana kowalskiego, łęczyckiego, inowrocławskiego i kaliskiego, wojewody inowrocławskiego, brzeskokujawskiego i łęczyckiego. Matką Stanisława była Katarzyna Kcyńska.
Brat Łukasza, biskupa przemyskiego i poznańskiego; Elżbiety, żony Sebastiana Żórawińskiego, kasztelana halickiego i Anny, żony Jana Kamienieckiego. Przed 1562 poślubił Annę Baranowską herbu Łodzia. Z małżeństwa urodziło się troje dzieci: Jan, kanonik poznański; Andrzej i Katarzyna
Pełnione urzędy.
Urząd kasztelana bydgoskiego pełnił od roku 1563.

</doc>
<doc id="3190876" url="https://pl.wikipedia.org/wiki?curid=3190876" title="Hrabstwo Swift">
Hrabstwo Swift

Hrabstwo Swift (ang. "Swift County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1947 km². Według szacunków United States Census Bureau w roku 2010 liczyło 9 783 mieszkańców. Siedzibą administracyjną hrabstwa jest Benson.

</doc>
<doc id="3190903" url="https://pl.wikipedia.org/wiki?curid=3190903" title="Hrabstwo Traverse">
Hrabstwo Traverse

Hrabstwo Traverse (ang. "Traverse County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1517 km². Według szacunków United States Census Bureau w roku 2010 liczyło 3 558 mieszkańców. Siedzibą administracyjną hrabstwa jest Wheaton.

</doc>
<doc id="3190935" url="https://pl.wikipedia.org/wiki?curid=3190935" title="Czeska i Słowacka Republika Federalna">
Czeska i Słowacka Republika Federalna



</doc>
<doc id="3190966" url="https://pl.wikipedia.org/wiki?curid=3190966" title="Bryan Dattilo">
Bryan Dattilo

Bryan Ronald Dattilo (ur. 29 lipca 1971 r. w Kankakee, w stanie Illinois) – amerykański aktor telewizyjny.

</doc>
<doc id="3190967" url="https://pl.wikipedia.org/wiki?curid=3190967" title="Streptanthus bernardinus">
Streptanthus bernardinus

Streptanthus bernardinus – gatunek rośliny rośliny jednorocznej z rodziny kapustowatych ("Brassicaceae"). Występuje w Kalifornii.
Systematyka.
Gatunek klasyfikowany był jako "Agianthus jacobaeus" w monotypowym rodzaju "Agianthus".

</doc>
<doc id="3190985" url="https://pl.wikipedia.org/wiki?curid=3190985" title="Drużynowe Mistrzostwa Europy Juniorów na Żużlu 2014">
Drużynowe Mistrzostwa Europy Juniorów na Żużlu 2014

Drużynowe Mistrzostwa Europy Juniorów na Żużlu 2014 – zawody żużlowe, mające na celu wyłonienie medalistów drużynowych mistrzostw Europy juniorów w sezonie 2014. Rozegrano jeden półfinał oraz finał, w którym zwyciężyli reprezentanci Polski.
Finał.
Bieg po biegu:

</doc>
<doc id="3191044" url="https://pl.wikipedia.org/wiki?curid=3191044" title="Wspólnota Ducha Świętego">
Wspólnota Ducha Świętego

Wspólnota Ducha Świętego (ang. "Holy Ghost People") – amerykański thriller z gatunku dramat z 2013 roku w reżyserii Mitchella Altieriego. Wyprodukowana przez XLrator.
Premiera filmu miała miejsce 10 marca 2013 roku w Stanach Zjednoczonych.
Opis fabuły.
Dziewiętnastoletnia dziewczyna Charlotte (Emma Greenwell) wyrusza na poszukiwania siostry, która zaginęła. Przypuszcza, że dziewczynę uprowadziła sekta z Appalachów. Towarzyszy jej były żołnierz, alkoholik Wayne (Brendan McCarthy). Trop prowadzi ich do tajemniczego kościoła.
Obsada.
Źródło: Filmweb
i inni.

</doc>
<doc id="3191082" url="https://pl.wikipedia.org/wiki?curid=3191082" title="Franciszek Tatara">
Franciszek Tatara

Franciszek Tatara (ur. 1902, zm. 12 maja 1984) – polski docent doktor inżynier konstruktor. 
Życiorys.
Franciszek Tatara ukończył Politechnikę Lwowską. Od 1928 roku związany był z Poznaniem. 
W latach 1949–1952 pełnił funkcję dyrektora Centralnego Biura Konstrukcyjnego Nr 1, późniejszego Centralnego Biura Konstrukcyjnego Przemysłu Taboru Kolejowego. 
W 1951 roku rozpoczął pracę dydaktyczną jako docent w Wyższej Szkole Inżynierskiej w Poznaniu, w której w 1952 roku zorganizował specjalność „Technologia budowy taboru kolejowego”, a w 1956 roku utworzył Katedrę Pojazdów Szynowych. W 1970 roku w wyniku zmian strukturalnych w Politechnice Poznańskiej została ona przekształcona w Zakład Pojazdów Szynowych funkcjonujący w strukturze Instytutu Wysokoprężnych Silników Okrętowych i Kolejowych Politechniki Poznańskiej. Był kierownikiem tego zakładu nieprzerwanie do przejścia na emeryturę w 1973 roku.
Był członkiem oddziału Poznańskiego Stowarzyszenia Inżynierów i Techników Mechaników Polskich.
Został pochowany na Cmentarzu Junikowo w Poznaniu (pole 3, rząd A, grób 12A).
Osiągnięcia.
W 1933 roku opatentował urządzenie do wyrównywania ciśnienia w silnikach parowych. Był autorem licznych publikacji z dziedziny kolejnictwa.

</doc>
<doc id="3191096" url="https://pl.wikipedia.org/wiki?curid=3191096" title="Shuichi ikeda">
Shuichi ikeda



</doc>
<doc id="3191139" url="https://pl.wikipedia.org/wiki?curid=3191139" title="Kościół św. Trójcy w Rakowie (powiat kielecki)">
Kościół św. Trójcy w Rakowie (powiat kielecki)

Kościół Świętej Trójcy w Rakowie – rzymskokatolicki kościół parafialny znajdujący się dawnym mieście, obecnie wsi Raków, w województwie świętokrzyskim. Należy do dekanatu świętokrzyskiego diecezji sandomierskiej.
Historia.
Obecna świątynia murowana o charakterze kontrreformackim została wzniesiona w latach 1640–1650 na miejscu zboru ariańskiego z funduszy biskupa Jakuba Zadzika. Konsekrowany w 1650 roku przez biskupa pomocniczego krakowskiego Olbrachta Lipnickiego. Fasada wczesnobarokowa typu karmelickiego. We wnętrzu sklepienia typu lubelskiego.
W latach 1987–1989 budowla była restaurowana. W dniu 15 września 2008 roku kościół dekretem biskupa sandomierskiego Andrzeja Dzięgi został ustanowiony Sanktuarium Matki Bożej Cudownej Przemiany. Przedmiotem kultu jest znajdujący się w ołtarzu głównym słynący łaskami obraz Matki Bożej.
Kościół wraz z dzwonnicą z I połowy XIX w. oraz budynkiem dawnej plebanii z przełomu XVI/XVII w. stanowi zespół wpisany do rejestru zabytków nieruchomych (nr rej.: A.454/1-3 z 2.10.1956, z 12.04.1957 i z 21.06.1967).

</doc>
<doc id="3191142" url="https://pl.wikipedia.org/wiki?curid=3191142" title="Lekkoatletyka na Igrzyskach Południowego Pacyfiku 1969">
Lekkoatletyka na Igrzyskach Południowego Pacyfiku 1969

Lekkoatletyka na Igrzyskach Południowego Pacyfiku 1969 – zawody lekkoatletyczne podczas Igrzysk Południowego Pacyfiku w Port Moresby.

</doc>
<doc id="3191147" url="https://pl.wikipedia.org/wiki?curid=3191147" title="Fanotron">
Fanotron



</doc>
<doc id="3191151" url="https://pl.wikipedia.org/wiki?curid=3191151" title="Nathan Owens">
Nathan Owens

Nathan Owens (ur. 9 marca 1984 r. w San Francisco, w stanie Kalifornia) – amerykański aktor telewizyjny, producent filmowy i model.
Urodzony w San Francisco, dorastał w Sacramento i później przeniósł się do Los Angeles. Podpisał kontrakt z agencją Major Model Management i Wilhelmina Los Angeles. Pracował m.in. dla Calvina Kleina i uczestniczył w kampanii reklamowej Polo Ralph Lauren Big Pony. Jego twarz ukazywała się na okładkach magazynów, między innymi "GQ", "DNA", "Gap", "Izod", "Polo", "Sperry" i "Ermanno Scervino".
Pojawił się także w teledyskach: Esmée Denters "Outta Here" (2009), jako ukochany Rihanny w wideoklipie "California King Bed" (2011) i Nicki Minaj - "Va Va Voom" (2012). Debiutował w filmie krótkometrażowym "Chłopaki z baru" ("Boys from the Bar", 2011), a następnie zagrał rolę Camerona Davisa w operze mydlanej "Dni naszego życia" ("Days of Our Lives", 2012-2013). W 2015 roku pojawił się jako postać drugoplanowa w serialu "Pokojówki z Beverly Hills". Wcielił się w Jesse Morgana. W roku następnym, jego postać awansowała do głównej obsady produkcji.

</doc>
<doc id="3191185" url="https://pl.wikipedia.org/wiki?curid=3191185" title="South Cardiff FC">
South Cardiff FC

South Cardiff FC – australijski, półprofesjonalny klub piłkarski z siedzibą w zachodnim Newcastle – dzielnicy Cardiff South. Założony w 1989 roku, obecnie występuje w National Premier Leagues Northern NSW. Przydomek klubu "The Gunners" (pol. "Kanonierzy") pochodzi od angielskiego klubu Arsenal F.C.. 
South Cardiff FC oprócz pierwszego zespołu, prowadzi sekcje młodzieżowe w następujących kategoriach wiekowych: do lat 13, 14, 15, 17, 19 i 22.

</doc>
<doc id="3191224" url="https://pl.wikipedia.org/wiki?curid=3191224" title="Spermophilus pygmaeus">
Spermophilus pygmaeus



</doc>
<doc id="3191290" url="https://pl.wikipedia.org/wiki?curid=3191290" title="Ferrari 801 F1">
Ferrari 801 F1

Ferrari 801 F1 – samochód Formuły 1, zaprojektowany przez Vittorio Jano i skonstruowany przez Scuderia Ferrari na sezon 1957. Przed sezonem Ferrari opuścili dwaj kierowcy, Juan Manuel Fangio i Stirling Moss. Pojazd opierał się na udanej Lancii D50, chociaż jego podwozie i silnik zostały zmodyfikowane; mimo to okazał się nieudaną konstrukcją.
Tło.
Przed sezonem 1957 Ferrari używało modelu D50. Samochód ten zadebiutował w Formule 1 w roku 1954. Vittorio Jano zaprojektował ten samochód, koncentrując się wokół prowadzenia i balansu. Zamiast jednego zbiornika paliwa za kokpitem Jano umieścił dwa w osłonach biegnących wzdłuż nadwozia, co poprawiło rozkład masy oraz prowadzenie. D50 jako pierwszy w historii Formuły 1 używał silnika w układzie V. Samochód był stabilny, znakomicie trzymał się drogi i nie ślizgał się.
Debiut Lancii D50 znacznie się opóźnił, ale już w debiucie Alberto Ascari wywalczył nią pole position. W 1955 model nie był jednak w stanie nawiązać walki z Mercedesami W196. W dodatku w 1955 Ascari zmarł. Przeżywająca problemy finansowe Lancia sprzedała projekt D50 Ferrari i wycofała się z Formuły 1. Juan Manuel Fangio wraz z Luigim Musso odnieśli dla D50 pierwsze zwycięstwo w Mistrzostwach Świata Formuły 1, kiedy wygrali Grand Prix Argentyny 1956. W trakcie sezonu 1956 Ferrari D50 odniosło jeszcze cztery zwycięstwa, z czego trzy podwójne. Jednakże w 1957 roku udoskonalone Maserati 250F spowodowało, że D50 nie był już tak konkurencyjny. Podstawy samochodu nadal były mocne, ale był on wolniejszy od 250F na prostych. Ponadto liczącą się siłą został Vanwall, stosujący opływowe nadwozie w modelu VW5. Mimo przyczynienia się do zdobycia mistrzostwa świata kierowców rok wcześniej, po Grand Prix Argentyny 1957 w połowie stycznia stało się jasne, że D50 musi zostać zastąpione bądź udoskonalone, jeśli Ferrari chce pozostać konkurencyjnym zespołem.
Konstrukcja.
Chociaż umieszczenie zbiorników po bokach poprawiało stabilność, to miało swoje wady, jak zmieniająca się dynamika pojazdu w miarę wypalania się paliwa. Inni producenci umieszczali zbiornik za kierowcą w nowych konstrukcjach rurowych, nie musząc martwić się o punkty mocowania na bokach samochodu. Te nowe nadwozia umożliwiały na umieszczenie w samochodzie znacznie więcej części. Ta filozofia przyświecała Vittorio Jano, który projektował ewolucję modelu D50, znaną jako Ferrari 801. Cyfra 8 w nazwie samochodu oznaczała liczbę cylindrów, natomiast 1 – Formułę 1.
Ważną rolę w stabilności i prowadzeniu samochodów Formuły 1 zaczęły odgrywać aerodynamika oraz rozkład masy. W związku z tym samochodu stały się niższe i szersze i Ferrari 801 F1 nie odbiegało od tej tendencji. Niskoprofilowy nos był szerszy od tego użytego w D50. Za niskoprofilowym przednim wlotem znajdowały się chłodnica oleju i chłodnica silnika.
Przednie zawieszenie było jedynie nieznaczną ewolucją tego stosowanego w D50. W 801 zastosowano taki sam układ podwójnych wahaczy ze sprężynami śrubowymi i stabilizatorem poprzecznym. Jednakże w D50 użyto amortyzatorów hydraulicznych Houdaille, natomiast w jego następcy – teleskopowych. Także tylne zawieszenie i podłoga były podobne do tych z poprzednika, przy czym udoskonalenia obejmowały między innymi dwie wzdłużne rozpórki, mające poprawić prowadzenie i stabilność tyłu. Chociaż z tyłu zastosowano oś De Dion, to w Grand Prix Napoli Ferrari przetestowało zamiast tego rozwiązania tylne zawieszenie niezależne.
Silnik, tak jak w D50, to jednostka V8 o kącie rozwarcia 90°. Jednakże w porównaniu do poprzednika w 801 był to nieco mniejszy i słabszy o około 10 KM silnik, produkujący 275 KM przy 8400 rpm. Ferrari uznało tę stratę – podobnie jak większą od D50 masę – za akceptowalną, uważając, że przewagą modelu jest nadwozie. Jednakże w dalszej części sezonu w nosie umieszczono płaski i szeroki czerpak powietrza kierujący powietrze do wlotów powietrza. Zastosowano także dwa gaźniki Solex. Miało to związek z próbą zwiększenia mocy silnika.
Nadwozie przybrało kształt klina podobny do kształtu Vanwalla VW5. Taki kształt był zamierzony. W samochodzie, po jego bokach, umieszczono dwa zbiorniki paliwa, co umożliwiło przepływ płynów w kierunku środka samochodu – to z kolei poprawiało prowadzenie i stabilność samochodu na zakrętach.
Ferrari zastosowało hamulce bębnowe. Bimetaliczne żebrowane bębny hamulcowe zostały powiększone po to, by zapewnić odpowiednią siłę zahamowania pojazdu. W celu utrzymania niższych temperatur hamulców na bębnach wyżłobiono duże rowki. Miały one zapewnić większy przepływ powietrza, a co za tym idzie, schładzać hamulce.
801 w wyścigach.
Samochód zadebiutował w Grand Prix Monako 19 maja 1957 roku. Chociaż w kwalifikacjach jego kierowcy spisali się stosunkowo dobrze, to problemy w wyścigu spowodowały, że tylko jeden model 801 ukończył wyścig. Wolfgang von Trips mógł zdobyć podium, jednak awaria silnika uniemożliwiła osiągnięcie go. Grand Prix Francji Luigi Musso ukończył na drugim, a Peter Collins – na trzecim miejscu. Podobne wyniki kierowcy Ferrari powtórzyli w dwóch następnych rundach. Jednakże w ostatniej eliminacji sezonu, Grand Prix Włoch, samochód miał wyraźne niedostatki mocy i osiągał niską prędkość na prostych. Mimo to von Trips zdołał nim osiągnąć trzecie miejsce, co oznaczało, że poza Grand Prix Monako, w którym 801 był wyraźnie gorszy od Vanwallów i Maserati, model zdobywał podium w każdym wyścigu, w którym startował.
Wyprodukowano trzy egzemplarze modelu. Jego następcą był Ferrari 246 Dino, oparty na samochodzie Formuły 2, modelu 156.

</doc>
<doc id="3191299" url="https://pl.wikipedia.org/wiki?curid=3191299" title="Kościół ewangelicko-reformowany w Warszawie">
Kościół ewangelicko-reformowany w Warszawie

Kościół ewangelicko-reformowany w Warszawie – jeden z zabytkowych kościołów Warszawy. Jest siedzibą parafii Kościoła Ewangelicko-Reformowanego w RP. Znajduje się przy al. „Solidarności” 74.
Historia.
Prace budowlane rozpoczęły się w październiku 1866 roku. Projekt świątyni w stylu neogotyckim został sporządzony przez jednego ze zborowników, warszawskiego architekta Adolfa Loewego. Do budowy zostało użyte żeliwo. Budowa ciągnęła się przez 14 lat z powodu dużych kosztów finansowych. W dniu 24 października 1880 roku kościół został uroczyście poświęcony. 
W czasie II wojny światowej świątynia została częściowo uszkodzona (dwie zakrystie i prezbiterium z kazalnicą). Wieża, chociaż została ostrzelana, nie została zniszczona. Po wojnie kościół został odbudowany.

</doc>
<doc id="3191347" url="https://pl.wikipedia.org/wiki?curid=3191347" title="The Living End">
The Living End



</doc>
<doc id="3191378" url="https://pl.wikipedia.org/wiki?curid=3191378" title="Seria GP2 – Red Bull Ring 2014">
Seria GP2 – Red Bull Ring 2014

Runda GP2 na torze Red Bull Ring – czwarta runda mistrzostw serii GP2 w sezonie 2014.
Wyniki.
Kwalifikacje.
Źródło: Autosport
Główny wyścig.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma
Sprint.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="3191390" url="https://pl.wikipedia.org/wiki?curid=3191390" title="Cornis Engineering">
Cornis Engineering

Cornis Engineering – były konstruktor samochodów wyścigowych, zgłoszony do Indianapolis 500 1959.
Historia.
Założycielem firmy był Ted Cornis z San Bernardino. Cornis, których od zakończenia II wojny światowej sprzedawał części samochodowe, w 1957 roku zaczął budować samochód na wyścig Indianapolis 500 i przedsięwzięcie to zakończył w 1959 roku. Jako kierowcę wybrał on przyjaciela, mieszkającego w Redlands Boba Cortnera, poznanego około 1950 roku, mistrza wyścigów midgetów organizacji BCRA z 1957 roku. Cortner podjął bezskuteczną próbę zakwalifikowania się do Indianapolis 500 w Indianapolis 500 1958 roku.
Aby wziąć udział w kwalifikacjach do Indianapolis 500, Cortner musiał wziąć udział w specjalnym teście. 15 maja 1959 w Cornisie Engineering Special doszło do wycieków oleju i test został przełożony na poniedziałek; wówczas to kierowca zdał test. Następnie otrzymał ofertę od Dona Edmundsa jazdy samochodem Braund Plywood Special, ale zbyt długo zwlekał z odpowiedzią i miejsce to otrzymał Van Johnson.
19 maja Cortner uczestniczył w kwalifikacjach. W ich trakcie został przywołany do boksu w celu naprawy uszkodzonych hamulców. Po ponownym wyjeździe na tor samochód Cortnera uległ silnemu podmuchowi wiatru, przez co kierowca stracił kontrolę nad pojazdem i uderzył w ścianę. Cortner zmarł tego samego dnia o 18:50 z powodu obrażeń głowy.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3191393" url="https://pl.wikipedia.org/wiki?curid=3191393" title="Cornis (konstruktor)">
Cornis (konstruktor)



</doc>
<doc id="3191458" url="https://pl.wikipedia.org/wiki?curid=3191458" title="Annett Böhm">
Annett Böhm

Annett Böhm (ur. 8 stycznia 1980 w Meerane) – niemiecka judoczka.
Na Igrzyskach Olimpijskich w Atenach w 2004 zdobyła brązowy medal w wadze średniej (ex aequo z Chinką Qin Dongya). Cztery lata później w Pekinie zajęła piąte miejsce. Do jej osiągnięć należy również brązowy medal mistrzostw świata (Osaka 2003). Startowała w Pucharze Świata w latach 1997, 1999–2004, 2006–2008. Dwukrotnie była mistrzynią Niemiec (2001, 2002).

</doc>
<doc id="3191467" url="https://pl.wikipedia.org/wiki?curid=3191467" title="Annett Boehm">
Annett Boehm



</doc>
<doc id="3191483" url="https://pl.wikipedia.org/wiki?curid=3191483" title="Kościół Przemienienia Pańskiego i św. Stanisława Biskupa w Borowicy">
Kościół Przemienienia Pańskiego i św. Stanisława Biskupa w Borowicy

Kościół Przemienienia Pańskiego i św. Stanisława Biskupa – kościół drewniany zbudowany w latach 1797-1799 w Borowicy.
Historia.
Świątynia została wzniesiona w latach 1797-1799, zaś jej fundatorem był hrabia Kazimierz Krasiński, ówczesny właściciel dóbr ziemskich w Żulinie i Borowicy. Początkowo świątynia pełniła rolę prywatnej kaplicy, dopiero w latach dwudziestolecia międzywojennego została oddana do użytku okolicznej ludności. W ciągu istnienia świątyni doszło do trzech prób jej zniszczenia – podczas I i II wojny światowej, a także w 1996 r., kiedy próbowano ją podpalić.
Architektura.
Konstrukcja powstała na bazie projektu Jakuba Kubickiego, nadwornego architekta króla Stanisława Augusta Poniatowskiego. Kościół zbudowano z drewna modrzewiowego, na planie ośmioboku, zaś rzut poziomy wnętrza przyjmuje kształt krzyża greckiego ze ściętymi ukośnie u nasady narożami wewnętrznymi. W narożach tych umieszczono osiem potężnych kolumn grupowanych parami, które dźwigają belkowanie zwieńczenia świątyni oraz dach.
Wyposażenie.
Na wyposażeniu świątyni znajduje się kilka ciekawych obiektów, wpisanych do rejestru zabytków:

</doc>
<doc id="3191484" url="https://pl.wikipedia.org/wiki?curid=3191484" title="Janusz Sapieha">
Janusz Sapieha



</doc>
<doc id="3191489" url="https://pl.wikipedia.org/wiki?curid=3191489" title="Christie (zespół muzyczny)">
Christie (zespół muzyczny)

Christie – angielska grupa pop rockowa założona w 1969 roku. Ich największy przebój „Yellow River” dotarł na szczyt brytyjskiego zestawienia w 1970 roku.
Historia.
W zespół powstał w 1969 z inicjatywy Vica Elmesa, Mike’a Blakleya oraz Jeffa Christiego, od którego zespół wziął swoją nazwę oraz przy dużej pomocy Alana Blakleya (lidera formacji The Tremeloes).
The Tremeloes nagrał utwór „Yellow River”, ale z powodu innych planów przekazano zarejestrowany materiał grupie Christie, do którego ta miała dograć jedynie partie wokalne.
Wcześniej Jeff Christie brał udział w innych projektach muzycznych m.in. w zespole The Outer Limits, który nagrał "Just One More Chance" (1967), skomponowany przez Christiego, oraz "Great Train Robbery" (1968).
Pierwszy singiel zespołu Christie, „Yellow River” został wydany 23 kwietnia 1970 roku. Piosenka stała się międzynarodowym przebojem, docierając na sam szczyt brytyjskiego zestawienia, w maju tego samego roku. W USA kompozycja Brytyjczyków znalazła się na 23. miejscu listy Billboard Hot 100.
Zespół nie powtórzył już takiego sukcesu, ale ich następny singiel z października 1970 roku, „San Bernadino”, w Szwajcarii dotarł do miejsca pierwszego. Ich poprzedni singiel dotarł tam jedynie do miejsca 4.. W rodzimej Wielkiej Brytanii piosenka uplasowała się na miejscu 7., ale w USA ich singel nie wspiął się wyżej niż #100. Te dwa utwory były jedynymi, które się wyróżniały spośród pozostałych ścieżek ich debiutanckiego, eponimicznego albumu. Trio nie przetrwało, a Mike Blakley zastąpiony został przez Paula Fentona, zaraz przed wydaniem drugiej dużej płyty grupy – "For All Mankind" (1971).
W 1970 roku zespół Christie zagrał na festiwalu w Sopocie. Konkurs z udziałem Brytyjczyków transmitowany przez satelitę w telewizji, oglądało przed telewizorami 200 mln ludzi zamieszkujących ówczesne tereny państw Układu Warszawskiego. 31 lat później po koncercie zespołu w Rosji na stadionie olimpijskim w Moskwie, fani angielskiej grupy powiedzieli Jeffowi, że czekali, by ich zobaczyć od czasu występu Christie w Sopocie, który widzieli w telewizji. Lata później frontman grupy w wywiadzie stwierdził, że ich występ w sopockiej Operze Leśnej był wyjątkowym w ich karierze momentem.
W nagraniu singla „Iron Horse”, ostatniego który odniósł sukces, brał udział Howard „Lem” Lubin. Późniejsze odejście z zespołu Fentona i Lubina przyspieszyło koniec oryginalnego składu. Wtedy Jeff Christie powołał do zespołu perkusistę Terry’ego Fogga, basistę Rogera Flavella oraz gitarzystę Danny’ego Kriegera. Ich singel „Alabama” z 1974 nie pomógł zespołowi wrócić na szczyt. Później do Christiego i Flavella dołączyli Tony Ferguson, który zastąpił Kriegera, oraz Roger Willis, w miejsce Fogga. Singiel "Jo Jo’s Band", napisany przez Vica Elmesa, został wydany jedynie na rynku południowoamerykańskim. Utwór stał się przebojem w Argentynie i Brazylii. Z kolei ostatni hit formacji – „Navajo” – był numerem 1 na listach przebojów w Meksyku.
W 1990 Jeff Christie przebudował zespół, który tworzyli członkowie brytyjskiej grupy Tubeless Hearts – Kevin Moore, Simon Kay i Adrian „Fos” Foster. Formacja Tubeless Hearts starała się reprezentować Wielką Brytanię w 1991 roku na 36. Konkursie Piosenki Eurowizji z piosenką Jeffa Christiego – „Safe in Your Arms” – ale ich wysiłki okazały się nieskutecznie. W tym składzie formacja koncertowała przez następne 16 lat, sporadycznie nagrywając. W związku z publikacją podwójnego albumu Christiego "Floored Masters", kwartet wyruszył w europejskie tournée w 2009. W 2012, Jeff opublikował niewydane wcześniej kompozycje jego autorstwa na podwójnym albumie „No Turn Unstoned”.

</doc>
<doc id="3191490" url="https://pl.wikipedia.org/wiki?curid=3191490" title="Mistrzostwa Ibero-Amerykańskie w Lekkoatletyce 1996">
Mistrzostwa Ibero-Amerykańskie w Lekkoatletyce 1996

7. Mistrzostwa Ibero-Amerykańskie w Lekkoatletyce – zawody lekkoatletyczne rozegrane w dniach 9–11 maja 1996 w kolumbijskim mieście Medellín na Estadio Alfonso Galvis.
W mistrzostwach wzięło udział 352 lekkoatletów z 19 państw hiszpańsko- bądź portugalskojęzycznych.

</doc>
<doc id="3191491" url="https://pl.wikipedia.org/wiki?curid=3191491" title="Latarnia morska Ristna">
Latarnia morska Ristna

Latarnia morska Ristna (est. "Ristna tuletorn") – latarnia morska położona na zachodzie wyspy Hiuma na końcu półwyspu Kõpu, gmina Kõrgessaare, prowincja Hiuma. Oddalona jest o około 2 km na północny zachód od wsi Kalana.
19 października 1999 roku latarnię wpisano na listę narodowych zabytków Estonii pod numerem 23379. Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 673.
Decyzja o budowie drugiej latarni morskiej na półwyspie Kõpu zapadła w 1873 roku. Spowodowane to było częstym występowaniem mgieł, które powodowały niewidoczność świateł latarni Kõpu. 30-metrową stalową wieżę latarni zbudowano w latach 1873-1874. W czasie I wojny światowej latarnia nie uległa większym zniszczeniom. Podczas wykonywania niewielkich napraw zdecydowano jednak, że w celu zwiększenia stabilności latarni, oraz aby ochronić jej stalową konstrukcję, w 1920 roku latarnia została przykryta betonową osłoną.
Obecnie latarnia z całym kompleksem otaczających budynków m.in. zbudowanym w XIX wieku domu latarnika, domów obsługi, budynkiem telegrafu, stacji syren oraz budynkami gospodarczymi stanowią zabytek architektury.

</doc>
<doc id="3191495" url="https://pl.wikipedia.org/wiki?curid=3191495" title="Ponińscy">
Ponińscy



</doc>
<doc id="3191497" url="https://pl.wikipedia.org/wiki?curid=3191497" title="Raytheon Standard Missile 6 ERAM">
Raytheon Standard Missile 6 ERAM



</doc>
<doc id="3191498" url="https://pl.wikipedia.org/wiki?curid=3191498" title="RIM-174">
RIM-174



</doc>
<doc id="3191499" url="https://pl.wikipedia.org/wiki?curid=3191499" title="Zbójnictwo">
Zbójnictwo

Zbójnictwo – proceder napadania na podróżnych lub mieszkańców wsi, miast i dworów szlacheckich.
Rozpowszechnione było w dawnej Polsce, przede wszystkim na obszarach górskich i podgórskich w XVI–XVIII w. Stanowiło często jedną z form reakcji chłopów na ucisk feudalny. Grupy zbójeckie napadały najczęściej na dwory, probostwa i na kupców, a sporadycznie również na bogatych chłopów. Mimo tego w świadomości chłopskiej pozostały nazwiska zbójeckich hersztów, na przykład Janosika, Dowbosza czy Ondraszka, mobilizując chłopów do antyfeudalnych wystąpień. Zbójnictwo utrzymało się do pierwszej połowy XIX w., a zlikwidowane zostało przez wojska austriackie po rozbiorach Polski. Wcześniej do zwalczania zbójnictwa używano tzw. harników. Harnikami byli ułaskawieni przestępcy, z których tworzono grupę zbójecką do zwalczania zbójnictwa. Otrzymywali oni nawet niewielki żołd równy połowie żołdu piechura. 
Opinia o zbójnikach jako „szlachetnych złoczyńcach” kształtowała się przede wszystkim na początku XX w. pod wpływem literatury neoromantycznej. Jej źródłem były legendy góralskie. 
W wielu polskich utworach literackich występuje motyw zbójnictwa i postaci zbójników. Najwcześniej wprowadził do swoich utworów „bieszczadników” Wacław Potocki w XVII wieku, opisując bandyckie napady i okrutne zachowania górali ("Schowanie nowomodne, Zamek szymbarski)." Późniejsi autorzy to m.in. Stanisław Witkiewicz ("Na przełęczy"), Kazimierz Tetmajer ("Orlice").

</doc>
<doc id="3191501" url="https://pl.wikipedia.org/wiki?curid=3191501" title="Broomfield (Kolorado)">
Broomfield (Kolorado)

Broomfield – miasto i jednocześnie hrabstwo (wspólna administracja) w stanie Kolorado w Stanach Zjednoczonych. Według spisu w 2020 roku liczy 74,1 tys. mieszkańców. Jest częścią aglomeracji Denver.
Demografia.
W latach 2010–2020 populacja wzrosła o 32,6% do 74,1 tys. mieszkańców, w tym 87,8% to byli biali, 6,9% miało pochodzenie azjatyckie, 2,9% było rasy mieszanej, 1,5% to byli czarni lub Afroamerykanie i 0,8% to rdzenna ludność Ameryki. Latynosi stanowili 12,7% populacji. 
Pod względem członkostwa w 2010 roku, w krajobrazie religijnym dominują ewangelikalni protestanci (14,5%), katolicy (7,2%), luteranie (6,6%) i metodyści (3,6%).

</doc>
<doc id="3191502" url="https://pl.wikipedia.org/wiki?curid=3191502" title="Hrabstwo Broomfield">
Hrabstwo Broomfield



</doc>
<doc id="3191504" url="https://pl.wikipedia.org/wiki?curid=3191504" title="Benedykt z Poznania">
Benedykt z Poznania

Benedykt z Poznania (ur. w XV wieku, zm. między 1522 a 1527 lub około 1529) – polski kronikarz z zakonu kanoników regularnych laterańskich, historyk.
Biografia.
Jego ojcem był mieszczanin poznański Grzegorz Sternberg. W 1491 wstąpił na Uniwersytet Krakowski. Przez 10 lat był proboszczem w Kotłowie. Następnie, prawdopodobnie przez 1512, przeniósł się do Wrocławia, gdzie w latach 1512–1523 był prepozytem klasztoru i szpitalna przy kościele Świętego Ducha.
Twórczość.
Benedykt z Poznania pozostawił twórczość łacińską, głównie o charakterze historycznym, w dużej części opartą na dziełach Jana Długosza.

</doc>
<doc id="3191505" url="https://pl.wikipedia.org/wiki?curid=3191505" title="Czernie (Białoruś)">
Czernie (Białoruś)

Czernie (biał. Чэрні, ros. Черни, "Czerni") – wieś (agromiasteczko) w obwodzie brzeskim, w rejonie brzeskim, w sielsowiecie Czernie na Białorusi.
Geografia.
Miejscowość położona na północny wschód od Brześcia, odległego o ok. 1-3 km. Ponadto sąsiaduje z wsiami Berdycze, Sielachy i Bratyłowo. Niedaleko od wsi biegnie droga M1, część trasy europejskiej E30.
Historia.
Pierwsza wzmianka o miejscowości pochodzi z XVI wieku. Znajdowała się ona w powiecie brzeskim Wielkiego Księstwa Litewskiego i Rzeczypospolitej Obojga Narodów.
Właścicielem wsi był m.in. Fedor Massalski.
Po III rozbiorze (1795) miejscowość znalazła się w zaborze rosyjskim.
W XIX/XX wieku Czernie znajdowały się w gminie Kosicze w powiecie brzeskim guberni grodzieńskiej. Wieś oddalona była wówczas od Brześcia o 7 wiorst, liczyła 8 domów i 114 mieszkańców, należała do szlacheckiej rodziny Jagminów. W 1877 r. wzniesiono w Czerniach drewnianą cerkiew, przy której od 1886 r. funkcjonowała szkoła, najpierw jako przycerkiewna, a od 1889 jako szkoła początkowa.
W okresie międzywojennym istniała wieś Czernie (Czernie I) i kolonia Czernie (Czernie II). Czernie I stały się siedzibą gminy Kosicze w powiecie brzeskim województwa poleskiego II RP.
Po II wojnie światowej w granicach Białoruskiej SRR i od 1991 r. w niepodległej Białorusi.
Współczesność.
Obecnie w Czerniach funkcjonuje muzeum, szkoła średnia, ambulatorium, rejonowy dom kultury, a także nowa murowana parafialna cerkiew prawosławna św. Jana Teologa.

</doc>
<doc id="3191506" url="https://pl.wikipedia.org/wiki?curid=3191506" title="Czernie (ujednoznacznienie)">
Czernie (ujednoznacznienie)

Miejscowości w Polsce:
Miejscowość na Białorusi:

</doc>
<doc id="3191509" url="https://pl.wikipedia.org/wiki?curid=3191509" title="Feliks Lubieniecki">
Feliks Lubieniecki

Feliks Lubieniecki (ur. 13 maja 1889 w Maleńcu, zm. w 1940 w Auschwitz-Birkenau) – działacz polskiego ruchu ludowego, więzień obozu w Oświęcimiu.
Urodził się 13 maja 1889 r. w Maleńcu, jako syn kowala (brat Jana Lubienieckiego). Ukończył szkołę powszechną a następnie dzięki lekturom rozwijał swoje zainteresowania i poszerzał wiedzę. Interesował się problemami społecznymi i techniką rolną. Pracę zawodową rozpoczął jako instruktor rolny w Rudzie Malenieckiej. Podczas I Wojny Światowej został wcielony do armii carskiej, a po jej rozwiązaniu uwięziony w Rosji. Do kraju wrócił w 1919 roku. Podjął pracę w Radoszycach (pow. końskie). Działalność polityczną zaczął od wstąpienia do PSL "Wyzwolenie", prowadził działalność polityczną i oświatową w okolicznych wsiach. Ze względu na swoje zaangażowanie partyjne stracił pracę. Przeniósł się do Warszawy. W latach 1922-1925 pracował w tygodniku "Wyzwolenie". W 1925 roku zerwał ze stronnictwem i wstąpił do Niezależnej Partii Chłopskiej, w której został członkiem Komitetu Centralnego. Działał na kielecczyźnie. Organizował koła NPCh w powiatach: opoczyńskim, koneckim, radomskim. Kierował tymczasowym sekretariatem wojewódzkim. Dzięki jego działalności NPCh zdobyła duże wpływy wśród rolników kielecczyzny, nękanych biedą z powodu rozdrobnienia gospodarstw i zastoju ekonomicznego. 14 listopada 1926 roku został wybrany przewodniczącym Komitetu Okręgowego NPCh. Współdział z robotnikami z miejscowych komórek KPP, z młodzieżą wiejską, utrzymywał kontakty ze Stowarzyszeniem Akademickej Młodzieży Ludowej. Był współorganizatorem Zjazdu NPCh planowanego na 27 marca 1927 roku, który nie odbył się ponieważ Partia została rozwiązana w przeddzień wydarzenia. Członkowie Partii działali nadal organizując sesje grupowe i posiedzenia plenarne, wydano odezwę i jednodniówkę "Sierp". Po rozwiązaniu NPCh Feliks Lubieniecki zbliżył się do KPP, razem z innymi byłymi działaczami NPCh uczestniczył w organizowaniu Zjednoczenia Lewicy Chłopskiej "Samopomoc", które powstało w styczniu 1928 roku i działało w wielu województwach. 
Feliks Lubieniecki od dawna obserwowany został aresztowany 18 lutego 1928 roku i osadzony w więzieniu w Radomiu. Ze względu na brak konkretnych zarzutów został zwolniony w maju 1928 roku. Po wyjściu z więzienia był zaangażowany w kampanię wyborczą. Był współtwórcą koncepcji jednej listy wyborczej komunistycznych środowisk robotniczych i chłopskich - "Jedność Robotnicza-Chłopska". Był aktywnym działaczem zaplecza partyjnego przed wyborami i po nich. Jego działalność polityczna osłabła około roku 1930, ze względu na trudną sytuację materialną. Z powodu zaangażowania politycznego przez dwa lata pozostawał bez pracy, mając na utrzymaniu żonę i syna. Ostatecznie dzięki pomocy byłego współpracownika partyjnego Adolfa Bona otrzymał posadę w Spółdzielni Spożywców Społem w Łochowie (pow. Węgrów). Żona prowadziła ajencję małego oddziału pocztowego w Złotokłosie k. Warszawy, następnie w Gołkowie (pow. Grójec), gdzie mieszkał do aresztowania go przez Gestapo 16 stycznia 1940. Zginął w 1940 roku, prawdopodobnie w Oświęcimiu.
Jego żonę i 15 letniego syna aresztowano w 1944. Syn zginął w obozie Gross-Rossen, żona przebywała w obozie Ravensbruck do wyzwolenia.

</doc>
<doc id="3191511" url="https://pl.wikipedia.org/wiki?curid=3191511" title="Wójtowskie Włóki">
Wójtowskie Włóki

Wójtowskie Włóki – część miasta Augustów w województwie podlaskim. 1 stycznia 1958 włączona do Augustowa.
Położenie.
Wójtowskie Włóki położone są w północno-zachodniej części Augustowa przy drodze wojewódzkiej nr 664 (ul. Rajgrodzka) w pobliżu jeziora Necko oraz rzeczki Kamienny Bród (Kamionki). Sąsiadują z osadą leśną Topiłówka. Obok Wójtowskich Włók przebiega Obwodnica Augustowa.
Historia.
Nazwa "Wójtowskie Włóki" wywodzi się z XVI w., kiedy to dobre ziemie, położone korzystnie w pobliżu miasta stanowiły uposażenie wójta podlegające libertacji, organizującego miasto na prawie niemieckim.
Na terenie Wójtowskich Włók odkryto ślady pobytu ludzi z epoki neolitu. W 1893 w Wójtowskich Włókach istniały 4 domy zamieszkane przez 23 osoby. W 1954 Wójtowskie Włóki wyłączono z Augustowa, wcielając je do gromady Żarnowo. Wójtowskie Włóki wróciły do miasta 1 stycznia 1958 i występowały odtąd pod nazwami "Rajgrodzka I" i "Rajgrodzka II". W latach 60. XX w. w Wójtowskich Włókach funkcjonowała niewielka szkoła podstawowa, a w latach 70. szkolny punkt filialny.

</doc>
<doc id="3191517" url="https://pl.wikipedia.org/wiki?curid=3191517" title="Vlasina Vlasotince">
Vlasina Vlasotince

Fudbalski Klub Vlasina Vlasotince (serb.: Фудбалски Клуб Власина Власотинце) – serbski klub piłkarski z siedzibą w mieście Vlasotince (w okręgu jablanickim). Został utworzony w 1920 roku. Obecnie występuje w Srpskiej lidze (3. poziom serbskich rozgrywek piłkarskich), w grupie Istok.
Stadion.
Klub rozgrywa swoje mecze domowe na stadionie Stadion Rosulja w mieście Vlasotince, który może pomieścić 1.500 widzów.
Sezony.
 * Z powodu sytuacji epidemicznej związanej z koronawirusem COVID-19 rozgrywki sezonu 2019/2020 zostały zakończone po rozegraniu 17 kolejek.

</doc>
<doc id="3191518" url="https://pl.wikipedia.org/wiki?curid=3191518" title="Kolonia Augustowska">
Kolonia Augustowska

Kolonia Augustowska – część miasta Augustów w województwie podlaskim.
Kolonia Augustowska położona jest w zachodniej części Augustowa. Sąsiaduje z Wójtowskimi Włókami. Obok Kolonii Augustowskiej przebiega Obwodnica Augustowa.

</doc>
<doc id="3191523" url="https://pl.wikipedia.org/wiki?curid=3191523" title="Półfinały Mistrzostw Świata w Piłce Nożnej 2014">
Półfinały Mistrzostw Świata w Piłce Nożnej 2014

Mecze Półfinałowe Mistrzostw Świata w Piłce Nożnej 2014 wyłoniły 2 reprezentacje, które uczestniczyły w finale, a także te, które walczyły w meczu o 3. miejsce. Spotkania odbyły się 8 i 9 lipca.

</doc>
<doc id="3191524" url="https://pl.wikipedia.org/wiki?curid=3191524" title="Kościół i klasztor OO. Bernardynów pw. św. Barbary w Przeworsku">
Kościół i klasztor OO. Bernardynów pw. św. Barbary w Przeworsku



</doc>
<doc id="3191529" url="https://pl.wikipedia.org/wiki?curid=3191529" title="Melanocyt">
Melanocyt



</doc>
<doc id="3191530" url="https://pl.wikipedia.org/wiki?curid=3191530" title="FK Zlatibor Voda Horgoš">
FK Zlatibor Voda Horgoš

Fudbalski Klub Zlatibor Voda Horgoš (serb.: Фудбалски Kлуб Злaтибop Boдa Хоргош) – nieistniejący serbski klub piłkarski z siedzibą w Horgoš, w gminie Kanjiža (w okręgu północnobanackim, w Wojwodinie), działający w latach 2005–2008.
Stadion.
Klub rozgrywał swoje mecze domowe na stadionie Stadion Gradski w Suboticy, który może pomieścić 13.000 widzów.
Sezony.
 * od sezonu 2008/09 klub rozpoczął występy w rozgrywkach Prvej ligi Srbije jako FK Spartak Zlatibor Voda.

</doc>
<doc id="3191531" url="https://pl.wikipedia.org/wiki?curid=3191531" title="Zenowiczowie">
Zenowiczowie



</doc>
<doc id="3191541" url="https://pl.wikipedia.org/wiki?curid=3191541" title="Rońsko-Kolonia (gromada 1957–1959)">
Rońsko-Kolonia (gromada 1957–1959)

Rońsko-Kolonia (do 31 XII 1956 "Krasnystaw"; początkowo "Rońsko Kolonia"; alt. "Rońsko") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rońsko Kolonia siedzibą GRN w Rońsku Kolonii (od 1 stycznia 1973 w granicach Krasnegostawu) utworzono 1 stycznia 1957 w powiecie krasnostawskim w woj. lubelskim w związku z przeniesieniem siedziby gromady Krasnystaw z Krasnegostawu do Rońska Kolonii i zmianą nazwy jednostki na "gromada Rońsko Kolonia".
1 stycznia 1960 gromadę zniesiono, włączając jej obszar do nowo utworzonej gromady Zażółkiew w tymże powiecie.
Uwaga: Gromada Rońsko-Kolonia (o innym składzie) istniała w powiecie krasnostawskim także w latach 1960-61.

</doc>
<doc id="3191543" url="https://pl.wikipedia.org/wiki?curid=3191543" title="Gromada Rońsko Kolonia">
Gromada Rońsko Kolonia



</doc>
<doc id="3191544" url="https://pl.wikipedia.org/wiki?curid=3191544" title="Kościół Świętych Apostołów Piotra i Pawła w Waśniowie">
Kościół Świętych Apostołów Piotra i Pawła w Waśniowie

Kościół Świętych Apostołów Piotra i Pawła w Waśniowie – rzymskokatolicki kościół parafialny znajdujący się w dawnym mieście, obecnie wsi Waśniów, w województwie świętokrzyskim. Należy do dekanatu Szewna diecezji sandomierskiej.
Obecna świątynia murowana została wzniesiona w 1656 roku w stylu późnorenesansowym na miejscu drewnianego kościoła wybudowanego przed 1362 rokiem. Budowla została rozbudowana w 1882 roku. Restaurowano ją w latach 1971–1975. Wyposażenie budowli reprezentuje styl barokowy.

</doc>
<doc id="3191552" url="https://pl.wikipedia.org/wiki?curid=3191552" title="J. Eddie Peck">
J. Eddie Peck

John Edward Peck, lepiej znany jako J. Eddie Peck (ur. 10 października 1958 r. w Lynchburg, w stanie Wirginia) – amerykański aktor filmowy i telewizyjny.
Po ukończeniu Joplin Parkwood High School w 1976r., uczęszczał do Missouri Southern State University.
W 1989 r. poślubił Sonyę Zazę. Mają dwóch synów: Austin i Daltona.

</doc>
<doc id="3191555" url="https://pl.wikipedia.org/wiki?curid=3191555" title="Loża 44">
Loża 44

Loża 44 – polski kabaret pochodzący z Lublina.
W 1972 roku na lubelskiej Akademii Medycznej Irosław Szymański założył Studenckie Bractwo Satyryczne „Loża 44”. Kabaret współpracował m.in. z cyklem Spotkanie z Balladą.

</doc>
<doc id="3191556" url="https://pl.wikipedia.org/wiki?curid=3191556" title="Fedor Massalski">
Fedor Massalski



</doc>
<doc id="3191557" url="https://pl.wikipedia.org/wiki?curid=3191557" title="Han Pil-hwa">
Han Pil-hwa

Han Pil-hwa (kor. 한 필화; ur. 21 stycznia 1942 w Namp'o) – północnokoreańska łyżwiarka szybka, wicemistrzyni olimpijska.
Kariera.
Największy sukces w karierze Han Pil-hwa osiągnęła w 1964 roku, kiedy zajęła drugie miejsce w biegu na 3000 m podczas igrzysk olimpijskich w Innsbrucku. W zawodach tych wyprzedziła ją jedynie Lidija Skoblikowa z ZSRR, a drugie miejsce ex aequo zajęła kolejna radziecka zawodniczka, Walentina Stienina. Na tych samych igrzyskach była też dziewiąta w biegu na 1500 m, a w biegu na 500 zajęła 28. miejsce. Wystąpiła także na igrzyskach w Sapporo w 1972 roku, jednak nie zdobyła medalu. Jej najlepszym wynikiem było dziewiąte miejsce na dystansie 3000 m. Nigdy nie zdobyła medalu mistrzostw świata. Jej najlepszym wynikiem było piąte miejsce wywalczone podczas wielobojowych mistrzostw w Oulu w 1965 roku.

</doc>
<doc id="3191558" url="https://pl.wikipedia.org/wiki?curid=3191558" title="Ilha do Governador">
Ilha do Governador



</doc>
<doc id="3191559" url="https://pl.wikipedia.org/wiki?curid=3191559" title="Marek Kaščák">
Marek Kaščák

Marek Kaščák (ur. 22 maja 1982 w Bardejowie) – słowacki piłkarz grający na pozycji pomocnika.
Kariera klubowa.
Kaščák występował w rodzimym kraju w takich zespołach jak: Partizán Bardejów, Dukla Bańska Bystrzyca, FK AS Trenčín i Spartak Trnawa, w Czechach zaś był graczem 1. HFK Olomouc, Sigmy Ołomuniec, Zbrojovki Brno i 1. HFK Olomouc.
Kariera reprezentacyjna.
W reprezentacji Słowacji zadebiutował 29 marca 2011 roku w towarzyskim meczu przeciwko Danii. Na boisku pojawił się w 77 minucie meczu.

</doc>
<doc id="3191561" url="https://pl.wikipedia.org/wiki?curid=3191561" title="Gliese 832 b">
Gliese 832 b

Gliese 832 b – planeta pozasłoneczna typu gazowy olbrzym orbitująca wokół czerwonego karła o oznaczeniu Gliese 832.
Nazwa.
Nazwa pochodzi od oznaczenia gwiazdy w katalogu Gliesego, numer „832” to numer kolejny gwiazdy, a litera „b” oznacza, że jest to pierwsza odkryta planeta tej gwiazdy. Gwiazda Gliese 832 znana jest także jako HD 204961, HIP 106440 i LHS 3685.
Odkrycie.
Planeta została odkryta w 2008 przez międzynarodowy zespół astronomów pod kierownictwem Jeremy’ego Baileya z Macquarie University w ramach programu Anglo-Australian Telescope Planet Search. Do jej odkrycia użyto metody astrometrycznej mierzącej niewielkie zaburzenia w ruchu gwiazdy spowodowane obecnością planet.
Charakterystyka.
Planeta krąży wokół gwiazdy w odległości około 3,4 ± 0,4 j.a. po prawie kołowej orbicie o mimośrodzie 0,12 ± 0,11. Okres orbitalny planety wynosi 3416 ± 131 dni, a jej masa przynajmniej 0,64 ± 0,06 masy Jowisza.

</doc>
<doc id="3191588" url="https://pl.wikipedia.org/wiki?curid=3191588" title="Horodyńscy">
Horodyńscy



</doc>
<doc id="3191591" url="https://pl.wikipedia.org/wiki?curid=3191591" title="South Airlines">
South Airlines

South Airlines – nieistniejąca ukraińska linia lotnicza, założona w 1999 roku, z siedzibą w Odessie. Linia posiada jeden samolot obsługujący połączenia między portami lotniczymi w Odessie i Doniecku. W 2013 roku po katastrofie lotu 8971, NTSB postanowiło odebrać przewoźnikowi licencję.
Flota.
Flota linii lotniczych South Airlines (stan na 31 lipca 2011 roku):

</doc>
<doc id="3191593" url="https://pl.wikipedia.org/wiki?curid=3191593" title="Djellabah">
Djellabah



</doc>
<doc id="3191594" url="https://pl.wikipedia.org/wiki?curid=3191594" title="Puchar Świata w biathlonie 2014/2015">
Puchar Świata w biathlonie 2014/2015

Puchar Świata w biathlonie 2014/2015 – 38. edycja zawodów o Puchar Świata w tej dyscyplinie sportu. Cykl rozpoczął się 30 listopada 2014 biegiem sztafet mieszanych w szwedzkiej miejscowości Östersund, zaś zakończył się 22 marca 2015 w rosyjskim Chanty-Mansyjsku, biegiem masowym kobiet. Na początku marca w Kontiolahti odbyły się mistrzostwa świata, zaliczane do klasyfikacji generalnej.
Obrońcami zwycięstw w klasyfikacji generalnej byli Finka Kaisa Mäkäräinen oraz Francuz Martin Fourcade.
Klasyfikację generalną kobiet wygrała po raz pierwszy w karierze Białorusinka Darja Domraczewa, zdobywając w sumie 1092 punkty, druga Kaisę Mäkäräinen straciła do niej 44 punkty, a 227 trzecia Ukrainka Wałentyna Semerenko. Domraczewa wygrała także klasyfikację sprintu. W końcowej klasyfikacji biegu indywidualnego i biegu na dochodzenie zwyciężyła Mäkäräinen, zaś Niemka Franziska Preuß okazała się bezkonkurencyjna w biegu masowym. Klasyfikację sztafet wygrały Czeszki, natomiast Puchar Narodów Niemki.
W klasyfikacji generalnej mężczyzn od 2011 roku nie ma sobie równych Martin Fourcade wygrał z dorobkiem 1042 punktów, drugi Rosjanin Anton Szypulin zgromadził ich o 64 mniej, zaś trzeci był Słoweniec Jakov Fak zdobywając 883 punkty. Francuz ponadto okazał się najlepszy w sprincie i biegu na dochodzenie. Klasyfikację biegu indywidualnego wygrał Ukrainiec Serhij Semenow, a biegu masowego Szypulin. W klasyfikacji sztafet górą byli Rosjanie, a w Pucharze Narodów pierwsze miejsce przypadło Norwegom.
W przeprowadzonej po raz pierwszy w historii klasyfikacji sztafet mieszanych wygrała reprezentacja Norwegii.
Kalendarz zawodów.
Sezon tradycyjnie rozpoczął się od startów w szwedzkim Östersund, pod koniec listopada. Drugi raz z rzędu pierwszym startem była sztafeta mieszana. Tydzień później biathloniści zagościli w Hochfilzen. W porównaniu do poprzedniego sezonu w kalendarzu zawodów zabrakło miejsca na grudniowe starty we francuskiej miejscowości Le Grand-Bornand. W tym terminie zawodnicy pojechali do Pokljuki, w której w poprzednim sezonie rywalizowali w marcu. Wszystkie styczniowe starty zostały przesunięte o tydzień wprzód. Po Nowym Roku, jak co roku odbyły się zawody w Oberhofie, później w Ruhpolding oraz Anterselvie. W lutym biathloniści rywalizowali w czeskim Novym Mescie oraz w Oslo. Imprezami wieńczącymi sezon były mistrzostwa świata w Kontiolahti oraz starty w Chanty-Mansyjsku na Syberii.
Wyniki Polaków.
Indywidualne.
Kobiety
Mężczyźni
Drużynowe.
Kobiety
Mężczyźni
Sztafety mieszane
Pojedyncza sztafeta mieszana
Varia.
Zawodnicy, którzy w sezonie 14/15 odnieśli pierwsze zwycięstwo w karierze:
Zawodnicy, którzy po raz pierwszy stanęli na podium:

</doc>
<doc id="3191596" url="https://pl.wikipedia.org/wiki?curid=3191596" title="Dżelaba">
Dżelaba



</doc>
<doc id="3191598" url="https://pl.wikipedia.org/wiki?curid=3191598" title="Seganka">
Seganka

Seganka – ciek na terenie Poznania, prawy dopływ Bogdanki.
Przebieg.
Segankę skanalizowano prawie w całości, poza jej zachowanym niewielkim fragmentem przepływającym przez Ogród Botaniczny. Jej dalszy przebieg – już skanalizowany pod Trasą Niestachowską (podobnie jak pozostałe cieki wodne: Bogdanka i Wierzbak) – wskazuje ulica nosząca jej nazwę: Nad Seganką (w pobliżu istnieje też osiedle o tej samej nazwie). Następnie, biegnąc skanalizowana wzdłuż ulicy Kościelnej, ukazuje się dopiero na zaledwie 50-metrowym odcinku przy al. Wielkopolskiej (opodal skrzyżowania z ul. Nad Wierzbakiem), uchodząc do Bogdanki.
Przyroda.
W dolinie cieku (Ogród Botaniczny) zaobserwowano w 2017 nowe dla Polski stanowisko grzyba twardoskórzaka pucharowatego.

</doc>
<doc id="3191600" url="https://pl.wikipedia.org/wiki?curid=3191600" title="Dżelab">
Dżelab



</doc>
<doc id="3191615" url="https://pl.wikipedia.org/wiki?curid=3191615" title="Fragile">
Fragile



</doc>
<doc id="3191616" url="https://pl.wikipedia.org/wiki?curid=3191616" title="Robert Kelker-Kelly">
Robert Kelker-Kelly

Robert Kelker-Kelly (ur. 18 kwietnia 1964 w Wichita) – amerykański aktor telewizyjny.
Życiorys.
Urodził się w Wichita, w stanie Kansas jako syn pielęgniarki Jonetty Kelker i patologa Roberta Kelly. Jego ojciec przez dwa lata był w United States Air Force w Wichita Falls. Dorastał w Cleveland, w stanie Ohio, wspólnie z trzema siostrami. W wieku siedmiu lat wystąpił w szkolnej sztuce jako Tom Sawyer. Potem jego rodzina powróciła do Wichita, gdzie w latach 1977-80 uczęszczał do Wichita Collegiate School.
Gdy miał 14 lat dostał stypendium jako asystent nauczyciela w teatrze letnim. W wieku 17 lat grał Romea w miejscowym parku w plenerowej produkcji "Romeo i Julia". Kontynuował występy w lokalnym teatrze i opuścił miasto w wieku 19 lat. Występował jako Rusty w "Guys and Dolls", Bill Sikes w "Oliver!" i Sir Lionel w "Camelot", a także w sztuce szekspirowskiej w Miami, Little Rock i Minneapolis. Krótko studiował na Uniwersytecie w Kansas, ale zrezygnował na rzecz kariery aktorskiej. 
W 1986, w wieku 22 lat przeprowadził się do Los Angeles, aby kontynuować karierę w telewizji. W latach 1987-90 występował jako Sam Fowler w operze mydlanej NBC "Inny świat" ("Another World"). W latach 1992-95 grał postać Bo Brady'ego w operze mydlanej NBC "Dni naszego życia". W 2002 dołączył do opery mydlanej ABC "Szpital miejski" jako Stavros Cassadine. W marcu 1994 znalazł się na okładce magazynu „Playgirl”. 
W 1997 opuścił Los Angeles i porzucił swoją karierę aktorską, by zdobyć certyfikat w dziedzinie mechaniki płatowca i mechanika. W latach 2002-2003 był nauczycielem gry aktorskiej w Pioneer Valley Performing Arts Charter High School w Hadley w Massachusetts. Pracował także jako pilot Spirit Jets.
W latach 1988-1992 był żonaty z Lindą Rattner. 28 czerwca 1997 ożenił się z Miriam Parrish.

</doc>
<doc id="3191620" url="https://pl.wikipedia.org/wiki?curid=3191620" title="Pommes Anna">
Pommes Anna

Pommes Anna (pol. „ziemniaki Anny”) – klasyczne danie kuchni francuskiej, które składa się z odpowiednio przygotowanych ziemniaków i masła. 
"Pommes Anna" przygotowuje się z ziemniaków o kremowym miąższu i masła, ziemniaki po obraniu kroi się na cienkie plastry i umieszcza w formie dobrze wysmarowanej masłem. Ziemniaki układa się warstwami przekładanymi masłem. Formę można wyłożyć folią aluminiową lub papierem do pieczenia, które również smaruje się masłem. Tak przygotowane ziemniaki piecze się do czasu, aż wewnętrzna strona połączy się z masłem tworząc konsystencję miękkiego ciasta a wierzch jest chrupiący. Następnie ostrożnie przekręca się ją chrupką częścią do dołu i piecze do czasu, aż wcześniej dolna część też będzie chrupiąca. Najczęściej pieczenie odbywa się w okrągłej formie, jeśli forma jest inna wówczas okrąg formuje się nożem. Przygotowanie Pommes Anna wymaga zastosowania odpowiedniej odmiany ziemniaków i dobrej jakości masła, współcześnie stosuje się zmodyfikowane receptury pozwalające na użycie mniejszej ilości masła. Aby ułatwić przekładanie potrawy bez jej uszkodzenia powstało specjalne miedziane naczynie noszące nazwę "casserole à pommes Anna", posiada ono uchwyty i pokrywę obrotową, która obraca potrawę bez narażenia jej na uszkodzenie.
Danie to wymyślił w 1870 kucharz Adolphe Dugléré, uczeń Marie-Antoine Carême, w czasie gdy był szefem kuchni w słynnej paryskiej Café Anglais. Nazwa "pommes Anna" powstała na cześć Anny Deslions, słynnej francuskiej damy do towarzystwa.

</doc>
<doc id="3191621" url="https://pl.wikipedia.org/wiki?curid=3191621" title="Kościół Wniebowzięcia Najświętszej Maryi Panny w Warszawie">
Kościół Wniebowzięcia Najświętszej Maryi Panny w Warszawie

Kościół Wniebowzięcia Najświętszej Maryi Panny w Warszawie – rzymskokatolicki kościół parafialny znajdujący się w warszawskiej dzielnicy Wawer, na osiedlu Zerzeń. Należy do dekanatu anińskiego diecezji warszawsko-praskiej.
Historia.
Poprzedni kościół drewniany spłonął w 1739 roku. Budowa obecnej murowanej świątyni, którą ufundowała właścicielka dóbr wilanowskich, Aleksandra z Potockich Potocka, rozpoczęła się w 1880 roku. Zakończenie prac budowlanych oraz konsekracja kościoła odbyły się w 1888 roku. W 1917 roku zostały skonfiskowane dzwony i naczynia liturgiczne. 
W 1941 roku niemieckie władze okupacyjne nakazały oddawać na złom dzwony. W 1944 roku budowla została zniszczona przez artylerię. W latach 1950−1976 kościół został odbudowany według planów z 1880 roku. Prace polegały m.in. na zrekonstruowaniu wnętrza i budowie dzwonnicy. W 1977 roku budowla została wpisana do rejestru zabytków. W dniu 23 września 2006 roku została włączona zewnętrzna iluminacja świątyni. W latach 2007-2010 kościół został gruntownie wyremontowany (wykonano izolację pionową i poziomą murów zewnętrznych, zainstalowano ogrzewanie gazowe i wymalowano wnętrze).
Zabytki.
Zespół marmurowych ołtarzy pochodzących z okresu powojennej odbudowy według projektu Stanisława Marzyńskiego: główny z obrazem „Wniebowzięcie NMP”, boczny prawy − Serca Pana Jezusa i boczny lewy − św. Antoniego. W prezbiterium zespół witraży („Zbawiciel z hostią w otoczeniu aniołów”). W obrębie przykościelnego cmentarza zespół dobrze zachowanych nagrobków okolicznych dziedziców, głównie z połowy XIX wieku.

</doc>
<doc id="3191622" url="https://pl.wikipedia.org/wiki?curid=3191622" title="Grób książęcy w Waldalgesheim">
Grób książęcy w Waldalgesheim

Grób książęcy w Waldalgesheim – celtycki grobowiec, tzw. książęcy, znajdujący się w miejscowości Waldalgesheim w niemieckiej Nadrenii, odkryty w trakcie prac wykopaliskowych przeprowadzonych w latach 1869-1870.
Grobowiec, pochodzący z drugiej połowy IV wieku p.n.e., ma postać kurhanu skrywającego obwarowaną kamieniami drewnianą komorę o wymiarach 4×5 m. W komorze znaleziono pochówek kobiecy wraz z bogatym wyposażeniem grobowym. W jego skład wchodziły italskiej proweniencji brązowe wiadro, brązowy dzban, masywny naszyjnik, trzy złote bransolety, szereg niewielkich brązowych ozdób, a także części rzędu końskiego oraz dwukołowego wozu. Zabytki te przechowywane są obecnie w Rheinisches Landesmuseum w Bonn.
Od stanowiska pochodzi nazwa tzw. stylu „waldalgesheimskiego”, charakteryzującego się ornamentyką roślinną.

</doc>
<doc id="3191626" url="https://pl.wikipedia.org/wiki?curid=3191626" title="Dugarbaataryn Lchagwa">
Dugarbaataryn Lchagwa

Dugarbaataryn Lchagwa, znany też jako Lakva Sim (ur. 10 marca 1972 w Ułan Bator) – mongolski bokser, były mistrz świata WBA w kategorii junior lekkiej i lekkiej.
Kariera zawodowa.
Jako zawodowiec zadebiutował 28 grudnia 1995 r. Jego rywalem był Max Karamoy, a nagrodą dla zwycięzcy był azjatycki pas nowo powstałej organizacji (PABA). Reprezentant Mongolii zwyciężył przez nokaut w 4. rundzie. Sim obronił ten tytuł 4 razy w 1996 r., pokonując m.in. Noreę Jockygyma, który w 1991 r. nieudanie walczył o mistrzostwo świata WBA w kategorii superkoguciej. Po 4. obronie, mongolski bokser zwakował pas by móc walczyć o mistrzostwo świata WBA w kategorii junior lekkiej. 1 lutego 1997 r., Sim dostał szansę walki o mistrzostwo świata, mając za rywala Yonga-Soo-Choi, który zanatował wtedy 3 udane obrony tytułu. Walka odbyła się na terenie przeciwnika, a po 12 rundach zwycięzcą został ogłoszony obrońca tytułu, który zwyciężył po niejednogłośnej decyzji sędziów (115-113, 114-113, 113-115).
Po wygraniu kilku kolejnych pojedynków zmierzył się w walce o pas WBA z niepokonanym Takanorim Hatakeyamą. Japończyk był do końca 4. rundy, 2 razy liczony, ale mimo to na kartach sędziowskich widniał remis. Pod koniec 5. rundy, Sim zamroczył Hatekayamę ciosem z prawej ręki, po którym Japończyk był liczony 3 raz w przebiegu całej walki. Sim nie wypuścił okazji z rąk i po kolejnych atakach zmusił sędziego Stanleya Christodoulou do przerwania walki. Sim został pierwszym w historii mongolskim mistrzem świata w boksie. W swojej 1. obronie, Lakva Sim miał za rywala niepokonanego Jonga-Kwona Baeka. Walka odbyła się na terenie pretendenta, a po 12 rundach sędziowie ogłosili, że niejednogłośnie na punkty wygrał Koreańczyk, zdobywając pas WBA w kategorii junior lekkiej. Po wygraniu kilku kolejnych pojedynków, Sim znowu otrzymał szansę walki o pas WBA w tej samej kategorii. 13 kwietnia 2002 r. zmierzył się w walce o wakujący tytuł z Tajlandczykiem Yodsananem Sor Nanthachaiem. Po 12. rundach, jednogłośnie na punkty zwyciężył reprezentant Tajlandii. Po tej porażce, Sim stoczył 2. kolejne walki, by 2.lata później, w 2004 r., zmierzyć się w walce o mistrzostwo świata wagi lekkiej federacji WBA. Leonard Dorin został awansowany na supermistrza, więc tytuł został zwakowany. Sim zwyciężył przez techniczny nokaut w 5. rundzie, zostając mistrzem świata w 2. kategorii wagowej. Tytuł utracił w kolejnym pojedynku, przegrywając jednogłośnie na punkty z niepokonanym Amerykaninem Juanem Díazem. Ostatnią walkę stoczył 16 września 2005 r., wygrywając przez techniczny nokaut w ostatniej, 12. rundzie z Amerykaninem Ebo Elderem.

</doc>
<doc id="3191630" url="https://pl.wikipedia.org/wiki?curid=3191630" title="Gabi Zange">
Gabi Zange

Gabriele "Gabi" Zange z d. Schönbrunn (ur. 1 czerwca 1961 w Crimmitschau) – niemiecka łyżwiarka szybka reprezentująca NRD, trzykrotna medalistka olimpijska, dwukrotna medalistka mistrzostw świata i zdobywczyni Pucharu Świata.
Kariera.
Pierwszy sukces w karierze Gabi Zange osiągnęła w 1981 roku, kiedy zdobyła brązowy medal podczas mistrzostw Europy w Heerenveen. W zawodach tych wyprzedziły ją jedynie Natalja Pietrusiowa z ZSRR i kolejna reprezentantka NRD, Karin Enke. Na rozgrywanych trzy lata później igrzyskach olimpijskich w Sarajewie zdobyła brązowy medal w biegu na 3000 m. Wyprzedziły ją jedynie rodaczki: Andrea Schöne i Karin Kania. Na tych samych igrzyskach była czwarta na dwukrotnie krótszym dystansie, przegrywając walkę o medal z Natalją Pietrusiową. W tym samym roku zwyciężyła na mistrzostwach Europy w Medeo oraz zajęła trzecie miejsce podczas wielobojowych mistrzostw świata w Deventer. Podczas mistrzostw świata w Sarajewie w 1985 roku była druga za Andreą Schöne-Mitscherlich. Ostatnie sukcesy osiągnęła na igrzyskach olimpijskich w Calgary, dwukrotnie zajmując trzecie miejsce. Na najniższym stopniu podium stawała w biegach na 3000 i 5000 m, na obu dystansach ustępując tylko Yvonne van Gennip z Holandii i Andrei Schöne-Mitscherlich. Kilkakrotnie stawała na podium zawodów Pucharu Świata, odnosząc przy tym jedno zwycięstwo. Najlepsze wyniki osiągnęła w sezonie 1987/1988, kiedy zwyciężyła w klasyfikacji końcowej 3000 m/5000 m i była trzecia w klasyfikacji 1500 m.
W 1987 roku wyszła za mąż i od tej pory startowała pod nazwiskiem Gabi Schönbrunn.

</doc>
<doc id="3191631" url="https://pl.wikipedia.org/wiki?curid=3191631" title="Gabi Schönbrunn">
Gabi Schönbrunn



</doc>
<doc id="3191637" url="https://pl.wikipedia.org/wiki?curid=3191637" title="Puchar IBU w biathlonie 2014/2015">
Puchar IBU w biathlonie 2014/2015

Puchar IBU w biathlonie 2014/2015 siódma edycja tego cyklu zawodów. Pierwsze starty zaplanowane zostały na 28 listopada w norweskim Beitostølen, zaś ostatnie w kanadyjskim Canmore.
Triumfów przed roku bronili Rosjanie Anastasija Zagorujko oraz Aleksiej Slepow.
Wśród kobiet w klasyfikacji generalnej zwyciężyła, Rosjanka Anna Nikulina. Drugie miejsce zajęła Niemka Karolin Horchler, zaś trzecie rodaczka Nikuliny Olga Jakuszowa. Nikulina zwyciężyła także w klasyfikacji sprintu. W klasyfikacji biegu na dochodzenie najlepsza okazała się Rosjanka Jekatierina Jurłowa. W klasyfikacji biegu indywidualnego najlepsza okazała się Austriaczka Christina Rieder. Klasyfikacje drużynową wygrały Rosjanki.
W rywalizacji mężczyzn najlepszy okazał się Niemiec Florian Graf, który wyprzedził Francuza Antonin Guigonnat oraz swojego rodaka Johannesa Kühna. Graf triumfował też w klasyfikacji sprintu. W klasyfikacji biegu na dochodzenie najlepszy okazał się Norweg Lars Helge Birkeland. W klasyfikacji biegu indywidualnego najlepszy okazał się Francuz Clement Dumont. W klasyfikacji drużyn najlepsi okazali się Rosjanie.
Z powodu braku śniegu zawody w Martell zostały odwołane. W zastępstwie rozegrane zostały dodatkowe biegi w Obertilliach oraz Dusznikach-Zdroju.
Wyniki.
Wyniki Polaków.
Kobiety
Mężczyźni
Sztafety mieszane

</doc>
<doc id="3191639" url="https://pl.wikipedia.org/wiki?curid=3191639" title="John Lundstram">
John Lundstram

John David Lundstram (ur. 18 lutego 1994 w Liverpoolu) – angielski piłkarz występujący na pozycji pomocnika w szkockim klubie Rangers F.C. Reprezentował Anglię na szczeblu międzynarodowym w reprezentacjach U-17, U-18, U-19 oraz U-20 i wystąpił w ich barwach w trzech oficjalnych turniejach.
Kariera klubowa.
Lundstram jest wychowankiem Evertonu, w którym grał od najmłodszych lat, a w 2010 roku podpisał swój pierwszy profesjonalny kontrakt z klubem.
W lutym 2013, dołączył do zespołu Doncaster Rovers na zasadzie wypożyczenia. Zadebiutował 23 lutego 2013 roku w zremisowanym 1:1 meczu przeciwko drużynie Yeovil Town. W tym sezonie zaliczył jeszcze kilkanaście występów stając się kluczową postacią zespołu, który sięgnął na koniec sezonu po zwycięstwo w rozgrywkach League One.
28 listopada tego samego roku został ponownie wypożyczony, tym razem do drużyny Yeovil Town występującej w Football League Championship, a więc na zapleczu Premier League. Zadebiutował w wygranym 3:0 meczu przeciwko drużynie Watford i asystował przy trzeciej bramce. 3 grudnia, w drugim swoim występie w drużynie The Glovers zdobył premierowego, a zarazem zwycięskiego, gola w wygranym 1:0 meczu z Blackpool. 10 marca 2014 Everton postanowił zakończyć wypożyczenie zawodnika w związku z tym, iż stał się w zespole Yeovil postacią drugoplanową. W sumie Lundstram wystąpił w drużynie Yeovil 16 razy i zdobył 2 gole.
27 marca 2014 roku Lundstram trafił do drużyny Leyton Orient, grającej w lidze Football League One, na zasadzie miesięcznego wypożyczenia. 24 kwietnia 2014 roku jego wypożyczenie zostało przedłużone do końca rozgrywek. 25 maja wraz z zespołem wystąpił w finale play-off wchodząc na boisko w 105. minucie spotkania przy wyniku 2:2. Mecz rozstrzygnęły rzuty karne i mimo iż Lundstram wykorzystał jedną z jedenastek, jego zespół przegrał 3:4 i nie awansował do wyższej klasy rozgrywkowej.
Kariera reprezentacyjna.
Lundstram wywalczył miejsce w reprezentacji U-17 podczas sezonu 2010-11 po tym jak zabłysnął w Turnieju Nordyckim.
Podczas swojego pierwszego pełnego sezonu na szczeblu reprezentacyjnym odegrał ważną rolę w sukcesie reprezentacji U-17, jakim było osiągnięcie półfinału Mistrzostw Europy w Serbii. UEFA wybrała zawodnika do drużyny mistrzostw i wyraziła na jego temat wiele pochlebnych opinii, m.in. porównując go do innego piłkarza z Liverpoolu Stevena Gerrarda.
W 2011 roku dotarł wraz z ekipą prowadzoną przez Johna Peacock'a do ćwierćfinału Mistrzostw Świata U-17 w Meksyku. Zagrał we wszystkich czterech spotkaniach. Anglicy ulegli wówczas reprezentacji Niemiec, wygrywając we wcześniejszej rundzie z Argentyną.
W sezonie 2011-2012 zagrał dwukrotnie w kadrze do lat 18 pod wodzą Noela Blake'a. Był kapitanem tej reprezentacji w wygranym meczu z Polską. Następnie został przez tego samego szkoleniowca powołany do kadry U-19, z którą awansował na Finały Mistrzostw Europy w Estonii. Podczas turnieju finałowego strzelił jedną z bramek w wygranym 2:1 meczu z reprezentacją Francji. Anglia dotarła do półfinału imprezy, w którym przegrała z Grecją.
28 maja 2013 roku został wybrany przez Petera Taylora do 21-osobowej kadry na Mistrzostwa Świata U-20 w Turcji. Zadebiutował 16 czerwca w wygranym 3:0 towarzyskim spotkaniu z Urugwajem.
Statystyki kariery.
"Stan na 28 kwietnia 2022"

</doc>
<doc id="3191645" url="https://pl.wikipedia.org/wiki?curid=3191645" title="Parramatta FC">
Parramatta FC

Parramatta FC (założony jako Melita Eagles) – australijski, półprofesjonalny klub piłkarski z siedzibą w Chester Hill. Założony w 1956 roku jako Melita Eagles; w latach 1984 i 1989–1995 uczestniczył w rozgrywkach National Soccer League (NSL). Obecnie występuje w lidze National Premier Leagues NSW 2.
Historia.
Klub został założony w 1956 roku jako Melita Eagles przez maltańskich imigrantów po fuzji dwóch zespołów Malta Eagles (założony w 1952 roku) oraz Melita Soccer Club (założony w 1955 roku). W styczniu 1957 roku Melita Eagles przystąpiła do NSW Soccer Federation i rozpoczęła rozgrywki w NSW Division Two. W latach 60., 70. i 80. XX wieku klub występował w rozgrywkach NSW Division Two (1957–1966 i 1971–1977) oraz NSW Division One (1967–1970 i 1978–1983).
National Soccer League.
W 1984 roku Melitta Eagles przystąpiła do rozgrywek National Soccer League. Debiut w najwyżej lidze nastąpił w dniu 4 marca 1984 roku w domowym spotkaniu przeciwko Sydney Croatia. Spotkanie zakończyło się porażką gospodarzy w stosunku 1:2. Po pierwszym sezonie w NSL klub spadł do ligi NSW Division One, w której grał w latach 1985–1989. Od sezonu 1989/1990 klub powrócił do rozgrywek NSL, w których występował do sezonu 1994/1995. Melitta Eagles (w latach 90. XX wieku klub występował pod nazwą Parramatta Eagles) dwukrotnie awansowała do serii finałowej rozgrywek NSL w sezonach 1990/1991 i 1992/1993 kończąc swój udział w tej fazie rozgrywek na rundzie eliminacyjnej.
Od 1996 roku.
Po spadku z NSL, klub rozpoczął zmagania w lidze stanowej NSW Super League. W 2006 roku klub został zdegradowany z powodu niegospodarności w klubie. Ze wsparciem Police &amp; Citizen Youth Clubs, Melitta Eagles została przekształcona w PCYC Parramatta Eagles i od 2007 roku rozpoczęła zmagania w New South Wales Super League i w Super Youth Leagu. Obecna nazwa Parramatta FC obowiązuje od 2011 roku.

</doc>
<doc id="3191674" url="https://pl.wikipedia.org/wiki?curid=3191674" title="Ksawery Szlenkier">
Ksawery Szlenkier

Ksawery Szlenkier (ur. 9 stycznia 1981 w Warszawie) – polski aktor filmowy, telewizyjny i teatralny.
W 2005 roku ukończył studia na wydziale aktorskim PWSFTviT w Łodzi. W tym samym roku otrzymał nagrodę Zarządu Głównego ZASP za rolę Raskolnikowa w „Swidrygajłowie” w reż. J. Gajosa na XXIII Festiwalu Szkół Teatralnych w Łodzi.
Współpracował m.in. z Teatrem Nowym w Łodzi, Teatrem im. S. Jaracza w Łodzi, Teatrem Narodowym w Warszawie.
Zagrał u boku Emily Watson w "Within the whirlwind" (Wichry Kołymy) w reżyserii laureatki Oscara Marleen Gorris, a także w międzynarodowych produkcjach takich jak: "My name is Sara" w reżyserii Stevena Oritta, "The coldest game" (Ukryta gra) Łukasza Kośmickiego, czy "Sprava - The Reporter Movie" uznanego słowackiego reżysera Petera Bebjaka. Polskiej publiczności znany z serialu TVP2 "Czas honoru", filmu Juliusza Machulskiego "Ambassada" i z produkcji Canal+ "Krew z krwi" w reżyserii Xawerego Żuławskiego. Współpracował też m.in. z Władysławem Pasikowskim czy Michałem Rosą.
Aktor jest mężem Małgorzaty Buczkowskiej.

</doc>
<doc id="3191675" url="https://pl.wikipedia.org/wiki?curid=3191675" title="Kōhō Kennichi">
Kōhō Kennichi

Kōhō Kennichi (ur. 1241, zm. 1316; jap. 高峰顯日) – japoński mistrz zen szkoły rinzai, poeta zen.
Życiorys.
Był najstarszym synem cesarza Go-Sagi (後嵯峨, pan. 1242-1246). Początkowo studiował buddyzm szkoły tendai. Potem praktykował zen u Enniego Ben’ena oraz u chińskiego mistrza chan działającego w Japonii Wuana Puninga (1197–1276). Następnie został uczniem chińskiego mistrza Wuxuego Zuyuana (1226–1286), którego wpływową linię przekazu nazywa się "bukkō-ha". Kōhō został jego spadkobiercą.
Kōhō, który miał tendencję do ascetyzmu i mimo pochodzenia, do separowania się od wszelkiej władzy, przekształcił w 1283 roku odległy klasztor Ungan(雲岸寺) w Nasu, należący do frakcji "shugendō" szkoły tendai, w klasztor zen. Był niewątpliwie mistrzem, który jest odpowiedzialny za rozwój zenu synkretycznego, bowiem mieszał praktyki ezoteryczne z praktykami zen, jednak przyczynił się do popularyzacji zenu we wschodnich prowincjach Japonii.
Przebywał w tym klasztorze ponad 30 lat. Jego sława rosła i miał 3000 uczniów. Jego najsłynniejszym uczniem był Musō Soseki (1275-1351), który specjalnie odbył daleką podróż do Ungan-ji, żeby zostać jego uczniem. Jednak okazało się, że mistrz Kōhō udał się do Kamakury. Spotkali się w tym mieście w 1303 roku, w klasztorze Manju, którego mistrz Kōhō był opatem.
W 1305 roku, po osiągnięciu wielkiego oświecenia przez Musō w maju podczas pobytu w Usubie spotkali się ponownie i mistrz Kōhō potwierdził jego oświecenie certyfikatem (jap. "inka") oraz wyznaczył go na swojego następcę.
Kōhō został także opatem Kenchō-ji, po mistrzu Wuxue Zuyuanie. Jednak jego bazą był zawsze klasztor Ungan.
Przed śmiercią napisał wiersz:
Mistrz zen Kōhō Kennichi zmarł 20 dnia 10 miesiąca 1316 roku. Otrzymał tytuł Bukkoku Kokushi.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3191685" url="https://pl.wikipedia.org/wiki?curid=3191685" title="Paul Warburg">
Paul Warburg

Paul Moritz Warburg (ur. 10 sierpnia 1868, zm. 24 stycznia 1932) – amerykański bankier pochodzący z Niemiec, jeden z projektantów prywatnego banku emisyjnego dolara USA, tzw. Fed.

</doc>
<doc id="3191692" url="https://pl.wikipedia.org/wiki?curid=3191692" title="Wysoka Władza Paula Fineta">
Wysoka Władza Paula Fineta

Wysoka Władza Paula Fineta – Wysoka Władza Europejskiej Wspólnoty Węgla i Stali, która swoją działalność rozpoczęła 13 stycznia 1958, a zakończyła 15 września 1959 roku. Przewodniczącym był Paul Finet, a wiceprzewodniczącymi Dirk Spierenburg i Albert Coppé.
Wysoka Władza składała się z Przewodniczącego i 8 członków. Dwóch miała Francja, Belgia i Niemcy, a po jednym Holandia, Włochy i Luksemburg.

</doc>
<doc id="3191693" url="https://pl.wikipedia.org/wiki?curid=3191693" title="Pisma – Mowy – Rozkazy Józefa Piłsudskiego">
Pisma – Mowy – Rozkazy Józefa Piłsudskiego

"Pisma – Mowy – Rozkazy" Józefa Piłsudskiego – pierwszy, jedenastotomowy zbiór spuścizny piśmienniczej Józefa Piłsudskiego, wydany w latach 1930–1936 przez Instytut Józefa Piłsudskiego Poświęcony Badaniu Najnowszej Historii Polski.
Pierwsze 8 tomów "Pism – Mów – Rozkazów" ukazało się w latach 1930–1931. Były wydane z inicjatywy Instytutu Badania Najnowszej Historii Polski i opracowane przez komitet redakcyjny, złożony z Juliana Stachiewicza, Michała Sokolnickiego oraz Władysława Pobóg-Malinowskiego, jako sekretarza redakcji. Poszczególne tomy opracowali (całkowicie lub częściowo) Leon Wasilewski i Kazimierz Świtalski. Wydanie to zawierało twórczość Piłsudskiego do maja 1926 roku. Poszczególne tomy opisywały kolejne okresy życia Piłsudskiego między 1892 a 1926 rokiem. Wkrótce Antoni Anusz i Władysław Pobóg-Malinowski opracowali tom pt. "1926–1929", zawierający prace Marszałka z lat objętych tym tytułem. Tom ten, wydany jeszcze w 1930 roku, został uznany za 9. tom "Pism – Mów – Rozkazów", połączony chronologicznie z wcześniejszymi tomami. W kolejnym roku wydano tomik pt. "Poprawki Historyczne", uznano go za tom 10. Józef Piłsudski zmarł 12 maja 1935 roku. W 1936 roku wydano dodatkowy tom, tzw. "Suplementy", będący tomem 11. zamykającym ostatecznie "Pisma – Mowy – Rozkazy".
Spuścizna pisarska Piłsudskiego została uzupełniona i uznana za kompletną w kolejnym wydaniu tegoż instytutu pt. "Pisma zbiorowe Józefa Piłsudskiego".

</doc>
<doc id="3191695" url="https://pl.wikipedia.org/wiki?curid=3191695" title="Grobowiec książęcy w Leubingen">
Grobowiec książęcy w Leubingen

Grobowiec książęcy w Leubingen – monumentalny kurhan kultury unietyckiej, zlokalizowany w miejscowości Leubingen w niemieckiej Turyngii, na północ od Erfurtu. Zawiera pochówek tzw. książęcy, datowany na ok. 1900 p.n.e.
Kurhan ma średnicę 34 m i wysokość 8 m. W jego wnętrzu znajduje się kamienny nasyp, skrywający dwuspadową komorę grobową o konstrukcji krokwiowej, wykonaną z belek dębowych nakrytych warstwą trzciny związanej zaprawą wapienną. Podłoga komory została wybrukowana i wyłożona deskami nakrytymi matami trzcinowymi. W trakcie przeprowadzonych w 1877 roku prac archeologicznych odkryty został pochówek szkieletowy starszego mężczyzny ułożonego w pozycji wyprostowanej z głową na południe, na którym ułożono poprzecznie zorientowany głową na wschód szkielet dziecka, prawdopodobnie dziewczynki. Przy prawym ramieniu mężczyzny złożone zostały przedmioty wykonane ze złota: 2 szpile do płaszcza, 2 pierścienie, skręt spiralny i bransoleta. Poniżej nich, przy nogach, znajdowały się natomiast wykonane z brązu 2 siekierki, 3 dłuta i 4 sztylety, a także topór z serpentynitu. W narożniku komory grobowej ustawione zostało naczynie otoczone kamiennym murkiem.

</doc>
<doc id="3191698" url="https://pl.wikipedia.org/wiki?curid=3191698" title="Luke Garbutt">
Luke Garbutt

Luke Samuel Garbutt (ur. 21 maja 1993 w Harrogate) – angielski piłkarz występujący na pozycji obrońcy w angielskim klubie Ipswich Town. Były młodzieżowy reprezentant Anglii.
Kariera klubowa.
Garbutt rozpoczął profesjonalną karierę piłkarską w Leeds United. W 2009 roku został kupiony przez zespół Evertonu za kwotę 600 tys. funtów ustaloną przez trybunał, jako że kluby nie mogły się dogadać w sprawie kwoty, którą miał zapłacić Everton.
29 sierpnia 2012 roku zadebiutował w drużynie Evertonu, wchodząc w przerwie na boisko, w wygranym 5:0 z Leyton Orient meczu drugiej rundy Pucharu Ligi. Przed sezonem 2013-2014 podpisał z Evertonem nowy 2-letni kontrakt. W Premier League w barwach Evertonu zadebiutował 26 kwietnia 2014 wchodząc na boisko z ławki rezerwowych w meczu z Southampton.
Będąc piłkarzem Evertonu był dwukrotnie wypożyczany do zespołów z niższych klas rozgrywkowych. W sezonie 2011/2012 dołączył do drużyny Cheltenham Town, a 2 lata później występował w zespole Colchester United na poziomie League One.
Kariera reprezentacyjna.
Garbutt reprezentował Anglię w młodzieżowych reprezentacjach U-16, U-17, U-18, U-19, U-20 oraz U-21. W kadrze U-16 zadebiutował w marcu 2008 roku przeciwko drużynie Niemiec. W 2010 wraz z reprezentacją U-17 wygrał odbywające się w Liechtensteinie Mistrzostwa Europy. Zagrał w finale tego turnieju, a Anglicy pokonali Hiszpanów 2:1.

</doc>
<doc id="3191699" url="https://pl.wikipedia.org/wiki?curid=3191699" title="Nabożeństwo lipcowe">
Nabożeństwo lipcowe

Nabożeństwo lipcowe – forma zbiorowej modlitwy sprawowanej najczęściej wieczorem, przed lub po Mszy Świętej, analogicznie do nabożeństwa majowego i czerwcowego, w Kościele rzymskokatolickim poświęconej Najdroższej Krwi Jezusa Chrystusa, a w Kościele Katolickim Mariawitów czci Przenajświętszego Sakramentu.
Składa się z adoracji Najświętszego Sakramentu i stosownej "litanii."
Nabożeństwo lipcowe w Kościele rzymskokatolickim.
Zgodnie z tradycją lipiec poświęcony jest czci Najdroższej Krwi Chrystusa. Na 1 lipca papież Pius IX w dekrecie "Redempti sumus" z 1849 wyznaczył Święto Najdroższej Krwi Chrystusa (zniesione podczas reformy liturgicznej w 1969). Do rozwoju kultu przyczynił się św. Kasper del Bufalo i założone przez niego Zgromadzenie Misjonarzy Krwi Chrystusa. Msza Święta i oficjum o Krwi Chrystusa została zatwierdzona już wcześniej, za Benedykta XIV. Święty Jan XXIII zatwierdził do publicznego odmawiania "Litanię do Najdroższej Krwi Chrystusa" (list apostolski "Inde a Primis" z 1960).
Nabożeństwo lipcowe jest mało rozpowszechnione na terenie Polski. Sprawowane jest we wszystkich klasztorach Zgromadzenia Matki Bożej Miłosierdzia, w Sanktuarium Bożego Miłosierdzia w Krakowie-Łagiewnikach, w parafiach:
Nabożeństwo lipcowe w mariawityzmie.
Nabożeństwo lipcowe praktykowane jest również w Kościele Katolickim Mariawitów, z tym, że odmawiana lub śpiewana jest tam litania do Przenajświętszego Sakramentu. Po litanii odmawiana jest Koronka do Miłosierdzia Bożego, autorstwa św. Marii Franciszki Kozłowskiej. Nabożeństwo połączone jest z wystawieniem Przenajświętszego Sakramentu w monstrancji oraz przyjęciem przez wiernych Komunii Świętej pod postaciami chleba i wina. Na zakończenie kapłan, kapłanka lub osoba przewodnicząca może wygłosić naukę o Eucharystii lub przeczytać fragment Pisma Świętego, Dzieła Wielkiego Miłosierdzia lub rozważanie związane z uczczeniem sakramentu Ołtarza. Nabożeństwo kończy się błogosławieństwem Przenajświętszym Sakramentem. W sierpniu mariawici odprawiają nabożeństwo sierpniowe, składające się m.in. z litanii do Krwi Przenajdroższej Pana Jezusa. Jest to związane z obchodzonym w tym Kościele, 23 sierpnia świętem Krwi Przenajdroższej Zbawiciela i Ofiary Mateczki.

</doc>
<doc id="3191700" url="https://pl.wikipedia.org/wiki?curid=3191700" title="Heike Warnicke">
Heike Warnicke

Heike Warnicke z d. Schalling (ur. 1 czerwca 1966 w Weimarze) – niemiecka łyżwiarka szybka reprezentująca NRD, dwukrotna medalistka olimpijska, dwukrotna medalistka mistrzostw świata i dwukrotna zdobywczyni Pucharu Świata.
Kariera.
Pierwszy sukces w karierze Heike Warnicke osiągnęła w 1990 roku, kiedy zdobyła brązowy medal podczas mistrzostw Europy w Heerenveen. W zawodach tych wyprzedziły ją jedynie dwie rodaczki: Gunda Kleemann i Jacqueline Börner. Rok później była druga zarówno na mistrzostwach Europy w Sarajewie, jak i podczas wielobojowych mistrzostw świata w Hamar. W 1992 roku wzięła udział w igrzyskach olimpijskich w Albertville, zdobywając srebrne medale na dystansach 3000 i 5000 m. W obu biegach wyprzedziła ja tylko Gunda Kleemann. W tym samym roku zajęła też trzecie miejsce na mistrzostwach Europy w Heerenveen. Ostatnie medale zdobyła w 1993 roku zajmując drugie miejsce na mistrzostwach Europy w Heerenveen i trzecie na wielobojowych mistrzostwach świata w Berlinie. Brała też udział w igrzyskach olimpijskich w Lillehammer w 1994 roku i rozgrywanych cztery lata później igrzyskach w Nagano, jednak ani razu nie znalazła się w czołowej dziesiątce. Kilkakrotnie stawała na podium zawodów Pucharu Świata, odnosząc przy tym pięć zwycięstw. Najlepsze wyniki osiągnęła w sezonach 1988/1989 1990/1991, kiedy zwyciężyła w klasyfikacji końcowej 3000 m/5000 m. W klasyfikacji tej była też druga w sezonie 1992/1993 oraz trzecia w sezonach 1989/1990 i 1991/1992. Ponadto w sezonach 1990/1991 i 1992/1993 zajmowała trzecie miejsce w klasyfikacji 1500 m.
W 1990 roku wyszła za mąż i od tej pory startowała pod nazwiskiem Heike Warnicke.

</doc>
<doc id="3191701" url="https://pl.wikipedia.org/wiki?curid=3191701" title="Heike Schalling">
Heike Schalling



</doc>
<doc id="3191702" url="https://pl.wikipedia.org/wiki?curid=3191702" title="Pisma zbiorowe Józefa Piłsudskiego">
Pisma zbiorowe Józefa Piłsudskiego

Pisma zbiorowe Józefa Piłsudskiego – dziesięciotomowy zbiór pełnej, opublikowanej spuścizny piśmienniczej Józefa Piłsudskiego, wydany w latach 1937–1938 przez Instytut Józefa Piłsudskiego Poświęcony Badaniu Najnowszej Historii Polski.
Historia.
Pierwsze wydanie zebranych pism Piłsudskiego, pt. "Pisma – Mowy – Rozkazy", ukazało się w latach 1930–1936. 
Józef Piłsudski zmarł 12 maja 1935 roku.
Struktura "Pism zbiorowych".
Wszystkie dokumenty opublikowane w powyższym wydawnictwie (wraz z dodatkowymi tomami) zostały zawarte również w "Pismach zbiorowych". Ponadto uwzględniono prace nie ogłoszone przed 1937 rokiem w żadnym wydaniu książkowym. W "Pismach zbiorowych" nie znalazła się natomiast ta grupa listów Piłsudskiego, które publikowane były w tym czasie przez czasopismo „Niepodległość”, jako że były przeznaczone do specjalnego wydawnictwa. Listy te pochodziły z lat 1892–1904. 
Struktura "Pism" jest chronologiczna. Odmiennie niż w pierwotnym zbiorze całość twórczości Piłsudskiego podzielono na 9 okresów, zawartych w poszczególnych tomach. Tom 10. zawiera: spis tytułów, skorowidz (indeks) rzeczowy, opracowany przez Henryka Wereszyckiego, skorowidz osób, skorowidz miejscowości oraz uzupełnienia i erratę (skorowidz nazwisk i miejscowości zamieszczony był w każdym tomie). Wewnątrz poszczególnych tomów granice czasowe zostały przesunięte, w niektórych zaś określone całkiem na nowo, co zostało szczegółowo opisane we wstępie do każdego tomu. W każdym tomie znajdowało się zdjęcie Józefa Piłsudskiego z opisywanego okresu, wydrukowane na papierze kredowym, ponadto "Pisma" zawierają fascimile podpisów, rękopisów, mapy i tabele.
Każdy tom "Pism zbiorowych" był redagowany przez jednego redaktora, który napisał wstęp do tomu, opracował przypisy, zapewnił kompletność materiału oraz wiarygodność tekstów:
Sekretariat wydawnictwa prowadził Stanisław Giza. Sekretariat znajdował się przy Alejach Ujazdowskich 1 w Warszawie.
Zawartość poszczególnych tomów.
"Pisma zbiorowe" były dostępne w subskrypcji.
Kolejne wydania.
Reprint dziesięciu tomów przedwojennego wydania został opublikowany w 1989 roku przez Krajową Agencję Wydawniczą.
Linki zewnętrzne.
"Pisma zbiorowe Józefa Piłsudskiego" 

</doc>
<doc id="3191707" url="https://pl.wikipedia.org/wiki?curid=3191707" title="Janiszkowice (gromada)">
Janiszkowice (gromada)

Janiszkowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Janiszkowice siedzibą GRN w Janiszkowicach (obecnie w granicach Opola Lubelskiego) utworzono 1 stycznia 1957 w powiecie opolsko-lubelskim w woj. lubelskim z obszarów miejscowości Janiszkowice wieś i kolonia, Piszczek wieś, Grabówka wieś i kolonia, Linia osada młyńska, Góry Opolskie wieś oraz Górna Owczarnia wieś i kolonia, wyłączonych ze znoszonej gromady Opole Lubelskie w tymże powiecie.
1 stycznia 1960 gromadę zniesiono, włączając jej obszar do nowo utworzonej gromady Opole Lubelskie w tymże powiecie.

</doc>
<doc id="3191708" url="https://pl.wikipedia.org/wiki?curid=3191708" title="Mirjana Jovović-Horvat">
Mirjana Jovović-Horvat

Mirjana Jovović-Horvat (ur. 2 października 1949) - bośniacka strzelczyni, olimpijka.
Kariera.
Mirjana Jovović-Horvat uczestniczyła na Letnich Igrzyskach Olimpijskich 1984 w Los Angeles w składzie reprezentacji Jugosławii. Podczas tych igrzysk wzięła udział w dwóch konkurencjach strzelectwa: karabin pneumatyczny 10 m, gdzie zajęła 29. miejsce oraz karabin małokalibrowy 3 postawy 50 m, gdzie zajęła 8. miejsce.
Po raz kolejny Mirjana Jovović-Horvat uczestniczyła na letnich igrzyskach olimpijskich 8 lat później, w 1992 roku w Barcelonie. Tym razem wystąpiła w reprezentacji Bośni i Hercegowiny. Podczas tych igrzysk ponownie wzięła udział w dwóch konkurencjach strzelectwa: karabin pneumatyczny 10 m, gdzie zajęła 8. miejsce oraz karabin małokalibrowy 3 postawy 50 m, gdzie zajęła 17. miejsce ex aequo Szwajcarką Sabina Fuchs.

</doc>
<doc id="3191717" url="https://pl.wikipedia.org/wiki?curid=3191717" title="Hrabstwo Wadena">
Hrabstwo Wadena

Hrabstwo Wadena (ang. "Wadena County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1406 km². Według szacunków United States Census Bureau w roku 2010 liczyło 13 843 mieszkańców. Siedzibą administracyjną hrabstwa jest Wadena.

</doc>
<doc id="3191719" url="https://pl.wikipedia.org/wiki?curid=3191719" title="Paweł Zagórowski">
Paweł Zagórowski

Paweł Piotr Antoni Oktawian Zagórowski, ps. „Andrzej”, „Góra”, „Maciej”, „Strzemię” (ur. 4 stycznia 1896 we Lwowie, zm. 20 marca 1946 w Niemczech) – podpułkownik dyplomowany piechoty Wojska Polskiego, kawaler Orderu Virtuti Militari.
Życiorys.
W czasie nauki w gimnazjum we Lwowie został członkiem Związku Strzeleckiego. W 1914 roku wstąpił do Legionów Polskich. Ukończył legionową szkołę oficerską. Brał udział w wojnie polsko-bolszewickiej. Walczył w szeregach 5 Pułku Piechoty. W 1922 roku odbył kurs specjalny w studium Wychowania Fizycznego przy Uniwersytecie Poznańskim dla instruktorów Przysposobienia Wojskowego. Od października 1922 roku był kierownikiem referatu PW przy DOK VIII w Toruniu, w 1923 roku przeniesiony do 77 PP w Lidzie. W listopadzie 1925 roku został przeniesiony do Korpusu Ochrony Pogranicza. 12 kwietnia 1927 roku awansował na majora ze starszeństwem z dniem 1 stycznia 1927 roku i 82. lokatą w korpusie oficerów piechoty. W następnym miesiącu został przeniesiony z KOP do 65 Pułku Piechoty w Grudziądzu na stanowisko dowódcy III batalionu. W lipcu 1929 roku został przeniesiony macierzyście do kadry oficerów piechoty z równoczesnym przeniesieniem służbowym do 16 Dywizji Piechoty na stanowisko rejonowego komendanta przysposobienia wojskowego. W sierpniu tego roku został przeniesiony służbowo do dyspozycji dowódcy Okręgu Korpusu Nr VIII w Toruniu, do prac przysposobienia wojskowego.
5 stycznia 1931 roku został powołany do Wyższej Szkoły Wojennej w Warszawie, w charakterze słuchacza dwuletniego kursu 1930–1932. 1 listopada 1932 roku, po ukończeniu kursu i otrzymaniu dyplomu naukowego oficera dyplomowanego, został przeniesiony do Biura Ogólno Organizacyjnego Ministerstwa Spraw Wojskowych w Warszawie. W czerwcu 1933 roku otrzymał przeniesienie do Centrum Wyszkolenia Piechoty w Rembertowie. W czerwcu 1934 roku został przeniesiony do dowództwa 14 Wielkopolskiej Dywizji Piechoty w Poznaniu na stanowisko szefa sztabu. 31 października 1934 roku został wyznaczony na stanowisko dyrektora nauk Szkoły Podchorążych dla Podoficerów w Bydgoszczy. 1 września 1935 roku został przydzielony do Ministerstwa Skarbu na sześciomiesięczną praktykę, a następnie przeniesiony w stan spoczynku.
W latach 1938–1939 był kierownikiem komórki wojskowej, a potem dyrektorem administracyjnym Państwowych Zakładów Lotniczych w Mielcu. Nieoficjalnie pełnił funkcję kierownika do spraw bezpieczeństwa i zadań specjalnych na obszar COP.
22 września 1939 roku został komendantem Okręgu Kraków Organizacji Orła Białego. Od maja 1942 roku do września 1943 roku był komendantem Okręgu Śląsk AK. W czasie powstania warszawskiego był w okresie od 18 sierpnia do 26 września 1944 roku był szefem sztabu-zastępcą komendanta Obwodu V Mokotów AK. Po upadku powstania dostał się do niewoli niemieckiej, przebywał w Oflagu VI B Dössel. Po odzyskaniu wolności w maju 1945 roku przebywał w szpitalu w Niemczech. Zmarł 20 marca 1946 roku.

</doc>
<doc id="3191722" url="https://pl.wikipedia.org/wiki?curid=3191722" title="Hrabstwo Waseca">
Hrabstwo Waseca

Hrabstwo Waseca (ang. "Waseca County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1121 km². Według szacunków United States Census Bureau w roku 2010 liczyło 19 136 mieszkańców. Siedzibą administracyjną hrabstwa jest Waseca.

</doc>
<doc id="3191723" url="https://pl.wikipedia.org/wiki?curid=3191723" title="Liga Mistrzów w piłce siatkowej (2014/2015)">
Liga Mistrzów w piłce siatkowej (2014/2015)

Liga Mistrzów 2014/2015 (oficjalna nazwa: 2015 CEV DenizBank Volleyball Champions League) − 15. sezon Ligi Mistrzów rozgrywanej od 2000 roku (55. turniej ogólnie, wliczając Puchar Europy Mistrzów Krajowych), organizowanej przez Europejską Konfederację Piłki Siatkowej (CEV) w ramach europejskich pucharów dla 28 męskich klubowych zespołów siatkarskich Starego Kontynentu.
System rozgrywek.
Liga Mistrzów w sezonie 2014/2015 składała się z trzech rund: fazy grupowej, fazy play-off oraz Final Four:
Drużyny uczestniczące.
Podział miejsc w rozgrywkach.
W sezonie 2014/2015 Ligi Mistrzów weźmie udział 28 zespołów z 16 federacji siatkarskich zrzeszonych w CEV. Liczba drużyn uczestniczących w Lidze Mistrzów ustalona została na podstawie rankingu CEV dla europejskich rozgrywek klubowych.
Liczba zespołów kwalifikujących się do Ligi Mistrzów w sezonie 2014/2015:
Europejska Konfederacja Piłki Siatkowej postanowiła przyznać cztery dodatkowe dzikie karty, zwiększając liczbę uczestników do 28.
Prawo udziału w rozgrywkach można było uzyskać poprzez:
Każda federacja miała prawo wyboru jednej z trzech opcji, aby wyłonić uczestników rozgrywek.
Rozgrywki.
Faza grupowa.
Grupa A.
Tabela
Wyniki spotkań
Grupa B.
Tabela
Grupa C.
Tabela
Grupa D.
Tabela
Grupa E.
Tabela
Grupa F.
Tabela
Grupa G.
Tabela
Wyniki spotkań
Final Four.
 Max-Schmeling-Halle, Berlin

</doc>
<doc id="3191724" url="https://pl.wikipedia.org/wiki?curid=3191724" title="Swietłana Bażanowa">
Swietłana Bażanowa

Swietłana Walerjewna Bażanowa (ros. Светлана Валерьевна Бажанова; ur. 1 grudnia 1972 w Czelabińsku) – rosyjska łyżwiarka szybka, mistrzyni olimpijska i trzykrotna medalistka mistrzostw Europy.
Kariera.
Największy sukces w karierze Swietłana Bażanowa osiągnęła w 1994 roku, kiedy zwyciężyła w biegu na 3000 m podczas igrzysk olimpijskich w Lillehammer. W zawodach tych wyprzedziła bezpośrednio reprezentującą Austrię Emese Hunyady oraz Niemkę Claudię Pechstein. Była też piąta w biegu na 5000 m i szósta na 1500 m. Na rozgrywanych dwa lata wcześniej igrzyskach w Albertville jej najlepszym wynikiem było szóste miejsce na 1500 m. Brała też udział w igrzyskach w Nagano w 1998 roku, zajmując dziewiąte miejsce na 1500 m i dziesiąte na dwukrotnie dłuższym dystansie. Nigdy nie zdobyła medalu mistrzostw świata, jej najlepszym wynikiem było czwarte miejsce w biegu na 1500 m podczas dystansowych mistrzostw świata w Warszawie. Walkę o podium przegrała tam z Holenderką Marianne Timmer. Trzykrotnie zdobywała medale mistrzostw kontynentu, w tym srebrny na mistrzostwach Europy w Hamar w 1994 roku oraz brązowe podczas mistrzostw Europy w Heerenveen w 1993 roku i rozgrywanych pięć lat później mistrzostw Europy w Helsinkach. Wielokrotnie stawała na podium zawodów Pucharu Świata, jednak nigdy nie zwyciężyła. Najlepsze wyniki osiągnęła w sezonie 1993/1994, kiedy zajęła drugie miejsce w klasyfikacji końcowej 3000 m/5000 m. Ponadto w sezonach 1993/1994 i 1996/1997 zajmowała trzecie miejsce w klasyfikacji 1500 m.
Jej mężem jest były panczenista, Wadim Sajutin.

</doc>
<doc id="3191725" url="https://pl.wikipedia.org/wiki?curid=3191725" title="Sugar (zespół muzyczny)">
Sugar (zespół muzyczny)

Sugar – amerykański zespół grający rocka alternatywnego.
Historia.
Został utworzony w 1992 w Minneapolis przez wokalistę/gitarzystę Boba Moulda (ex – Hüsker Dü), basistę Davida Barbe'a (ex – Mercyland) i perkusistę Malcolma Travisa (ex – Human Sexual Response). Grupa zadebiutowała 20 lutego 1992 w „40 Watt Club” w Athens (Georgia). Po podpisaniu przez nią kontraktu z wytwórnią Rykodisc Records jesienią ukazał się debiutancki album "Copper Blue", który zebrał pozytywne recenzje. Utwory tj. „Helpless” i „If I Can't Change Your Mind” były nadawane w radiu oraz w MTV. Wiosną 1993 został wydany minialbum "Beaster" (nagrania pochodziły z sesji do "Copper Blue") na którym znalazły się bardziej surowe kompozycje niż na debiutanckiej płycie. W tym samym roku Mould stworzył materiał na kolejny album. Do kolejnych nagrań muzycy przystąpili na wiosnę 1994, lecz sesja utknęła w martwym punkcie i nagrane taśmy zostały skasowane. Nagrania powtórzono i jesienią wyszedł album "". Pomimo pozytywnych recenzji osiągnął on mniejszy sukces komercyjny niż "Copper Blue". Wiosną 1995 zespół przerwał działalność – w czerwcu wydano kompilację "Besides" zawierającą nagrania m.in. z singli. Mould powrócił do nagrywania solowych płyt.

</doc>
<doc id="3191726" url="https://pl.wikipedia.org/wiki?curid=3191726" title="Hrabstwo Watonwan">
Hrabstwo Watonwan

Hrabstwo Watonwan (ang. "Watonwan County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1139 km². Według szacunków United States Census Bureau w roku 2010 liczyło 11 211 mieszkańców. Siedzibą administracyjną hrabstwa jest St. James.

</doc>
<doc id="3191728" url="https://pl.wikipedia.org/wiki?curid=3191728" title="Hrabstwo Wilkin">
Hrabstwo Wilkin

Hrabstwo Wilkin (ang. "Wilkin County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1946 km². Według szacunków United States Census Bureau w roku 2010 liczyło 6 576 mieszkańców. Siedzibą administracyjną hrabstwa jest Breckenridge.

</doc>
<doc id="3191729" url="https://pl.wikipedia.org/wiki?curid=3191729" title="Cornis Engineering Special">
Cornis Engineering Special

Cornis Engineering Special – samochód wyścigowy zaprojektowany i skonstruowany przez założyciela Cornis Engineering, Teda Cornisa. Jadący nim Bob Cortner podjął próbę kwalifikacji do wyścigu Indianapolis 500 w 1959 roku, ale wówczas zginął.
Historia.
Ted Cornis po II wojnie światowej zaczął sprzedawać części samochodowe. W 1957 roku w niewielkim garażu w Redlands zaczął budować samochód zdolny wystartować w wyścigu Indianapolis 500. Budowa tego pojazdu zajęła Cornisowi dwa lata.
Rama rurowa została skonstruowana z chromowanego molibdenu. Zapewniło to samochodowi duża wytrzymałość, a zarazem tak niską masę, jak to możliwe – szkielet nadwozia ważył około 180 kg. Karoseria została wykonana z aluminium. Samochód miał długość około 4,20 m i 5 cm prześwitu. Specjalny silnik Offenhauser został zbudowany w ten sposób, by leżeć płasko pod maską. Miało to na celu stworzenie maksymalnie niskiej sylwetki samochodu. Jednostka ta, napędzana metanolem, osiągała około 390 KM i zamiast gaźników stosowała wtrysk paliwa. Cornis utrzymywał, że sam w pewnym zakresie udoskonalił silnik. Zdaniem Cornisa samochód kosztował 25 000 dolarów, z czego 10 000 to koszt samego silnika.
Kierowcą został Bob Cortner, mistrz wyścigów midgetów organizacji BCRA z 1957 roku. Aby wyjść naprzeciw jego stylowi jazdy, Ted Cornis zaprojektował dwa niezależne układy hamulcowe, jeden mający zastosowanie w trakcie wyścigu, a drugi – podczas pit-stopów. Samochód został wyposażony w kosztujące 384 dolary opony Firestone, przy czym Cornis zapewnił sobie siedem kompletów opon – cztery na wyścig i trzy na kwalifikacje. Oleje Mobil, specjalne amortyzatory Monroe, świece zapłonowe Champion i pierścienie Perfect Circle Cornis otrzymał za darmo w zamian za reklamę na samochodzie.
18 maja 1959 roku Cortner zdał test dopuszczający go do kwalifikacji po tym, jak 15 maja w samochodzie doszło do wycieków oleju. Dzień później, w trakcie kwalifikacji, uszkodzeniu uległy hamulce. Po powrocie na tor Cornis uległ silnemu podmuchowi wiatru, przez co Cortner stracił kontrolę nad pojazdem i uderzył w ścianę. Kierowca zmarł tego samego dnia o 18:50 z powodu obrażeń głowy.
Wyniki w Formule 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3191730" url="https://pl.wikipedia.org/wiki?curid=3191730" title="Kobiałki Stare (gromada)">
Kobiałki Stare (gromada)

Kobiałki Stare (do 14 X 1957 "Ruda") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kobiałki Stare siedzibą GRN w Kobiałkach Starych (w obecnym brzmieniu "Stare Kobiałki") utworzono 15 października 1957 w powiecie łukowskim w woj. lubelskim w związku z przeniesieniem siedziby gromady Ruda z Rudy do Kobiałek Starych i zmianą nazwy jednostki na "gromada Kobiałki Stare".
31 grudnia 1961 z gromady Kobiałki Stare wyłączono miejscowość Dębek o powierzchni około 25 ha, włączając ją do miasta Stoczka Łukowskiego w tymże powiecie i województwie.
1 stycznia 1962 gromadę zniesiono, włączając jej obszar do nowo utworzonej gromady Stoczek w tymże powiecie.

</doc>
<doc id="3191731" url="https://pl.wikipedia.org/wiki?curid=3191731" title="Żółta febra">
Żółta febra



</doc>
<doc id="3191741" url="https://pl.wikipedia.org/wiki?curid=3191741" title="Kecskemét (stacja kolejowa)">
Kecskemét (stacja kolejowa)

Kecskemét (węg. "Kecskemét vasútállomás") – stacja kolejowa w Kecskemét, w komitacie Bács-Kiskun, na Węgrzech. Jest ważnym węzłem kolejowym, obsługującym pociągi w kierunku Budapesztu, Segedynu i Lajosmizse.
Historia.
Linię kolejową na odcinku z Ceglédu do Kiskunfélegyháza, która przechodzi przez Kecskemét otwarto 3 września 1853. w 1980 roku zelektryfikowano odcinek Cegléd – Kiskunfélegyháza.
Obecny budynek dworca znajduje się w miejscu urodzenia 16 grudnia 1882 Zoltána Kodálya, kompozytora i etnografa. Te wydarzenie upamiętnia tablica pamiątkowa znajdująca się na budynku.
Transport publiczny.
Stacja jest obsługiwana przez kilka miejskich linii autobusowych. W pobliżu znajduje się także dworzec autobusowy.

</doc>
<doc id="3191744" url="https://pl.wikipedia.org/wiki?curid=3191744" title="Ian Kinsler">
Ian Kinsler

Ian Michael Kinsler (ur. 22 czerwca 1982) – amerykański baseballista występujący na pozycji drugobazowego w San Diego Padres.
College.
Kinsler został wybrany w 29. rundzie draftu przez Arizona Diamondbacks, jednak nie podpisał z organizacją tego klubu kontraktu, gdyż zdecydował się podjąć studia w Central Arizona College, gdzie w 2001 grał w drużynie tej uczelni, uzyskując średnią uderzeń 0,405 i zaliczając 17 double'ów. Po zakończeniu sezonu ponownie przystąpił do draftu, gdzie został wybrany w 26. rundzie przez Diamondbacks jednak chciał dalej kontynuować grę w NCAA w celu nabrania większego doświadczenia.
W styczniu 2002 został studentem Arizona State University, gdzie przez rok był zawodnikiem drużyny Arizona State Sun Devils, pełniąc głównie rolę rezerwowego. Trzeci rok studiów zaliczył na University of Missouri i grał w zespole Missouri Tigers uzyskując średnią uderzeń 0,335. W czerwcu 2003 został wybrany w 17. rundzie draftu przez Texas Rangers.
Minor League Baseball.
Zawodową karierę Kinsler rozpoczął od występów w klubach farmerskich Texas Rangers, w Spokane Indians, reprezentującym poziom Rookie, na pozycji łącznika. W sezonie 2004 grał w Clinton LumberKings (Single-A) i Frisco RoughRiders (Double-A). W 2005 został zawodnikiem Oklahoma RedHawks z Triple-A i przesunięty na drugą bazę.
Major League Baseball.
Texas Rangers.
Po odejściu do Washington Nationals po zakończeniu sezonu 2005 pierwszego drugobazowego zespołu Alfonso Soriano, Kinsler otrzymał zaproszenie na występy w zepole Rangers podczas spring training 2006 na tej pozycji. W Major League Baseball zadebiutował 3 kwietnia 2006 w meczu przeciwko Boston Red Sox, w którym zaliczył single przy pierwszym podejściu do odbicia. Trzy dni później w spotkaniu z Detroit Tigers zdobył pierwszego home runa w MLB. W debiutanckim sezonie uzyskał średnią 0,286, zdobył 14 home runów, zaliczył 55 RBI i został wybrany najlepszym debiutantem w zespole.
W lutym 2008 podpisał nowy, pięcioletni z opcją przedłużenia o rok kontrakt wart 32 miliony dolarów. W tym samym roku po raz pierwszy wystąpił w Meczu Gwiazd jako rezerwowy. 15 kwietnia 2009 w meczu przeciwko Baltimore Orioles zaliczył cycle jako czwarty zawodnik w historii klubu; w całym spotkaniu zanotował sześć odbić na sześć podejść; ostatnim zawodnikiem, który zaliczył cycle i sześć odbić był William Farmer Weaver z Louisville Colonels 12 sierpnia 1890. Miesiąc później magazyn "Sporting News" umieścił go na 24. miejscu na liście najlepszych aktywnych zawodników w lidze. W tym samym roku został członkiem klubu Klubu 30–30 jako 34. zawodnik w historii, zdobywając w sezonie zasadniczym 31 home runów i "kradnąc" 31 baz. W 2010 po raz drugi w karierze wystąpił w All-Star Game.
2 kwietnia 2011 został pierwszym zawodnikiem w historii MLB, który zdobył home runa, będąc pierwszym na liście pałkarzy (tzw. "lead-off home runs") w dwóch pierwszych meczach sezonu. W tym samym roku powtórzył osiągnięcie sprzed dwóch sezonów osiągając pułap 30 home runów i 30 skradzionych baz. W 2012 zaliczył trzeci występ w Meczu Gwiazd. W 2013 ustanowił klubowy rekord notując 172 skradzione bazy, który został pobity przez Elvisa Andrusa w kwietniu 2014.
Detroit Tigers.
W listopadzie 2013 przeszedł do Texas Rangers za pierwszobazowego Prince'a Fieldera; Rangers otrzymali dodatkowo 30 milionów dolarów, wynikających z ważnego do 2020 kontraktu Fieldera. Pierwszego home runa w barwach nowego klubu zdobył 2 kwietnia 2014 w meczu przeciwko Kansas City Royals; w tym samym spotkaniu zaliczył dające zwycięstwo single w drugiej połowie dziesiątej zmiany. W lipcu 2014 został powołany do Meczu Gwiazd w miejsce kontuzjowanego Víctora Martíneza.
30 września 2016 w meczu z Atlanta Braves, wyrównał rekord klubowy wśród drugobazowych, należący do Lou Whitakera, zdobywając 28. home runa w sezonie zasadniczym. W tym samym roku został wyróżniony spośród drugobazowych, otrzymując po raz pierwszy w swojej karierze Złotą Rękawicę.
Późniejszy okres.
W grudniu 2017 w ramach wymiany zawodników przeszedł do Los Angeles Angels, zaś w lipcu 2018 do Boston Red Sox. W grudniu 2018 podpisał jako wolny agent dwuletni kontrakt z San Diego Padres.

</doc>
<doc id="3191746" url="https://pl.wikipedia.org/wiki?curid=3191746" title="South Hobart FC">
South Hobart FC

South Hobart FC – australijski, półprofesjonalny klub piłkarski z siedzibą w Hobart. Założony w 1910 roku, od 2013 roku występuje w lidze NPL Tasmania (National Premier Leagues).
South Hobart FC został założony w 1910 roku i jest jednym z najstarszych klubów piłkarskich w Australii. South Hobart FC rozegrał pierwsze spotkanie w dniu 21 maja 1910 roku, pierwsze oficjalne spotkanie zostało rozegrane przeciwko drużynie Westralia, spotkanie zakończyło się wygraną South Hobart FC w stosunku 4:1. South Hobart FC jest najbardziej utytułowaną tasmańską drużyna w rozgrywkach stanowych: 22-krotnie zdobywał tytuł mistrzowski w rozgrywkach Southern Premier League oraz 17-krotnie mistrzostwo stanowe.

</doc>
<doc id="3191749" url="https://pl.wikipedia.org/wiki?curid=3191749" title="Georychus capensis">
Georychus capensis



</doc>
<doc id="3191751" url="https://pl.wikipedia.org/wiki?curid=3191751" title="Komárom (stacja kolejowa)">
Komárom (stacja kolejowa)

Komárom (węg. "Komárom vasútállomás") – stacja kolejowa w Komárom, w komitacie Komárom-Esztergom, na Węgrzech. 
Stacja została otwarta 15 sierpnia 1856, kiedy otwarto 37 km linią z Győr do Újszőny (obecnie Komárom). Stacja została rozbudowana w związku z rozwojem infrastruktury Twierdzy Komárom. 

</doc>
<doc id="3191754" url="https://pl.wikipedia.org/wiki?curid=3191754" title="Fredrowie">
Fredrowie



</doc>
<doc id="3191756" url="https://pl.wikipedia.org/wiki?curid=3191756" title="Hrabstwo Winona">
Hrabstwo Winona

Hrabstwo Winona (ang. "Winona County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1661 km². Według szacunków United States Census Bureau w roku 2010 liczyło 51 461 mieszkańców. Siedzibą administracyjną hrabstwa jest Winona.

</doc>
<doc id="3191758" url="https://pl.wikipedia.org/wiki?curid=3191758" title="Seria GP3 – Red Bull Ring 2014">
Seria GP3 – Red Bull Ring 2014

Runda GP3 na torze Red Bull Ring – druga runda mistrzostw serii GP3 w sezonie 2014.
Wyniki.
Kwalifikacje.
Źródło: Autosport
Wyścig 1.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma
Wyścig 2.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="3191760" url="https://pl.wikipedia.org/wiki?curid=3191760" title="Tatabánya (stacja kolejowa)">
Tatabánya (stacja kolejowa)

Tatabánya (węg. "Tatabánya vasútállomás") – stacja kolejowa w Tatabánya, w komitacie Komárom-Esztergom, na Węgrzech. 
Stacja została otwarta wraz z 92 km linią z Budapesztu (dworzec Kelenföld) do Újszőny (obecnie Komárom) 15 lipca 1884. Obecny budynek powstał 1988 roku, a dwa lata później zbudowana perony wyspowe i kładkę dla pasażerów.

</doc>
<doc id="3191766" url="https://pl.wikipedia.org/wiki?curid=3191766" title="Sylwester Kretkowski">
Sylwester Kretkowski

Sylwester (Lasota) Kretkowski herbu Dołęga (ur. 1504, zm. 1568) – kasztelan bydgoski i santocki.
Syn Mikołaja (zm. 1519/1520), wojewody inowrocławskiego i Anny Pampowskiej, córki Ambrożego, wojewody sieradzkiego.
Brat: Erazma (zm. 1558), kasztelana brzeskiego, Grzegorza (zm. 1586), wojewody brzesko-kujawskiego, Andrzeja i Mikołaja. Trzykrotnie żonaty. Jedną z jego żon była Urszula córka Jerzego Konarskiego h. Awdaniec, kasztelana kaliskiego i międzyrzeckiego. 
Jego synowie: Andrzej i Grzegorz. Wcześniej żonaty z Zofią, córką Andrzeja Jaktorowskiego h. Poraj, kasztelana brzezińskiego. Z niej córki Katarzyna, późniejsza żona Stanisława Skóry Obornickiego h. Awdaniec, oraz Dorota żona Bronisza Grabi.
Urząd kasztelana bydgoskiego piastował w latach 1550-1563. Od 1563 na urzędzie kasztelana kruszwickiego.
Wśród jego dóbr majątkowych była Izbica Kujawska (1542), Kołęczyna i Sokołów (1557).

</doc>
<doc id="3191768" url="https://pl.wikipedia.org/wiki?curid=3191768" title="Ai Takano">
Ai Takano

 bardziej znany jako – japoński piosenkarz, pieśniarz oraz dobosz.

</doc>
<doc id="3191769" url="https://pl.wikipedia.org/wiki?curid=3191769" title="Joseph McPartlin">
Joseph McPartlin

Joseph McPartlin (ur. 12 czerwca 1938 w West Hartlepool, zm. 24 października 2013 w Oksfordzie) – szkocki rugbysta, reprezentant kraju, sędzia i działacz sportowy, nauczyciel.
Jego rodzicami byli pochodzący z Glasgow George i Belle McPartlin, nauczycielka oraz odznaczony Orderem Imperium Brytyjskiego działacz sportowy. Krótko uczęszczał do St Aloysius' College w Glasgow, rodzina bowiem po wojnie osiadła w Londynie, gdzie McPartlin podjął naukę w Wimbledon College. Prócz rugby, w którym został dodatkowo wybrany do ogólnolondyńskiego zespołu szkół średnich, szkołę reprezentował również w krykiecie. Odbył następnie służbę wojskową w wojskach lądowych, w jej trakcie grał dla Army Rugby Union, a zakończył ją w randze podporucznika ("2nd Lieutenant").
W 1959 roku rozpoczął studia geograficzne w St Edmund Hall będącym częścią Uniwersytetu Oksfordzkiego. Na pierwszym roku nauki grał w drugim zespole Oxford University Rugby Football Club, Greyhounds, zaś przez kolejne trzy lata w pierwszym. Trzykrotnie, w latach 1960–1962 wystąpił w jego barwach w Varsity Match przeciwko drużynie z Cambridge, w ostatnim z nich pełniąc rolę kapitana zespołu.
Również na pierwszym roku studiów pojawił się na zgrupowaniu szkockiej kadry, przynależąc wówczas do klubu Harlequins i reprezentacyjnego zespołu hrabstwa Surrey. Otrzymał powołanie na Puchar Pięciu Narodów 1960 i zadebiutował w przegranym spotkaniu na Murrayfield z Francją. Utrzymał miejsce w składzie na drugi mecz Pucharu Pięciu Narodów z Walią, lecz grał w nim z kontuzją ręki, tak więc standard jego gry odbiegał od oczekiwanego. Gubione w tym spotkaniu piłki spowodowały, iż opuścił resztę meczów turnieju, wyjazd kadry do Południowej Afryki, a także cały sezon 1961. Forma w uniwersyteckim zespole dały mu powołanie na Puchar Pięciu Narodów 1962, zagrał w nim we wszystkich czterech meczach, a na przeszkodzie w zdobyciu pierwszego od 1935 roku Triple Crown stanął remis z Anglią. Ogółem wystąpił zatem w sześciu meczach szkockiej reprezentacji nie zdobywając punktów. W kwietniu 1962 roku wybrany został do zespołu Barbarians na mecz z Cardiff RFC. Grał następnie dla Oxford RFC oraz hrabstwa Oxfordshire.
Podjął następnie podyplomowe studia z edukacji, a ukończywszy uniwersytet objął posadę nauczyciela w "St Edward's School" w 1963 roku, na której pozostał do emerytury. Pozostał związany z uniwersyteckim zespołem rugby pełniąc w nim różne funkcje od 1975 roku aż do śmierci. Udzielał się także jako trener zespołów juniorskich oraz arbiter.
Miał trzech braci i siostrę, nigdy się nie ożenił. Zmarł po długiej walce z rakiem prostaty.

</doc>
<doc id="3191770" url="https://pl.wikipedia.org/wiki?curid=3191770" title="Takano Ai">
Takano Ai



</doc>
<doc id="3191771" url="https://pl.wikipedia.org/wiki?curid=3191771" title="Cmentarz ewangelicki na Piątkowie">
Cmentarz ewangelicki na Piątkowie

Cmentarz ewangelicki na Piątkowie – nieistniejący cmentarz położony na terenie dzisiejszego osiedla Jana III Sobieskiego w Poznaniu. Był położony przy alei lipowej prowadzącej do dworu piątkowskiego. Po II wojnie światowej został opuszczony, a zlikwidowano go podczas budowy piątkowskich osiedli.

</doc>
<doc id="3191772" url="https://pl.wikipedia.org/wiki?curid=3191772" title="Joe McPartlin">
Joe McPartlin



</doc>
<doc id="3191777" url="https://pl.wikipedia.org/wiki?curid=3191777" title="Górna latarnia morska Sõru">
Górna latarnia morska Sõru

Górna latarnia morska Sõru – (est. "Sõru ülemine tuletorn") latarnia morska położona na południowym krańcu wyspy Hiuma, gmina Kõrgessaare, prowincja Hiuma. Oddalona jest o około kilometra na zachód od wsi Hindu. Odległa jest od dolnej latarni morskiej Sõru o 487 m.
Na liście świateł nawigacyjnych Estonii - rejestrze Urzędu Transportu Morskiego (Veeteede Amet) w Tallinie - ma numer 702.
Na początku XX wieku zaistniała potrzeba dobrego oznaczenia drogi morskiej przez płytką cieśninę Soela väin oddzielającą wyspy Hiiumaa od Sarema. Od 1906 roku do końca I wojny światowej oraz w czasie okupacji niemieckiej w 1918 roku w miejscach, w których znajdują się obecnie latarnie, znajdowały się stanowiska ze światłami nawigacyjnymi. Betonowa 16 metrowa wieża została zbudowana w 1934 roku. Obecnie jest pomalowana: dół biały, góra czerwony.

</doc>
<doc id="3191780" url="https://pl.wikipedia.org/wiki?curid=3191780" title="August Mroczkowski">
August Mroczkowski

August Mroczkowski (ur. 3 sierpnia 1845 w Zatwarnicy, zm. 29 stycznia 1920 w Sanoku) – powstaniec styczniowy, nauczyciel, ziemianin.
Życiorys.
Urodził się 3 sierpnia 1845 w Zatwarnicy. Jako student przystąpił do powstania styczniowego w 1863. Służąc jako szeregowiec karabinierów w oddziale ochotników Franciszka Ksawerego Horodyńskiego brał udział w wyprawie na Radziwiłłów (zakończonej niepowodzeniem 2 lipca 1863). Jesienią znalazł się w partii pułkownika Wojciecha Komorowskiego i wraz z wyprawą 31 października 1863 przybył do wsi Żdżary nad Bugiem, pełnią wtedy funkcję tytularnego trębacza i hejnalisty (przyznanej mu w związku z wcześniejszej grze na trąbce w orkiestrze gimnazjalnej). Nocą na 1 listopada wyruszył z powstańcami w dalszą drogę na Poryck. Ugrupowanie składało się z oddziałów IV, VI i VII, a on służył w 1 kompanii 1 plutonu karabinierów w IV oddziale. Wraz z powstańcami w południe tego dnia wkroczył do Porycka, po czym wraz ze swoją kompanią zajął pozycje w rowach przy szosie biegnącej równolegle do frontu nieprzyjaciela uczestnicząc w walce z nacierającymi siłami wroga. Wieczorem pełnił jeszcze służbę na widecie, a około północy opuścił z powstańcami Poryck w myśl decyzji dowódcy Komorowskiego. Potem wraz z towarzyszami został wyparty pościgiem rosyjskim na obszar Galicji, po czym w gronie powstańców odstawiony przez wojska austriackie do Sokala. W trakcie powstania był ranny (miał przebity bok bagnetem).
W 1871 uzyskał absolutorium na Wydziale Filozoficznym Uniwersytetu Lwowskiego. Podjął pracę w zawodzie nauczyciela 24 września 1873. Od tego czasu w charakterze zastępcy nauczyciela pracował w C. K. Miejskim Wyższym Gimnazjum w Jaśle, gdzie uczył przyrody. Reskryptem C. K. Rady Szkolnej Krajowej z 11 września 1876 w charakterze zastępcy nauczyciela został przeniesiony z Jasła do C. K. Gimnazjum św. Jacka w Krakowie. W szkole uczył języka polskiego, matematyki, historii naturalnej, kaligrafii, nauk przyrodniczych. Egzamin nauczycielski złożył 5 czerwca 1882.
Rozporządzeniem z 31 lipca 1883 C. K. Ministra Wyznań i Oświecenia został przeniesiony ze stanowiska zastępcy nauczyciela w C. K. Gimnazjum św. Jacka w Krakowie do C. K. Gimnazjum w Sanoku, gdzie został mianowany nauczycielem rzeczywistym 22 sierpnia 1883. Reskryptem Wysokiego C. K. Prezydium Rady Szkolnej Krajowej z 10 września 1886 został zatwierdzony na stałe w zawodzie nauczycielskim i mianowany c. k. profesorem. Jako profesor sanockiego gimnazjum wykładał historię naturalną, matematykę, język polski. Nadzorował oddział filialny sanockiego gimnazjum od 22 listopada 1902 do 28 grudnia 1908. W roku szkolnym 1909/1910 przebywał na urlopie. Ponadto nauczał historii w Instytucie Wyższym Naukowo-Wychowawczym przygotowującym dziewczęta do zawodu nauczycielskiego oraz języka polskiego i stylistyki w Szkole Przemysłowej Uzupełniającej w Sanoku, powołanej w 1893. Otrzymał VIII rangę służbową 1 października 1899, następnie VII rangę 13 października 1903. W sprawozdaniach szkolnych sanockiego gimnazjum w latach 1907 i 1908 ukazały się jego publikacje na temat higrometrów. W zawodzie nauczyciela pracował przez prawie 40 lat. Reskryptem C. K. Rady Szkolnej Krajowej z 18 marca 1911 został przeniesiony w stały stan spoczynku. Postanowieniem cesarza Franciszka Józefa I z 26 grudnia 1915 otrzymał tytuł c. k. radcy szkolnego wraz z uwolnieniem od taksy. Po odzyskaniu przez Polskę niepodległości Rada Szkolna Krajowa rozporządzeniem z dnia 10 października 1919 upoważniła do zajęcia w zakładzie (sanockiego gimnazjum) emerytowanego profesora Mroczkowskiego.
Był członkiem Towarzystwa Nauczycieli Szkół Wyższych we Lwowie. 17 listopada 1894 został wybrany zastępcą członka wydziału na rok 1895 koła jasielsko-sanockiego TNSW z siedzibą w Sanoku, z zastępstwem w Sanoku, był zastępcą przewodniczącego koła jasielsko-krośnieńsko-sanockiego, aktywistą koła sanockiego, w 1910 był jego przewodniczącym. Był członkiem sanockiego gniazda Polskiego Towarzystwa Gimnastycznego „Sokół” od 1 stycznia 1899 i działał w jego strukturach, od 1908 pełnił funkcję zastępcy członków sądu honorowego, a od 1911 był sędzią w sądzie honorowym. Jego nazwisko zostało umieszczone w drzewcu sztandaru TG Sokół w Sanoku, na jednym z 125 gwoździ upamiętniających członków. Był działaczem Towarzystwa Upiększania Miasta Sanoka, w którym był członkiem komisji rewizyjnej od 18 marca 1905, wydziałowym, zastępcą prezesa (1910, 1911, 1912). W lipcu 1912 uczestniczył w Zjeździe Związku Towarzystw Upiększania Kraju. Był członkiem zwyczajnym Macierzy Szkolnej dla Księstwa Cieszyńskiego. Zasiadł w radzie nadzorczej Towarzystwa Kasy Zaliczkowej w Sanoku. 20 lipca 1904 został wybrany członkiem rady nadzorczej Powiatowego Towarzystwa Zaliczkowego w Sanoku. W 1904, 1905 był wybierany członkiem wydziału „Towarzystwa Bursy”, sprawującego pieczę nad Bursą Jubileuszową im. Cesarza Franciszka Józefa w Sanoku. 27 października 1905 został wybrany ponownie przewodniczącym wydziału Towarzystwa Pomocy Naukowej w Sanoku.
Posiadał gospodarstwo rolne z dworem w Krajowicach. Do końca życia przez 44 lata był żonaty z Michaliną z domu Łuszczyńską (zm. 1936). Jego córką była Zofia, która została żoną duchownego greckokatolickiego Antoniego Jaksy Kłaczyńskiego.
August Mroczkowski zmarł 29 stycznia 1920 w Sanoku na zapalenie płuc. 31 stycznia 1920 został pochowany na cmentarzu przy ul. Rymanowskiej w Sanoku po pogrzebie pod przewodnictwem sanockiego proboszcza ks. Franciszka Salezego Matwijkiewicza. Opiekę nad nagrobkiem Augusta Mroczkowskiego podjęli harcerze z Hufca Ziemi Sanockiej im. ks. hm. Zdzisława Peszkowskiego.
Wspomnienia powstańcze Augusta Mroczkowskiego (podpisane inicjałami „A. M.”) opisujące wyprawę na Poryck, walki tamże i odwrót, zostały wydrukowane na łamach „Tygodnika Ziemi Sanockiej” wiosną 1912. O osobie Augusta Mroczkowskiego, w tym w kontekście udziału w powstaniu styczniowym, oraz nauki w sanockim gimnazjum wspominali w 1958 wychowankowie tego zakładu: Józef Stachowicz, dr Jan Świerzowicz i prof. Karol Zaleski, Walerian Bętkowski, Franciszek Bielak.
Odznaczenia.
austro-węgierskie

</doc>
<doc id="3191782" url="https://pl.wikipedia.org/wiki?curid=3191782" title="Linda Murri">
Linda Murri

Linda Murri, właśc. Teodolinda Murri (ur. 12 września 1871 w Fermo, zm. 4 grudnia 1957 w Rzymie) – włoska arystokratka oskarżona o współudział w zabiciu męża.
Była córką wybitnego lekarza, Augusta Murri. Została żoną hrabiego Francesca Bonmartini. Jego zmasakrowane nożem ciało znaleziono w willi Bovilaque w Bolonii 2 września 1902 roku. O morderstwo został oskarżony brat Lindy, 28-letni Tullio Murri, którego zadenuncjował ich ojciec, profesor Murri. Motywem zbrodni miało być nieszczęśliwe małżeństwo Lindy. Pomocnictwa w morderstwie udzielili sprawcy lekarz Pia Naldi (jako nagrodę miał otrzymać pieniądze przekazane przez kochanka Lindy, prof. Secchi) i Rozina Bonetti (kochanka Tullia).
Proces rozpoczął się w Turynie 21 lutego 1905 roku, zakończył w tym samym roku, 12 sierpnia. Na świadków powołano 364 osoby, obrony podjęło się 21 adwokatów. Tullio został skazany na karę 30 lat więzienia i 10 lat policyjnego dozoru za zabójstwo z premedytacją i kradzież (taką samą karę wymierzono lekarzowi Naldiemu). Uniknął dożywocia, ponieważ sędziowie dopatrzyli się okoliczności łagodzących. Lindę Murri, która nakłaniała brata do zabójstwa, skazano na karę 10 lat deportacji. Ponadto Secchi otrzymał karę 10 lat, a Bonetti 7 lat więzienia. Wyrok został odebrany jako nad wyraz surowy w publikacjach prasowych, w wypowiedziach opinii publicznej, jak i w komentarzach przedstawicieli świata prawniczego. Przebieg procesu z wyższych sfer relacjonowały wszystkie gazety na pierwszych stronach, a dyskusja na temat winy rodzeństwa, domniemanego współudziału ojca Lindy i wysokości kary trwała w Europie prawie cztery lata. Emocje budził zwłaszcza fakt, że w rodzinie nie wyznawano wartości religijnych, a Linda Murri – matka dwójki dzieci – miała kochanka. 
W roku 1906 król Wiktor Emanuel III ułaskawił Lindę, która po odzyskaniu wolności zamieszkała w Rzymie, gdzie ponownie wyszła za mąż. Przebieg procesu Lindy Murri stał się tematem filmu Maura Bologniniego "Czyny szlachetnego rodu" ("Fatti di gente perbene", 1974) z Catherine Deneuve jako Lindą Murri.

</doc>
<doc id="3191785" url="https://pl.wikipedia.org/wiki?curid=3191785" title="Orzast kolisty">
Orzast kolisty

Orzast kolisty, obrost kolisty ("Phaeophyscia orbicularis" (Neck.) Moberg – gatunek grzybów z rodziny obrostowatych ("Physciaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Phaeophyscia, Physciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy gatunek ten opisany został w 1771 r. przez N. M. J. Neckera jako "Lichen orbicularis" (porost kulisty). Do rodzaju "Phaeoyscia" przeniósł go w 1997 r. J. Roland Moberg i nazwa nadana przez tegoż autora jest według Index Fungorum prawidłowa. 
Synonimów nazwy naukowej jest około 50.
Nazwa polska według "Krytycznej listy porostów i grzybów naporostowych Polski".
Charakterystyka.
Plecha listkowata, tworząca rozetki o średnicy 1–2(4) cm, lub nieregularna, przylegająca do podłoża. Składa się z wielu odcinków o szerokości 0,2–2 mm, które są pierzasto lub nieregularnie wcinane, płaskie, lub nieco wypukłe. Odcinki stykają się brzegami, zachodzą na siebie, lub są oddalone od siebie. Powierzchnia górna ma barwę jasnoszarą do ciemnoszarej, szarozielonawą, brunatnoszarą lub oliwkowozieloną do czarnobrunatnej, czasami jest całkowicie czarna. Powierzchnia dolna jest czarnobrunatna lub czarna i występują na niej liczne, dość jasne lub ciemne chwytniki. Plecha zawiera glony protokokkoidalne. Reakcje barwne: wszystkie negatywne.
Na górnej powierzchni zawsze występują liczne soralia. Są okrągłe lub płatowate i mają barwę białozielonawą, żółtawą, szarą, czarnozieloną lub czarnobrunatną, czasami (rzadko) zdarzają się również o barwie pomarańczowej. Dość często występują także apotecja lekanorowe. Mają średnicę do 2 mm, brunatne lub czarne i nie przyprószone tarczki, oraz gładkie brzeżki. W jednym worku powstaje po 8 dwukomórkowych, brunatnych, grubościennych askospor o rozmiarach 15–28 × 6–13 μm. 
Metabolity wtórne: nie wykryto.
Występowanie i siedlisko.
Występuje na wszystkich kontynentach z wyjątkiem Antarktydy i Australii. W Polsce jest pospolity w całym kraju. Rośnie zarówno na podłożu skalnym (głównie wapienie, beton i zaprawa murarska), jak i na korze drzew (głównie liściastych, rzadziej iglastych), czasami również na drewnie.

</doc>
<doc id="3191787" url="https://pl.wikipedia.org/wiki?curid=3191787" title="Bolesław Oleszko">
Bolesław Oleszko

Bolesław Oleszko (ur. 31 sierpnia 1934 w Mikaszewiczach, zm. 4 lutego 2014 w Krakowie) – profesor sztuk plastycznych o specjalności malarstwo, malarz, grafik, długoletni pracownik naukowy Akademii Sztuk Pięknych w Krakowie.
Dzieciństwo i młodość.
Urodził się jako pierwsze dziecko Antoniego i Natalii Oleszko w sierpniu 1934 roku w Mikaszewiczach nad Prypecią na Polesiu. Z powodu II wojny światowej rodzina Bolesława Oleszko przeniosła się do Włocławka. Oleszko uczęszczał tam do Państwowego Gimnazjum i Liceum im. Ziemi Kujawskiej. Po maturze w 1954 roku został przyjęty na I rok studiów Wydziału Malarstwa i Grafiki Akademii Sztuk Pięknych w Krakowie, gdzie w 1960 roku obronił dyplom w pracowni prof. Mieczysława Wejmana i doc. Macieja Makarewicza. Będąc studentem, w 1959 roku, ożenił się z koleżanką z pracowni, Marią Krystyną Zygmuntowicz, a w 1962 urodziła się mu jedyna córka, Magdalena.
Akademia Sztuk Pięknych im. Jana Matejki w Krakowie.
Adam Stalony-Dobrzański zaproponował Bolesławowi Oleszce posadę asystenta w Pracowni Liternictwa Akademii Sztuk Pięknych im. Jana Matejki w Krakowie, gdzie spędził 42 lata kariery naukowej, przechodząc wszelkie jej szczeble, uwieńczone w 1996 roku stopniem profesora zwyczajnego. Jego praca pedagogiczna ukształtowała wielu przyszłych artystów plastyków. W latach 1987–2003 był kierownikiem Pracowni Liternictwa ASP w Krakowie.
Kariera artystyczna.
Po obronie dyplomu Adam Stalony-Dobrzański wprowadził Oleszkę w kunszt wykonywania polichromii i witraży. Oleszko zgłębiał warsztat technologiczny fresku suchego i mokrego, co z czasem stało się jego pasją, która zaowocowała dwunastoma samodzielnymi realizacjami m.in. w Woźnikach (k. Wadowic), Kłyżowie, Jastkowicach, Ratajach, Woli Batorskiej, Polichnie i w Warszawie.
Jest projektodawcą ponad dwustu płaskorzeźb literniczych i wielu realizacji z zakresu grafiki użytkowej.
Od czasu uzyskania dyplomu roku należał do Związku Polskich Artystów Plastyków (w latach 1969–1974 był sekretarzem Zarządu Okręgu, 1974–1978 przewodniczącym Sekcji Malarstwa, a od 1978 do 1980 był członkiem Rady Artystycznej Okręgu Krakowskiego). Należał do Towarzystwa Przyjaciół Sztuk Pięknych w Krakowie (w latach 1984 do 1996 był tam skarbnikiem). Był laureatem wielu nagród i odznaczeń wraz ze Złotym Krzyżem Zasługi w 1974 roku, Złotą Odznaką Miasta Krakowa w 1977 roku oraz nagrody Ministra Kultury i Dziedzictwa Narodowego RP w 1991 i w 2009 roku. 
Wystawy.
Źródło:.

</doc>
<doc id="3191788" url="https://pl.wikipedia.org/wiki?curid=3191788" title="MVGVT">
MVGVT



</doc>
<doc id="3191828" url="https://pl.wikipedia.org/wiki?curid=3191828" title="Copper Blue">
Copper Blue

Copper Blue – pierwszy album zespołu Sugar wydany we wrześniu 1992 przez wytwórnię Rykodisc Records. Materiał nagrano w studiu "The Outpost" w Stoughton (Massachusetts).

</doc>
<doc id="3191845" url="https://pl.wikipedia.org/wiki?curid=3191845" title="Turowiec (gromada)">
Turowiec (gromada)

Turowiec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Turowiec z siedzibą GRN w Turowcu utworzono 1 stycznia 1958 w powiecie chełmskim w woj. lubelskim z obszaru zniesionej gromady Putnowice oraz obszarów wsi Turowiec i Krasne, wyłączonych ze znoszonej gromady Huta w tymże powiecie.
1 stycznia 1960 z gromady Turowiec wyłączono miejscowości Maziarnia kol., Brzeźniak kol. i Cztery Słupy kol., włączając ich obszar do gromady Żmudź w tymże powiecie; do gromady Turowiec włączono natomiast wieś Wygnańce oraz kolonie Sarniak i Poniatówka ze zniesionej gromady Sarniak w tymże powiecie.
1 stycznia 1962 gromadę zniesiono, włączając jej obszar do gromad Leśniowice (kolonia Poniatówka, kolonia Sarniak i wieś Wygnańce) i Wojsławice (wsie Krasne, Turowiec, Putnowice Dolne, Putnowice Wielkie i Wólka Putnowicka oraz kolonię Putnowice) w tymże powiecie.

</doc>
<doc id="3191892" url="https://pl.wikipedia.org/wiki?curid=3191892" title="Phaeophyscia orbicularis">
Phaeophyscia orbicularis



</doc>
<doc id="3191913" url="https://pl.wikipedia.org/wiki?curid=3191913" title="Joanna Srebro">
Joanna Srebro

Joanna Srebro-Drobiecka (ur. 21 sierpnia 1932 w Tarnowie, zm. 3 listopada 2006 w Tuchowie) – polska artystka malarka.
Joanna Srebro urodziła się w Tarnowie w 1932 roku. Studia artystyczne ukończyła na ASP w Krakowie w 1962 r. Brała udział w licznych wystawach okręgowych, ogólnopolskich i oddziałowych w kraju i za granicą. Uprawiała malarstwo sztalugowe, czasami projektowała freski, gobeliny i malarstwo ścienne. Była żoną malarza pejzażysty Piotra Drobieckiego (zm. 2003).
W roku 2002, roku 40-lecia pracy artystycznej, otrzymała Nagrodę Miasta Tarnowa.
Jej prace znajdują się w zbiorach Muzeum Okręgowego w Tarnowie, Urzędzie Wojewódzkim w Tarnowie i Krakowie, Urzędzie Miasta w Tarnowie oraz w zbiorach prywatnych w kraju i za granicą.
Zmarła 3 listopada 2006 roku w Domu Pogodnej Jesieni w Tuchowie prowadzonym przez Zgromadzenie Sióstr Św. Józefa, gdzie znajduje się także część jej dorobku malarskiego.
Została pochowana 6 listopada 2006 na tarnowskim cmentarzu w Krzyżu.

</doc>
<doc id="3191925" url="https://pl.wikipedia.org/wiki?curid=3191925" title="Anders Underdal">
Anders Underdal

Anders Underdal (ur. 3 września 1880 w Nord-Aurdal, zm. 1973 w Valdres) – norweski poeta.
Znany powszechnie jako skald z Valdres. Ojciec pisarki Margit Sandemo, która wielokrotnie twierdziła, że był nieślubnym synem Bjørnstjerne Bjørnsona. W czasie wojny działał w faszystowskiej partii Nasjonal Samling, dla której pisał teksty pieśni. Po wojnie został zatrzymany i umieszczony w obozie pracy przymusowej, skąd zwolniono go warunkowo 7 czerwca 1947 roku.

</doc>
<doc id="3191988" url="https://pl.wikipedia.org/wiki?curid=3191988" title="Dajny (pieśni)">
Dajny (pieśni)



</doc>
<doc id="3191989" url="https://pl.wikipedia.org/wiki?curid=3191989" title="Daina">
Daina

Daina – tradycyjna forma nierymowanej pieśni łotewskiej i litewskiej, najczęściej bardzo krótkiej (do czterech strof), zróżnicowanej pod względem tematyki, metryki, stylistyki i sposobu wykonywania.
Do początku XX w. dainy przekazywane były wyłącznie w formie ustnej, mimo że niektóre liczą ponad tysiąc lat. Wiele z nich zawiera elementy kulturowe z czasów przedchrześcijańskich, na przykład nazwy pogańskich bóstw jak Saule (bogini słońca) czy Meness (bóstwo księżyca), a niekiedy nawet nawiązania do obrzędów magicznych. Dainy ukazują również różne obszary życia społecznego, a nawet politycznego, zawierają aluzje do dawnych tradycji, świąt i zwyczajów erotycznych. Język pieśni jest barwny z różnorodną stylistyką i symbolami. Na przykład pannę symbolizuje często kwiat ruty, natomiast symbolem młodzieńca jest rumak. Utratę dziewictwa wyraża zwiędnięty wianek lub zdeptany przez rumaka ogródek z rutą. Szacuje się, że tylko na Łotwie do naszych czasów przetrwało 218 tysięcy tych utworów.
Na Litwie z kolei do dain zalicza się także stare pieśni wielogłosowe ("sutartinės") oraz pieśni żałobne, wykonywane najczęściej przy okazji pogrzebów, ale również, gdy opłakuje się odejście panny młodej z domu w czasie zaślubin ("raudos"). W 2010 roku sutartinės zostały wpisane na listę niematerialnego dziedzictwa UNESCO.
Dainy stanowiły jeden z filarów folkloru i tożsamości narodowej Łotyszy i Litwinów, zwłaszcza w czasach dominacji krzyżackiej i sowieckiej. Poza tym są skarbnicą danych na temat historii języka łotewskiego i litewskiego.
W Polsce znane są głównie dainy litewskie, których pierwszy zbiór został wydany staraniem Ludwika Rhesy (1776–1840) w Królewcu w roku 1824.

</doc>
<doc id="3192018" url="https://pl.wikipedia.org/wiki?curid=3192018" title="Gretha Smit">
Gretha Smit

Grietje "Gretha" Smit (ur. 20 stycznia 1976 w Rouveen) – holenderska łyżwiarka szybka, wicemistrzyni olimpijska i czterokrotna medalistka mistrzostw świata.
Kariera.
Pierwszy sukces w karierze Gretha Smit osiągnęła w 2002 roku, kiedy zdobyła srebrny medal w biegu na 5000 m podczas igrzysk olimpijskich w Salt Lake City. W zawodach tych wyprzedziła ją jedynie Niemka Claudia Pechstein, a trzecie miejsce zajęła Clara Hughes z Kanady. Na tych samych igrzyskach była też jedenasta w biegu na 3000 m. Na rozgrywanych cztery lata później igrzyskach olimpijskich w Turynie wystąpiła tylko w biegu drużynowym, wspólnie z koleżankami zajmując szóste miejsce. W 2003 roku wzięła udział w dystansowych mistrzostwach świata w Berlinie, zdobywając brązowe medale w biegach na 3000 i 5000 m. Na tych samych dystansach była druga podczas dystansowych mistrzostw świata w Seulu. W krótszym z biegów wyprzedziła ją tylko Claudia Pechstein, a w drugim lepsza była Clara Hughes. Wielokrotnie startowała w zawodach Pucharu Świata, odnosząc przy tym jedno zwycięstwo. Najlepsze wyniki osiągnęła w sezonie 2004/2005, kiedy zajęła trzecie miejsce w klasyfikacji 3000 m/5000 m. Wielokrotnie zdobywała medale mistrzostw Holandii, w tym złote na dystansie 5000 m w latach 2004, 2007 i 2008 oraz w biegu na 3000 m w 2005 roku. W 2009 roku zakończyła karierę.

</doc>
<doc id="3192019" url="https://pl.wikipedia.org/wiki?curid=3192019" title="Wawrzyniec Kazimierz Potocki">
Wawrzyniec Kazimierz Potocki

Wawrzyniec Kazimierz Potocki herbu Lubicz – sędzia graniczny kijowski, podstoli żytomierski w latach 1746-1765, łowczy żytomierski w latach 1740-1746, skarbnik żytomierski w latach 1729-1740.
Poseł na sejm 1740 roku z województwa kijowskiego.
W 1764 roku był elektorem Stanisława Augusta Poniatowskiego z województwa kijowskiego, poseł na sejm elekcyjny 1764 roku.

</doc>
<doc id="3192070" url="https://pl.wikipedia.org/wiki?curid=3192070" title="Tatra T3R.EV">
Tatra T3R.EV

Tatra T3R.EV – typ fabrycznie nowego tramwaju wzorowanego na modelu Tatra T3.
Historia.
Ponieważ modernizacja nie wszystkich tramwajów jest korzystna finansowo (np. z powodu bardzo złego stanu technicznego), współpracujące ze sobą firmy ČKD Pragoimex i Krnovské opravny a strojírny (KOS) wyprodukowały nowe pudło tramwajowe VarCB3, które wykorzystano przy montażu serii T3R.EV (ale także serii Tatra T3R.PV). Istnieje możliwość dopasowania do pudła nowoczesnego przodu i tyłu w miejsce klasycznego.
W tramwajach T3R.EV zamontowano asynchroniczne wyposażenie elektryczne, ponieważ planowano eksploatować ten model tramwaju w składzie z doczepą bierną. W tym celu skonstruowano nowy typ niskopodłogowego doczepnego wozu VV60LF.
Po rozpoczęciu produkcji nowego, częściowo niskopodłogowego pudła VarCB3LF, czeskie przedsiębiorstwa transportowe zaprzestały kupna tramwajów T3R.EV z wysokopodłogowym pudłem VarCB3, zamiast nich zaczęto zamawiać nowocześniejsze tramwaje Vario LF.
Pomimo że są to praktycznie nowe wagony, często mówi się o nich jako o modernizacjach tramwajów T3.
Modernizacja.
Tramwaje otrzymały pantograf połówkowy, zamontowano nowoczesny pulpit sterowniczy i wnętrze. W brneńskich wozach zamontowano klasyczny przód i tył T3 (projektu inż. Františka Kardausa), w ostrawskim wozie zainstalowano nowe czoła projektu Františka Pelikána. Nowe asynchroniczne wyposażenie elektryczne to typ TV Europulse.
Dostawy tramwajów.
Wozy T3R.EV były produkowane w latach 2002–2004, ogółem wyprodukowano 5 wozów.

</doc>
<doc id="3192096" url="https://pl.wikipedia.org/wiki?curid=3192096" title="DR V 120 001">
DR V 120 001

DR V 120 001 – lokomotywa spalinowa wyprodukowana dla kolei niemieckich.
Historia.
W 1924 roku DR zleciło opracowanie lokomotywy spalinowej do prowadzenia pociągów pasażerskich na liniach głównych i podrzędnych. Wówczas przekładnie elektryczne i hydrauliczne nie zostały jeszcze opracowane, kluczowy problem przenoszenia napędu między silnikiem i kołami dla dużych lokomotyw spalinowych został rozwiązany za pomocą przekładni pneumatycznej.
Testy tej przekładni doprowadziły do wyprodukowania w 1927 roku lokomotywy spalinowej początkowo oznakowanej jako V 3201. Lokomotywa w 1929 roku została wprowadzona do eksploatacji. Została przyporządkowana do Reichsbahndirektion w Stuttgarcie oraz w 1930 roku otrzymała oznaczenie V 120 001 (według zależności od mocy silnika wynoszącej 883 kW).
Lokomotywa nie sprawdziła się w prowadzeniu pociągów i w 1933 roku została wycofana z eksploatacji. Później wyprodukowano lokomotywę V 140 001 z hydraulicznym układem przenoszenia mocy.
Konstrukcja.
Pochodzący z łodzi podwodnej 6-cylindrowy silnik wysokoprężny produkcji zakładów Maschinenfabrik Augsburg-Nürnberg został połączony z dwustopniową sprężarką o nadciśnieniu roboczym 7 atm. Powietrze ogrzewało się za pomocą gazów spalinowych z silnika w wymienniku ciepła do 350 °C, w celu dostarczenia dodatkowej energii w postaci ciepła. Sprężone powietrze napędzało lokomotywę przez trzy osie wiązane podobnie jak w silnikach parowych: poprzez rozprężanie w cylindrach o średnicy 700 mm. Lokomotywa posiadała rozrząd Heusingera analogiczny do zastosowanego w lokomotywie parowej.
Nadwozie lokomotywy było wyposażone w kabinę maszynisty na każdym końcu tak, by była możliwa jazda w obu kierunkach. Na ścianach czołowych zamontowano wielkie chłodnice silnika.

</doc>
<doc id="3192114" url="https://pl.wikipedia.org/wiki?curid=3192114" title="Old Abe">
Old Abe

Old Abe, Krzyczący Orzeł (ur. w maju 1861 w okolicach South Fork – obecnie część lasów państwowych Chequamegon National Forest, zm. 26 marca 1881 w Madison) – samica bielika amerykańskiego ("Haliaeetus leucocephalus"), która była maskotką 8. Regimentu Piechoty Ochotniczej z Wisconsin w trakcie wojny secesyjnej, zwana także "Screaming Eagle" (Krzyczącym Orłem, ang.). Jej wizerunek stanowi element godła elitarnej 101. Dywizji Powietrznodesantowej Armii USA.
Historia Krzyczącego Orła.
Wiosną 1861 roku Ahgamahwegezhig, syn wodza plemienia Odżibwejów znad Lac du Flambeau w Wisconsin, wybrał się na polowanie nad rzekę Flambeau, w okolicach South Fork (obecnie jest to część lasów państwowych Chequamegon National Forest w Wisconsin). W trakcie wyprawy zauważył gniazdo orła na czubku drzewa, w którym znajdowały się dwa pisklęta-podloty. Aby je złapać, ściął drzewo. Spośród dwójki młodocianych orłów jeden przeżył upadek i został maskotką Indianina.
Latem tego roku Ahgamahwegezhig wraz ze swoim ojcem wyruszyli w dół rzeki Chippewa. W okolicach wodospadów Jim Falls spotkali Daniela McCanna, który odkupił od nich orła za buszel kukurydzy. W tym samym czasie w Stanach Zjednoczonych doszło do secesji stanów południowych, a na terenie Wisconsin rozpoczęła się rekrutacja ochotników do armii Unii. W hrabstwach Eau Claire oraz Chippewa ochotnicy pod kierunkiem Johna C. Perkinsa, Setha Pierce’a, Franka McGuire’a, Thomasa G. Butlera i Victora Wolfa w sierpniu 1861 roku sformowali kompanię ochotników. McCann zaproponował im sprzedaż orła jako maskotki, za 2 dolary 50 centów. Żołnierze postanowili przeprowadzić zbiórkę i znaleźli sponsora w osobie przechodnia, S.M. Jeffersa, który, pomimo początkowych oporów, zakupił orła od McCanna i przekazał im go w prezencie.
Maskotka 8. Regimentu.
Dowódca kompanii, kapitan Perkins, nadał orłu imię Old Abe (od przezwiska prezydenta Unii, Abrahama Lincolna), jeden z ochotników, James McGinnis, zaoferował się, że będzie troszczył się o orła, a kwatermistrz przygotował żerdkę, na której orzeł miał siedzieć w trakcie przemarszów i walk pododdziału. 6 września 1861 roku ochotnicy przybyli do punktu mobilizacyjnego w Madison, gdzie wcielono ich jako kompanię C do 8. Regimentu Piechoty Ochotniczej z Wisconsin. Ich kompania została kompanią „flagową” regimentu; od orła, który został jej maskotką, nazywano ją „Eagle Company” (ang. – orla kompania). Z czasem również regiment, w którym służyli, zaczęto nazywać „Eagle Regiment” (ang. – orli regiment). Regiment przeszedł szkolenie w obozie wojskowym Camp Randall i po kilku tygodniach skierowano go do oddziałów armii Unii na zachodnim teatrze wojny secesyjnej. Old Abe, jak go nazywali żołnierze, przebył z regimentem cały jego szlak bojowy w trakcie wojny secesyjnej: od bitwy o Frederictown, przez bitwę o Wyspę nr 10, oblężenie Corinthu, bitwę o Iuka, drugą bitwę o Corinth, oblężenie Vicksburga i kampanię nad Red River. 19 czerwca 1864 weteranom regimentu z pierwszego zaciągu udzielono urlopu – wraz z orłem udali się do Wisconsin, gdzie zostali uroczyście przyjęci przez mieszkańców i przedstawicieli lokalnych władz. W sierpniu 1864 roku powrócili do służby. Bitwa pod Hurricane Creek w Missisipi była ostatnią bitwą wojny secesyjnej, w której uczestniczył 8. Regiment i jego maskotka.
Krzyczący Orzeł w boju.
John McGillis, pierwszy opiekun orlicy, nie doczekał końca wojny – zmarł podczas oblężenia Corinthu. Po nim orłem opiekowali się kolejno czterej następni opiekunowie. W gazetach podawano, że orzeł 8. Regimentu w trakcie bitew latał nad liniami walczących stron. Jednak z relacji jednego z jego opiekunów, Davida McLaina, wynika, że były to wiadomości przesadzone, które wzięły się z tego, że w trakcie drugiej bitwy o Corinth jedna z wystrzelonych kul przerwała postronek, którym orlica była przyczepiona do żerdki, a druga, która przebiła jej skrzydło, wystraszyła ją tak, że przeleciała ok. 20 m wzdłuż linii wojsk, i trzeba było ją łapać. W trakcie tej bitwy opiekun orła, McLain, otrzymał dwa postrzały – w ramię i w nogę. Według McLaina Old Abe była zwykle zaniepokojona w trakcie walk, rozpościerała skrzydła i wydawała okrzyki (stąd jej drugi przydomek – „Screaming Eagle”, Krzyczący Orzeł), ale nie latała nad walczącymi wojskami.
Old Abe towarzyszył pocztowi sztandarowemu regimentu, i, tak jak sam sztandar, jej obecność miała wpływ na morale oddziału. Podobno konfederaccy oficerowie wydali rozkaz złapania lub zabicia Screaming Eagle, ale żadna z prób się nie powiodła.
Jak wspominał McLain:
8. Regiment Piechoty Ochotniczej z Wisconsin był, podobnie jak regimenty z Wisconsin wchodzące w skład słynnej Żelaznej Brygady Armii Potomaku, jednym z elitarnych i najbardziej rozpoznawalnych oddziałów wojny secesyjnej, i cieszył się wielkim uznaniem dowódców.
Uhonorowanie.
We wrześniu 1864 roku 8. Regiment powrócił do Wisconsin. 26 września kapitan Victor Wolf, na czele delegacji regimentu, wśród której było 26 żołnierzy kompanii C, przekazał orła gubernatorowi stanu Wisconsin, Jamesowi T. Lewisowi. Krzyczącego Orła uznano za pamiątkę wojenną, przyznano mu „apartament” w budynku Kapitolu stanu Wisconsin, znajdującego się w Madison, oraz etatowego opiekuna. Old Abe stała się celebrytką znaną w całym kraju, organizatorzy imprez kulturalnych i społecznych w wielu stanach poprzez jej obecność chcieli uświetnić i podnieść rangę imprezy.
W roku 1881 w budynku stanowego Kapitolu wybuchł pożar, Old Abe podniósł alarm i pożar został ugaszony, jednakże orzeł uległ zatruciu dymem, stracił siły, i ostatecznie, pomimo opieki lekarskiej, zmarł 26 marca 1881 roku. Ciało orła zostało pochowane w szklanej gablocie, ustawionej w rotundzie siedziby władz stanowych. W 1900 roku szczątki orła przeniesiono do nowego budynku Towarzystwa Historycznego stanu Wisconsin ("State Historical Society of Wisconsin"), jednakże wskutek protestów weteranów ponownie przeniesiono je do budynku władz stanu Wisconsin. W 1903 roku prezydent Theodore Roosevelt podczas odwiedzin w Wisconsin wyraził swoje zadowolenie, że było mu dane zobaczyć na własne oczy orła, o którym uczył się w szkole. Niestety, już w następnym roku pożar zniszczył gablotę ze szczątkami orła. Od 1915 roku w stanowym Kapitolu znajduje się replika przedstawiająca Krzyczącego Orła, kamienna rzeźba przedstawiająca tego orła wieńczy łuk w Camp Randall.
Jerome Case, założyciel przedsiębiorstwa produkującego maszyny rolnicze J.I. Case, z siedzibą w Wisconsin, włączył wizerunek Krzyczącego Orła w logo przedsiębiorstwa. Jako element znaku towarowego firmy przetrwał do 1969 roku.
Wizerunek Krzyczącego Orła jest elementem godła 101. Dywizji Powietrznodesantowej Armii Stanów Zjednoczonych. Jednostka ta, stacjonująca początkowo w Wisconsin, poprzez te insygnia (drugim elementem godła jest stylizowany czarny kapelusz „Hardee’s Hat”, noszony przez żołnierzy 8. Regimentu i Żelaznej Brygady) nawiązuje do tradycji wojskowych stanu. Godło Dywizji, noszone na mundurze na ramieniu, jest jednym z najlepiej rozpoznawalnych insygniów jednostek amerykańskich.

</doc>
<doc id="3192128" url="https://pl.wikipedia.org/wiki?curid=3192128" title="Ludmiła Prokaszowa">
Ludmiła Prokaszowa

Ludmiła Wiaczesławowna Prokaszowa (ros. Людмила Вячеславовна Прокашёва; ur. 23 stycznia 1969 w Pawłodarze) – kazachska łyżwiarka szybka reprezentująca też ZSRR, brązowa medalistka olimpijska i dwukrotna medalistka mistrzostw świata.
Kariera.
Największy sukces w karierze Ludmiła Prokaszowa osiągnęła w 1995 roku, kiedy zdobyła srebrny medal podczas wielobojowych mistrzostw świata w Savalen. W zawodach tych wyprzedziła ją jedynie Niemka Gunda Niemann, a trzecie miejsce zajęła Annamarie Thomas z Holandii. Na rozgrywanych rok później dystansowych mistrzostwach świata w Hamar zajęła trzecie miejsce w biegu na 3000 m, przegrywając tylko z Gundą Niemann i jej rodaczką Claudią Pechstein. Ostatni medal zdobyła podczas igrzysk olimpijskich w Nagano, zajmując trzecie miejsce na dystansie 5000 m. Uległa tam tylko Pechstein i Gundzie Niemann-Stirnemann. W tym samym roku była czwarta w biegach na 3000 i 5000 m podczas dystansowych mistrzostw świata w Calgary. Brała również udział w igrzyskach w Albertville w 1992 roku, rozgrywanych dwa lata później igrzyskach w Lillehammer oraz igrzyskach olimpijskich w Salt Lake City w 2002 roku. Najlepszy wynik osiągnęła w 1994 roku, zajmując czwarte miejsce w biegu na 3000 m, przegrywając walkę o medal z Pechstein. Czwarte miejsce zajęła również na wielobojowych mistrzostwach świata w Heerenveen w 1992 roku, gdzie walkę o podium wygrała Seiko Hashimoto z Japonii. Wielokrotnie stawała na podium zawodów Pucharu Świata, jednak nie odniosła zwycięstwa. Najlepsze wyniki osiągnęła w sezonach 1993/1994 i 1994/1995, zajmując czwarte miejsce odpowiednio w klasyfikacji 3000 m/5000 m i 1500 m.

</doc>
<doc id="3192154" url="https://pl.wikipedia.org/wiki?curid=3192154" title="Onufry Bierzyński">
Onufry Bierzyński

Onufry Bierzyński herbu Jastrzębiec (zm. przed 24 maja 1785) – kasztelan żytomierski w latach 1775-1783, starosta szawulski w 1766 roku.
W 1764 roku był elektorem Stanisława Augusta Poniatowskiego z województwa kijowskiego i posłem tego województwa na sejm elekcyjny. Poseł na sejm 1766 roku z województwa kijowskiego.

</doc>
<doc id="3192205" url="https://pl.wikipedia.org/wiki?curid=3192205" title="Phaeophyscia">
Phaeophyscia

Phaeophyscia Moberg (orzast) – rodzaj grzybów z rodziny obrostowatych ("Physciaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Physciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Synonim naukowy: "Physciella" Essl.:
Nazwa polska według "Krytycznej listy porostów i grzybów naporostowych Polski".

</doc>
<doc id="3192208" url="https://pl.wikipedia.org/wiki?curid=3192208" title="Orzast">
Orzast



</doc>
<doc id="3192220" url="https://pl.wikipedia.org/wiki?curid=3192220" title="Kotulin Mały">
Kotulin Mały



</doc>
<doc id="3192229" url="https://pl.wikipedia.org/wiki?curid=3192229" title="Hendrik Tuerlinckx">
Hendrik Tuerlinckx

Hendrik Tuerlinckx (ur. 1 grudnia 1987 w Diest) – belgijski siatkarz, grający na pozycji atakującego, reprezentant Belgii. 
Sukcesy klubowe.
Mistrzostwo Belgii:
Superpuchar Belgii:
Puchar Belgii:
Sukcesy reprezentacyjne.
Liga Europejska:

</doc>
<doc id="3192235" url="https://pl.wikipedia.org/wiki?curid=3192235" title="Buna (dopływ Neretwy)">
Buna (dopływ Neretwy)

Buna – rzeka w Bośni i Hercegowinie, lewy dopływ Neretwy. Długość – 9 km.
Rzeka bierze początek z wywierzyska "Vrelo Bune" koło Blagaju na południowy zachód od Mostaru. 
Wywierzysko "Vrelo Bune" jest jednym z najsilniejszych w Europie. Wydajność źródła waha się od 3m3/s do 1233/s. U źródła Buny znajduje się suficka chanaka "Blagaj Tekke". 
Buna przepływa przez Kosor, Malo Polje i Hodbinę, uchodząc do Neretwy koło wsi Buny. Jej głównym dopływem jest Bunica.

</doc>
<doc id="3192246" url="https://pl.wikipedia.org/wiki?curid=3192246" title="Willa Fritza Hoerdera w Szczecinie">
Willa Fritza Hoerdera w Szczecinie

Willa Hoerdera w Szczecinie – zabytkowy dawny dom mieszkalny w Szczecinie, mieszczący się przy al. Wojska Polskiego 76. Styl w jakim wybudowano budynek to eklektyzm z formami gotyckimi, barokowymi i renesansowymi. Willa znajduje się w rejestrze zabytków i stanowi siedzibę Katolickiego Liceum Ogólnokształcącego im. św. Maksymiliana Marii Kolbego w Szczecinie.
Historia.
Willa została wybudowana w latach 1896-1897 według projektu berlińskiego architekta Nulina Widmana na zlecenie Fritza Hoerdera - przedsiębiorcy specjalizującego się w przemyśle drożdżowym i spirytusowym, właściciela firmy „F. Crepin”. W 1930 roku willę po śmierci pierwszego właściciela odkupił Fritz Remter, pracownik szczecińskiej branży farmaceutycznej. Budynek prawdopodobnie nie został uszkodzony w czasie II wojny światowej. Po 1945 obiekt upaństwowiono i przeznaczono na siedzibę Wojskowego Sądu Rejonowego w Szczecinie. Następnie, w 1956 budynek przekazano żłobkowi, które mieściło się tutaj do 1990, następnie przez rok funkcjonowało w gmachu przedszkole. Ostatecznie, w 1992 miasto przekazało budynek Katolickiemu Liceum Ogólnokształcącemu, które znajduje się w nim do dnia dzisiejszego.
W latach powojennych przeprowadzono wiele remontów, które częściowo zmieniły jej wygląd – zdemontowano całe przedwojenne żeliwne ogrodzenie posesji, rozebrano oranżerię, skuto sztukaterię pomieszczeń oraz zdemontowano parkiety zastępując je przez linoleum na 1 piętrze (podczas gdy wystrój parteru zachował się niemal całkowicie), wybudowano balkon nad wykuszem mieszczącym ogród zimowy. Wewnątrz zamalowano farbą olejną liczne boazerie i malowidła naścienne, parkiety zakryte zostały przez linoleum. Rewitalizacja budynku była przeprowadzana stopniowo od 2000 roku, najpierw wyremontowano dach a następnie odnowiono elewację rekonstruując balustradę na balkonie od frontu, wyremontowano okna, wewnątrz wyczyszczono i polakierowano boazerie i parkiety, wybudowano nowy płot ogrodzeniowy nawiązujący do pierwotnego. Odkryto również i odnowiono malowidła naścienne wewnątrz budynku. Dzięki pracom renowacyjnym budynek odzyskał swój dawny, przedwojenny wygląd.

</doc>
<doc id="3192263" url="https://pl.wikipedia.org/wiki?curid=3192263" title="Irina Guro">
Irina Guro

Irina Guro (właściwie: "Raisa Romanowna Soból"; ros. "Ирина Гуро", z domu "Раиса Романовна Соболь"; 1904-1988) - radziecka pisarka i poetka narodowości ukraińskiej. Autorka licznych książek dla dzieci oraz dla dorosłych czytelników. Pisała głównie opowiadania i powieści obyczajowe. Laureatka nagrody Nikołaja Ostrowskiego. Również działaczka polityczna.

</doc>
<doc id="3192288" url="https://pl.wikipedia.org/wiki?curid=3192288" title="Beaster">
Beaster

Beaster – minialbum zespołu Sugar wydany w kwietniu 1993 przez wytwórnię Rykodisc. Materiał nagrano w studiu "The Outpost" w Stoughton (Massachusetts).

</doc>
<doc id="3192296" url="https://pl.wikipedia.org/wiki?curid=3192296" title="Tata (stacja kolejowa)">
Tata (stacja kolejowa)

Tata (węg. "Tata vasútállomás") – stacja kolejowa w miejscowości Tata, w komitacie Komárom-Esztergom, na Węgrzech.
Stacja została otwarta wraz z 92 km linią z Budapesztu (dworzec Kelenföld) do Újszőny (obecnie Komárom) 15 lipca 1884.

</doc>
<doc id="3192322" url="https://pl.wikipedia.org/wiki?curid=3192322" title="Śmierć Wolfganga Amadeusa Mozarta">
Śmierć Wolfganga Amadeusa Mozarta

Kompozytor Wolfgang Amadeus Mozart zmarł 5 grudnia 1791 roku w wieku 35 lat z powodu krótkiej choroby. Okoliczności jego śmierci są przedmiotami wielu badań i spekulacji.
Choroba i ostatnie dni.
Mozart miał problemy zdrowotne przez całe swoje życie, cierpiał m.in. na ospę, zapalenie migdałków, zapalenie oskrzeli, zapalenie płuc, dur brzuszny, reumatyzm i choroby dziąseł. Początki dolegliwości wiązane bezpośrednio ze śmiercią kompozytora wiązane są z jego przyjazdem do Pragi, w celu nadzorowania prapremiery jego nowej opery „Łaskawość Tytusa” w 1791 roku. Spektakl odbył się z powodzeniem, jednakże w Pradze Mozart poczuł się słabo. Pierwszy biograf Mozarta – Franz Xaver Niemetschek napisał: „… był blady zarazem smutny, jednak swój dobry humor okazywał żartami z przyjaciółmi.”
Po powrocie do Wiednia, stan Mozarta stopniowo się pogarszał. Przez pewien czas był jednak w stanie pracować i ukończył Koncert klarnetowy, a następnie pracował nad Requiem oraz prowadził przygotowania przed premierowym spektaklem „Czarodziejskiego fletu”. Był wówczas zaniepokojony swoim pogarszającym się stanem zdrowia. Związana z tym faktem jest relacja Niemetschka:
Konstancja próbowała pocieszyć męża, przekonywała go, aby odstawił na chwilę Requiem i ukończył „Freimauerkantate Kv 623” napisaną z okazji otwarcia własnej loży masońskiej. Kantata została ukończona na czas i jej premiera odbyła się 18 listopada. Po premierze Mozart powiedział Konstancji, że czuł się z siebie "dumny". Miał także powiedzieć: „Tak, widzę, że byłem chory, aby przyszedł mi do głowy tak absurdalny pomysł, jako podano by mi truciznę, wrócę z powrotem do pracy nad Requiem.”
Mimo to najgorsze objawy chorobowe niedługo nadeszły ponownie, wraz z przeczuciem, że został otruty. Został przykuty do łóżka 20 listopada, cierpiał na obrzęki, silne bóle i wymioty.
Śmierć.
Okoliczności śmierci Mozarta zostały opisane przez jednego ze wcześniejszych biografów kompozytora – Georga Nikolausa Nissena – przyszłego męża Konstancji. Napisał: „[Choroba] rozpoczęła się od obrzęku stóp i rąk, przez które został unieruchomiony, następnie pojawiły się nagłe wymioty… Aż do dwóch godzin przed śmiercią był całkowicie przytomny.” Jego ciało było aż tak obrzęknięte, że nie mógł samemu nawet zmienić pozycji na łóżku. Był żegnany przez rodzinę jego żony, teściową i szwagierkę.
Wolfgang Amadeus Mozart zmarł we własnym domu w Wiedniu około godz. 1 w nocy 5 grudnia 1791 roku. Sophie Weber, siostra Konstancji, przypominała: „Nie jestem w stanie opisać bezgraniczną niedolę Konstancji, która rzuciła się na kolana i błagała Wszechmogącego o uratowanie go. Nie mogła się od niego oderwać, błagała Go, tak jak ja”.
Pogrzeb.
Ustaleń pogrzebowych dokonał przyjaciel i mecenas Mozarta – baron Gottfried van Swieten.
Cytując Grove Dictionary of Music and Musicians: “Zgodnie z ówczesnym wiedeńskim zwyczajem Mozart został pochowany w zbiorowej mogile na Cmentarzu św. Marka poza miastem w dniu 7 grudnia”. Otto Jahn – niemiecki archeolog – napisał w 1856, że Franz Xaver Süssmayr, Gottfried van Swieten, Antonio Salieri i dwóch innych muzyków było obecnych. Nieprawdą jest twierdzenie, jakoby tego dnia była burza i padał śnieg – dzień był spokojny.
Powszechne przekonanie, że Mozart został pochowany w grobie nędzarza, również jest bezpodstawne. „Mogiła”, o której mowa powyżej, była przeznaczona dla osób, które nie pochodziły z kręgu arystokracji. Był to po prostu pojedynczy grób, z tym, że miasto już po dziesięciu latach miało prawo do dalszych pochówków w tym miejscu. Groby należące do arystokracji były oszczędzone od takich działań. W 1801 roku na cmentarzu w Wiedniu czaszka Mozarta została ekshumowana i zbadana w celu identyfikacji przez kilku naukowców w 1989–1991.
Po śmierci kompozytora.
Po śmierci męża, Konstancja musiała zapewnić swojej rodzinie bezpieczeństwo finansowe – Mozartowie mieli dwoje dzieci, a W.A. Mozart zmarł z niespłaconymi długami. 11 grudnia 1791 z powodzeniem zwróciła się do cesarza o przyznanie renty wdowiej w związku ze służbą Mozarta u cesarza jako kompozytora muzyki kameralnej. Dodatkowo zorganizowała koncerty jego muzyki i opublikowała wiele prac męża. W rezultacie Konstancja zdołała zabezpieczyć się finansowo.
Niedługo po śmierci kompozytora, prace nad jego biografią rozpoczął Friedrich Schlichtegroll. Napisał ją na podstawie informacji siostry Mozarta – Nannerl. Również Franz Niemetschek z pomocą Konstancji opisał życie kompozytora. Konstancja wspomogła swojego drugiego męża – Georga Nikolausa Nissena – w pisaniu zdecydowanie bardziej szczegółowej biografii opublikowanej w 1826 roku.
Reputacja muzyki Mozarta wzrosła po jego śmierci. Jego XX-wieczny biograf Maynard Solomon opisuje „bezprecedensową falę entuzjazmu” odnośnie do liczby wydawców jego kompozycji.
Relacje pierwszych osób.
Osoby obecne przy śmierci Mozarta przelały swoje wspomnienia na papier na własną rękę bądź za pośrednictwem innych osób. Opowiedziane historie nie są całkowicie zgodne, może to być spowodowane faktem, iż niektóre przekazy są odnotowane aż do 1820, kiedy wspomnienia świadków mogły już być nieco zatarte. 
Benedikt Schack, bliski przyjaciel Mozarta, dla którego została napisana rola Tamina w operze „Czarodziejski flet”, powiedział w wywiadzie, że w ostatnim dniu życia Mozart brał udział w próbie niedokończonego jeszcze Requiem. Wątpliwa relacja Shacka pojawiła się z jego nekrologiem 25 lipca 1827 roku w„ Allgemeine Musikalische Zeitung”:
Biograf Niemetschek odnosi się do podobnej relacji:
Powszechnie powtarzane twierdzenie, że Mozart podyktował na łożu śmierci fragmenty Requiem jego uczniowi Süssmayrowi zostały podane w wątpliwość przez Salomona, który uważa, że najwcześniejsze wzmianki o tym pochodzą dopiero z 1856. Sophie Weber stwierdziła jednak, że pamięta jak Mozart dawał instrukcje Süssmayrowi.
W liście z roku 1840 kompozytor Ignaz von Seyfried twierdzi, że feralnej nocy Mozart cały czas myślał o operze Czarodziejski flet. Mozart szepnął do Konstancji, odnosząc się do jej siostry Joshepy Hofer, która była sopranem koloraturowym i grała Królową Nocy w prapremierze.
Salomon, jednocześnie zauważając, że biografowie Mozarta często pomijali „okrutniejsze wspomnienia” z jego śmierci, stwierdził: "Konstancja powiedziała Nissenowi, że tuż przed swoją śmiercią Mozart zapytał, co powiedział [jego lekarz] dr Closset. Kiedy skłamała mu, żeby go uspokoić, on odpowiedział: «to nieprawda». Był bardzo zmartwiony: «Przyjdzie mi umrzeć teraz, kiedy jestem w stanie dbać o ciebie i o dzieci. Ach… teraz zostawię cię bez środków do życia» I w tym czasie, kiedy to powiedział bardzo mocno zwymiotował. Był martwy”
Starszy, siedmioletni syn Mozarta Carl, był obecny przy śmierci ojca, potem napisał:
Diagnozy pośmiertne.
Ze względu na ówczesny stan rozpoznania, nie można ustalić, co konkretnie spowodowało śmierć kompozytora. W rejestrze parafialnym napisano: „zmarł z powodu ciężkiej, prosówkowej gorączki”. Termin „prosówkowej” odnosi się do guzków na skórze przypominające proso. Nie jest to jednak nazwa rzeczywistej choroby.
Wcześnie pojawiły się przypuszczenia co do zabójstwa Mozarta. 
Jedna z najwcześniejszych pogłosek mówi, że Mozart został otruty przez swojego kolegę Antoniego Salieriego. Ta plotka jednak nie jest prawdą, gdyż objawy chorobowe Mozarta nie wskazują na zatrucie. Mimo tego Salieri był oskarżany o to, że przyczynił się do śmierci Mozarta i jego załamania nerwowego w późniejszym życiu.
Śmierć Mozarta była też przypisywana uchybieniom ze strony jego lekarza – Closseta. Jego siostrzenica to relacjonuje w 1825. Borowitz podsumowuje:
Kiedy Mozart stracił przytomność, jeden z jego doktorów – Nikolaus Closset przybywszy do teatru kazał założyć zimne okłady na rozgorączkowane czoło kompozytora.
W artykule dziennika w 1908 zasugerowano, że przyczyną śmierci Mozarta mógł być niedobór witaminy D, który doprowadził do zaburzeń zdrowotnych.
Jest także sugestia, że kompozytor zmarł w wyniku swojej hipochondrii i skłonności do przyjmowania leków patentowych zawierających antymon. W ostatnich dniach było to potęgowane przez recepty na leki z antymonem, aby złagodzić gorączkę, przez co wyraźnie cierpiał.
W artykule w czasopiśmie „Neurology” z 1994 opisano koncepcję, jakoby Mozart zmarł z powodu krwiaka. Uważa się, że czaszka kompozytora została zachowana przez następcę grabarza, który nadzorował pogrzeb Mozarta, a następnie przekazana do salzburskiego anatoma Josefa Hyrtla i Mozarteum w Salzburgu. Rekonstrukcja tkanek miękkich związanych z czaszki ujawnia znaczną zgodność z portretami Mozarta. Badania czaszki sugerowały przedwczesne zamknięcie szwu czołowego, sugerowanego na podstawie jego fizjonomii. Pęknięcie z lewej strony i towarzyszące temu erozje mogły podnieść kwestię przewlekłego krwiaka. Byłoby to zgodne z kilkoma upadkami z 1789 i 1790. Mogły one też spowodować osłabienie, bóle głowy i osłabnięcia, jakie towarzyszyły Mozartowi w dwóch ostatnich latach jego życia. Dodatkowo pogorszenie jego stanu zdrowia mogło spowodować agresywne puszczanie krwi używane wtedy do leczenia gorączki reumatycznej.
W publikacji z 2000 roku zespół dwóch lekarzy (Faith T. Fitzgerald i Philip A. Maćkowiak) oraz muzykolog (Neal Zaslaw) przedstawiwszy dowody historyczne wstępnie zdecydował się na diagnozę gorączki reumatycznej.
W 2009 roku brytyjscy, wiedeńscy i holenderscy specjaliści przeprowadzili epidemiologiczne badania w połączeniu z badaniem innych zgonów w Wiedniu w czasie śmierci Mozarta. Doszli oni do wniosku, że możliwe, iż kompozytor zmarł na zakażenie paciorkowcowe prowadzące do ostrego zespołu nerczycowego spowodowanego przez popaciorkowcowe zapalenie kłębuszkowe nerek. Choroba ta została również nazwana „Wassersucht” w Austrii.

</doc>
<doc id="3192364" url="https://pl.wikipedia.org/wiki?curid=3192364" title="Bachantki (tragedia Eurypidesa)">
Bachantki (tragedia Eurypidesa)

Bachantki lub Bakchantki (, "Bakchai") – ostatnia z tragedii Eurypidesa (406 p.n.e.), wystawiona podczas agonu roku 405 p.n.e., krótko po śmierci autora. Utwór jest adaptacją bachicznego mitu o początkach kultu Dionizosa oraz opozycji i kontrowersjach, jakie wśród bardziej konserwatywnych mieszkańców Hellady wywoływały żywiołowe praktyki jego zwolenników.
Utwór przedstawia dramatyczne dzieje króla Teb Penteusza, który swój sprzeciw wobec nowych, burzących stary porządek praktyk przypłacił życiem. Wątek, wykorzystany już wcześniej przez Ajschylosa ("Pentheus"), wzbogacony został o element zemsty Dionizosa na siostrach swojej tragicznie zmarłej matki, publicznie podających w wątpliwość fakt jego boskości.
"Bachantki" przez niektórych badaczy literatury klasycznej uznawane są za jeden z najlepszych (Łanowski), jeżeli nie najlepszy (Kitto) utwór w całej, zachowanej do naszych czasów, twórczości Eurypidesa.
Kult Dionizosa i wątek mityczny.
Kult Dionizosa, boga dzikiej przyrody i dawcy winnej latorośli, miał charakter orgiastczny, tzn. że w trakcie praktyk bachicznych jego upojeni winem wyznawcy, tańcząc przy dźwiękach muzyki, w sposób mistyczny wypełniani byli przez bóstwo ("enthusiasmos"). Na czas obrzędów łączyli się w roztańczone grupy i porzucając swoje codzienne zajęcia, przemierzali lasy, pastwiska oraz górskie zbocza, a stan, w który wchodzili, zwany "ekstasis" („wyjściem z siebie”), pozwalał im na przekraczanie bariery oddzielającej człowieka od otaczającej go dzikiej przyrody.
Grecy okresu klasycznego świadomi byli tego, że kult Dionizosa powstał poza kręgiem kultury greckiej, a samo bóstwo włączone zostało do olimpijskiego panteonu stosunkowo późno (na miejsce jego pochodzenia wskazywano małoazjatycką Frygię i Lidię). Współczesne badania dowodzą, iż nowy, żywiołowy rytuał stanowił spore wyzwanie dla tradycyjnych kultów polis. Do tych trudnych początków odwołuje się jeden z wątków mitycznych.
Dionizos (), zwany również Bachusem (), był dzieckiem z nieprawego łoża Zeusa i śmiertelniczki Semele – córki króla Teb Kadmosa. Jego ciężarna matka zginęła, ponieważ nie wytrzymała widoku pełni majestatu swojego boskiego kochanka (którego, za namową zazdrosnej Hery, sama poprosiła, aby ukazał się jej jako bóg). Uratowany przez swojego ojca i zmuszony do ciągłej ucieczki przed zemstą Hery Dionizos tułał się po bezkresach Azji i Północnej Afryki (Egipt, Syria, podbił nawet Indie), aby w końcu powrócić na rządzony już wtedy przez wnuka Kadmosa, Penteusza, dwór tebański (symbolizuje to wprowadzenie jego kultu do Grecji).
Punktem wyjścia wykorzystanej przez Eurypidesa opowieści jest zemsta Dionizosa na siostrach Semele, w tym na matce Penteusza Agawe. Ponieważ publicznie podważały one autentyczność związku Semele z Zeusem i jednocześnie fakt boskości samego Dionizosa, przybyły do Beocji bóg zesłał na wszystkie Tebanki mistyczną ekstazę. Zamienione w menady – inaczej bachantki, czyli wyznawczynie jego kultu – wyprowadzone zostały na pobliską górę Kithajron, a ich przewodnikiem został sam wcielony w postać bachanta Dionizos. Gdy pochwyconego przez interweniujących żołnierzy i przedstawionego Penteuszowi boga podczas przesłuchania zelżono, w zemście namówił on omamionego króla, aby w stroju kobiety przyjrzał się zachowaniu posądzanych o rozpustę bachantek. Wysłany na Kithajron władca, wzięty przez bachantki za dzikie zwierzę, został żywcem rozszarpany przez własną matkę i jej siostry, opętane mistycznym szałem.
Treść utworu.
Treść utworu, skupiona wokół ostatnich, najdramatyczniejszych wydarzeń boskiego mitu, obejmuje wątki od pochwycenia Dionizosa przez zbrojnych Penteusza aż do tragicznego końca tebańskiego władcy.
Osoby dramatu to: Dionizos, Chór bachantek lidyjskich (jego czcicielek), Tejrezjasz (wieszcz), Kadmos (władca Teb, ojciec Agawe, dziad Penteusza), jego córka Agawe (matka Penteusza), Penteusz (władca Teb), Sługa, Posłaniec pierwszy, Posłaniec drugi. Osoby nieme: Orszak zbrojnych Penteusza, Słudzy Kadmosa.
Dramat otwiera streszczający mit prolog w postaci monologu Dionizosa wygłoszonego przed pałacem tebańskim. Dionizos zauważa płonący na grobie swej matki wieczny ogień i sprawia, że wyrasta na nim winna latorośl.
Poprzedzony partią chóru "epeisodion I" to spotkanie trzech postaci, które reprezentują zdecydowanie różne postawy wobec nowego kultu. Tejrezjasz, tebański wieszcz, który szczerze wielbi Dionizosa, i Kadmos, stary król, nieszczery, ale pokorny, przeciwstawieni są Penteuszowi, który jest mu zdecydowanie przeciwny. Rozmowa odzianych w skóry starców dotyczy ich udziału w rytuale ku czci boga. Władca, niedostrzegający początkowo obecnych na scenie postaci, skarży się na niemoralne zachowanie tebańskich kobiet i obwinia o wszystko obcego bachanta. Poznawszy zamiary starców, wpada w gniew i oskarża Tejrezjasza o zły wpływ na swojego dziada. Ci z kolei starają się przekonać młodzieńca o konieczności poddania się woli bogów.
Oddzielony stasimonem "epeisodion" II to skierowana do Penteusza przestroga, wyrażona za pomocą opowieści Sługi o kolejnych cudach boskiego bachanta. W dalszej jego części pochwycony bachant-Dionizos, który według relacji nie opierał się zatrzymaniu, zostaje po krótkim, lecz obraźliwym przesłuchaniu wtrącony do więzienia.
"Epeisodion" III to najdłuższa, centralna część dramatu, która podzielona na trzy partie, rozpoczyna się dialogiem chóru z cudownie wyswobodzonym Dionizosem. Wtedy to zburzony zostaje królewski pałac i objaśniony jest sposób, w jaki bóstwo wydostało się z niewoli. Tę fazę kończy ponowne pojawienie się na scenie władcy. Faza druga to przybycie posłańca, którego opowieść zadaje kłam oskarżeniom o niemoralne prowadzenie się menad i jest jednocześnie opisem szału, jaki ogarnął bachantki podczas próby ich pojmania. Jego relacja, która zapowiada tragiczny finał, jest odniesieniem do najkrwawszych dionizyjskich rytuałów ("spargamos"), które polegały na rozrywaniu żywcem i spożywaniu na surowo schwytanych przez bachiczne korowody zwierząt. Końcówka epizodu to rozmowa Dionizosa z Penteuszem, w którym bóg podsuwa królowi pomysł bliższego przyjrzenia się zachowaniu bachantek. W tym celu władca miałby w przebraniu kobiety udać się na Kithajron.
Krótki "epeisodion" IV to obraz przebranego za kobietę, omamionego boską mocą Penteusza, który pragnąc uniknąć rozpoznania, prosi bachanta (Dionizosa), aby wyprowadził go z miasta mniej uczęszczanymi drogami. Kończący dramat rozbudowany "eksodos" rozpoczyna relacja Posłańca opisująca straszną śmierć tebańskiego króla. W toku akcji Agawe i jej siostry spotykają się z Kadmosem oraz uświadamiają sobie, jakiej dokonały zbrodni. Utwór kończy pojawienie się Dionizosa (w formie "deus ex machina"), wyjaśniającego motywy swojego postępowania, oraz udanie się Kadmosa i Tebanek na wygnanie.
Wątki interpretacyjne.
"Bachantki" zostały wystawione na agonie roku 405 p.n.e. – zdobywając dla autora piąte, pośmiertne już zwycięstwo – wraz z "Ifigenią w Aulidzie" i niezachowanym "Alkmeonem w Koryncie". Sztuka napisana została rok wcześniej na dworze macedońskiego władcy Archelaosa, gdzie Eurypides schronił się najprawdopodobniej przed szalejącą w Grecji wojną i gdzie niedługo później zmarł.
"Bachantki" są dramatem zdecydowanie odmiennym od wcześniejszych utworów jego autorstwa (dla jednych „dziwnym” – Sinko, dla innych „trudnym” – Lesky). Tym, co tragedię tę zdecydowanie wyróżnia, jest jej tematyka i fabuła. Zaskakujący wybór problematyki religijnej, w tym niezwykle rzadko podejmowanego przez dramatopisarzy greckich mitu bachicznego, próbowano wyjaśniać podeszłym wiekiem autora. Z drugiej strony dostrzeżono w utworze przeczący temu i charakterystyczny dla całej twórczości Eurypidesa racjonalny protest przeciwko tradycyjnej religii greckiej.
Jest to zarazem jedyna eurypidejska tragedia, w której bóstwo pozostaje cały czas aktywne, a jego obecność nie ogranicza się do prologu i epilogu, lecz jest obecne zarówno bezpośrednio (osobowo, wcielone w bachanta), w całym swoim boskim majestacie, jak i mistycznie, w umysłach pozostałych bohaterów. Pomimo tego, że nadaje to utworowi niezwykłej siły wyrazu, sprawia również wiele trudności interpretacyjnych.
Macedonia, gdzie pod koniec życia tworzył autor, pozostawała miejscem na pół barbarzyńskim, a obrzędy bachiczne miały tam zapewne zdecydowanie bardziej żywiołowy przebieg. Na pierwszy rzut oka wydaje się, że "Bachantki" opisują odwieczny konflikt pomiędzy racjonalnym oglądem świata a religią; kult dionizyjski zamiast spokojnej wiary oferował bowiem orgiastyczną eksplozję, której natura racjonalna zdecydowanie się sprzeciwiała. Wydaje się, że Eurypides nie ocenia żadnej ze stron, a utwór jest zapisem „bezpośredniej konfrontacji z poruszającym go do głębi fenomenem” (Lesky), sztuka zaś – prezentacją konfliktu pomiędzy dwiema siłami determinującymi ludzką egzystencję.
Ciekawym uzupełnieniem tej interpretacji jest dostrzeżony w sztuce aspekt psychologiczny. Akcja dramatu jest według niej obrazem wewnętrznej walki, w której wyparte treści zostają ostatecznie ujawnione. Przebranie się Penteusza za bachantkę symbolizować ma obecną w nim, ale nieświadomą, chęć poddania się bachicznemu szałowi.
Znaczenie.
Eurypidejskie "Bachantki" stały się jedną z ulubionych sztuk okresu hellenistycznego. Odwołał się do niej – z o wiele bardziej jednoznacznym morałem: „co boskie, bogu” – Teokryt w "Lenai e bakchai". Później, w czasach rzymskiej republiki, zaadaptowali je na potrzeby tragedii rzymskiej Pakuwiusz i Akcjusz. Z okresem dominacji rzymskiej wiąże się także jedna z bardziej makabrycznych okoliczności jej wystawienia. Po śmierci Krassusa, na dworze zaprzyjaźnionego z Partami władcy armeńskiego odbył się bankiet, podczas którego zaprezentowano sztukę. Pod koniec przedstawienia partyjski generał Scilaes wrzucił na środek sali głowę dowódcy, którą podniósł jeden z aktorów i wykorzystał w scenie, w której Agawe wnosi głowę Penteusza, ze słowami: „Niesiemy z gór do domu / gałąź bluszczu świeżo uciętą, / szczęśliwy łup z polowania!” (tłum. Łanowski) (Plutarch, Krassus XXXIII).
Misteryjny wydźwięk tragedii odcisnął swe piętno na świecie chrześcijan. Porównywał Chrystusa do Dionizosa niechętny nowej religii Celsus, a jeden z Ojców Kościoła, Klemens Aleksandryjski, dopatrzył się w uczcie bachantek symbolu komunii (co zostało jednak współcześnie odrzucone). Czerpie również obficie z eurypidejskiej tragedii bizantyjski dramat Christos paschon (O męce Chrystusowej).
Dla literatury europejskiej odkryli "Bachantki" dopiero twórcy romantyzmu.

</doc>
<doc id="3192388" url="https://pl.wikipedia.org/wiki?curid=3192388" title="Bakchantki (tragedia Eurypidesa)">
Bakchantki (tragedia Eurypidesa)



</doc>
<doc id="3192394" url="https://pl.wikipedia.org/wiki?curid=3192394" title="The Promise (2008)">
The Promise (2008)



</doc>
<doc id="3192397" url="https://pl.wikipedia.org/wiki?curid=3192397" title="Hrabstwo Roseau">
Hrabstwo Roseau

Hrabstwo Roseau (ang. "Roseau County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 4345 km². Według szacunków United States Census Bureau w roku 2010 liczyło 15 629 mieszkańców. Siedzibą administracyjną hrabstwa jest Roseau.

</doc>
<doc id="3192412" url="https://pl.wikipedia.org/wiki?curid=3192412" title="Park Narodowy Kozara">
Park Narodowy Kozara

Park Narodowy Kozara (bośn. "Nacionalni park Kozara") – park narodowy w Bośni i Hercegowinie, położony w obrębie pasma górskiego Kozara, ok. 20 km od Kozaraca koło Prijedoru. Obejmuje powierzchnię 3907 ha.
Kozara była miejscem walk wyzwoleńczych stoczonych przez partyzantów Tity podczas II wojny światowej. W 1957 roku lasy góry Kozara objęto ochroną w uznaniu ich historycznego znaczenia, a w 1967 roku przeksztalcono w park narodowy.

</doc>
<doc id="3192419" url="https://pl.wikipedia.org/wiki?curid=3192419" title="Nationalliga A (1978/1979)">
Nationalliga A (1978/1979)

Nationalliga A (1978/1979) – 82. edycja najwyższej piłkarskiej klasy rozgrywkowej w Szwajcarii. W rozgrywkach wzięło udział dwanaście drużyn. Mistrzowski tytuł wywalczyła drużyna . Królem strzelców ligi został Peter Risi z klubu , zdobywając 16 goli.
Drużyny.
Po poprzednim sezonie spadły i .

</doc>
<doc id="3192421" url="https://pl.wikipedia.org/wiki?curid=3192421" title="Ana Ramacake">
Ana Ramacake

Ana Ramacake (ur. 24 grudnia 1937, zm. 17 lipca 2014) – fidżyjska lekkoatletka specjalizująca się w sprincie, biegach płotkarskich i skoku w dal.
Kariera.
Na pierwszych igrzyskach Południowego Pacyfiku zdobyła złoty medal w biegu na 100 m, srebrne w biegu na 200 m i skoku w dal, oraz brązowy w biegu na 80 metrów przez płotki. Na kolejnych igrzyskach zdobyła złoto w skoku w dal i sztafecie 4 × 100 m oraz srebro w biegu na 100 i 200 m.
W 1966 brała udział w Igrzyskach Imperium Brytyjskiego – zajęła 15 miejsce w skoku w dal.
W 1993 została zaliczona do "Fiji Sports Hall of Fame".

</doc>
<doc id="3192428" url="https://pl.wikipedia.org/wiki?curid=3192428" title="Pedro González de Mendoza">
Pedro González de Mendoza

Pedro González de Mendoza (ur. 3 maja 1428 w Guadalajarze, zm. 11 stycznia 1495 tamże) – hiszpański duchowny katolicki, polityk i mecenas sztuki, znany jako Wielki Kardynał Hiszpanii.
Życiorys.
Był piątym dzieckiem Íñigi Lópeza de Mendozy, pierwszego hrabiego Santillany, oraz Cataliny de Figueroa. Jego rodzice od małego przeznaczyli go na ścieżkę duchowną.
Mendoza należał do wybitnych postaci arystokracji hiszpańskiej w 2. połowie XV wieku. Miał dobre przygotowanie uniwersyteckie. Dobrze zarządzał sprawami państwowymi, troszczył się o wychowanie kleru. Żył jak ludzie tamtej epoki: mieszkał we dworze, posiadał naturalne dzieci.
Był biskupem Calahorry (1453–1467), Sigüenzy (1468–1495) i Osmy (1482), administratorem archidiecezji sewilskiej (1474–1482) i arcybiskupem Toledo z tytułem Prymasa Hiszpanii (1482–1495) oraz łacińskim patriarchą Aleksandrii 1482–1495). Kapelusz kardynalski otrzymał w 1473.
W kwestiach politycznych, kardynał miał wielki wpływ na króla Henryka IV oraz na papieża Sykstusa IV. O kardynale mówiło się, że jest "trzecim królem Hiszpanii". Miał zmysł dyplomatyczny, umiał utrzymać się na szczycie. Zawsze umiał opowiedzieć się po stronie zwycięskiej.
Mendozę uważa się za jednego z prekursorów renesansu hiszpańskiego.

</doc>
<doc id="3192429" url="https://pl.wikipedia.org/wiki?curid=3192429" title="Wysoka fala (film 2003)">
Wysoka fala (film 2003)

Wysoka fala (ang. "Killer Flood: The Day the Dam Broke") – amerykański film katastroficzny z 2003 roku w reżyserii Doug Campbell. Wyprodukowany przez wytwórnię PorchLight Entertainment.
Premiera filmu miała miejsce 25 kwietnia 2003 roku w Stanach Zjednoczonych.
Opis fabuły.
David Powell (Joe Lando), główny inżynier odpowiedzialny za budowę wielkiej tamy, uważa, że jej konstrukcja jest wadliwa, a mieszkańcom pobliskiego miasteczka grozi niebezpieczeństwo. Chociaż zostaje zwolniony z pracy przez inwestora, postanawia zapobiec katastrofie.
Obsada.
Źródło: Filmweb

</doc>
<doc id="3192430" url="https://pl.wikipedia.org/wiki?curid=3192430" title="Milan Ftáčnik">
Milan Ftáčnik

Milan Ftáčnik (ur. 30 października 1956 w Bratysławie, zm. 14 maja 2021) – słowacki polityk, samorządowiec i wykładowca akademicki, były minister edukacji, od 2010 do 2014 burmistrz Bratysławy.
Życiorys.
W 1980 ukończył matematykę i fizykę na Uniwersytecie Komeńskiego w Bratysławie. Pozostał pracownikiem naukowym macierzystej uczelni. W 1987 uzyskał doktorat, a w 1989 został docentem. W latach 2003–2006 kierował katedrą informatyki stosowanej.
Przed 1989 należał do partii komunistycznej. Po przemianach politycznych dołączył do postkomunistycznej Partii Demokratycznej Lewicy. Z jej ramienia w latach 1990–1998 sprawował mandat posła do Rady Narodowej. Był wiceprezesem SDL i przewodniczącym jej klubu poselskiego. Od 1998 do 2002 sprawował urząd ministra edukacji w pierwszym rządzie Mikuláša Dzurindy.
W 2002 opuścił swoje ugrupowanie i stanął na czele nowej partii pod nazwą Socjaldemokratyczna Alternatywa. W 2005 przyłączył ją do partii SMER, choć sam pozostał formalnie bezpartyjny.
Od 2002 związany ze stołecznym samorządem. Uzyskiwał mandat radnego Bratysławy i posła do rady kraju bratysławskiego (2005, 2009). Od 2006 do 2010 był starostą dzielnicy Petržalka. W 2010 objął urząd burmistrza Bratysławy, który sprawował do 2014.

</doc>
<doc id="3192434" url="https://pl.wikipedia.org/wiki?curid=3192434" title="Porzeczka czerwona">
Porzeczka czerwona

Porzeczka czerwona, porzeczka dzika ("Ribes spicatum" Robson) – gatunek krzewu należący do rodziny agrestowatych ("Grossulariaceae"). Występuje w stanie dzikim w Europie i na Syberii. W Polsce pospolita z wyjątkiem Karpat, gdzie jest rzadka.
Wartość odżywcza.
Porzeczki są bogatym źródłem potasu, witaminy C oraz żelaza. Ponadto zawierają nieco β-karotenu (0,024 mg na 100 g), dużo kwasu asparaginowego (173 mg na 100 g), glutaminowego (287 mg na 100 g) oraz argininy (99 mg na 100 g).

</doc>
<doc id="3192453" url="https://pl.wikipedia.org/wiki?curid=3192453" title="Suwerenny Rycerski Zakon Szpitalników Św. Jana, z Jerozolimy, z Rodos i z Malty">
Suwerenny Rycerski Zakon Szpitalników Św. Jana, z Jerozolimy, z Rodos i z Malty



</doc>
<doc id="3192471" url="https://pl.wikipedia.org/wiki?curid=3192471" title="Hrabstwo Red Lake">
Hrabstwo Red Lake

Hrabstwo Red Lake (ang. "Red Lake County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1119 km². Według szacunków United States Census Bureau w roku 2010 liczyło 4 089 mieszkańców. Siedzibą administracyjną hrabstwa jest Red Lake Falls.

</doc>
<doc id="3192531" url="https://pl.wikipedia.org/wiki?curid=3192531" title="Kamyk (powieść Joanny Jodełki)">
Kamyk (powieść Joanny Jodełki)

Kamyk – trzecia powieść kryminalna autorstwa Joanny Jodełki z 2012.
Fabuła.
Akcja toczy się współcześnie do wydania powieści w Poznaniu. Na jednej z ulic zastrzelony zostaje prezes dobrze rozwijającej się firmy "Conekt" - Lucjan Dąbski, przeżywający poważny kryzys małżeński. Przy okazji ciężko ranna zostaje jego pracownica - Ewa Kochanowska. Jedynym świadkiem zabójstwa jest niewidoma, 12-letnia córka Kochanowskiej - Kamila, nazywana Kamykiem. Mimo że pozbawiona jest wzroku umie rozpoznać mordercę po charakterystycznym zapachu. Jej życie staje się zatem zagrożone, gdyż morderca zorientował się w sytuacji. Ważnym bohaterem powieści jest Daniel Koch (singiel po czterdziestce), współpracownik z firmy Dąbskiego, który opiekuje się Kamilą podczas gdy jej matka leży w szpitalu. Czarnym charakterem jest m.in. Krzysztof "Grabarz" Grabowski vel Jacek Szajbe. Inni to Andrzej Dzendzel - antypatyczny szef działu należności, Sebastian Dąbski - brat prezesa Lucjana, czy żona prezesa. Akcja rozgrywa się na ulicach poznańskiego Starego Miasta, a także na jeziorze Kierskim, w Chybach i na łazarskiej ulicy Limanowskiego, gdzie mieszka Kamila.

</doc>
<doc id="3192534" url="https://pl.wikipedia.org/wiki?curid=3192534" title="Hrabstwo Polk (Minnesota)">
Hrabstwo Polk (Minnesota)

Hrabstwo Polk (ang. "Polk County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 5172 km². Według szacunków United States Census Bureau w roku 2010 liczyło 31 600 mieszkańców. Siedzibą administracyjną hrabstwa jest Crookston.

</doc>
<doc id="3192536" url="https://pl.wikipedia.org/wiki?curid=3192536" title="Gennaro Acampa">
Gennaro Acampa

Gennaro Acampa (ur. 27 maja 1945 w Neapolu) – włoski duchowny katolicki, biskup pomocniczy Neapolu w latach 2014–2021.
Życiorys.
Prezbiterat.
Święcenia kapłańskie otrzymał 29 czerwca 1968 i został inkardynowany do archidiecezji neapolskiej. Pracował głównie jako duszpasterz parafialny, był także m.in. ojcem duchownym niższego seminarium oraz kandydatów do stałego diakonatu, a także wikariuszem biskupim ds. duchowieństwa.
Episkopat.
28 czerwca 2014 papież Franciszek mianował go biskupem pomocniczym archidiecezji Neapolu, ze stolicą tytularną "Tortibulum". Saky udzielił mu 6 września 2014 arcybiskup metropolita Neapolu – kardynał Crescenzio Sepe.
27 września 2021 papież Franciszek przyjął jego rezygnację z pełnionej funkcji.

</doc>
<doc id="3192546" url="https://pl.wikipedia.org/wiki?curid=3192546" title="Plaże w Warszawie">
Plaże w Warszawie

Plaże w Warszawie – wyznaczone do plażowania tereny rekreacyjne w Warszawie.
Opis.
Tradycja organizacji miejsc do plażowania znana jest co najmniej z czasów dwudziestolecia międzywojennego. W okolicach Wału Miedzeszyńskiego funkcjonowały takie miejsca, jak np. Plaża Braci Kozłowskich czy też miejska plaża "Poniatówka" – obydwie z drewnianymi pawilonami z przebieralniami.
W 1963 po obu stronach Wisły znajdowało się 10 strzeżonych plaż, z czego były 4 płatne.
Do urządzonych w XXI wieku warszawskich plaż należą:
Inne plaże.
W 2014 popularność plaż skłoniła władze miasta do uruchomienia specjalnej nocnej linii tramwajowej kursującej przez most Poniatowskiego.
Plaże nad Wisłą w Warszawie zostały zaliczone przez "National Geographic" do najpiękniejszych miejskich plaż świata. W 2016 brytyjski dziennik The Guardian umieścił je na liście 10 najlepszych plaż miejskich w Europie.

</doc>
<doc id="3192571" url="https://pl.wikipedia.org/wiki?curid=3192571" title="La Maja">
La Maja

La Maja – obraz olejny namalowany przez Waldo Saavedrę w 2000 roku.
Głównym motywem obrazu jest postać ówczesnej dziennikarki Letizii Ortiz w prawej połowie płótna, przedstawionej w długiej, białej spódnicy, przepasanej czewnoną szarfą i nagiej od pasa w górę. Letizia Ortiz patrzy w stronę widza, a w wyciągniętych rękach ma płonący papierowy samolot. Jej postać jest otoczona drobnymi detalami tła, w tym m.in. motywami z "Tauromachii" Goi i postacią Fridy Kahlo. Tytuł obrazu "La Maja" nawiązuje do obrazów Goi "Maja naga i Maja ubrana".
Od czasu powstania obraz był wystawiany w wielu miastach.

</doc>
<doc id="3192572" url="https://pl.wikipedia.org/wiki?curid=3192572" title="Kęs">
Kęs

Kęs – półwyrób stalowy o przekroju kwadratowym, którego maksymalne wymiary wynoszą 140 na 140 mm (według innych źródeł 155 na 155 mm). Z kęsów w drodze obróbki przez walcowanie otrzymuje się wyroby gotowe, jak: walcówkę, pręty, rury, blachy i różne kształtowniki . Półprodukty większe od kęsów to kęsiska.

</doc>
<doc id="3192575" url="https://pl.wikipedia.org/wiki?curid=3192575" title="Most Łaciński">
Most Łaciński

Most Łaciński (bośn. "Latinska ćuprija") – osmański most na rzece Miljacka w Sarajewie w Bośni i Hercegowinie. Północny kraniec mostu był miejscem zamachu na austriackiego następcę tronu arcyksięcia Franciszka Ferdynanda Habsburga 28 czerwca 1914 roku; uznawanego za bezpośrednią przyczynę wybuchu pierwszej wojny światowej.
Historia.
Nazwa mostu pochodzi od nazwy dzielnicy "Latinluk" (pol. Dzielnica Łacińska), którą w okresie panowania osmańskiego zamieszkiwali chrześcijańscy Chorwaci. Most został ufundowany przez kupca Abdullaha Agę Brigę w 1798 roku w miejscu poprzedniego mostu drewnianego (z 1541 roku) i kolejnego kamiennego (z 1565 roku), zniszczonego podczas powodzi na początku XVIII wieku. Po wojnie światowej most nazwano imieniem Principa – zamachowca, który zastrzelił arcyksięcia Ferdynanda. Po zakończeniu wojny w Bośni i Hercegowinie most odzyskał historyczną nazwę.

</doc>
<doc id="3192577" url="https://pl.wikipedia.org/wiki?curid=3192577" title="Wybory do Kongresu USA w 2012 roku">
Wybory do Kongresu USA w 2012 roku

Wybory parlamentarne w Stanach Zjednoczonych w 2012 roku odbyły się 6 listopada 2012 równolegle z wyborami prezydenckimi. Wybierano cały skład Izby Reprezentantów i 1/3 składu Senatu. W wyniku wyborów republikanie utrzymali większość w Izbie (lider partii John Boehner pozostał tym samym spikerem), zaś demokraci utrzymali większość w Senacie.

</doc>
<doc id="3192578" url="https://pl.wikipedia.org/wiki?curid=3192578" title="The Puppy Song">
The Puppy Song

The Puppy Song – piosenka autorstwa Harry’ego Nilssona, która znalazła się na jego albumie "Harry", wydanym we wrześniu 1969. Pierwotnie Nilsson napisał ten utwór na prośbę Paula McCartneya, który chciał, by nagrała go Mary Hopkin, wówczas 18-letnia piosenkarka, którą McCartney zakontraktował w wytwórni Apple Records. Jej debiutancki krążek, "Post Card", zawierał jej aranżację piosenki Nilssona.
Wersja Davida Cassidy’ego.
Piosenkę Nilssona spopularyzował na początku lat 70. amerykański muzyk i aktor David Cassidy. Opublikował on nagranie na podwójnym singlu „Daydreamer”/„The Puppy Song”. W roku 1973 dotarł on do miejsca pierwszego na brytyjskiej liście przebojów UK Singles Chart. W tym samym roku „The Puppy Song” został umieszczony na jego płycie "Dreams Are Nuthin' More Than Wishes".

</doc>
<doc id="3192601" url="https://pl.wikipedia.org/wiki?curid=3192601" title="Atol Eniwetok">
Atol Eniwetok



</doc>
<doc id="3192606" url="https://pl.wikipedia.org/wiki?curid=3192606" title="Tatra T2R">
Tatra T2R

Tatra T2R – tramwaj, który powstał w wyniku modernizacji czechosłowackiego tramwaju typu Tatra T2.
Historia.
Jednym z powodów modernizacji pojazdów T2 był niedostatek nowych tramwajów, innym powodem była chęć unifikacji z typem Tatra T3. Modernizacje przebiegały w latach 70. i 80. XX wieku, przedsiębiorstwa komunikacyjne samodzielnie modernizowały swoje tramwaje we własnych warsztatach (lub też zlecały przebudowę innemu przewoźnikowi). W ten sposób pojazdy po modernizacji eksploatowane były aż do końca lat 90.
W latach 1995 i 1996 Liberec odkupił z powodu niedostatku tramwajów osiem pojazdów z Ostrawy. Do dziś w ruchu liniowym pozostał ostatni skład 26+27, który w latach 2001-2006 przeszedł kompletny remont połączony z modernizacją (m.in. zamontowano system informacji pasażerskiej). Właśnie te dwa wagony Tatra T2 są ostatnimi na świecie pojazdami tego typu, które do dziś pozostają w czynnej służbie. W Brnie, Libercu i Ostrawie tramwaje T2R wykorzystuje się jako techniczne.
Modernizacja.
Najważniejszą zmianą była wymiana elektrycznego wyposażenia na typ TR37, używany przez pojazdy T3. Modernizacji poddano także pudło tramwaju: zaślepiono przedni uchwyt na flagę, w miejsce jednego reflektora zamontowano dwa, zamontowano platformy ułatwiające wsiadanie osobom na wózkach.

</doc>
<doc id="3192630" url="https://pl.wikipedia.org/wiki?curid=3192630" title="Andrzej Maksymilian Fredro (1859–1898)">
Andrzej Maksymilian Fredro (1859–1898)

Andrzej Maksymilian Maria Fredro hrabia herbu Bończa (ur. 1 lutego 1859, zm. 28 sierpnia 1898) – ziemianin, poeta, austriacki szambelan od 1883, porucznik rezerwy 2 p. ułanów CK Armii od 1880. Honorowy obywatel miasta Komarno w 1897.
Właściciel dóbr Rudki, Beńkowa Wisznia, Jatwięgi, Podhajczyki w powiecie rudeckim oraz Nikłowice, Orchowice, Kościerzyna i Hołodówka w powiecie mościskim.
Syn Jana Aleksandra i Marii Mier (1839-1862); wnuk Aleksandra, polskiego komediopisarza. Ożenił się z Felicją Marią Szczepańską 30 czerwca 1892. Małżeństwo było bezdzietne.

</doc>
<doc id="3192668" url="https://pl.wikipedia.org/wiki?curid=3192668" title="Roman Wachuła">
Roman Wachuła

Roman Ihorowycz Wachuła, ukr. Роман Ігорович Вахула (ur. 13 lipca 1985) – ukraiński futsalista, zawodnik z pola, były reprezentant Ukrainy, zawodnik Wisły Krakbet Kraków, uczestnik Mistrzostw Świata 2008 i Euro 2007.
Kariera piłkarska.
Roman Wachuła w 2002 roku zaczął trenować w zespole juniorów TWD Lwów, a w 2004 roku został włączony do drużyny grającej w ukraińskiej ekstraklasie. W sezonie 2006/2007 jego drużyna przegrała po rzutach karnych w finale Pucharu Ukrainy, a Wachuła został wybrany zawodnikiem meczu. Sezon później z TWD Kijów zdobył krajowy puchar. W 2010 roku został zawodnikiem klubu MFK Szachtar Donieck, jednak drużyna po pierwszej rundzie wycofała się z rozgrywek i Ukrainiec wrócił do swojego poprzedniego klubu. Od sezonu 2011/2012 jest zawodnikiem występującej w polskiej ekstraklasie Wisły Krakbet Kraków, z którą na początku sezonu zdobył Superpuchar Polski, a następnie wicemistrzostwo Polski. W sezonie 2012/2013 z Wisłą zdobył Mistrzostwo Polski, a sezon później Puchar Polski. W 2014 roku zdobył Superpuchar Polski. Od sezonu 2019/2020 reprezentować będzie barwy drużyny Clearex Chorzów.
Kariera reprezentacyjna.
W 2006 roku Roman Wachuła zdobył brązowy medal Akademickich Mistrzostw Świata. Znalazł się w reprezentacji Ukrainy na Euro 2007 i Mistrzostwa Świata 2008. W sumie dla pierwszej reprezentacji strzelił czternaście bramek.

</doc>
<doc id="3192670" url="https://pl.wikipedia.org/wiki?curid=3192670" title="Monaster Žitomislić">
Monaster Žitomislić

Monaster Žitomislić – prawosławny męski klasztor we wsi Žitomislići koło Mostaru, w jurysdykcji eparchii zahumsko-hercegowińskiej i nadmorskiej Serbskiego Kościoła Prawosławnego. Nosi wezwanie Zwiastowania Matki Bożej.
Życiorys.
Monaster został otwarty w XV wieku, a w 1563 odnowiony z fundacji braci Miloradoviciów-Hrabrenów. Według innych źródeł nie była to odnowa, a budowa obiektu po raz pierwszy. Budowa cerkwi klasztornej miała miejsce w latach 1602-1603, do 1609 zakończono wykonywanie fresków w jej wnętrzu. Przy wznoszeniu świątyni pracował mistrz Vukašin z monasteru Orahovica, zaś autorem fresków był zatrudniony do tego celu przez ihumena Sawę mnich Maksym, być może spokrewniony z dobroczyńcami monasteru. W XVII w. wielu mnichów z klasztoru Žitomislić odgrywała znaczącą rolę w życiu duchowym Serbów w regionie, niektórzy wyjeżdżali z monasteru na Athos i obejmowali urząd przełożonych serbskiego monasteru Chilandar.
Rodzina Miloradoviciów-Hrabrenów również w kolejnych stuleciach opiekowała się wspólnotą. W 1707 bracia Mihailo i Gavrilo udali się do Rosji w celu zdobycia pomocy finansowej dla monasteru, a następnie przekazali wspólnocie dary od cara Piotra I. Z kolei w 1691 monaster otrzymał od metropolity Dabaru i Bośni Wissariona oprawiony w srebro i złoto ewangeliarz pochodzący z Rosji. Mnisi zajmowali się przepisywaniem i zdobieniem ksiąg liturgicznych, prowadzili również podstawową szkołę serbską, a od 1848 także niższą szkołę duchowną. Była to pierwsza taka placówka w Bośni, a jej twórcami byli archimandryta Serafin (Perović), późniejszy metropolita zahumsko-hercegowiński, oraz Nikifor Dučić. Szkoła istniała przy klasztorze do 1971.
Monaster był jednym z najważniejszych serbskich ośrodków religijnych w dolinie Neretwy do II wojny światowej. 26 czerwca 1941 ustasze zamordowali wszystkich ośmiu mnichów przebywających w monasterze, a ich zwłoki wrzucili do wspólnego grobu na prawym brzegu Neretwy. Zabudowania monasterskie, cerkwie, archiwum i biblioteka zostały rozgrabione (zniszczeniu uległa kolekcja cennych ikon gromadzonych w monasterze od XVI do XIX w.), a pod koniec r. 1941 całkowicie spalone. Ocalała jedynie jedna ze świątyń (bez wyposażenia). Monaster został reaktywowany w 1967 jako żeński, a zamordowani mnisi w 1991 zostali kanonizowani jako Nowomęczennicy Žitomisliccy. Ich szczątki ekshumowano i wystawiono dla kultu na terenie monasteru jako relikwie. W roku następnym wojska chorwackie całkowicie zniszczyły budynek. Mniszki uciekły z monasteru kilka tygodni wcześniej.
Odbudowa części budynków klasztornych miała miejsce w latach 2003-2005, odnowione obiekty poświęcił patriarcha serbski Paweł. Wówczas do monasteru wróciła męska wspólnota mnisza, która kontynuuje prace nad odrestaurowaniem kompleksu.

</doc>
<doc id="3192700" url="https://pl.wikipedia.org/wiki?curid=3192700" title="Dernière danse">
Dernière danse

Dernière danse (pol. "Ostatni taniec") – debiutancki singel francuskiej wokalistki Indili wydany na pierwszym albumie studyjnym artystki zatytułowanym "Mini World" z listopada 2013 roku.
Nagrywanie.
Piosenka powstała w 2013 roku. Kompozytorem muzyki do utworu został Pascal „Skalpovich” Koeu, który wyprodukował singiel, natomiast słowa napisała sama Indila. Jak przyznała w wywiadzie dla portalu JazzSoul.pl piosenkarka: "W tej piosence odnajdujemy dwie skrajności: łagodność i cierpienie, ale przede wszystkim jest to historia o miłości. (...) W tym utworze jest drugie dno, podwójna możliwa lektura tekstu. Piosenka mówi o cierpieniu związanym z utratą bliskiej osoby, cierpieniu, które zawsze jest w nas i nas nie opuszcza. Druga interpretacja dotyczy natomiast bardziej społeczeństwa. Bardzo wiele osób czuje się obecnie wyłączonymi ze świata, samotnymi".
Teledysk.
Teledysk do utworu został opublikowany 4 grudnia 2013 roku, jego realizatorem został Sylvain Bressollette.

</doc>
<doc id="3192718" url="https://pl.wikipedia.org/wiki?curid=3192718" title="Linda Gibboney">
Linda Gibboney

Linda Dolores Gibboney (ur. 7 marca 1951 na Manhattanie w Nowym Jorku) – amerykańska aktorka telewizyjna i edukatorka, profesor uczelni University of California, Los Angeles. 
W 1986 zdobyła nagrodę Soap Opera za rolę Giny Blake Lockridge w "Santa Barbara" (1984-85), ale została zastąpiona przez Robin Mattson .

</doc>
<doc id="3192731" url="https://pl.wikipedia.org/wiki?curid=3192731" title="Wioski tematyczne">
Wioski tematyczne



</doc>
<doc id="3192753" url="https://pl.wikipedia.org/wiki?curid=3192753" title="Karol Edward Epler">
Karol Edward Epler

Karol Edward Epler (ur. 1852 we Lwowie, zm. 27 maja 1916 tamże) – polski inżynier komunikacji, wiceprezydent Lwowa.
Życiorys.
Po złożeniu egzaminu studiował we lwowskiej Szkole Politechnicznej, którą ukończył w 1873. W tym samym roku rozpoczął pracę na kolei, pracował w Dyrekcji Okręgowej we Lwowie. Należał do grupy założycieli Towarzystwa Politechnicznego, wielokrotnie otrzymywał propozycję objęcia funkcji prezesa, ale nigdy jej nie przyjął. Od 1897 do 1899 pełnił funkcję sekretarza tego towarzystwa, a przez siedemnaście lat był skarbnikiem. W 1895 zakończył pracę w służbie kolejowej i zaangażował się w pracę ekonomiczno-społeczną, zasiadał w radach nadzorczych przedsiębiorstw budowlanych, których inwestycje były realizowane we Lwowie. Był członkiem rad nadzorczych towarzystw fabrycznych "„Tlen”" i "„Perkun”" oraz członkiem dyrekcji Banku Związkowego we Lwowie. Będąc skarbnikiem Towarzystwa Politechnicznego zainicjował budowę własnego gmachu przy ulicy Zimorowicza, budowę zakończono w 1906. Otrzymał tytuł członka honorowego Polskiego Towarzystwa Politechnicznego we Lwowie.
Przez wiele lat był radnym miejskim, w 1906 został wybrany na wiceprezydenta miasta, kierował referatem technicznym. Przeprowadził reorganizację Miejskiego Urzędu Budowniczego, kierował pracami nad rozbudową sieci kanalizacyjnej oraz planem rozbudowy komunikacji miejskiej. Mimo postępującego pogarszania się stanu zdrowia po wybuchu I wojny światowej został wybrany na zastępcę komisarza rządowego.
Został pochowany na Cmentarzu Łyczakowskim we Lwowie.

</doc>
<doc id="3192779" url="https://pl.wikipedia.org/wiki?curid=3192779" title="Zakłady Mięsne w Kole">
Zakłady Mięsne w Kole

Zakłady Mięsne w Kole – zakłady mięsne zlokalizowane w Kole przy ul. Toruńskiej 262.
Historia.
29 maja 1971 Komisja Planowania przy Radzie Ministrów PRL ustaliła lokalizację dla nowych zakładów mięsnych w Kole. Budowa rozpoczęła się w lipcu 1972, a zakończyła 31 grudnia 1973. Dokumentacja techniczna została kupiona od niemieckiej firmy "Berlin-Konsult", a głównym wykonawcą robót budowlanych było Poznańskie Przedsiębiorstwo Budownictwa Przemysłowego nr 1. Rozruch produkcyjny zakładu nastąpił 2 stycznia 1974. 
Jako że wcześniej nie było w Kole większych tradycji masarskich, budowa zakładu wpłynęła na rozwój szkolnictwa zawodowego w mieście. Utworzono tu specjalne klasy o profilu masarskim. Również w Krotoszynie stworzono specjalnie dla absolwentów szkół średnich z Koła Pomaturalne Studium Zawodowe. W toku tego nauczania przeszkolono do pracy w zakładach pierwsze 200 osób. Specjalistów technicznych i pracowników produkcyjnych przeszkolono także poza granicami Polski. 
Z ofert zatrudnienia w Kole skorzystali, oprócz mieszkańców okolic, także specjaliści z Poznania, Łodzi, Kalisza, Krotoszyna i Bydgoszczy. Średnia wieku załogi wynosiła wówczas 22 lata. Połowa z pracowników dojeżdżała do pracy z okolicznych wsi. Podjęto więc decyzję o budowie pracowniczego osiedla mieszkaniowego (fragment Osiedla Warszawskiego). Pierwsze dwa bloki zbudowano jeszcze przed 1973. 
W latach 1973-1975 dobudowano siedem kolejnych budynków. Łącznie znalazło się tam 400 mieszkań. Oprócz tego zakłady wyłożyły wsparcie finansowe na budowę przedszkola osiedlowego, kotłowni i oczyszczalni ścieków, udzielały także pomocy na rzecz miejscowych szkół. W 1978 w zakładach pracowało 1800 osób (co dziesiąty mieszkaniec Koła). 
W 1994 roku kolskie zakłady zostały przekształcone w jednoosobową spółkę Skarbu Państwa Zakłady Mięsne w Kole SA. Dwa lata później minister przekształceń własnościowych sprzedał 55% akcji zakładów Spółce Akcyjnej Konsorcjum Inwestorów, której prezesem był dyrektor naczelny zakładów, Jerzy Marciniak. W grudniu 1996 roku głównym udziałowcem było przedsiębiorstwo Sokołów, zakład zatrudniał wówczas 1705 pracowników.
Stan obecny.
Od 1 września 1999 przedsiębiorstwo jest częścią holdingu Sokołów S.A. W ofercie firmy jest około stu produktów: wędlin, wyrobów z podrobów, garmażerki, konserw sterylizowanych i pasteryzowanych, wyrobów plasterkowanych, porcjowanych oraz konfekcjonowanych.
6 lutego 2023 ukazał się reportaż Janusza Schwertnera pt. "Droga na rzeź" poświęcony funkcjonowaniu ubojni przy Zakładach Mięsnych w Kole i występujących w niej przypadkach niewłaściwego traktowania zwierząt. Według aktywistów Fundacji Viva! w ubojni dochodziło do przypadków znęcania się nad przeznaczonymi na rzeź zwierzętami.

</doc>
<doc id="3192784" url="https://pl.wikipedia.org/wiki?curid=3192784" title="Sawa (Kosanović)">
Sawa (Kosanović)

Sawa, imię świeckie Sava Kosanović (ur. 27 stycznia 1839 w Miljaniciach, zm. 13 lutego 1903 w Ulcinju) – serbski biskup prawosławny, w latach 1881–1885 metropolita Dabaru i Bośni.
Życiorys.
Syn zamożnego chłopa Kiko Kosanovicia i jego żony Cvijety. Wcześnie stracił ojca, który zginął w potyczce z Turkami, i był wychowywany jedynie przez matkę. Edukację podstawową odebrał w szkole przy monasterze Žitomislić w 1846, następnie udał się do Mostaru, by nauczyć się zawodu piekarza. Zdecydowany wstąpić do stanu duchownego, wrócił do monasteru i został w nim posłusznikiem, lecz nie złożył wieczystych ślubów mniszych, gdyż jego dawny nauczyciel Jovan Stojković pomógł mu wyjechać do Belgradu na dalszą naukę teologii. W 1860 ukończył z wyróżnieniem seminarium duchowne w Belgradzie, bez powodzenia starał się dostać na studia wyższe na akademię duchowną w Zadarze lub w Kijowie. Ostatecznie podjął pracę nauczyciela w Mostarze, po czym ożenił się i jako mężczyzna żonaty przyjął święcenia diakońskie oraz kapłańskie (z rąk metropolity Dabaru i Bośni Ignacego) i rozpoczął pracę duszpasterską w Sarajewie, a następnie ponownie w Mostarze; równocześnie nadal pracował w szkole serbskiej. W 1866 zmarła jego małżonka i dwoje dzieci (córka i syn), co skłoniło go do wstąpienia do monasteru. Wieczyste śluby mnisze złożył 19 czerwca 1872. W tym samym roku otrzymał godność archimandryty, powierzono mu również nadzór nad serbskimi szkołami w Sarajewie i prowadzenie w nich zajęć z katechezy.
W 1881 został wybrany na metropolitę Dabaru i Bośni, drugiego od 1766 hierarchę na tej katedrze narodowości serbskiej. Jego chirotonia odbyła się 10 kwietnia tego samego roku w sarajewskim soborze katedralnym. Rok po chirotonii utworzył w Sarajewie konsystorz metropolitalny, a następnie seminarium duchowne w Reljevie, w majątku, który sam przekazał dla szkoły, otwartej w 1884.
Metropolita Dabaru i Bośni znalazł się szybko w konflikcie z austriacką okupacyjną administracją w Bośni i Hercegowinie. W ocenie władz austriackich był osobą podejrzaną z uwagi na swoje wcześniejsze wyjazdy do Rosji, gdzie udawał się po pomoc finansową dla Serbów bośniackich, jak również z powodu znakomitych relacji, jakie utrzymywał z metropolitą belgradzkim Michałem, którego poznał jeszcze jako słuchacz belgradzkiego seminarium. Metropolita Sawa zarzucał ponadto władzom austriackim tolerowanie polityki prozelityzmu prowadzonej przez katolickiego arcybiskupa sarajewskiego Josefa Stadlera. Na działalność katolików ukierunkowaną na pozyskiwanie nowych wiernych z grona prawosławnych bośniackich Serbów skarżył się do patriarchy Konstantynopola, jak również do cesarza Franciszka Józefa.
W 1885, pod naciskiem władz austro-węgierskich, zrezygnował z urzędu i wyjechał z Sarajewa. Zamieszkał w Ulcinju, gdzie też zmarł.

</doc>
<doc id="3192789" url="https://pl.wikipedia.org/wiki?curid=3192789" title="Lipiec 2014">
Lipiec 2014



</doc>
<doc id="3192791" url="https://pl.wikipedia.org/wiki?curid=3192791" title="Zmarli w lipcu 2014">
Zmarli w lipcu 2014



</doc>
<doc id="3192807" url="https://pl.wikipedia.org/wiki?curid=3192807" title="Bitwa pod Loigny-Poupry">
Bitwa pod Loigny-Poupry

Bitwa pod Loigny-Poupry – jedna z bitew wojny francusko-pruskiej. Doszło do niej 2 grudnia 1870 roku podczas walk o dolinę Loary pod miasteczkiem Loigny. Wydzielony korpus armii pruskiej ("Preußische Armee-Abteilung"), dowodzony przez Fryderyka Franciszka II, wielkiego księcia Meklemburgii i Schwerinu, starł się z XVII Korpusem francuskiej Armii Loary gen. Louisa d'Aurelle’a i pokonał go. Oddziałami francuskimi dowodził generał Louis-Gaston de Sonis, doświadczony oficer kawalerii. Trzon jego wojsk stanowił 1000-osobowy oddział „ochotników z zachodu”. Mające wspomagać ich oddziały (48 i 51 Pułki Piechoty, złożone głównie ze zbieraniny rekrutów bez żadnego doświadczenia) poszły w rozsypkę, zostawiając de Sonisa i ochotników samych przeciw przeważającym siłom przeciwnika. W tej sytuacji bitwa została przez Francuzów przegrana.
Tło wydarzeń.
Wojna francusko-pruska wybuchła 19 lipca 1870 roku. Prusy dążyły do zakończenia zjednoczenia Niemiec; francuski cesarz Napoleon III Bonaparte zamierzał wzmocnić osłabiony prestiż Cesarstwa Francuskiego. Jednak w momencie wybuchu wojny Francja nie była przygotowana do prowadzenia działań. Wojsko francuskie – choć dobrze uzbrojone (m.in. w karabiny Chassepota i mitraliezy) – było źle dowodzone i brakowało mu planów strategicznych. Naprzeciw oddziałom francuskim stanęła nowoczesna armia niemiecka (uzbrojona w doskonałe armaty Kruppa), która odnosiła zwycięstwo po zwycięstwie. Po upadku Sedanu i rozpoczęciu oblężenia Paryża przez Prusaków, francuskie społeczeństwo raz jeszcze chwyciło za broń. Po zwycięstwie pod Coulmiers nowo utworzona Armia Loary rozrosła się do około 200 tysięcy ludzi. Poziom ich wyszkolenia nie był zadowalający, ale przywódcy III Republiki z Léonem Gambettą na czele wierzyli, że zapał i odwaga wystarczą, by – jak w końcu XVIII wieku – pokonać napastnika i ocalić kraj. Komisarz polityczny armii, Charles de Freycinet, wezwał dowodzącego, generała Louisa d'Aurellego do marszu na Paryż. Nie mogła tego dokonać uwikłana w walki odwrotowe Armia Wschodu schorowanego Garibaldiego, ani osłaniająca ważne wybrzeża kanału La Manche i Morza Północnego Armia Północy. D'Aurelle odmówił, ale zagrożony utratą stanowiska zmienił zdanie.
Ofensywa rozpoczęła się pod koniec listopada. Na lewym skrzydle w kierunku na Patay posuwał się XVI Korpus zwycięzcy spod Coulmiers, generała Antoine'a Chanzy'ego, na prawym skrzydle jednostki XVII Korpusu miały sforsować Loarę w Gien i posuwać się w kierunku Orleanu. Na ich drodze znalazły się liczące około 35 000 ludzi prusko-bawarskie oddziały wielkiego księcia Fryderyka Franciszka II.
Generał de Sonis dysponował w teorii 845 oficerami i 43 803 żołnierzami, 93 działami i 4246 końmi. W rzeczywistości XVII Korpus był dopiero w trakcie organizacji, część jednostek działała na innych teatrach operacyjnych, a dywizja gen. de Flandre'a nie dotarła jeszcze na miejsce koncentracji w miasteczku Villepion. Walczący pod sztandarem Serca Jezusowego oddział „ochotników z zachodu” składał się z żuawów dawnej armii papieskiej i żołnierzy Legii Cudzoziemskiej, a sformowany został przez pułkownika Athanase'a Charette'a, który w roku 1867 prowadził swych żuawów do ataku przeciw garibaldczykom w bitwie pod Mentaną.
Bitwa.
Wojsko francuskie maszerowało całą noc 1/2 grudnia po oblodzonych drogach. De Sonis musiał zsiąść z konia, którego podkowy ślizgały się grożąc w każdej chwili upadkiem. Padał śnieg, a temperatura spadła do −20 °C. Żołnierze byli głodni i niewypoczęci, bo mieszkańcy Villepion – rzekomo z obawy przed pruskimi represjami – nie pozwolili im się zakwaterować w obejściach. Rano przybył kurier z listem od dowódcy XVI Korpusu. Chanzy pisał: „"Jesteśmy silnie naciskani w Loigny, spieszcie z pomocą!”".
W południe XVII Korpus wszedł do trwającej od rana zażartej bitwy, w której od kilku godzin między Poupry a Artenay przewalały się ataki i kontrataki obu stron (porucznik bawarskiej Landwehry, Josef Krumper, wspominał po latach, że "„z powodu huku dział i karabinów nie sposób było słyszeć jak i wydawać jakiekolwiek komendy”"). Ku zdziwieniu i przerażeniu de Sonisa XVI Korpus nie skorzystał z przybycia posiłków, lecz zaczął się natychmiast wycofywać – w panice – z pola walki. Odwrót Chanzy'ego wydawał się nieuzasadniony, tym bardziej, że w samym Loigny twardo bronił się 37 Pułk Piechoty.
Dowódca XVII Korpusu zauważył, że i jego szeregi ogarnia panika. Pułki 48. i 51. zaczęły się rozsypywać. De Sonis rozkazywał, błagał, odwoływał się do uczuć patriotycznych, ale nie zdało się to na nic. W tej sytuacji generał zwrócił się do żuawów Charette'a, by dali pozostałym przykład i wypchnęli Prusaków z farmy Villours. Do ataku – z okrzykiem „niech żyje Francja!” i „niech żyje papież!” – poszło około 800 ludzi wspieranych ogniem jednej mitraliezy. Wyparli wroga z farmy do lasku na przedpolach Loigny. Tam padł ranny de Sonis. Doszło do zaciętej walki wręcz, przy czym nie wiadomo, czy żuawi dotarli do miasteczka. O zmierzchu zaczęli się – zdziesiątkowani – wycofywać. De Sonis ze zgruchotanym udem leżał w lasku i dziwnym trafem nie został dobity, ani wzięty do niewoli, przez przetrząsających pole bitwy Prusaków. Ewakuowano go dopiero w południe następnego dnia, a nogę trzeba było amputować.

</doc>
<doc id="3192810" url="https://pl.wikipedia.org/wiki?curid=3192810" title="Maria Iwaszkiewicz">
Maria Iwaszkiewicz

Maria Iwaszkiewicz, "1o voto" Włodek, "2o voto" Wołosiuk, "3o voto" Wojdowska (ur. 22 lutego 1924 w Warszawie, zm. 23 marca 2019 tamże) – polska pisarka, felietonistka, dziennikarka, długoletnia redaktorka Spółdzielni Wydawniczej „Czytelnik”.
Biografia.
Córka Anny i Jarosława Iwaszkiewiczów, wnuczka Stanisława Lilpopa. 
Od 1928 mieszkała z rodzicami i siostrą Teresą w Stawisku w Podkowie Leśnej. W latach 1935–37 pobierała nauki w szkole Sacré-Coeur w Brukseli, w latach 1937–1939 w warszawskim gimnazjum Kowalczykówny i Jawurkówny, w 1939 w gimnazjum w Milanówku, a następnie na tajnych kompletach (matura 1942). W czasie okupacji włączyła się w działalność ruchu oporu: była współredaktorem młodzieżowego pisma konspiracyjnego „Podkowa News”, współautorką okupacyjnej „Szopki Podkowiańskiej”, uczestniczyła w tzw. olimpiadzie w Zarybiu. 
W 1943 rozpoczęła konspiracyjne studia archeologiczne, które kontynuowała w latach 1946–1947 w Zakładzie Archeologii Uniwersytetu Warszawskiego. Od 1948 do 1952 pracowała w Wytwórni Filmów Dokumentalnych jako asystentka montażysty. W 1952 rozpoczęła pracę w Spółdzielni Wydawniczej „Czytelnik” jako redaktor, potem jako kierownik założonej przez siebie kawiarni (1957–1965) i ponownie redaktor (1965–1985).
Po śmierci rodziców, realizując testament Jarosława Iwaszkiewicza podjęła działania na rzecz utworzenia Muzeum im. Anny i Jarosława Iwaszkiewiczów w Stawisku i została jego honorowym kustoszem uczestnicząc w tworzeniu, gromadzeniu i archiwizacji zbiorów muzeum.
W 2010 została Honorowym Obywatelem Miasta Podkowa Leśna.
Pochowana 30 marca 2019 na cmentarzu w Brwinowie, niedaleko grobu Jarosława i Anny Iwaszkiewiczów.
Życie prywatne.
W sierpniu 1944 wyszła za mąż za Stanisława Włodka (1919-2005), z którym miała dwoje dzieci – Macieja (ur. 1944) i Annę (ur. 1946). Z drugim mężem Janem Wołosiukiem (1922-2000) miała syna Jana (ur. 1955). Trzecim mężem był pisarz Bogdan Wojdowski (1930-1994). 
Młodsza siostra Marii Iwaszkiewicz, Teresa Markowska (1928–2012) – żona artysty malarza i dyplomaty Eugeniusza Markowskiego (1912-2007), była również dziennikarką, pracowała w redakcjach pism kobiecych, a następnie jako redaktor w wydawnictwie „Sport i Turystyka”.
Twórczość.
Autorka licznych artykułów i felietonów prasowych, publikowanych m.in. w tygodniku „Przekrój”, "Gazecie Podkowiańskiej", "U Nas", "Podkowiańskim Magazynie Kulturalnym" i w dodatku kulturalnym "Życia Warszawy".
Autorka książek o tematyce gastronomicznej i wspomnieniowych:
Ponadto przygotowała do druku książki Anny Iwaszkiewicz: "Szkice i wspomnienia" (wstępem opatrzył Paweł Hertz; Państwowy Instytut Wydawniczy 1987, ), "Dzienniki" (Wydawnictwo Książkowe "Twój Styl" 1993, ), "Dzienniki i wspomnienia" (Spółdzielnia Wydawnicza "Czytelnik" 2000, ; 2012, ). Jest autorką wstępu, podpisów i posłowia do albumu fotografii Stanisława Lilpopa "Portret dżentelmena" (Wydawnictwo Książkowe "Twój Styl" 1998, ; podpisy do części afrykańskiej Ryszard Kapuściński). W 2010, wspólnie z siostrą, Teresą Markowską, napisała słowo wstępne do książki Jarosława Iwaszkiewicza "Listy do córek" (oprac Anna i Radosław Romaniukowie; Państwowy Instytut Wydawniczy 2010, ).

</doc>
<doc id="3192811" url="https://pl.wikipedia.org/wiki?curid=3192811" title="RIM-66 SM-2 Medium Range Block III/IIIA /IIIB">
RIM-66 SM-2 Medium Range Block III/IIIA /IIIB



</doc>
<doc id="3192812" url="https://pl.wikipedia.org/wiki?curid=3192812" title="Król Drozdobrody">
Król Drozdobrody

Król Drozdobrody ("König Drosselbart") – baśń opublikowana przez braci Grimm w 1812 roku w ich zbiorze "Baśni" (tom 1, nr 52).
Treść.
Pewien król miał piękną córkę, która miała wielu adoratorów. Jednak księżniczka była bardzo wybredna i u każdego starającego się o jej rękę zalotników znajdowała jakąś wadę. Jednego uznawała za zbyt grubego, innego za zbyt wysokiego itd. Pewien młody królewicz z sąsiedniego kraju, który miał lekko wystający podbródek został przez nią nazwany Drozdobrodym, gdyż zdaniem księżniczki jego broda przypominała dziób drozda. Odtąd to przezwisko do niego przylgnęło i zawsze już był nazywany Drozdobrodym. Król był oburzony na zachowanie córki wobec zalotników i pod wpływem złości oświadczył, że wyda ją za mąż za pierwszego lepszego żebraka, który pojawi się przed pałacem. Jakiś czas później istotnie pojawił się przed drzwiami pałacu żebrak. Król kazał prowadzić go do środka i rozkazał królewnie poślubić go. Po ślubie oświadczył córce, że nie wypada, by jako mężatka nadal mieszkała w jego pałacu - musi przeprowadzić się do męża. Ruszyła wiec z mężem-żebrakiem do sąsiedniego kraju. Mijali piękny las, łąkę i ogromne miasto. Królowa pytała wówczas męża-żebraka do kogo należą te włości. Żebrak odparł, że to posiadłości króla Drozdobrodego, a gdyby za niego wyszła byłyby jej. W końcu doszli do małej, nędznej chatki, która okazała się domem żebraka. Ponieważ nie było tam służby, księżniczka musiała sama zajmować się gospodarstwem. Po pewnym czasie, mąż oświadczył, że muszą zacząć zarabiać, żeby z czegoś żyć. Naniósł księżniczce wierzbowych gałęzi, by wyrabiała z nich koszyki. Jednak księżniczka nie potrafiła tego robić, tylko poraniła sobie ręce. Wówczas żebrak kazał jej tkać, jednak i ta praca jej nie szła. Żebrak oświadczył, że niewiele będzie pożytku z takiej żony. Wysłał ją wówczas na rynek by sprzedawała garnki. Przez pierwsze dni księżniczka okazała się dobrą sprzedawczynią, jednak pewnego dnia, pijany żołnierz na koniu wjechał w nie i porozbijał. Żebrak obwiniał, żonę, że to jej wina, gdyż rozłożyła garnki na rogu, co musiało się tak skończyć. Uznał, że nie nadaje się na sprzedawczynię, wiec znalazł jej pracę na dworze króla, gdzie została pomocnicą kucharza. Pewnego dnia odbywały się uroczystości zaślubin królewicza. Z tej okazji odbyło się wielkie przyjęcie, które ona obserwowała zza drzwi. Królewicz zaprosił ją do tańca, ale ona odmówiła, gdyż rozpoznała, że był to król Drozdobrody, z którego kiedyś drwiła. Na domiar złego garnki które niosła rozbiły się, a jedzenie wysypało się na podłogę, co wywołało powszechne drwiny z niej. Wówczas królewicz oświadczył, że ją poznaje, i że król Drozdobrody i żebrak to ta sama osoba. Z miłości do niej przebrał się za żebraka. Chciał też ją nauczyć pokory. Królewna ucieszyła się, że ma męża królewicza, a nie żebraka. Służące przystroiły ją w piękne szaty i w tych szatach mogła już wziąć udział w zabawie.

</doc>
<doc id="3192813" url="https://pl.wikipedia.org/wiki?curid=3192813" title="Dyptyk Jeana Grosa">
Dyptyk Jeana Grosa

Dyptyk Jeana Grosa – dyptyk niderlandzkiego malarza Rogiera van der Weydena.
W latach 1450-1460 Weyden jako jeden z pierwszych zaczął tworzyć dyptyki dewocyjno-portretowe. Gdy pracował w Tournai, a następnie w Brukseli, wykonał kilka dyptyków oraz niezależnych portretów na zlecenie najważniejszych przedstawicieli burgundzkiej elity władzy w ostatniej dekadzie przed 1464 rokiem. Zachowały się trzy jego prace z tego okresu: "Dyptyk Jeana Grosa", "Dyptyk Philippe'a de Croÿ" i "Dyptyk Jeana de Froimonta". Madonna na dyptykach została namalowana w stylu naśladującym XIV-wieczne ikony italo-bizantyjskie. Innowacyjność Weydena polegała na sposobie przedstawienia postaci Maryi, która po raz pierwszy została ukazana w półpostaci, co w kolejnych latach było często kopiowane przez wielu naśladowców Weydena, z niewielkimi tylko zmianami. 
Dyptyk powstał prawdopodobnie na zlecenie Jeana Grosa III. Początkowo był on sekretarzem księcia Burgundii Filipa Dobrego, by od 1456 przejść na służbę jego syna, Karola, w charakterze pierwszego sekretarza i wysokiej rangi urzędnika w kancelarii książęcej ("audiencier"). Później został doradcą księżnej Marii. Pochodzący z rodziny o tradycjach urzędniczych Jean Gros III, ożeniony w roku 1472 z siostrzenicą kanclerza Hugoneta, był bardzo zamożnym człowiekiem i fundatorem kaplicy przy kościele św. Jakuba ("Sint-Jakobskerk") w Brugii.
Na lewym skrzydle ukazana została Madonna karmiąca Dzieciątko, na prawym przedstawiony został donator w pozycji modlitewnej, zwrócony w stronę Maryi. Na odwrocie dyptyku znajdują się herby, dewizy i emblematy Jeana Grosa.

</doc>
<doc id="3192815" url="https://pl.wikipedia.org/wiki?curid=3192815" title="Muzeum Regionalne w Człuchowie">
Muzeum Regionalne w Człuchowie

Muzeum Regionalne w Człuchowie – muzeum z siedzibą w Człuchowie. Placówka jest miejską jednostka organizacyjną, a jej siedzibą są pomieszczenia człuchowskiego zamku.
Początki człuchowskiego muzealnictwa sięgają 1911 roku, kiedy to w budynku starostwa (obecny Urząd Miejski) powstała izba muzealna. Na bazie zbiorów izby w 1927 roku utworzono Muzeum Regionalne ("Heimatmuseum"). Placówka działała do lat II wojny światowej, po zakończeniu której jej zbiory uległy zniszczeniu lub rozproszeniu.
Aktualnie funkcjonujące muzeum powstało w 1976 roku. Jego siedzibą był tzw. dwór miejski, pochodzący z drugiej połowy XIX wieku (Al. Wojska Polskiego 3). W latach 1986-1990 przeprowadzono remont budynku, a muzealne wystawy udostępniono do zwiedzania w 1993 roku. W 2008 roku, na mocy uchwały rady miejskiej w Człuchowie z 2008 roku, na nową siedzibę muzeum przeznaczono pomieszczenia zamkowe, w których w latach 2009-2012 przeprowadzono prace remontowe. Otwarcie ekspozycji dla zwiedzających miało miejsce 2 maja 2013 roku.
W ramach wystaw stałych prezentowane są zbiory dotyczące historii miasta i zamku, oraz kultury materialnej Ziemi Człuchowskiej.
Muzeum jest obiektem całorocznym, czynnym od wtorku do niedzieli w godzinach 10.00 - 18.00.Kasa czynna do godziny 17.30. W poniedziałek nieczynne.

</doc>
<doc id="3192818" url="https://pl.wikipedia.org/wiki?curid=3192818" title="Rudolph-Christoph Freiherr von Gersdorff">
Rudolph-Christoph Freiherr von Gersdorff



</doc>
<doc id="3192822" url="https://pl.wikipedia.org/wiki?curid=3192822" title="Góra Gródek">
Góra Gródek

Góra Gródek – wzgórze (186,0 m n.p.m.) w południowo-zachodniej Polsce, we Wzgórzach Strzelińskich, na Przedgórzu Sudeckim.

</doc>
<doc id="3192824" url="https://pl.wikipedia.org/wiki?curid=3192824" title="Szańcowa">
Szańcowa



</doc>
<doc id="3192826" url="https://pl.wikipedia.org/wiki?curid=3192826" title="Komarowa">
Komarowa

Komarowa – wzgórze w południowo-zachodniej Polsce, we Wzgórzach Strzelińskich, na Przedgórzu Sudeckim.

</doc>
<doc id="3192828" url="https://pl.wikipedia.org/wiki?curid=3192828" title="Rokitki (wzgórze)">
Rokitki (wzgórze)

Rokitki – wzgórze w południowo-zachodniej Polsce, we Wzgórzach Strzelińskich, na Przedgórzu Sudeckim. Na wzgórzu znajduje się kamieniołom skał wapniowo-krzemianowych.

</doc>
<doc id="3192831" url="https://pl.wikipedia.org/wiki?curid=3192831" title="Tomasz Rokitnicki">
Tomasz Rokitnicki

Tomasz Rokitnicki herbu Prawdzic (ur. 1713 w Starorypinie, zm. 1783) – kasztelan rypiński w latach 1775–1782, chorąży dobrzyński w latach 1767–1775, stolnik dobrzyński w latach 1752–1767, łowczy dobrzyński w latach 1744–1752.
Był synem Andrzeja (1695-po 1747), cześnika różańskiego i Teresy z Sulińskich. Z pierwszego małżeństwa z nieznaną nam bliżej Ewą (zm. po 1737), miał córkę Mariannę (ur. 1737). Z drugiego małżeństwa z Kunegundą z Przeciszewskich miał synów: Józefa (zm. po 11 kwietnia 1794 roku), Michała Kazimierza i Stanisława.
Był deputatem ziemi dobrzyńskiej na Trybunał Główny Koronny w 1753 roku. W 1764 roku był elektorem Stanisława Augusta Poniatowskiego z ziemi dobrzyńskiej i posłem tej ziemi na sejm elekcyjny. Poseł ziemi dobrzyńskiej na Sejm Czaplica 1766 roku.

</doc>
<doc id="3192832" url="https://pl.wikipedia.org/wiki?curid=3192832" title="Siergiej Scheidemann">
Siergiej Scheidemann

Siergiej Michajłowicz Scheidemann (ur. 18 sierpnia 1857, zm. do 1922 ?) – rosyjski wojskowy, generał kawalerii.
Życiorys.
Ukończył Gimnazjum Wojskowe im. Piotra Wielkiego w Połtawie i Michajłowską Oficerską Szkołę Artylerii. W szeregach wojska od 1874. Oficer od 12 maja 1877. Uczestnik wojny rosyjsko–tureckiej 1877–1878. Po wojnie służył w 3 Gwardyjskiej Grenadierskiej Brygadzie Artylerii. W 1883 ukończył Nikołajewską Akademię Sztabu Generalnego, od tego czasu zaliczony do oficerów Sztabu Generalnego. Później służył w sztabie Kijowskiego Okręgu Wojskowego. W okresie od grudnia 1888 do grudnia 1889 dowódca dywizjonu w 34 Pułku Dragonów, potem starszy adiutant w sztabie 11 Dywizji Kawalerii, oficer do zadań specjalnych w sztabie 2 Korpusu Armijnego. Od sierpnia 1892 w sztabie Wileńskiego Okręgu Wojskowego. Od maja do listopada 1895 w sztabie 4 Pskowskiego Pułku Dragonów Gwardii Cesarskiej. Od 2 grudnia 1896 szef sztabu 4 Dywizji Kawalerii. W marcu 1901 dowódca 1 Moskiewskiego Pułku Dragonów Gwardii Cesarskiej, a od maja 1902 pomocnik szefa sztabu, a od maja 1905 kwatermistrz Moskiewskiego Okręgu Wojskowego. Od 27 listopada 1906 szef sztabu Nadamurskiego Okręgu Wojskowego, od sierpnia 1908 dowódca 3 Dywizji Kawalerii. Od 15 maja 1912 dowódca 2 Korpusu Armijnego. 6 grudnia 1913 mianowany generałem kawalerii. 
I wojnę światową rozpoczął w składzie 2 Armii gen. A. Samsonowa. 22 sierpnia 1914 z Korpusem wszedł w skład 1 Armii gen. P. von Rennenkampfa. Po samobójstwie gen. Samsonowa przejął dowództwo 2 Armii. 7 października 1914 wojska niemieckie pod dowództwem gen. von Mackensena pod Grójcem uderzyły na Armię Scheidemanna. 11 października Scheidemann zmuszony został do wycofania 2 Syberyjski Korpus Armijny, ze składu Armii, do fortów Twierdzy Warszawskiej, celem otrzymania pomocy od sił ześrodkowujących się: 1, i 4 Korpusów Armijnych oraz 1 Syberyjskiego Korpusu Armijnego. Po tym sztab frontu zażądał od Scheidemanna „nie chowania się za mury twierdzy, a tylko oparcia się o nie”. 14 października siłami 4 i 1 Korpusu Armijnego, 1 i 2 Syberyjskich Korpusów Armijnych uderzył na siły gen. von Mackensena w rejonie Pruszkowa. W dniach 15–17 października wyparły siły niemieckie, zajęły Błonie, a siłami oddziałów kawalerii gen. Nowikowa – Sochaczew. Mając ponad dwukrotną przewagę w siłach oraz powodzenie w walkach nie aktywizował działań obawiając się o skrzydła i wyrażając niezdecydowanie. Prowadząc powolne działania zaczepne 24 października siły jego armii odrzuciły 9 Armię niemiecką za rz. Rawkę. 27 października siły niemieckie oderwały się od armii Scheidemanna. 1 listopada Scheideman zajął Łódź.
14 listopada Niemcy natarli na rosyjski 2 Korpus Armijny, odrzucając go w kierunku Kutna, a 15 listopada rozbili go, czym zrobili lukę między 1 i 2 Armia rosyjską. Jednocześnie rosyjski 23 Korpus Armijny pod naporem przeważających sił niemieckich wycofywał się w kierunku Łodzi. Po klęsce pod Kutnem wojska niemieckie zaczęły rozwijać natarcie na Łowicz. 19 listopada Grupa wojsk niemieckich pod dowództwem gen. Reinharda von Scheffer-Boyadela okrążyła prawe skrzydło 2 Armii i wyszła na jej tyły, zajmując Brzeziny i Koluszki. 20 listopada Grupa gen. Scheffera wyszła na południowy skraj Łodzi. W celu stabilizacji sytuacji dowództwo rosyjskie przekazało dowództwo w rej. Łodzi gen. P.A. Plehve. Dowódca Frontu – gen. N.W. Ruzski wydał rozkaz wycofania. Po zakończeniu operacji gen. Scheidemann został oskarżony przez gen. Ruzskiego o "niezrozumienie sytuacji wojsk" i 5 grudnia 1914 przekazał dowodzenie 2 Armią gen. W.W. Smirnowowi. Wyznaczony został na dowódce 1 Turkiestańskiego Korpusu Armijnego. 
Gen. Scheidemann z 1 Turkiestańskim Korpusem z powodzeniem walczył w składzie 3 Armii rosyjskiej w czasie operacji zaczepnych Frontu Południowo-Zachodniego w 1916. W czasie kontrnatarcia 3 Armii, w dniach 5–9 lipca, w czasie walk pod Tumaniem i Rozinicą rozbił Grupę austro-węgierską gen. Fata i forsował rz. Stochód. W dniach 10–11 lipca wojska niemieckie zmusiły do odwrotu Korpus Scheidemanna za rz. Stochód. Próby przywrócenia położenia nie przyniosło rezultatu. W końcu listopada 1916 silna powódź na Stochodzie doprowadziła do 50% strat w siłach Korpusu, które zajmowały przyczółek Czerwiszczeński. Około 50% żołnierzy korpusu miało odmrożenia bądź chorowało. W wyniku tego Korpus został wycofany z frontu. 
4 czerwca 1917 gen. Scheidemann na skutek choroby został skierowany do rezerwy kadrowej Kijowskiego Okręgu Wojskowego. Po przewrocie październikowym 1917 w Rosji został wyznaczony na dowódcę 10 Armii. 
W 1918 wstąpił do Armii Czerwonej i został wyznaczony na szefa Oddziału Riazańskiej Zasłony Rejonu Moskiewskiego. Później dowodził dywizją, po czym był wykładowcą na uczelni wojskowej. Według niektórych danych zmarł w więzieniu.
Awanse.
Podporucznik – 12 maja 1877, porucznik – 1878, sztab-kapitan – 1883, kapitan – 1885, podpułkownik – 1890, pułkownik – 1894, generał major – 1902, generał lejtnant – 1907, generał kawalerii – 1913.

</doc>
<doc id="3192835" url="https://pl.wikipedia.org/wiki?curid=3192835" title="Muzeum w Skarszewach">
Muzeum w Skarszewach

Skarszewskie Centrum Ekspozycji Historycznych – muzeum z siedzibą w Skarszewach. Placówka działa w ramach Gminnej Biblioteki Publicznej. Siedzibą Centrum jest pochodzący z XIX wieku gmach dawnej szkoły.
Muzeum powstało w 2006 roku w oparciu o eksponaty przekazane przez lokalnych kolekcjonerów: Macieja Mostowego i Edwarda Zimmermanna oraz zbiory udostępnione przez Muzeum Archeologiczne w Gdańsku. W jego zbiorach znajdują się eksponaty, ukazujące historię Skarszew począwszy od epoki kamienia po lata II wojny światowej; wiele z nich pochodzi z prowadzonych w mieście wykopalisk. Wśród zgromadzonych eksponatów znajdują się m.in. liczne numizmaty, pamiątki związane z rzemiosłem oraz Bractwem kurkowym oraz czasopisma (m.in. egzemplarze "Głosu Serca Polskiego" - konspiracyjnej gazety, wydawanej przez organizację Gryf Pomorski). Do eksponatów należą najstarsze w Polsce: butelka po piwie z etykietą (II połowa XIX wieku) oraz paczka tytoniu (z 1854 roku), wpisane do Księgi Polskie Rekordy i Osobliwości.
Muzeum jest obiektem całorocznym, czynnym w dni robocze.

</doc>
<doc id="3192836" url="https://pl.wikipedia.org/wiki?curid=3192836" title="Reed Richards / Pan Fantastic">
Reed Richards / Pan Fantastic



</doc>
<doc id="3192838" url="https://pl.wikipedia.org/wiki?curid=3192838" title="Johnny Storm / Ludzka Pochodnia">
Johnny Storm / Ludzka Pochodnia



</doc>
<doc id="3192840" url="https://pl.wikipedia.org/wiki?curid=3192840" title="Susan Storm / Niewidzialna Kobieta">
Susan Storm / Niewidzialna Kobieta



</doc>
<doc id="3192843" url="https://pl.wikipedia.org/wiki?curid=3192843" title="Ben Grimm / Rzecz">
Ben Grimm / Rzecz



</doc>
<doc id="3192846" url="https://pl.wikipedia.org/wiki?curid=3192846" title="Płucnik modry">
Płucnik modry

Płucnik modry, płucnica modra ("Platismatia glauca" (L.) W.L. Culb. &amp; C.F. Culb.) – gatunek grzybów należący do rodziny taczownicowatych ("Parmeliaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Platismatia, Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy opisany został w 1753 r. przez Karola Linneusza jako "Lichen glaucus" (w tłumaczeniu na jęz. polski: porost modry). Obecną, uznaną przez Index Fungorum nazwę nadali mu W.L. Culb. i C.F. Culb. w1968 r.
Ma ponad 30 synonimów nazwy naukowej. Niektóre z nich:
Nazwa polska według "Krytycznej listy porostów i grzybów naporostowych Polski". 
Charakterystyka.
Średniej wielkości plecha listkowata (3–10 cm), zazwyczaj o nieregularnym kształcie, czasami tylko rozetkowata. Do podłoża przylega luźno, większa jej część odstaje od podłoża. Jest głęboko wcinana, jej odcinki mają szerokość 0,5–2(3) cm, długość 1–4 cm, brzegi wzniesione i pofałdowane. Powierzchnia górna ma zazwyczaj barwę niebieskawoszarą lub zielonawoszarą, rzadziej brunatnawoszarą. Barwa plechy zależy od pogody (sucha, czy po deszczu), oraz od ilości docierającego światła. Zazwyczaj na brzegach plechy znajdują się wargowe soralia i urwistki, czasami także wyrastają one na pofałdowanych łatkach. Soralia mają półksiężycowaty kształt, urwistki początkowo są białe i ziarniste, z czasem stają się brązowe. Dolna strona plechy w środkowej części jest czarna lub czarnobrunatna, na obwodzie jaśniejsza. Jest delikatnie żyłkowana i posiada nieliczne chwytniki.
Górna kora plechy ma grubość 10–25 μm, biały rdzeń 60–200 μm, dolna kora 16–25 μm. Chwytniki są brązowe lub czarne, proste lub rozgałęzione. Reakcje barwne: kora K+ żółty, C–, KC–, P+ żółty; rdzeń K–, C–, KC–, P–.
Owocniki pojawiają się bardzo rzadko. Mają średnicę do 10 mm, czerwonobrunatne tarczki i cienki, zanikający brzeżek. W jednym worku powstaje po 8 bezbarwnych, jednokomórkowych askospor o rozmiarach 6–8 × 4–5 μm. Hymenium ma grubość 35–56 μm. Pyknidiów brak.
Metabolity wtórne: w korze występuje atranorin i chloroatranorin.
Występowanie i siedlisko.
Występuje na wszystkich kontynentach z wyjątkiem Antarktydy i Australii, także na niektórych wyspach. W Polsce występuje na obszarze całego kraju i jest dość częsty. Częściej występuje w górach i w zachodniej części kraju. W Polsce był gatunkiem ściśle chronionym, od 9 października 2014 r. został wykreślony z listy gatunków porostów chronionych.
Spotykany jest tylko w dużych kompleksach leśnych. Rośnie na korze drzew, głównie liściastych, na iglastych rzadziej. Czasami rośnie także na drewnie lub mchach.
Gatunki podobne.
Charakterystycznymi cechami płucnika modrego jest odstająca od podłoża delikatna i pofalowana plecha bez pseudocyfelli, a z soraliami na brzegach. Może być mylony z nibypłucnikiem wątpliwym ("Cetrelia olivetorum"), ten jednak ma na górnej powierzchni pseudocyfelle, lub niektórymi gatunkami kobierników ("Parmotrema"), te jednak mają delikatne rzęski i inne reakcje barwne z odczynnikami.

</doc>
<doc id="3192847" url="https://pl.wikipedia.org/wiki?curid=3192847" title="Platismatia glauca">
Platismatia glauca



</doc>
<doc id="3192848" url="https://pl.wikipedia.org/wiki?curid=3192848" title="Akwedukt i kanał Pontcysyllte">
Akwedukt i kanał Pontcysyllte

Akwedukt i kanał Pontcysyllte (ang. "Pontcysyllte Aqueduct and Canal" wal. "Draphont Ddŵr Pontcysyllte") – kanał o długości 18 kilometrów zbudowany w północno-wschodniej Walii na początku XIX wieku, stanowiący wybitne osiągnięcie inżynieryjne z czasów rewolucji przemysłowej. Akwedukt zaprojektowany przez inżyniera Thomasa Telforda z uwagi na rozwiązania technologiczne (zastosowanie żeliwa i kutego żelaza) i architekturę (monumentalizm i elegancja projektu) stanowi dzieło pionierskie, które stało się inspiracją dla do wielu innych tego typu realizacji na świecie. Obiekt został wpisany na Listę światowego dziedzictwa UNESCO jako arcydzieło geniuszu ludzkiego i wybitna synteza europejskiej myśli technicznej epoki.
Akwedukt i kanał Pontcysyllte 6 lipca 1963 roku zostały wpisane na listę Zabytków Walii pod nr 1601 z zaliczeniem do klasy I (grade I) z uwagi na to, że stanowią ważny wkład w rozwój inżynierii lądowej związanej z budową akweduktów i kanałów wodnych oraz w konstrukcyjne wykorzystanie żeliwa, a także jako światowej sławy zabytek z epoki rewolucji przemysłowej.
Historia.
XVIII i XIX wiek.
Budowa w latach 1795–1805.
Na początku lat 90. XVIII wieku powstała koncepcja kanału Ellesmere mającego połączyć Chester i ujście Mersey z siecią kanałów Severn i Midlands. Realizacji tego pomysłu podjęła się prywatna firma pod nadzorem inżyniera Williama Jessopa. Budowę trzech odcinków rozpoczęto od centralnego punktu w Ellesmere. Zapotrzebowanie na wodę i bogate złoża węgla i wapienia w dolinach rzek Dee i Ceiriog, doprowadziło jednak do rozszerzenia projektu w ich kierunku poprzez czwarty odcinek. Prace rozpoczęły się w 1795 roku. Jednak przy połączeniu północnej strony Dee z kanałami Ellesmere i przecieciu rzek Ceiriog i Dee, mających bardzo wyraźne doliny, pojawiły się przeszkody. Jessop od 1793 roku nad tym odcinkiem kanału współpracował z inżynierem i architektem Thomasem Telfordem. Telford w tym czasie prowadził budowę kilku mostów żeliwnych, w tym akweduktu Longdon przecinającego Severn. Zaproponował również most żeliwny nad Tamizą. Akwedukt nad Ceiriog w Chirk był pierwszą konstrukcją zaprojektowaną przez Jessopa i Telforda w 1795 roku. Po dyskusji zdecydowano się na konstrukcję kamienną. Ale w przypadku doliny Dee, która była szersza i głębsza, konwencjonalny akwedukt byłby bardziej kosztowny, w związku z czym Telford zaproponował most z żeliwa, którego przydatność do tego typu konstrukcji zaczęła być właśnie dostrzegana. Telford objął kierownictwo robót budowlanych. Kanał do Trevor został otwarty w dniu 26 listopada 1805 roku, natomiast odcinek stanowiący jego przedłożenie do Horseshoe Falls został ukończony w 1808 roku. 
Wykorzystanie gospodarcze.
Po zbudowaniu akwedukt Pontcysyllte zasłynął jako wysoce innowacyjny projekt techniczny i architektoniczny. Po zakończeniu wojen napoleońskich z zagranicy przyjechało kilku inżynierów i naukowców, aby się z nim zapoznać. Akwedukt Pontcysyllte przyniósł też sławę swemu twórcy; Thomas Telford zyskał za życia miano największego budowniczego żelaznych mostów i kanałów swojej epoki. W 1825 roku został pierwszym prezesem Institution of Civil Engineers w Londynie. Zbudowany przez niego akwedukt wywarł na początku XIX wieku istotny wpływ na budownictwo kanałów w Wielkiej Brytanii, Europie i Ameryce Północnej. Telford uczestniczył w budowie innych znanych kanałów, takich jak Kanał Kaledoński w Szkocji i Kanał Gotyjski w Szwecji. Kanał Pontcysyllte wywarł w pierwszej połowie XIX wieku znaczący wpływ ekonomiczny na gospodarkę regionu umożliwiając szybki wzrost wydobycia węgla, produkcji wapienia i rozwój przemysłu metalurgicznego; na jego funkcjonowaniu skorzystało także rolnictwo. Po 1815 roku nakłady na kanał zwróciły się i stał się on bardzo dochodowym przedsięwzięciem, tym bardziej, że kolej nie była tu bezpośrednim jego konkurentem, ale zasadniczo czynnikiem uzupełniającym. Korzystne dla kanału okazało się jego bezpośrednie połączenie z rozbudowaną siecią kanałów prowadzących do Mersey i, poprzez Midlands, z Londynem. W 1884 roku kanał zaczął być wykorzystywany w celach turystycznych. Zahamowanie rozwoju przemysłu ciężkiego pod koniec XIX wieku spowodowało jednak spadek znaczenia kanału.
XX wiek.
Tendencje spadkowe utrzymały się do wybuchu I wojny światowej. W trzech pierwszych dekadach XX wieku kanał był wykorzystywany w celach turystycznych, ale i tu ciosem dla niego okazał się kryzys gospodarczy lat 30. oraz wybuch II wojny światowej. W roku 1944 na mocy uchwały Parlamentu kanał Ellesmere został wycofany z eksploatacji; jednocześnie ze względu na jego rolę w zaopatrzeniu regionu w wodę zdecydowano się zachować jego zachodni odcinek, znany jako kanał Llangollen. Był on jednak w złym stanie i nie żeglowny. Wysiłki na rzecz zachowania dziedzictwa przemysłowego, podejmowane na początku lat 50. I rozwój turystyki w latach 60. w Wielkiej Brytanii przyczyniły się do odrestaurowania kanału i do jego konserwacji. W 1954 zarząd nad nim i jego utrzymanie go w stanie żeglownym objęło przedsiębiorstwo rządowe British Waterways. Obecnie kanał jest jednym z najbardziej popularnych i eksploatowanych w Wielkiej Brytanii.
Akwedukt Pontcysyllte w latach 2003–2004 został, w związku dwusetną rocznicą jego zbudowania, gruntownie odnowiony. Wykonane z tej okazji prace w zdecydowany sposób przyczyniły się do zwiększenia świadomości związanej z dziedzictwem pozostawionym przez rewolucję przemysłową.
Akwedukt nad Dee.
Akwedukt, mający długość 307 m i składający się z 19 przęseł, przecina rzekę Dee na wysokości 38 m. Przęsła są wykonane z płyt żeliwnych, zamocowanych na styku ich kołnierzy. Koryto prowadzące wodę zostało wykonane z płyt segmentowych ułożonych promieniście, na kształt klińca. Każde przęsło podtrzymujące koryto wodne wspiera się czterech żeliwnych łukach, które z kolei spoczywają na wysokich, kamiennych filarach, zwężających się od dołu ku górze. Na obu końcach filarów są masywne przyczółki. Żeliwa tablica na brzegu rzeki Dee od strony Froncysyllte informuje, ze kamień węgielny pod budowę kanału wmurowano 25 lipca 1795 roku.
Akwedukt nad Dee jest najdłuższym akweduktem w Wielkiej Brytanii. Jest zaopatrywany w wodę z okolic Llangollen. Żelazne koryto, przez które płynie woda ma ok. 3,5 m szerokości i ok. 1,6 m głębokości i mieści 1,5 miliona litrów wody.
Znaczenie.
Akwedukt i kanał Pontcysyllte są znakomitym przykładem drogi wodnej zbudowanej przez człowieka na przełomie XVIII i XIX wieku w trudno dostępnym środowisku geograficznym. Są pionierskim arcydziełem inżynierii i monumentalnej architektury wykonanym przez renomowanego inżyniera Thomasa Telforda. Akwedukt i kanał są wczesnymi i znakomitymi przykładami innowacji, jakie przyniosła rewolucja przemysłowa w Wielkiej Brytanii, są także świadectwem istotnych międzynarodowych powiązań oraz wpływów w zakresie budowy śródlądowych dróg wodnych, inżynierii lądowej i wodnej, gospodarki przestrzennej i wykorzystania żelaza w projektowaniu konstrukcji.
Wpis na listę światowego dziedzictwa UNESCO.
W 2009 roku akwedukt i kanał Pontcysyllte zostały wpisane na listę światowego dziedzictwa UNESCO stając się trzecim zabytkiem tej rangi w Walii, obok warownych zamków i murów obronnych króla Edwarda I w dawnym księstwie Gwynedd i krajobrazu przemysłowego Blaenavon. Procedurą nominacji do wpisu na listę światowego dziedzictwa kierowały: Royal Commission, Wrexham County Borough Council i British Waterways. Royal Commission dołączyła dokumentację fotograficzną i dokumentalne rejestracje prawie 200 obiektów usytuowanych wzdłuż 18-kilometrowego kanału, wśród których znalazł się nominowany obiekt, od strony mostu w pobliżu Rhoswiel Gledrid do Horseshoe Falls na północny zachód od Llangollen. 
Wpisanie na listę akweduktu, odwiedzanego co roku przez 250 tysięcy turystów, korzystających z przejazdów łodzią po torze wodnym, wywołało entuzjastyczne komentarze wśród rządowych i lokalnych oficjeli. Dawn Roberts, kierownik wydziału ds. rozwoju gospodarczego Rady Wrexham określił wpis akweduktu i kanału na listę jako „coś niezwykłego”; Rhodri Morgan pierwszy minister Walii nazwał to wydarzenie „wisienką na torcie zabytkowego transportu Walii i jej środowiska przemysłowego”, zaś Barbara Follett, Minister Kultury rządu brytyjskiego stwierdziła, że wpis ten stanowi „całkowicie zasłużoną promocję dla regionu”.

</doc>
<doc id="3192849" url="https://pl.wikipedia.org/wiki?curid=3192849" title="Płucnica modra">
Płucnica modra



</doc>
<doc id="3192851" url="https://pl.wikipedia.org/wiki?curid=3192851" title="Przemysław Żurawski vel Grajewski">
Przemysław Żurawski vel Grajewski

Przemysław Piotr Żurawski vel Grajewski (ur. 10 września 1963 w Łodzi) – polski politolog i nauczyciel akademicki, doktor habilitowany nauk społecznych, profesor uczelni na Uniwersytecie Łódzkim.
Życiorys.
Absolwent Wydziału Filozoficzno-Historycznego Uniwersytetu Łódzkiego (1987). Stopień doktora nauk humanistycznych uzyskał na tym samym wydziale w 1997, na podstawie napisanej pod kierunkiem Waldemara Michowicza pracy pt. "Stany Zjednoczone wobec problemu kontroli zbrojeń w dobie Komisji Przygotowawczej do Konferencji Rozbrojeniowej 1925–1930". Habilitował się w zakresie nauk o polityce w 2014 w Instytucie Studiów Politycznych PAN, w oparciu o rozprawę zatytułowaną "Wschodnia część pola bezpieczeństwa Polski jako przedmiot i podmiot gry międzynarodowej w latach 1991–2012". W pracy naukowej specjalizuje się w zagadnieniach poświęconych historii najnowszej i współczesnym stosunkom międzynarodowym.
Zawodowo związany z macierzystą uczelnią jako adiunkt na Wydziale Studiów Międzynarodowych i Politologicznych. W 1992 pracował w Ministerstwie Obrony Narodowej w Biurze ds. Planowania Polityki Obronnej. W latach 1995–1996 zatrudniony w Biurze Pełnomocnika Rządu ds. Integracji Europejskiej i Pomocy Zagranicznej. W latach 2005–2006 był ekspertem frakcji EPP-ED w Parlamencie Europejskim w Brukseli i zajmował się monitorowaniem polityki wschodniej Unii Europejskiej. W 2006 został nauczycielem akademickim na białoruskim Europejskim Uniwersytecie Humanistycznym w Wilnie. W latach 2007–2008 był komentatorem kontraktowym TVP Info w zakresie tematyki międzynarodowej.
Współpracownik Instytutu Europejskiego w Łodzi, Ośrodka Myśli Politycznej, pracownik badawczy Centrum Europejskiego Natolin, a także wykładowca Krajowej Szkoły Administracji Publicznej. W 2014 został członkiem rady programowej Prawa i Sprawiedliwości, a w 2015 członkiem Narodowej Rady Rozwoju powołanej przez prezydenta Andrzeja Dudę. Zasiadł również w gabinecie politycznym ministra spraw zagranicznych Witolda Waszczykowskiego. W grudniu 2021 powołany na przewodniczącego Rady ds. Bezpieczeństwa i Obronności działającej w ramach Narodowej Rady Rozwoju. Został też członkiem rady programowej Warsaw Enterprise Institute.
Życie prywatne.
Syn Józefa Witolda i Anny z domu Morawskiej. Brat bliźniak historyka i nauczyciela akademickiego Radosława Żurawskiego vel Grajewskiego.
Nazwisko Żurawski przyjął jego prapradziad, ukrywający się przed carskimi władzami po upadku powstania styczniowego. W II RP rodzina wróciła do nazwiska Grajewski, pozostawiając jednocześnie używany w okresie zaborów pseudonim i posługując się odtąd nazwiskiem Żurawski vel Grajewski.

</doc>
<doc id="3192853" url="https://pl.wikipedia.org/wiki?curid=3192853" title="Al-Jamani">
Al-Jamani

Al-Jamani, również Za Al-Ayaman (koniec VII w.) – pierwszy, legendarny władca państwa Songhajów. Od niego wywodzić się miała dynastia Za.
Według tradycji ustnej, która została zebrana i spisana między XVI a XVII wiekiem na kartach Tarikkh el-Fettasz i Tarikh es-Sudan, władca ten miał przywędrować nad Niger z Jemenu. Był to typowy zabieg kronikarski a także polityczny, którego zamierzeniem było uświetnienie pierwszej panującej dynastii. Z podobnymi działaniami można spotkać się w tradycji klanu Keita (Malinke) wywodzącego z kolei swoje pochodzenie od Bilali Bunama, legendarnego przybysza z Mekki.
Legenda.
Al-Jamani, po przebyciu długiej i uciążliwej drogi w towarzystwie swojego brata (lub kowala i bębniarza jak to pojawia się w innych przekazach), dociera do miasta Kukia położonego nad Nigrem. Odziani jedynie w skóry przybysze zastają tam mieszkańców terroryzowanych przez demona rzeki przybierającego postać ryby z kolczykiem w nosie. Zły duch wymagał składania sobie ofiar, wykonywania jego rozkazów oraz podporządkowywania się ustanawianym przez niego prawom. Taki stan rzeczy dogłębnie poruszył przybysza, który szybko postanowił oswobodzić zniewoloną ludność zabijając rybę. Wykorzystał do tego specjalny harpun – "dan", którego wykonawca stał się protoplastą wszystkich kowali. Wdzięczni mieszkańcy obwołali Al-Jamaniego królem, a jego małżeństwo z lokalna kobietą dało początek nowej dynastii.
Interpretacja.
W legendzie tej można doszukać się śladów dawnego konfliktu, który doprowadził do powstania państwa Songhaj. W swoich początkach, organizm ten był federacją złożoną z bardzo licznych wtedy rybaków Sorko, oraz rolników Gabibi i myśliwych Gow. Jednakże w VII wieku, między dotychczasowymi sojusznikami, doszło do otwartego konfliktu. Zapewne zdając sobie sprawę z niemożności pokonania silniejszych i bardziej licznych rybaków, rolnicy i myśliwi poprosili o wsparcie Berberów Lemtuna, których interwencja ostatecznie przeważyła szalę zwycięstwa na stronę Gow i Gabibi.

</doc>
<doc id="3192855" url="https://pl.wikipedia.org/wiki?curid=3192855" title="Comperia.pl">
Comperia.pl

Comperia.pl – polska internetowa porównywarka produktów finansowych. Debiutowała 8 maja 2007 (na New Connect 5 grudnia 2011). W 2014 roku notowania spółki zostały przeniesione z New Connect na główny parkiet GPW).
Portal należy do grupy Comperia.pl S.A. Ponadto w skład grupy wchodzą inne portale o tematyce finansowej, min. eHipoteka.com, Banki.pl, oraz serwis motoryzacyjny Autoa.pl, czy rozbudowany program partnerski – ComperiaLead. ComperiaLead umożliwia zarabianie na pośredniczeniu w sprzedaży instrumentów finansowych właścicielom stron internetowych.

</doc>
<doc id="3192858" url="https://pl.wikipedia.org/wiki?curid=3192858" title="Słowosieć">
Słowosieć

Słowosieć () – baza danych leksykalno-semantycznych języka polskiego typu wordnet. Zawiera zestawy synonimicznych jednostek leksykalnych (synsety) opisanych krótkimi definicjami. Słowosieć służy jako słownik, w którym pojęcia (synsety) i poszczególne znaczenia wyrazów (jednostki leksykalne) zdefiniowane są poprzez miejsce w sieci wzajemnych relacji, odzwierciedlających system leksykalny polszczyzny. Słowosieć jest także wykorzystywana jako jeden z podstawowych zasobów do budowy programów przetwarzających język polski.
Powstanie.
Słowosieć powstaje od 2005 roku. Prace finansowane z funduszy Ministerstwa Nauki i Szkolnictwa Wyższego oraz ze środków unijnych prowadzi Centrum Technologii Językowych CLARIN-PL przy Katedrze Sztucznej Inteligencji Wydziału Informatyki i Komunikacji Politechniki Wrocławskiej.
Słownik jest budowany od podstaw przez leksykografów i specjalistów z dziedziny inżynierii języka naturalnego. Pierwszą wersję Słowosieci opublikowano w 2009 roku – zawierała 20 223 lematy, 26 990 jednostek leksykalnych i 17 695 synsetów. Słowosieć w wersji 4.0 dostępna jest od 2018 roku. Aktualnie dostępna jest wersja 4.2.
Zawartość.
Obecnie Słowosieć zawiera prawie 195 tys. lematów, 295 tys. jednostek leksykalnych oraz 228 tys. synsetów. Pod względem liczby jednostek leksykalnych osiągnęła większy rozmiar niż Princeton WordNet, największy dotąd wordnet na świecie.
W Słowosieci znajdują się rzeczowniki (135 tys.), czasowniki (21 tys.), przymiotniki (29 tys.) i przysłówki (8 tys.). Każde znaczenie danego wyrazu to osobna jednostka leksykalna. Jednostki, które oznaczają to samo pojęcie, a nie różnią się istotnie rejestrem stylistycznym, zostały połączone w synsety, czyli zestawy synonimów.
Każda jednostka leksykalna przypisana jest do jednej z domen (kategorii semantycznych), wskazujących na jej ogólne znaczenie. Domeny odpowiadają "lexicographers’ files" WordNetu Princeton.
Kategorie semantyczne w Słowosieci.
Część jednostek leksykalnych opatrzona jest informacją o rejestrze stylistycznym, krótką definicją, przykładem użycia oraz linkiem do odpowiedniego artykułu w Wikipedii.
Informacje o jednostce leksykalnej.
Tabela przedstawia informacje o przykładowej jednostce – "miasto" uzyskane za pomocą narzędzia Słowosieci (Narzędzie).
Najważniejszym elementem definiującym znaczenia są relacje językowe (leksykalno-semantyczne i derywacyjne), które łączą zarówno całe synsety (relacje synsetów), jak i pojedyncze jednostki leksykalne (relacje jednostek). We wspólnym synsecie znajdują się tylko takie jednostki leksykalne, które współdzielą zestaw relacji semantycznych.
Na podstawie relacji przypisanych do synsetów i jednostek leksykalnych możliwe jest zbudowanie narzędzia rozpoznającego, które znaczenie wyrazu występuje w tekście.
Wybrane relacje rzeczownika.
Tabela zawiera wykaz wybranych relacji rzeczownika.
Polskie synsety są ponadto łączone z synsetami Princeton WordNet za pomocą zestawu relacji międzyjęzykowych, wskazujących na różnego rodzaju powiązania semantyczne (np. synonimię, synonimię częściową, hiponimię). Jak dotąd zrzutowanych zostało 91 578 synsetów (tj. ok. 2/3 synsetów Słowosieci, w tym głównie rzeczowniki). Rzutowanie umożliwia zastosowanie Słowosieci w tłumaczeniu maszynowym, np. jest ona wykorzystywana w tłumaczeniach oferowanych przez Tłumacz Google. Słowosieć łączona jest także ze słownikiem walencyjnym predykatów języka polskiego Walenty.
Zastosowania.
Słowosieć jest dostępna na licencji umożliwiającej jej bezpłatne przeglądanie. Użytkownikom udostępniana jest w postaci elektronicznego słownika online, aplikacji mobilnej i usługi sieciowej.
Wybrane zastosowanie Słowosieci:

</doc>
<doc id="3192860" url="https://pl.wikipedia.org/wiki?curid=3192860" title="Hrabstwo Pope (Minnesota)">
Hrabstwo Pope (Minnesota)

Hrabstwo Pope (ang. "Pope County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1857 km². Według szacunków United States Census Bureau w roku 2010 liczyło 10 995 mieszkańców. Siedzibą administracyjną hrabstwa jest Glenwood.

</doc>
<doc id="3192863" url="https://pl.wikipedia.org/wiki?curid=3192863" title="Optatam Totius">
Optatam Totius

Optatam Totius – dokument Soboru Watykańskiego II o formacji kandydatów do kapłaństwa w randze dekretu. Został ogłoszony z myślą o odnowie formacji w seminariach duchownych w ramach reformy Kościoła zapoczątkowanej przez Sobór. Dekret został zatwierdzony przez Sobór w ostatnich miesiącach jego pracy. Za przyjęciem było 2318 głosów, przeciw 3. Oficjalnie dekret promulgował papież Paweł VI 28 października 1965 r.
Historia dokumentu.
Wśród dziesięciu komisji przygotowujących Sobór, powołanych 5 czerwca 1960 przez motu proprio «Superno Dei nutu» Jana XXIII, siódmą była komisja «O studiach i seminariach» («de Studiis et Seminariis»). Przewodniczył jej włoski kard. Pizzardo, prefekt Kongregacji Seminariów i Uniwersytetów. Wśród jej 40 członków byli biskupi i rektorzy seminariów. Skład narodowościowy był następujący: 47,5% stanowili Włosi; 17,5% Francuzi; 10% Niemcy; 7,5% Hiszpanie ; 7,5% Amerykanie ; 10% cztery inne narodowości. Członkiem komisji z Polski był biskup łódzki Michał Klepacz.
Znaczenie i treść.
Według kard. Gabriela-Marie Garrone’a, dokument powstał w kontekście ogólnie postrzeganego w latach 60. XX w. kryzysu kapłaństwa. Jego głównym celem była odnowa seminariów duchownych. Odnowa formacji seminaryjnej miała się dokonać dzięki nowemu rozumieniu kapłaństwa i Kościoła, jak zostały one ukazane w soborowej "Konstytucji o Kościele Lumen gentium" (21 listopada 1964 r.) i dekrecie "O życiu i posłudze księży Presbyterorum ordinis" (7 grudnia 1965 r.).
Tematy poruszane przez dokument:
Formacja duchowa.
W oczach biskupów serce przygotowań do kapłaństwa leżało w prawdziwym życiu duchowym, w formacji duchowej. Stąd rozdział czwarty "O formacji duchowej" został umieszczony przed rozdziałami dotyczącymi formacji intelektualnej i formacji duszpasterskiej. Był to temat najbardziej wrażliwy i najtrudniejszy do napisania. Każdy z członków komisji miał jakiś dodatek do tekstu. Wśród linii orientacyjnych formacji seminaryjnej, pierwsze miejsce zajęła relacja z Chrystusem, uobecniana w Misterium paschalnym:
W trakcie prac przygotowujących ten rozdział, pierwotnie pominięto nabożeństwo do Najświętszej Maryi Panny. Pominięcie to wywołało lawinę przemówień i interwencji uczestników Soboru. Szczególnie aktywny był biskup Zorza i stu dwóch biskupów z Brazylii. Interweniował także cały episkopat Polski. Według biskupów, nawet wymóg krótkości tekstu nie usprawiedliwiał przemilczenia Matki Wiecznego Kapłana. Komisja zgodziła się dodać zdanie na temat miłości, czci i ufności, jakie każdy seminarzysta ma mieć dla Maryi:
Zaraz potem dodano sugestię, by seminarzyści nie ograniczali się do tradycyjnych nabożeństw, lecz by wyrabiali w sobie ducha Ewangelii:
W numerze ósmym omówiono także "ćwiczenia duchowne, życie teologalne, gorliwość" seminarzystów.
Pozostałe tematy tego rozdziału są następujące:

</doc>
<doc id="3192866" url="https://pl.wikipedia.org/wiki?curid=3192866" title="Władimir Grigorjew (łyżwiarz)">
Władimir Grigorjew (łyżwiarz)

Władimir Władimirowicz Grigorjew (ros. Владимир Викторович Григорьев; ur. 8 sierpnia 1982 w Sumach na Ukrainie) – rosyjski łyżwiarz szybki, specjalizujący się w short tracku. Medalista olimpijski z Soczi.
Wcześniej reprezentował Ukrainę. W barwach tego kraju wystąpił na igrzyskach w Salt Lake City i w Turynie. W 2006 opuścił Ukrainę i został obywatelem rosyjskim. Decyzja o reprezentowaniu Rosji była motywowana niewielką liczbą bezpłatnych lodowisk na Ukrainie. Obecnie mieszka w Klinie. W 2012 w Calgary ustanowił rekord świata na 500 m. Zdobywając srebrny medal w Soczi został najstarszym medalistą olimpijskim w short tracku w historii.

</doc>
<doc id="3192867" url="https://pl.wikipedia.org/wiki?curid=3192867" title="Optatam totius">
Optatam totius



</doc>
<doc id="3192868" url="https://pl.wikipedia.org/wiki?curid=3192868" title="Indywidualne Mistrzostwa Europy w Grass Tracku 2014">
Indywidualne Mistrzostwa Europy w Grass Tracku 2014

Indywidualne Mistrzostwa Europy na torze trawiastym 2014 – zawody żużlowe, mające na celu wyłonienie medalistów indywidualnych mistrzostw Europy na torze trawiastym w sezonie 2014. W finale zwyciężył Holender Jannick de Jong.

</doc>
<doc id="3192872" url="https://pl.wikipedia.org/wiki?curid=3192872" title="Muzeum Ziemi Zaborskiej w Wielu">
Muzeum Ziemi Zaborskiej w Wielu

Muzeum Ziemi Zaborskiej w Wielu – muzeum z siedzibą we wsi Wiele (powiat kościerski). Placówka działa w ramach Domu Kultury im. H. Derdowskiego w Wielu.
Muzeum powstało w 1987 roku w oparciu o eksponaty zgromadzone przez Leonarda Brzezińskiego - miejscowego nauczyciela i regionalistę. Oprócz zainteresowania historią i kulturą Kaszub południowych zajmował się on również hafciarstwem, tworząc własny styl. Ponadto tworzył tabakierki.
W zbiorach muzeum – oprócz haftów – znajdują się liczne przedmioty codziennego użytku, narzędzia rolnicze i rybackie, a także sztuka ludowa (rzeźby, ceramika, instrumenty muzyczne).
Muzeum jest obiektem sezonowym, czynnym w miesiącach letnich od wtorku do soboty. W pozostałym okresie zwiedzanie jest możliwe po uprzednim uzgodnieniu. Wstęp jest płatny.

</doc>
<doc id="3192873" url="https://pl.wikipedia.org/wiki?curid=3192873" title="Hrabstwo Renville (Minnesota)">
Hrabstwo Renville (Minnesota)

Hrabstwo Renville (ang. "Renville County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 2556 km². Według szacunków United States Census Bureau w roku 2010 liczyło 15 730 mieszkańców. Siedzibą administracyjną hrabstwa jest Olivia.

</doc>
<doc id="3192876" url="https://pl.wikipedia.org/wiki?curid=3192876" title="Xbox Game Studios">
Xbox Game Studios

Xbox Game Studios (poprzednio Microsoft Studios i Microsoft Game Studios) – oddział przedsiębiorstwa Microsoft, odpowiedzialny za publikację gier na konsole Xbox, Xbox 360, Xbox One, Xbox Series X/S oraz system Microsoft Windows. Studio powstało w 2002 roku równolegle do premiery konsoli Xbox. Microsoft Studios publikuje gry we współpracy z innymi studiami deweloperskimi, następnie wydając je również pod ich znakiem.
W 2019 roku nazwę studia zmieniono na Xbox Game Studios.

</doc>
<doc id="3192877" url="https://pl.wikipedia.org/wiki?curid=3192877" title="Indywidualne Mistrzostwa Europy w Grass Tracku 2012">
Indywidualne Mistrzostwa Europy w Grass Tracku 2012

Indywidualne Mistrzostwa Europy na torze trawiastym 2012 – zawody żużlowe, mające na celu wyłonienie medalistów indywidualnych mistrzostw Europy na torze trawiastym w sezonie 2012. W finale zwyciężył Niemiec Stephan Katt.

</doc>
<doc id="3192882" url="https://pl.wikipedia.org/wiki?curid=3192882" title="Murzyńskość">
Murzyńskość



</doc>
<doc id="3192884" url="https://pl.wikipedia.org/wiki?curid=3192884" title="Konsulat Generalny Rzeczypospolitej Polskiej w Ostrawie">
Konsulat Generalny Rzeczypospolitej Polskiej w Ostrawie

Konsulat Generalny Rzeczypospolitej Polskiej w Ostrawie (czes. "Generální konzulát Polské republiky v Ostravě") – polski urząd konsularny w Ostrawie. Okręg konsularny obejmuje: kraj morawsko-śląski, kraj ołomuniecki, kraj zliński, kraj południowomorawski.
Historia placówki.
Początki konsulatu polskiego w ówczesnej Morawskiej Ostrawie sięgają wiosny 1920, kiedy to powstała Agencja Konsularna w Boguminie, po decyzji Konferencji Ambasadorów z 28 lipca 1920 przydzielającej zachodnią część Śląska Cieszyńskiego Czechosłowacji, przekształcona w konsulat z siedzibą w Ostrawie. Jego głównym zadaniem była opieka nad miejscowymi Polakami.
Współcześnie funkcjonujący urząd konsularny ponownie otwarto po II wojnie światowej w 1947 w randze konsulatu, któremu następnie podniesiono rangę do konsulatu generalnego.
Siedziba.
Początkowo konsulat mieścił się na "Denisovo náměstí" (1921–1926), następnie przy "ul. 28 října" 56 (1926–1927), "ul. 28 října" 59 (1929), "ul. 28 října" 58 (1930), "Johannyho třida" 11 (1934), obecnie "Sokolská třída" oraz "Johannyho třida" 13 (1936–1939). Obecnie działa pod adresem "Blahoslavova" 4. Konsulat znajduje się jedynie 8 km od granicy Polski.

</doc>
<doc id="3192892" url="https://pl.wikipedia.org/wiki?curid=3192892" title="Popovići (kanton sarajewski)">
Popovići (kanton sarajewski)

Popovići (serb. "Поповићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowej części kraju, na wschodnich obrzeżach Federacji Bośni i Hercegowiny, na północy kantonu. W odległości około 3 km przebiega autostrada A1, będąca częścią trasy europejskiej E73. Popovići położone jest w odległości około 4 km na północ od stolicy gminy – Ilijaš i około 15 km na północny zachód od Sarajewa, nad rzeką Nijenica. Najbliższymi, sąsiednimi miejscowościami są: Podgora, znajdująca się na północ od Popovići, Sovrle na zachodzie i Mrakovo na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Popovići położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwało 217 osób, w tym 202 osób deklarujące przynależność do Muzułmanów z narodowości (Boszniaków) i 15 osób narodowości serbskiej

</doc>
<doc id="3192893" url="https://pl.wikipedia.org/wiki?curid=3192893" title="Fidan Aliti">
Fidan Aliti

Fidan Aliti (ur. 3 października 1993 w Preševie) – kosowski piłkarz albańskiego pochodzenia grający na pozycji lewego obrońcy. Od 2020 jest zawodnikiem klubu FC Zürich.
Kariera klubowa.
Swoją karierę piłkarską Aliti rozpoczął w klubie BSC Old Boys z Bazylei. W latach 2010–2013 grał w nim na poziomie trzeciej ligi. Latem 2013 podpisał kontrakt z ekstraklasowym FC Luzern. Początkowo grał w rezerwach tego klubu, ale w drugiej połowie sezonu 2013/2014 awansował do kadry pierwszego zespołu. W nim zadebiutował 8 lutego 2014 w przegranym 1:2 wyjazdowym meczu z FC Thun. Zawodnikiem Luzern był do końca sezonu 2014/2015.
Następnie odszedł do mołdawskiego Sheriffa Tyraspol, z którym w sezonie 2015/2016 zdobył mistrzostwo Mołdawii. W sierpniu 2016 przeszedł do chorwackiego Slavena Belupo, a po roku przeniósł się do albańskiego klubu Skënderbeu Korcza. W sezonie 2017/2018 zdobył z nim mistrzostwo Albanii oraz Puchar Albanii.
W lutym 2019 podpisał kontrakt ze szwedzkim zespołem Kalmar FF. W Allsvenskan zadebiutował 31 marca 2019 w przegranym 0:2 meczu z IK Sirius. W październiku 2020 przeniósł się do FC Zürich.
Kariera reprezentacyjna.
W reprezentacji Albanii Aliti zadebiutował 31 maja 2014 w przegranym 0:1 towarzyskim meczu z Rumunią, rozegranym w Yverdon-les-Bains. W 79. minucie tego meczu zmienił Ansiego Agollego. Dla Albanii zagrał jeszcze w towarzyskim spotkaniu przeciwko San Marino (3:0), rozegranym 8 czerwca 2014.
11 czerwca 2017 w przegranym 1:4 meczu el. do MŚ 2018 z Turcją, zadebiutował w reprezentacji Kosowa. W jej barwach Aliti wystąpił we wszystkich meczach Ligi Narodów 2018, a także eliminacji do ME 2020.

</doc>
<doc id="3192894" url="https://pl.wikipedia.org/wiki?curid=3192894" title="Moji das Cruzes">
Moji das Cruzes



</doc>
<doc id="3192896" url="https://pl.wikipedia.org/wiki?curid=3192896" title="Hrabstwo Rice (Minnesota)">
Hrabstwo Rice (Minnesota)

Hrabstwo Rice (ang. "Rice County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1336 km². Według szacunków United States Census Bureau w roku 2010 liczyło 64 142 mieszkańców. Siedzibą administracyjną hrabstwa jest Faribault.

</doc>
<doc id="3192899" url="https://pl.wikipedia.org/wiki?curid=3192899" title="WWF No Holds Barred">
WWF No Holds Barred



</doc>
<doc id="3192901" url="https://pl.wikipedia.org/wiki?curid=3192901" title="Rakova Noga (kanton sarajewski)">
Rakova Noga (kanton sarajewski)

Rakova Noga (serb. "Ракова Нога") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowo-wschodniej części kraju, na wschodnich obrzeżach Federacji Bośni i Hercegowiny, na północy kantonu, tuż przy granicy Federacji Bośni i Hercegowiny z Republiką Serbską. Leży w odległości około 24 km na północny wschód od stolicy gminy – Ilijaš i około 20 km na północ od Sarajewa. Najbliższymi, sąsiednimi miejscowościami są: Vladojevići, znajdujące się na północ od Rakovej Nogi, Bjelasovići na wschodzie, Vrutci na zachodzie i Lipnik na południu.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Rakova Noga położona jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny w jej federacyjnej części.
Demografia.
W 1991 roku wieś zamieszkiwały 44 osoby, w tym 31 osób narodowości serbskiej i 12 osób deklarujących przynależność do Muzułmanów z narodowości (Boszniaków).

</doc>
<doc id="3192902" url="https://pl.wikipedia.org/wiki?curid=3192902" title="Elseid Hysaj">
Elseid Hysaj

Elseid Gëzim Hysaj (ur. 2 lutego 1994 w Szkodrze) – albański piłkarz występujący na pozycji prawego obrońcy we włoskim klubie S.S. Lazio oraz w reprezentacji Albanii.
Kariera klubowa.
Swoją karierę piłkarską Hysaj rozpoczął w klubie Empoli FC. W 2012 roku awansował do kadry pierwszego zespołu. W nim zadebiutował 20 października 2012 w wygranym 3:0 wyjazdowym meczu z Virtus Lanciano. Po debiucie stał się podstawowym zawodnikiem Empoli. W sezonie 2013/2014 zajął z Empoli drugie miejsce w Serie B i tym samym wywalczył z nim awans do Serie A.
Kariera reprezentacyjna.
W reprezentacji Albanii Hysaj zadebiutował 6 lutego 2014 w przegranym 1:2 towarzyskim meczu z Gruzją, rozegranym w Tiranie.

</doc>
<doc id="3192903" url="https://pl.wikipedia.org/wiki?curid=3192903" title="Ribarići (Bośnia i Hercegowina)">
Ribarići (Bośnia i Hercegowina)

Ribarići (serb. "Рибарићи") – wieś w Bośni i Hercegowinie, w Federacji Bośni i Hercegowiny, w kantonie sarajewskim, w gminie Ilijaš.
Geografia.
Położenie.
Wieś położona jest w środkowej części kraju, na wschodnich obrzeżach Federacji Bośni i Hercegowiny, na północy kantonu. Leży przy autostradzie A1, będącej częścią trasy europejskiej E73. Ribarići położone jest w bezpośrednim sąsiedztwie stolicy gminy – Ilijaš i około 25 km na północny zachód od Sarajewa, przy linii kolejowej Ilijaš – Visoko.
Miejscowość od strony północnej opływa rzeka Bośnia – najdłuższa z rzek płynących w całości na terenie państwa bośniackiego. Najbliższymi, sąsiednimi miejscowościami są: Ilijaš, znajdujące się na północ od Ribarići, Malešići na południowym wschodzie i Donja Bioča na zachodzie.
Według regionalizacji fizycznogeograficznej Europy, zgodnej z uniwersalną klasyfikacją dziesiętną, przedstawioną w 1971 roku, wieś położona jest na obszarze megaregionu Półwysep Bałkański, prowincji Góry Dynarskie.
Ribarići położone jest na obszarze Gór Dynarskich, w pasmie Rudaw Bośniackich.
Miejscowość leży w strefie czasowej czasu standardowego (zimowego), natomiast czas letni jest zgodny ze strefą czasową .
Rzeźba terenu.
Rzeźba terenu wsi w głównej mierze została ukształtowana w wyniku orogenezy alpejskiej, która przyczyniła się do powstania Gór Dynarskich. Główna faza fałdowań miała miejsce w trzeciorzędzie. Rzeźbę cechuje średniogórski charakter. Łagodne grzbiety gór przecinane są szerokimi dolinami rzecznymi.
Geologia.
Teren Rudaw Bośniackich, na którym położona jest wieś, zbudowany jest w głównej mierze ze skał osadowych, wśród których dominują łupki, piaskowce i wapienie. Duży udział mają także skały pochodzenia wulkanicznego.
Klimat.
Miejscowość położona jest w strefie klimatu umiarkowanego przejściowego między klimatem kontynentalnym a śródziemnomorskim. Charakterystycznymi cechami tego klimatu są bardzo mroźne zimy i upalne lata. Dodatkowo w okresie zimowym występują bardzo silne wiatry.
Historia.
Od 1 grudnia 1918 roku wieś znajdowała się na obszarze Królestwa Serbów, Chorwatów i Słoweńców. W 1929 roku nazwę państwa zmieniono na Królestwo Jugosławii. W czasie II wojny światowej tereny te znajdowały się pod okupacją III Rzeszy i Królestwa Włoch. Utworzono wówczas Niepodległe Państwo Chorwackie. W maju 1945 roku władze nad obszarem przejęli komuniści. W listopadzie 1945 roku miejscowość znalazła się w granicach Socjalistycznej Federacyjnej Republiki Jugosławii, w Republice Bośni i Hercegowiny. Od 1992 roku, w wyniku rozpadu Jugosławii, wieś położona jest na terenie Bośni i Hercegowiny, w jej federacyjnej części.
Demografia.
W 1991 roku wieś zamieszkiwało 161 osób, w tym 156 osób narodowości serbskiej i 5 osób deklarujących przynależność do Muzułmanów z narodowości (Boszniaków).

</doc>
<doc id="3192908" url="https://pl.wikipedia.org/wiki?curid=3192908" title="Kristi Qose">
Kristi Qose

Kristi Qose (ur. 10 czerwca 1995 w Salonikach) – albański piłkarz grający na pozycji środkowego obrońcy lub defensywnego pomocnika. Od 2017 jest zawodnikiem klubu MFK Ružomberok.
Kariera klubowa.
Swoją karierę piłkarską Qose rozpoczął w klubie Iraklis Saloniki. W 2012 roku podjął treningi w PAOK FC, a w 2013 roku awansował do kadry pierwszego zespołu. W nim zadebiutował 13 kwietnia 2014 w przegranym 2:3 wyjazdowym meczu z Lewadiakosem. Był to jego jedyny mecz ligowy w sezonie 2013/2014, w którym to PAOK wywalczył wicemistrzostwo Grecji. Z PAOK-u wypożyczano go do Apollonu Kalamaria i Panserraikosu. W 2016 został wypożyczony do słowackiego klubu MFK Zemplín Michalovce. W 2017 przeszedł do MFK Ružomberok.
Kariera reprezentacyjna.
W reprezentacji Albanii Qose zadebiutował 8 czerwca 2014 w wygranym 3:0 towarzyskim meczu z San Marino, rozegranym w Serravalle.

</doc>
<doc id="3192909" url="https://pl.wikipedia.org/wiki?curid=3192909" title="Liga lekkoatletyczna sezon 2013">
Liga lekkoatletyczna sezon 2013

Liga lekkoatletyczna sezon 2013 – rozgrywki ligowe organizowane przez Polski Związek Lekkiej Atletyki, podzielone na klasy rozgrywkowe: ekstraklasę i I ligę. 
Zawody rozgrywane były w dwóch rzutach, wiosennych mityngach oraz jesiennych zawodach finałowych. Wyniki uzyskane przez zawodników przeliczane były na punkty, które decydowały o miejscu zajmowanym przez dany klub.
I rzut ekstraklasy odbył się 25-26.05.2013 r., którego organizatorem był klub KS Podlasie Białystok, II rzut odbył się 31.08-1.09.2013 r., którego organizatorem był klub AZS AWF Biała Podlaska.
I rzut 1 Ligi odbył się 30-31.08.2013r., organizatorem był klub WKS Wawel Kraków, organizatorem II rzutu był klub AZS AWF Kraków. 
Z Ekstraklasy do I ligi spadły 4 ostatnie zespoły. Awans z 1 ligi uzyskały 4 pierwsze zespoły.
Tamex Ekstraklasa - tabela końcowa.
W związku z wycofaniem się klubów UKS 19 Bojary Białystok, WKS Śląsk Wrocław, AZS-AWFiS Gdańsk oraz AZS-AWF Katowice z ekstraklasy oprócz tych zespołów nie spadł żaden inny klub. W przyszłym sezonie szeregi ekstraklasy lekkoatletycznej zasilą kluby: AZS KU Politechniki Opolskiej Opole, GKS Olimpia Grudziądz, WKS Wawel Kraków, RKS Łódź.

</doc>
<doc id="3192911" url="https://pl.wikipedia.org/wiki?curid=3192911" title="Hrabstwo Stevens (Minnesota)">
Hrabstwo Stevens (Minnesota)

Hrabstwo Stevens (ang. "Stevens County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1489 km². Według szacunków United States Census Bureau w roku 2010 liczyło 9 726 mieszkańców. Siedzibą administracyjną hrabstwa jest Morris.

</doc>
<doc id="3192913" url="https://pl.wikipedia.org/wiki?curid=3192913" title="Hrabstwo Washington (Minnesota)">
Hrabstwo Washington (Minnesota)

Hrabstwo Washington (ang. "Washington County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1096 km². Według szacunków United States Census Bureau w roku 2010 liczyło 238 136 mieszkańców. Siedzibą administracyjną hrabstwa jest Stillwater.

</doc>
<doc id="3192914" url="https://pl.wikipedia.org/wiki?curid=3192914" title="Cegléd (stacja kolejowa)">
Cegléd (stacja kolejowa)

Cegléd (węg: "Cegléd vasútállomás") – stacja kolejowa w Ceglédzie, w komitacie Pest, na Węgrzech.
Cegléd jest ważnym węzłem kolejowym, biegnie tędy linia Budapeszt-Cegléd-Szolnok-Debreczyn-Nyíregyháza (linia nr 100) oraz jest stacją początkową dla linii do Segedynu (nr 140). Zatrzymują się tutaj wszystkie pociągi InterCity, dzięki temu posiada regularne połączenia z Budapesztem, Szolnok i Segedynem. Budynek dworca znajduje się na Kölcsey tér.

</doc>
<doc id="3192915" url="https://pl.wikipedia.org/wiki?curid=3192915" title="Clayton Rohner">
Clayton Rohner

Clayton Montague Rohner, lepiej znany jako Clayton Rohner (ur. 5 sierpnia 1957 w Palo Alto w stanie Kalifornia) – amerykański aktor filmowy i telewizyjny.
Życiorys.
Wczesne lata.
Po ukończeniu college’u w stanie Waszyngton, pracował przez pewien czas na Alasce jako rybak w połowach handlowych. Potem przybył w Nowym Jorku, by studiować aktorstwo.
Kariera.
Po powrocie do Kalifornii zagrał swoją debiutancką rolę w serialu NBC "Posterunek przy Hill Street" ("Hill Street Blues", 1981), a następnie w teledramacie CBS "Anielski pył" ("Desperate Lives", 1982) u boku Diany Scarwid, Helen Hunt, Diane Ladd, Katherine Kelly Lang i Sama Bottomsa. Występował w telewizji, a jednocześnie pojawiał się w filmach kinowych, m.in. w komedii "Po prostu chłopak" ("Just One of the Guys", 1985). W latach 90. powrócił ponownie do seriali telewizyjnch, w tym ABC "Morderstwo" ("Murder One", 1997) jako detektyw Vince Biggio i science-fiction nadawany przez stacje USA Network "Dobro kontra zło" ("G vs E", 1999-2000) w roli reportera Chandlera Smythe'a.
Spotykał się z aktorką Mią Sarą (1994).

</doc>
<doc id="3192916" url="https://pl.wikipedia.org/wiki?curid=3192916" title="Hrabstwo Wright (Minnesota)">
Hrabstwo Wright (Minnesota)

Hrabstwo Wright (ang. "Wright County") – hrabstwo w stanie Minnesota w Stanach Zjednoczonych. Hrabstwo zajmuje powierzchnię 1850 km². Według szacunków United States Census Bureau w roku 2010 liczyło 124 700 mieszkańców. Siedzibą administracyjną hrabstwa jest Buffalo.

</doc>
<doc id="3192929" url="https://pl.wikipedia.org/wiki?curid=3192929" title="Bogusław Leśnodorski (ujednoznacznienie)">
Bogusław Leśnodorski (ujednoznacznienie)



</doc>
<doc id="3192942" url="https://pl.wikipedia.org/wiki?curid=3192942" title="Hatvan (stacja kolejowa)">
Hatvan (stacja kolejowa)

Hatvan (węg: "Hatvan vasútállomás") – stacja kolejowa w Hatvan, w komitacie Heves, na Węgrzech.
Została otwarta 31 marca 1867 roku wraz z Magyar Északi Vasút (Węgierska Kolej Północna) z Pesztu do Hatvan. 19 maja tego samego roku otwarto linię do Salgótarján. 1 lipca 1868 zarządzanie nad całą siecią kolejową przekazane zostało Magyar Államvasutak.

</doc>
<doc id="3192967" url="https://pl.wikipedia.org/wiki?curid=3192967" title="Muzeum Ziemi Usteckiej w Ustce">
Muzeum Ziemi Usteckiej w Ustce

Muzeum Ziemi Usteckiej w Ustce – muzeum z siedzibą w Ustce. Muzeum jest prowadzone przez Towarzystwo Przyjaciół Ustki, powstałe w 1993 roku.
Idea utworzenia muzeum regionalnego w Ustce powstała w 1995 roku, kiedy to w usteckiej Bałtyckiej Galerii Sztuki została zorganizowana przez Towarzystwo wystawa, poświęcona 50-leciu miasta. W rok później rozpoczęto budowę gmachu muzeum, który miał być repliką XVIII wiecznego domu o konstrukcji ryglowej. Ostatecznie placówka została otwarta w czerwcu 2000 roku.
W muzeum prezentowana jest wystawa stała, poświęcona historii Ustki, począwszy od XIX wieku. Wśród eksponatów znajdują się m.in. dawne fotografie, przedmioty codziennego użytku, zabytki techniki. Część ekspozycji poświęcona jest nieistniejącej już Stoczni "Ustka". Ponadto placówka organizuje liczne wystawy czasowe.
Muzeum jest obiektem całorocznym, czynnym codziennie z wyjątkiem poniedziałków. Wstęp jest płatny.

</doc>
<doc id="3192971" url="https://pl.wikipedia.org/wiki?curid=3192971" title="Szolnok (stacja kolejowa)">
Szolnok (stacja kolejowa)

Szolnok (węg: "Szolnok vasútállomás") – stacja kolejowa w Szolnoku, w komitacie Jász-Nagykun-Szolnok, na Węgrzech.
Jest ważnym węzłem kolejowym, obsługującym pociągi w kierunku: Budapesztu (Nyugati i Keleti), Záhony, Békéscsaba, Hatvan, Kiskunfélegyháza, Vámosgyörk, Kecskemét i Szentes.
Stacja oprócz ważnego węzła komunikacji pasażerskiej, jest także wielką stacją rozrządową z terminalem kontenerowym.
Transport publiczny.
Stacja jest obsługiwana przez liczne linie autobusowe.

</doc>
<doc id="3192984" url="https://pl.wikipedia.org/wiki?curid=3192984" title="Klonownica (Augustów)">
Klonownica (Augustów)

Klonownica – część miasta Augustów w województwie podlaskim.
Klonownica położona jest w północnej części Augustowa przy granicy administracyjnej miasta na przesmyku między jeziorami Necko, Rospuda Augustowska i Białe Augustowskie przy rzeczce Klonownica (Cicha Rzeczka). Przez Klonownicę przebiegają droga krajowa nr 8 (ul. Klonownica) i linia kolejowa nr 40 (fragment dawnej Kolei zaniemeńskiej) z przystankiem kolejowym Augustów Port oraz most drogowy i kolejowy.
Nazwę Klonownica nosi też obszar na północ od rzeczki leżący już w gminie Nowinka, na którym znajduje się ośrodek wczasowy „Klonownica” oraz Leśnictwo Klonownica Nadleśnictwa Szczebra.
W obrębie Klonownicy położone są dwa zabytkowe, modernistyczne hotele z lat 30. XX w.: Oficerski Yacht Club, projektu Juliusza Nagórskiego, oraz Dom Turysty (obecnie "Zajazd Hetman"), projektu Macieja Nowickiego.
Nazwa "Klonownica" może wywodzić się od jaćwieskiego słowa "klen" oznaczającego "ukośny, krzywy", nie zaś od słowa "klon". Wzniesienie nad Neckiem z Domem Turysty nazywane jest "Białą Górą", półwysep z Oficerskim Yacht Clubem – "Pień", zaś położona obok zatoka Jeziora Białego – "Orzechówka".

</doc>
<doc id="3192992" url="https://pl.wikipedia.org/wiki?curid=3192992" title="UKS 19 Bojary Białystok">
UKS 19 Bojary Białystok

UKS 19 Bojary Białystok – uczniowski klub sportowy z Białegostoku, działający w oparciu o uczniów i absolwentów Publicznego Gimnazjum nr 19 w Białymstoku. Oprócz sekcji lekkoatletycznej szkoła prowadzi sekcję koszykówki, siatkówki i piłki nożnej.
Historia.
Uczniowski klub sportowy UKS 19 Bojary Białystok powstał w 2001
Osiągnięcia.
Lekkoatletyka.
Lista zawodników w bazie danych PZLA oraz na portalu bieganie.pl/.
Sekcję lekkoatletyczną prowadzi małżeństwo trenerów Hanna Sutyniec i Mieczysław Sutyniec oraz Jarosław Gołębiowski.

</doc>
<doc id="3193004" url="https://pl.wikipedia.org/wiki?curid=3193004" title="Codó">
Codó

Codó – brazylijskie miasto w położone stanie Maranhão. Przepływa przez nie rzeka Rio Itapicuru.
W mieście rozwinął się przemysł spożywczy.

</doc>
<doc id="3193055" url="https://pl.wikipedia.org/wiki?curid=3193055" title="Andrew Hugessen">
Andrew Hugessen

Andrew John Knatchbull-Hugessen (ur. 30 czerwca 1926 w Montrealu, zm. 5 grudnia 2008 w Westmount) – kanadyjski żeglarz.
Lata młodości i edukacja.
Był synem prawnika i senatora Adriana Knatchbulla-Hugessena (1891-1976) i Margaret Cecilli Duggan. W 1949 ukończył inżynierię na McGill University.
Kariera i praca zawodowa.
W 1952 wystąpił na igrzyskach olimpijskich w klasie Star. Jego partnerem był Doug Woodward, a łódź Whirlaway, na której płynęli, zakończyła rywalizację na 10. pozycji. Pracował jako inżynier przemysłowy. Przez wiele lat był konsultantem National Research Council of Canada, a następnie pełnił funkcję profesora uniwersytetu w Montrealu.
Śmierć i pogrzeb.
Zmarł 5 grudnia 2008 w Westmount. Jego pogrzeb odbył się 11 stycznia 2009 w Montrealu. Należał do tamtejszego kościoła unitariańskiego.
Życie prywatne.
W 1952 wziął ślub z Jane Frances Currie, z którą miał czworo dzieci: Briana, Wendy, Johna i Marthę.

</doc>
<doc id="3193135" url="https://pl.wikipedia.org/wiki?curid=3193135" title="Platismatia">
Platismatia

Platismatia W.L. Culb. &amp; C.F. Culb. (płucnik) – rodzaj grzybów z rodziny tarczownicowatych ("Parmeliaceae"). Z powodu współżycia z glonami zaliczany jest do porostów. W Polsce występuje tylko jeden gatunek.
Systematyka i nazewnictwo.
Pozycja w klasyfikacji według Index Fungorum: "Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Nazwa polska według "Krytycznej listy porostów i grzybów naporostowych Polski".

</doc>
<doc id="3193138" url="https://pl.wikipedia.org/wiki?curid=3193138" title="Płucnik">
Płucnik



</doc>
<doc id="3193143" url="https://pl.wikipedia.org/wiki?curid=3193143" title="Żurowska">
Żurowska



</doc>
<doc id="3193167" url="https://pl.wikipedia.org/wiki?curid=3193167" title="Abraham Ciświcki">
Abraham Ciświcki

Abraham Ciświcki herbu Wieniawa (ur. ok. 1593, zm. 1643) – kasztelan bydgoski i śremski.
Rodzina Ciświckich herbu Wieniawa pochodzi z Ciświcy w powiecie pyzdrskim. Syn Jana (1560-1597) i Doroty Zbąskiej. Poślubił Annę Rydzyńską. Z małżeństwa urodzili się synowie: Marcin, Franciszek Władysław, kasztelan dobrzyński i międzyrzecki i Piotr, scholastyk poznański i kanonik gnieźnieński.
Poseł na sejm 1620 roku i sejm 1621 roku z województwa poznańskiego i kaliskiego. W latach (1621-1627) piastował urząd kasztelana bydgoskiego. Od 1627 do 1643 sprawował urząd kasztelana śremskiego. Poseł na sejm 1631 roku z województwa poznańskiego i kaliskiego. Był deputatem na trybunał koronny i komisarzem do zapłaty wojska (1638). W 1632 był elektorem Władysława IV Wazy z województwa poznańskiego, podpisał jego "pacta conventa". Przebudował zamek w Zbąszyniu w prawdziwą fortecę.

</doc>
<doc id="3193193" url="https://pl.wikipedia.org/wiki?curid=3193193" title="Cień tajnych służb">
Cień tajnych służb

Cień tajnych służb (podtytuł: "Polityczne zabójstwa. Niewyjaśnione samobójstwa. Niepublikowane dokumenty. Nieznane archiwa") – książka napisana przez Dorotę Kanię, wydana przez Wydawnictwo M 4 czerwca 2013 roku w Krakowie.
Treść.
Treść wydanej w 2013 książki w zamierzeniu autorki dotyczy kulisów zabójstw i niewyjaśnionych jej zdaniem samobójstw okresu III RP. Autorka zawarła w niej wyniki śledztw, postępowań prokuratorskich i sądowych, oraz dokumenty archiwalne i historyczne, w tym pochodzące z zasobów Instytutu Pamięci Narodowej. Tytuł książki wiąże się z przypisywaniem przez autorkę pojawiania się funkcjonariuszy służb specjalnych z okresu PRL w każdej z opisywanych spraw.
Rozdziały książki oraz opisywane sprawy i osoby:
Ostatni z rozdziałów dotyczy przypadków śmierci, zaistniałych po katastrofie polskiego Tu-154 w Smoleńsku z 10 kwietnia 2010, w tym m.in. chor. Remigiusza Musia i Krzysztofa Zalewskiego.
Odbiór i sprzedaż.
Publikację pozytywnie ocenili Rafał A. Ziemkiewicz, Cezary Gmyz, Hanna Karp, Maciej Rysiewicz, Paweł Kubala oraz inni recenzenci.
Pierwszy nakład książki sprzedał się w kilka dni po premierze. W pierwszych miesiącach sprzedaży książka była w czołówce list bestsellerów głównych polskich księgarni internetowych Gandalf i . Do września 2013 sprzedano 12 tys. egzemplarzy książki i przygotowano 5 dodruków. Do października 2013 zostało sprzedanych 15 tys. egzemplarzy książki.

</doc>
<doc id="3193196" url="https://pl.wikipedia.org/wiki?curid=3193196" title="Żurawska">
Żurawska



</doc>
<doc id="3193249" url="https://pl.wikipedia.org/wiki?curid=3193249" title="Dom Nordycki na Wyspach Owczych">
Dom Nordycki na Wyspach Owczych

Dom Nordycki (farerski Norðurlandahúsið) – najważniejsza instytucja kultury archipelagu Wysp Owczych. Została stworzona aby wspierać oraz promować Nordycką i farerską kulturę zarówno w okolicy, jak i na skalę światową.
Historia.
Erlendur Patursson (1913-1986), farerski członek Rady Nordyckiej wpadł na pomysł zorganizowania konkursu na stworzenie Domu Nordyckiego na Wyspach Owczych. Konkurs odbył się w 1977 roku, a spośród 158 uczestników wyłoniono dwoje najbardziej wybitnych architektów, Ola Steen z Norwegii oraz Kollbrún Ragnarsdóttir z Islandii. Projekt został zatwierdzony w 1980 roku przez Radę Nordycką. Budowa została zakończona 8 maja 1983 roku. Łączny koszt całego przedsięwzięcia wyniósł ok. 70 000 000 duńskich koron, przy czym wkład finansowy Rady Nordyckiej pokrył 66% kosztów, a pozostałe 34% zapłacił rząd farerski.
Od 2013 roku stanowisko dyrektora obejmuje Sif Gunnarsdóttir z Islandii.
Wnętrze Domu.
Wnętrze Domu Nordyckiego przedstawia części kultury krajów Nordyckich oraz jest zachowane w tradycyjnym, skandynawskim stylu. Schody zostały stworzone z norweskich skał. Podłoga jest zrobiona z oryginalnych szwedzkich paneli, na których stoją fińskie krzesła. Cała konstrukcja domu zaprojektowana została w duńskim stylu, a jej dach to akcent islandzki. Islandzki dach został tradycyjnie pokryty trawą.
Hala główna znajduje się w samym środku Domu Nordyckiego. Jest to również największe pomieszczenie w budowli, które może pomieścić do 380 osób. W hali głównej znajduje się średniej wielkości scena, gdzie organizowane są seanse filmowe, występy teatralne oraz kameralne koncerty.
Z lobby można dostać się do niemal wszystkich pomieszczeń w budynku. W pomieszczeniu są toalety (również dla niepełnosprawnych) oraz telefony.
Klingran - to pokój, w którym znajdują się wyłącznie ściany ze szkła. Możliwe jest połączenie Klingran z halą główną lub z lobby.

</doc>
<doc id="3193259" url="https://pl.wikipedia.org/wiki?curid=3193259" title="Ziemioryjka hotentocka">
Ziemioryjka hotentocka

Ziemioryjka hotentocka ("Cryptomys hottentotus") – gatunek gryzoni z rodziny kretoszczurowatych (Bathyergidae), obejmujący pięć podgatunków szeroko rozpowszechnione w Afryce Południowej: w Lesotho, Malawi, Mozambiku, RPA, Suazi, Tanzanii, Zambii, Zimbabwe.
Historia odkrycia i badań.
W 1826 roku René Primevère Lesson, który w latach 1822-25 był aptekarzem załogi statku "La Coquille" odbywającego rejs dookoła świata, opublikował pracę "Voyage autour du monde entrepris par ordre du Gouvernement sur la corvette La Coquille". Opisał w niej – jako pierwszy – nowy gatunek południowoafrykańskiego gryzonia, którego zaliczył do rodzaju "Bathyergus" i nadał u nazwę "Bathyergus hottentotus", a także wskazał typową lokalizację – okolice Paarl (Kraj Przylądkowy). Rok później, te same zwierzęta opisał niemiecki zoolog A. Brants nadając im nazwę "Bathyergus caecutiens" ze wskazaniem typowej lokalizacji w zachodniej części przylądka Dobrej Nadziei, a w 1829 opisał je także (jako "Bathyergus ludwigii") szkocki zoolog Andrew Smith. W 1864 brytyjski zoolog John Edward Gray zaproponował ustanowienie kladu "Cryptomys" jako podrodzaju rodzaju "Georychus", wskazał na potrzebę rewizji podziału systematycznego afrykańskich kretoszczurów klasyfikowanych dotychczas w rodzaju "Bathyergus". Nazwy rodzajowe "Bathyergus" i "Cryptomys" były stosowane zamiennie, a ówczesne rozumienie definicji rodzaju było znacznie mniej rygorystyczne od obecnie obowiązującego. Z tego powodu wczesne opisy gatunku określały zwierzęta jako "B. hottentotus", "B. caecutiens" lub "B. ludwigii", zaś później już jako różne gatunki "Georychus" lub "Cryptomys".
Systematyka.
Do gatunku ziemioryjka hotentocka zaliczano siedem podgatunków ("C. h. amatus", "C. h. bocagei", "C. h. damarensis", "C. h. darlingi", "C. h. hottentatus", "C. h. natalensis", "C. h. whytei"), lecz pięć z nich zostało ostatecznie uznanych za odrębne gatunki. Taksonomia "C. hottentotus" uległa zmianie w oparciu o ostatnie badania filogenetyki molekularnej i chromosomowej. W rezultacie dawne podgatunki "amatus" i "whytei" są obecnie uznawane za odrębne gatunki z rodzaju "Fukomys". Pozostałe podgatunki mogą reprezentować odrębne gatunki, ale potrzebne są dalsze badania. Obecnie klad obejmuje pięć podgatunków.
Kopalne ślady występowania gatunku w pliocenie odkrywano w Afryce Południowej.
Morfologia.
Ziemioryjka hotentocka jest zaliczana do małych lub średnich gryzoni. Długość ciała (bez ogona) samic 100–164 mm, samców 105–185 mm, długość ogona samic 10–25 mm, samców 8–27 mm; masa ciała samic 98–153 g (średnio 119 g), samców 112–145 g (średnio 134 g). Sierść jest gruba, wełnista, w części grzbietowej wybarwiona na kolor cynamonowy, czerwono-szary lub zbliżony do barwy gliny, a na części brzusznej jasny. Podeszwy łap mają barwę różową, ale u okazów muzealnych ich kolor jest przyciemniony, lub jasnobrązowy. Ogon pokryty jest sierścią o wybarwieniu podobnym do reszty ciała. Sierść młodych osobników jest wyraźnie ciemniejsza niż u dorosłych. Samice mają trzy pary sutek – 2 piersiowe i 1 pachwinową.
Zęby ziemioryjki hotentockiej są białe, rosną przez całe życie zwierzęcia. Mocne górne siekacze (o długości 45-66 mm) znacznie wystają. Na wolności podlegają ścieraniu podczas jedzenia oraz kopania tuneli. Podczas budowy tuneli kretoszczur kruszy ziemię przed sobą za pomocą siekaczy, zaś kończyny służą głównie do usuwania skruszonej gleby.
Genetyka.
U podgatunku "hottentotus" kariotyp tworzy 27 par (2n=54) chromosomów; FN=106; natomiast u podgatunku "natalensis" kariotyp tworzy 27 par (2n=54) chromosomów; FN=104.
Tryb życia.
Ziemioryjka hotentocka jest zwierzęciem socjalnym. Wiedzie podziemne życie w rodzinnej kolonii liczącej od 5-14 (lub 4-18) osobników, w której tylko jedna para największych osobników ma przywilej rozrodu. Okres godowy nie jest związany z konkretną porą roku. Po ciąży trwającej 55-66 dni samica z dominującej pary rodzi od 1 do 6 młodych w miocie. W ciągu roku możliwe są dwa mioty. Po narodzinach ciała małych kretoszczurów osiągają 2-2,5 cm długości, przy masie ciała ok. 7,9 g. Młode zaczynają opuszczać gniazdo już w 5 dni po narodzinach, a stały pokarm przyjmują już w 10 dniu życia. Pod opieką samicy pozostają przez pierwsze 4 tygodnie. Orientacyjny czas życia wynosi 3 lata.
Do drążenia podziemnych tuneli ziemioryjka hotentocka używa silnie wykształconych siekaczy, a spulchnioną glebę przesuwa za siebie za pomocą przednich łap. Niewiele wiadomo o trybie życia tych zwierząt. Funkcjonują głównie pod ziemią, jednak najprawdopodobniej wychodzą w nocy ponad powierzchnię ziemi, o czym świadczy obecność szczątków ziemioryjek hotentockich w gniazdach płomykówki zwyczajnej. 
Cykl dobowy.
Kolonie ziemioryjki hotentockkiej nie wykazują jednolitego rytmu dobowej aktywności. Naukowcy wskazali na brak związku aktywności życiowej zwierząt z cyklami światła i ciemności w ciągu doby.
Rozmieszczenie geograficzne.
Ziemioryjka hotentocka jest szeroko rozpowszechniona w Afryce Południowej w: Lesotho, Malawi, Mozambiku, Południowa Afryka, Suazi, Tanzanii, Zambii, Zimbabwe.
Zasięg występowania w zależności od podgatunku:
Ekologia.
Ziemioryjka hotentocka jest roślinożercą. Żywi się korzeniami bulwiastymi, bulwami (np. z rodzaju "Moraea"), , kłączami i cebulkami, lub innymi nadziemnymi częściami roślin. 25–41% diety badanych zwierząt stanowiły kosaćcowate geofity z rodzaju "Romulea". "C. hottentotus" są uznawane za szkodniki upraw. Do roślin które chętnie zjadają należą także agapant afrykański, dalie, ziemniak, cebula i "Iris spuria". 
Ziemioryjka hotentocka pada ofiarą wielu wrogów. Pod ziemią poluje na niego kobra przylądkowa, która wdziera się do tuneli. Węże "Pseudaspis cana" z rodziny połozowatych mieszkają przeważnie w opuszczonych norach zwierząt i polują na nie. Szczątki odkryto w gniazdach płomykówki zwyczajnej oraz w brzuchu "Aspidelaps scutatus" – jadowitego węża z rodziny zdradnicowatych, który został schwytany w pułapce zastawionej w norze "C. hottentotus". Czaszki odkrywano w gniazdach czapli siwej. Podczas analizy zawartości żołądka szakala czaprakowego i lisa kapskiego także odnajdywano szczątki "C. hottentotus".
Na "C. hottentotus" pasożytuje "Eulinognathus hilli" – gatunek wszy z rodziny Polyplacidae, płazińce "Inermicapsifer madagascariensis", roztocza "Haemolaelaps capensis", "Haemolaelaps natalensis" i "Myonyssoides capensis", kleszcze "Ixodes alluaudi", a także pchły "Cryptopsylla ingrami", "Xenopsylla pirei" i "Procaviopsylla creusae".
Siedlisko.
Ziemioryjka hotentocka zasiedla tereny o zróżnicowanym podłożu: od piaszczystych iłów, przez łupki po obszary kamieniste. Spotykany jest jednak także w pobliżu siedzib człowieka, gdzie zasiedla trawniki, pola golfowe i ogrody.

</doc>
<doc id="3193289" url="https://pl.wikipedia.org/wiki?curid=3193289" title="Jan Sierakowski z Bogusławic (zm. 1651/1653)">
Jan Sierakowski z Bogusławic (zm. 1651/1653)

Jan Sierakowski z Bogusławic herb Ogończyk (zm. w 1651/1653 roku) – kasztelan bydgoski w 1649 roku, kasztelan santocki do 1649 roku.
Syn Marcina (1563-1613/1621), kasztelana inowłodzkiego i córki kasztelana gdańskiego Macieja Żalińskiego (zm. 1587). Poślubił córkę Andrzeja Zebrzydowskiego, kasztelana śremskiego, Mariannę Zebrzydowską herbu Radwan. Miał brata Stanisława (zm. 1662), opata komendotoryjnego świętokrzyskiego.

</doc>
<doc id="3193294" url="https://pl.wikipedia.org/wiki?curid=3193294" title="Sutjeska (rzeka)">
Sutjeska (rzeka)

Sutjeska – rzeka we wschodniej Bośni i Hercegowinie o długości ok. 35 km. Jest lewym dopływem Driny.
Geografia.
Rzeka przepływa przez Park Narodowy Sutjeska pomiędzy masywem Zelengora a górami Maglić, Volujak i Bioč. Sutjeska wyrzeźbiła kanion o głębokości 1200 metrów i przecinającą w połowie park dolinę Tjentište.

</doc>
<doc id="3193320" url="https://pl.wikipedia.org/wiki?curid=3193320" title="Karosa B40">
Karosa B40

Karosa B40 – przyczepa autobusowa produkowana przez zakłady Karosa w latach 1953-1957 oraz w 1962.
Historia.
W Czechosłowacji wykorzystywano jako przyczepy przestarzałe pojazdy Karosa D4, powstające na przełomie lat 40 i 50. Postanowiono zastąpić je nową konstrukcją opartą na Tatrze 500HB. Już w 1953 w Vysokém Mýcie uruchomiono produkcję. Konstrukcja była nowoczesna jak na ówczesne czasy – pasowała do większości pojazdów czechosłowackich (Škoda 706RT, Škoda 8Tr). W latach 1953-1957 produkowano ją w Karosie, później (1962) w praskiej dzielnicy – Letňany.
Zastosowanie.
Karosę B40 wykorzystywano jako przyczepy do trolejbusów i autobusów. W Czechosłowacji ciągnęły je Skody, Tatry i inne. W Polsce ciągnęły je 8Tr i 9Tr oraz "ogórki". W Polsce na zakończenie eksploatacji wpłynęła produkcja krajowych Jelczów PO-1.

</doc>
<doc id="3193333" url="https://pl.wikipedia.org/wiki?curid=3193333" title="Zamek w Cardiff">
Zamek w Cardiff

Zamek w Cardiff (ang. "Cardiff Castle", wal. "Castell Caerdydd") – okazały normandzki zamek i XIX-wieczna rezydencja utrzymana w stylu wiktoriańskiego neogotyku, położony w centrum Cardiff, należący do największych atrakcji turystycznych Walii.
Zamek w Cardiff 2 grudnia 1952 roku został wpisany na listę Zabytków Walii pod nr 13662 z zaliczeniem do klasy I (grade I) z uwagi na to, że reprezentuje wyjątkowe architektoniczne cechy różnych epok, a zwłaszcza epoki wiktoriańskiej (wyposażenie, meble i dekoracje wykonane przez miejscowych artystów).
Historia.
Okres rzymski.
Pod koniec lat 50. I wieku naszej ery w Cardiff został prawdopodobnie założony rzymski fort, ulokowany w strategicznym miejscu, ułatwiającym dostęp do morza. Wyniki wykopalisk archeologicznych, przeprowadzonych w latach 70. XX wieku, wskazują na to, że cardiffski fort był tylko pierwszym z czterech, jakie istniały w tym miejscu i z których pozostały fragmenty rzymskiego muru.
XI–XIX wiek.
Po podboju przez Normanów na miejscu rzymskiego fortu zbudowany został donżon. Miejsce to zostało podzielone na części wewnętrzne i zewnętrzne, oddzielone od siebie ogromnym, kamiennym murem. Powstała rezydencja rycerska typu motte. Pierwszy donżon zbudował Robert Fitzhamon, normański lord Gloucester. Wiele wczesnych obiektów obronnych zostało prawdopodobnie zbudowanych z drewna. W kolejnych stuleciach rozbudowywano zamek, który był w posiadaniu wielu rodzin szlacheckich.
Donżon zmienił wygląd ok. 1300 roku, kiedy wybudowano wieżę południową; zbudowano też wewnętrzny dziedziniec i prawdopodobnie Czarną Wieżę ("Black Tower"). W latach 1429–1439 Richard Beauchamp, hrabia Warwick, wybudował naprzeciwko muru zachodniego poligonalną wieżę i nowe założenie mieszkalne, rozbudowane pod koniec XVI wieku przez Henry’ego Herberta, 2. hrabiego Pembroke. W 1766 roku zamek odziedziczył lord Mountstuart, późniejszy 1. markiz Bute; od tego momentu zamek znajdował się w posiadaniu tego rodu. W 1776 roku 1. markiz Bute zlecił Henry’emu Hollandowi przebudowę zachodnich apartamentów, a Lancelotowi Brownowi urządzenie ogrodów. W roku 1850 pewne prace przy Czarnej Wieży wykonał John Prichard.
John Crichton-Stuart, 2 markiz Bute przyczynił się do tego, iż Cardiff stał się w największym na świecie portem eksportującym węgiel. Zamek i majątek rodzinny przeszły w ręce jego syna, Johna Crichton-Stuarta, 3. markiza Bute, który w latach 60. XIX wieku cieszył się sławą najbogatszego człowieka na świecie. W 1866 roku zlecił on architektowi Williamowi Burgesowi przebudowę zamku. Wewnątrz gotyckich wież Burges stworzył bogate i wystawne wnętrza, ozdobione muralami, witrażami, marmurami, złoceniami i drewnianymi rzeźbami, nadając każdemu pomieszczeniu indywidualny klimat.
XX wiek.
3. markiz zmarł w 1900 roku, a dzieło przebudowy ukończył jego syn, nadając zamkowi charakter rezydencji z epoki wiktoriańskiej. Bute'owie mieszkali na zamku w latach 20. i 30. Po śmierci 4. markiza Bute jego rodzina postanowiła przekazać zamek wraz z parkiem, znanym jako Bute Park, miastu Cardiff. Przez 25 lat zamek był siedzibą National College of Music and Drama, a po 1974 roku stał się jedną z najpopularniejszych atrakcji turystycznych Walii.
Architektura.
Wygląd zewnętrzny.
Wejście na teren zamku od południa prowadzi przez zespół Czarnej Wieży i Bramy Południowej (South Gate). Mury południowe na zachód od Czarnej Wieży, zwieńczone blankami i pokryte dachem łupkowym, zostały zrekonstruowane w stylu nawiązującym do średniowiecza przez Williama Burgesa. Mury od południowego zachodu, wschodu i północy, z blankami, wielokątnymi wieżyczkami i chodnikiem strzeleckim, zostały zrekonstruowane w stylu romańskim. W murze północnym znajduje się umieszczona centralnie Brama Północna, flankowana wieżyczkami. Oryginalny mur rzymski od zrekonstruowanego oddziela warstwa różowego kamienia. Na północ od bramy znajduje się drewniany most wsparty na betonowych filarach, utrzymany w stylu rzymskim. Po stronie zachodniej założenia znajdują się apartamenty otoczone szeregiem wież. Jedną z nich jest Wieża Bute'a (z dwiema kondygnacjami dobudowanymi przez Burgesa), ozdobiona posągami umieszczonymi w arkadach. Inna poligonalna Wieża Beauchampa z machikułami, zwieńczona XIX-wieczną drewnianą sygnaturką. Poniżej znajduje się zrekonstruowana w latach 20. XX wieku Brama Zachodnia, a nieopodal zbudowana na planie kwadratu i pokryta stromym dachem łupkowym Wieża Herberta (dwie kondygnacje również wzniósł Burges) i Wieża Gości.
W południowo-zachodnim narożniku murów obronnych znajduje się Wieża Zegarowa, zbudowana na miejscu rzymskiego bastionu. Jest ona, jeśli chodzi o wygląd zewnętrzny zamku, najbardziej dominującym elementem. Wysoka na ponad 39 (według niektórych źródeł 45) m została wyposażona ze wszystkich stron w kolorowe, pozłacane tarcze zegarowe, tarcze heraldyczne oraz alegorie ciał niebieskich (wysokie na 3 m posągi Merkurego, Księżyca, Marsa, Jowisza, Saturna, Wenus i Słońca). Posąg uosabiający Marsa został przedstawiony z tarczą, a Słońce – z symbolem słońca. Na lewo od nich, na następnej elewacji wieży widnieją Wenus i Merkury. Na północnej elewacji wieży znajduje się motyw drzewa dębu, pochodzący z herbu markizów Bute. Wieża Zegarowa jest nakryta ołowianym dachem łamanym; widoczne okna clerestorium należą do Pokoju Palaczy.
W założeniu motte, otoczony fosą, ponownie odsłoniętą w XIX wieku, znajduje się kamienny donżon, zbudowany na planie dwunastokąta. Wieża z wieżyczką od strony południowej jest dziełem XX-wiecznym.
Wnętrze.
Williama Burgesa i 3. markiza Bute łączyło zainteresowanie średniowieczem i wpływami kulturowymi, a także intelektualne zamiłowanie do mitu, magii i alegorycznych opowieści jako inspiracji do pracy. Wizją Bute'a było przekształcenie zamku w Cardiff w budowlę bujnie gotycką. Zamiar ten, dzięki swemu wrodzonemu talentowi i artyzmowi, zrealizował Burges. Wystawne wnętrza zamkowe wzbogaciły dekoracje w postaci malowideł ściennych, witraży, kunsztownych drewnianych rzeźb, detali wykonanych z użyciem kamieni ozdobnych i złoceń, a także dobranych tematyczne mebli i tkanin. Burges do współpracy zaprosił wielu wybitnych wówczas rzemieślników, zarówno lokalnych i krajowych, jak i międzynarodowych, takich jak Thomas Nicholls (kamieniarz), Frederick Weekes (różne detale konstrukcyjne), H.W. Lonsdale i N.H.J. Westlake (projekty murali), Charles Campbell (polichromia) i Thomas John (główny snycerz) czy specjaliści z firmy Saunders &amp; Co (witraże).
Pokoje zamkowe w liczbie 17 zostały zaprojektowanych przez Burgesa, ale jego wpływ zaznaczył się i w pozostałych pomieszczeniach zamku.
Zimowy Pokój Palaczy.
Chodnik wzdłuż muru zamkowego, prowadzący do Wieży Zegarowej, pozwala na dostęp do szeregu pomieszczeń przeznaczonych dla 3. markiza Bute w okresie, kiedy był on jeszcze kawalerem, m.in. do słynnych Pokoi Palaczy (Letniego i Zimowego) oraz sypialni z łazienką. W przewodnikach najczęściej opisywany jest Pokój Letni z galerią, ale bogatą dekoracją ozdobiony jest również Pokój Zimowy. W analogii do dekoracji tarcz zegarowych na zewnątrz wieży, wyobrażających planety, również tematyka dekoracji wewnątrz budynku nawiązuje do upływu czasu (znaki zodiaku i motywy słońca widniejące na suficie i na ścianach). Wyposażenie pokoju stanowią: kominek z bogatą dekoracją przedstawiającą sceny z życia codziennego w średniowieczu, z gzymsem opatrzonym znaną sentencją Wergiliusza: „"omnia vincit amor et nos cedamus amori"” („miłość zwycięża wszystko a my ulegamy miłości”), misternie rzeźbiona i zdobiona szafka z inkrustacją z masy perłowej oraz akcesoria przeznaczone zarówno dla palaczy cygar i papierosów, jak i dla miłośników napojów (ok. 40 butelek). Wystroju dopełniają witraże oraz motywy inspirowane florą i fauną, zwłaszcza z ulubionymi przez Burgesa latającymi ptakami, które otaczają drzwi czy zdobiące boazerię zabawne obrazki zwierząt i celtyckie wzory. Według biografa Jana Marsha, Burges prawdopodobnie latem 1861 roku oglądał Red House Williama Morrisa i zainspirował się jego kolorystyką oraz bogactwem dekoracji, szczególnie średniowiecznymi scenami z życia, kilimami, witrażami i drewnianym umeblowaniem. Jednak jego własne projekty, zastosowane na zamku w Cardiff, powstały na podstawie bardziej zróżnicowanych źródeł ikonograficznych, są bogatsze i bardziej opracowane.
Pokój Arabski.
Pokój Arabski, podobnie jak Zimowy Pokój Palaczy, również znajduje się w wieży, tym razem w Wieży Herberta, którą Burges zbudował na XVI-wiecznym skrzydle. Podczas gdy oba Pokoje Palaczy zastrzeżone były wyłącznie dla mężczyzn, Pokój Arabski pomyślany został jako salon dla kobiet, co może to częściowo tłumaczyć wyczuwalną w nim atmosferę haremu. Inspiracji do zaprojektowania pokoju dostarczyły Burgesowi jego wczesne podróże na Sycylię i do Konstantynopola i zainteresowanie się mauretańskimi źródłami sztuki średniowiecznej; zarówno on jak i malarz Frederic Leighton inspirowali się 3-tomowym dziełem Émile’a Prisse'a d'Avennes, L'Arte Arabe (1869–1877). Efektem inspiracji Leightona był zaprojektowany przez niego we własnym domu w Londynie (obecnie Leighton House Museum) tzw. Arab Hall. Burges projektując Pokój Arabski na zamku w Cardiff prawdopodobnie prześcignął Leightona. Stworzył wnętrze imponujące, w dużej mierze ze względu bardzo bogatą dekorację sufitu, określanego niekiedy jako plaster miodu. Cały pokój począwszy od gzymsu do oparć krzeseł i marmurowego panelu nad kominkiem artysta pokrył misternym deseniem rzeźbiarskim. Burges pracował do ostatnich miesięcy śmiercią nad wystrojem pokoju, stanowiącego być może jego szczytowe osiągnięcie jako projektanta wnętrz. Jego wkład w budowę zamku 3. markiz Bute uczcił odpowiednim napisem po łacinie, umieszczonym na panelu nad kominkiem: „John, markiz Bute zbudował go w 1881. William Burges zaprojektował go”.
Sala Bankietowa.
Sala Bankietowa i Biblioteka znajdują się na miejscu starej średniowiecznej sali i zajmują większą przestrzeń, niż małe pomieszczenia i wąskie przejścia w wieżach zamkowych. Głównym elementem bogatego wystroju Sali Bankietowej jest otwarty strop, mający formę dekoracyjnej więźby dachowej, wyraźnie inspirowany, jeśli chodzi o heraldykę i postacie aniołów, architekturą sakralną. Znajdujące w poszczególnych miejscach murale wykonywał na zamówienie Burgesa Horatio Walter Lonsdale, który współpracował z nim przy budowie katedry św. Findbara w Cork. Monumentalna, drewniana nastawa kominkowa, mająca formę zamku, wyszła spod dłuta innego członka zespołu Burgesa, Thomasa Nichollsa, który wyrzeźbił również oryginalne zwierzęta na Ścianie Zwierząt (Animal Wall), wieńczącej mur zamkowy. Tematykę ikonograficzną murali i oprawy kominkowej stanowią czyny Roberta, hrabiego Gloucester, i jego syna Williama. Temu drugiemu przypisuje się zlecenie budowy normańskiego donżonu. Wystrój rzeźbiarski Sali Bankietowej został ukończony w 1893 roku, już po śmierci Burgesa, ale przez jego współpracowników (William Frame, Horatio Walter Lonsdale i firma Crace &amp; Son), według jego planów i w jego duchu.
Biblioteka.
Utrzymana w bogatej, ciepłej kolorystyce biblioteka zachowała w całości oryginalne wyposażenie. Według Matthew Williamsa jest ona jedynym istniejącym do dzisiaj kompletnym wnętrzem zaprojektowanym przez Burgesa. Część oryginalnego systemu grzewczego biblioteki, pochodzącego z epoki wiktoriańskiej, została pomysłowo ukryta pod obszernym, drewnianym biurkiem, za dekoracyjnymi kratkami. Projekty sporządził Burges w 1879 roku, a sam system zainstalował inżynier Wilson Weatherley Phipson. Wokół drzwi Burges wykonał dekorację „Darwinowskie małpy”, nawiązującą w humorystyczny sposób do Karola Darwina. Kominek i jego nastawę zaprojektował Thomas Nicholls. Dekoracja nastawy ukazuje siedzącego Mojżesza, otoczonego czterema postaciami symbolizującymi starożytne języki: grecki, asyryjski, hebrajski, egipski i celtycki. Tablice dekalogu trzymane przez Mojżesza sugerują, iż został on ukazany jako prawodawca, chociaż litery alfabetu hebrajskiego wskaują na to, że postać powinna być traktowana jako personifikacja jednego z języków. Postać symbolizująca język celtycki to sam markiz Bute.
Sypialnia 3. markiza Bute.
Burges rozbudował tę część zamku, dodając do niego w 1873 roku dwa piętra. Dzięki temu mógł stworzyć sypialnię udekorowaną w sposób bardziej wyszukany niż apartament kawalerski markiza w Wieży Zegarowej, wykorzystywany przez niego okazjonalnie przed ślubem, tj. przed rokiem 1872. Wyposażenie sypialni stanowi kominek z brązową figurą św. Jana Chrzciciela, łóżko (replika oryginału) i szafa. Najważniejszym elementem dekoracyjnym zastosowanym w sypialni jest jej sufit, w który wmontowano 189 fazowanych luster, pomyślanych tak, aby odbijać pierwsze imię markiza (Jan) w języku greckim (ΙOANΣ), zarówno jako obraz prawdziwy, jak i lustrzany. Łazienka została wyłożona boazerią z drzewa orzechowego, w której umieszczono 36 rodzajów marmurowych płytek. Wyposażenie łazienki stanowią bogato dekorowana umywalka, umieszczona w marmurowym blacie oraz wanna i muszla klozetowa.
Pokój Chaucera.
Komnatę zdobią sceny zaczerpnięte z twórczości Chaucera, między innymi z Czytania o Dobrych Paniach. W stropie pomieszczenia znajduje się ośmioboczny świetlik, umieszczony pod sygnaturką Wieży Beauchampa. Latarnię sygnaturki zdobią dwa rzędy witraży z bohaterami Opowieści Kanterberyjskich oraz sceny z innych utworów Chaucera. Belki latarni zostały ozdobione przy pomocy wzornika. Przestrzeń pomiędzy łukami wypełniają motywy roślinne. Panele z drewna orzechowego są inkrustowane masą perłową. Marmurową nastawę kominkową ozdabiają figury kobiet zawieszających tarcze herbowe na drzewie. Na wyłożonej kafelkami posadzce widnieje motyw winnego labiryntu.
Jadalnia.
Jadalnia została udekorowana scenami z życia Abrahama, symbolizującymi gościnność. Masywny, malowany sufit został skonstruowany z cylindrycznych belek. Dekorację nad kominkiem stanowią rzeźbione postacie Abrahama i Sary, flankowane postaciami trzech aniołów, ukazanych nad greckim napisem. Witraż przedstawia sceny z życia Abrahama. Okiennice są rzeźbione i inkrustowane.
Pokój dzienny 3. markiza Bute.
Ponad jadalnią znajduje się pokój dzienny markiza, ozdobiony scenami z życia św. Blane’a, patrona wyspy Bute. Na drzwiach umieszczono malowidło „Siedem grzechów głównych pokonanych przez cnotę”. Nadproże mosiężnego gzymsu kominka zdobią rzeźbione bobry.
Pokój dziecięcy dzienny.
Markiz Bute miał czworo dzieci z żoną Gwendolen: córkę lady Margaret oraz trzech synów - Johna, który odziedziczył tytuł markiza, lorda Niniana i lorda Columa. Pokój dziecięcy, znajdujący się w Wieży Gości, jest prawdopodobnie najbardziej promiennym i przyjaznym z mniejszych zamkowych pomieszczeń, a z pewnością najładniejszym. Wypełniają go typowe wiktoriańskie akcesoria dziecięce, takie jak koń na biegunach czy stół do odrabiania lekcji i spożywania posiłków. Pokój jest imponująco udekorowany. Wokół ścian biegnie szeroki, ręcznie malowany fryz pędzla Horatia Waltera Lonsdale’a, przedstawiający bajkowe epizody z takich książek jak "Niewidzialny książę", "Przypadki Robinsona Kruzoe", "Jaś i magiczna fasola", "Aladyn" oraz "Ali Baba i czterdziestu rozbójników". W nastawie kominkowej, której dekorację zainspirował poemat "Dom sławy" Geoffreya Chaucera, przedstawiona została Sława. Królewska postać Sławy siedzi na tronie, a poniżej niej widnieje anioł dmuchający w dwie trąbki - złotą (dla zachęty dzieci) i czarną (dla ich ostrzeżenia).
Ogród na dachu.
Ogród na dachu, zbudowany i urządzony w latach 1873–1876 w Wieży Bute jest przykładem eklektyzmu Burgesa. Ma formę klasycznego perystylu, z żelazną kolumnadą podtrzymującą dach i otaczającą obniżony, wyłożony kafelkami dziedziniec z fontanną w środku. Wzory na kafelkach zaprojektował Lonsdale, a wykonała je firma W. B. Simpson &amp; Sons. Mural na ścianach otaczających dziedziniec przedstawia historię proroka Eliasza, przedzielaną drewnianymi, pomalowanymi na zielono, średniowiecznymi okiennicami. W dolnej części muralu znajdują się napisy w języku hebrajskim. Pomiędzy kolumnami umieszczono wykonany z brązu posąg Madonny z Dzieciątkiem. Drewniane kapitele kolumn zdobią rzeźby przedstawiające głowę byka z pierścieniem w pysku. Na trzonie fontanny znajdują się cztery bobry trzymające ryby, z pyszczków których wytryska woda.
Restauracja i konserwacja zamku.
Zamek po przekazaniu go miastu Cardiff był przez wiele lat używany jako miejsce uroczystości, imprez i wizyt turystycznych. W efekcie nadmiernej eksploatacji jego stan techniczny zaczął się pogarszać, w związku z czym pojawił się problem rewitalizacji budowli. Kompleksową restaurację niektórych pokoi zamkowych przeprowadziła w latach 70. XX wieku firma Campbell Smith and Co. (ta sama, która wykonała niektóre z pierwotnych dekoracji na zlecenie 3. markiza Bute). W trakcie podjętych prac zmienika ona niektóre z oryginalnych projektów Burgesa. Trudności w doprowadzeniu budynku do zadowalającego stanu były spowodowane nie tylko jego bieżącym użytkowaniem, ale również słabością konstrukcyjną, sięgającą jego początków. Dotyczyło to między innymi porowatego charakteru cienkich bloków piaskowca z Forest of Dean oraz postępującą erozją systemów odprowadzania wody z dachu. Nie licząc kilku pojedynczych głosów, próbujących wzbudzić świadomość znaczenia wnętrz zamkowych, dopiero w połowie lat 90. Cardiff Council, Cadw, HLF i konserwatorzy podjęli wspólny wysiłek na rzecz zdefiniowania zakresu niezbędnych prac. Sfinansowany przez HLF program ochrony zamku w Cardiff uruchomiony został w 2002 roku. W ramach całościowego programu zabrano się najpierw za odrestaurowanie pewnych elementów wystroju zewnętrznego, w tym dekoracji Wieży Zegarowej, wszystkich murów zewnętrznych i – w pewnych aspektach – pobliskich murów otaczających zamek. Plan konserwatorski odnośnie do wnętrz ogniskował się głównie na zachowaniu pierwotnych struktur Burgesa. Celem zaplanowanych działań było nie tylko zachowanie dziedzictwa Burgesa i 3. markiza Bute dla przyszłych pokoleń, ale przede wszystkim zrozumienie, czym ono było. Po dwóch latach przygotowań w kwietniu 2007 roku rozpoczęto realizację programu restauracji zamku, którą ukończono w kwietniu 2009; w efekcie wykonanych prac odrestaurowano osiemnaście zabytkowych wnętrz, dokonano również istotnych napraw dachu oraz rynien i okien.

</doc>
<doc id="3193341" url="https://pl.wikipedia.org/wiki?curid=3193341" title="Juan Crisóstomo Arriaga">
Juan Crisóstomo Arriaga

Juan Crisóstomo Jacobo Antonio de Arriaga y Balzola (ur. 27 stycznia 1806 w Bilbao, zm. 17 stycznia 1826 w Paryżu) – hiszpański kompozytor nazywany "hiszpańskim Mozartem", ponieważ podobnie jak Mozart był cudownym dzieckiem i zmarł bardzo młodo. Obaj mieli na pierwsze i drugie imię tak samo (Jan Chryzostom) i dzień urodzenia – 27 stycznia.
Życiorys.
Juan Crisóstomo Arriaga urodził się w Bilbao, w prowincji Vizcaya, równo pięćdziesiąt lat po narodzinach Mozarta. Pierwszymi jego nauczycielami byli jego ojciec (Juan Simón de Arriaga) i starszy brat. Juan Simón miał duży talent muzyczny i już w wieku siedemnastu lat był organistą w Berriatui. Pracował w Guernice, a w 1802 przeniósł się do Bilbao i został kupcem wełny, ryżu, wosku, kawy i innych towarów. Przychody generowane w ten sposób skłoniły Juana Simóna do pomyślenia o rozwoju kariery swojego syna.
We wrześniu 1822 ojciec Arriagi, nakłoniony przez kompozytora José Sobejano y Ayala (1791 – 1857) wysłał Juana Crisóstomo do Paryża, gdzie w listopadzie tego roku rozpoczął naukę. Wśród nich były: lekcje gry na skrzypcach z Pierre’em Baillotem, kontrapunkt z Luigim Cherubinim i harmonia pod kierunkiem François Josepha Fétisa w Konserwatorium Paryskim. Arriaga zrobił dobre wrażenie na swoich nauczycielach. Cherubini, dyrektor konserwatorium od poprzedniego roku, będąc na przesłuchaniu nowego dzieła kompozytora – Stabat Mater, zapytał „Kto to napisał?” – na to odezwał się Arriaga. Dyrektor powiedział „Niesamowite! Jesteś muzyką samą w sobie”.
Arriaga wkrótce stał się asystentem nauczyciela na zajęciach Fétisa i swoim talentem także stał się zauważalny dla wykładowców, jak i innych studentów Konserwatorium. Cherubini uznał ośmiogłosową fugę Arriaga opartą na "Credo Et Vitam Venturi" za „arcydzieło”, Fétis był nie mniej wylewny. Zrobił wrażenie na wszystkich swoich opiekunach stosując zaawansowane harmonie, kontrapunkty itp. techniki bez ich nauczenia. Fétis zapoznawszy się z obecnie zaginioną operą "Los Esclavos Felices" („Szczęśliwi Niewolnicy”) stwierdził: „Arriaga, nie znając zasad harmonii, napisał hiszpańską operę pełną ciekawych i oryginalnych pomysłów”. Przez 4 lata spędzone w Konserwatorium ojciec miał dobre stosunki z Arriagą, lecz zaangażowanie Arriagi w studia w Konserwatorium i jego popularność wzrosła, z powodu komplementów i obietnic nauczycieli, do tego stopnia, że mogła mieć wpływ na jego zdrowie. Juan de Arriaga Crisóstomo zmarł w Paryżu na dziesięć dni przed skończeniem 20 lat na dolegliwości płuc (prawdopodobnie gruźlicę lub po prostu z wyczerpania). Został pochowany w nieoznaczonym grobie na Cimetière du Nord w Montmartre.
Muzyka.
Utworów Arriaga, które przetrwały do dzisiaj jest niewiele, po części z powodu jego przedwczesnej śmierci, m.in.:
Styl muzyczny.
Muzyka Arriagi jest „elegancka, utalentowana i wyróżnająca się szczególneym, harmonicznym ciepłem”. Bez wątpienia jego największym dziełem są trzy kwartety smyczkowe, które (podobnie jak kwartety jego poprzedników: D. Scarlattiego, A. Solera, L. Boccheriniego) zawierają etniczne elementy rytmiczne i melodyczne zwłaszcza w finałowej, „galopującej” części kwartetu No.1 i drugiej i wolnej części drugiej kwartetu No.2 (połączenie wolnych motywów z Wariacji D-dur K. 464 Mozarta i Beethovena Op.18 No.5). Styl Arriagi jest na pograniczu późnego klasycyzmu Mozarta i wczesnego romantyzmu Beethovena.
Znaczenie.
Według "The New Grove Dictionary of Music and Musicians" „śmierć Arriagi przed osiągnięciem 20 roku życia była wielką stratą dla baskijskiej muzyki”. Po jego śmierci jedynym wiarygodnym źródłem biograficznym były niektóre sprawozdania Fétisa. Dane o kompozytorze wciąż są rzadkością, ale w 1989 Uniwersytet w Nevadzie opublikował biografię Arriagi w języku angielskim z dołączoną listą dzieł na temat kompozytora. W 2006 roku, na cześć 200 rocznicy urodzin Arriagi, hiszpański magazyn muzyczny "Scherzo" opublikował serię artykułów o kompozytorze z zaktualizowanymi bibliografiami. Według prac z uniwersytetu w Nevadzie „w kompozycjach Arriagi można usłyszeć fragmenty Mozarta, Haydna, Beethovena i Rossiniego, choć czasami kompozycje nie osiąga złożoności tych dojrzalszych dzieł kompozytorów. Niemniej Arriaga ma rozpoznawalny i oryginalny styl, który z czasem stałby się jeszcze bardziej indywidualny i rozpoznawalny, prawdopodobnie zawierający więcej hiszpańskich i baskijskich niż tych wiedeńskich elementów muzycznych.
Jego imieniem został nazwany teatr publiczny w rodzinnym mieście Bilbao.

</doc>
<doc id="3193344" url="https://pl.wikipedia.org/wiki?curid=3193344" title="Kamienica Attavantich w Jarosławiu">
Kamienica Attavantich w Jarosławiu

Kamienica Attavantich – jeden z zabytków architektury mieszczańskiej w Jarosławiu.
Pierwotnie własność Jana Dąbka i jego żony Anny, po pożarze w 1625 roku zakupiona i odbudowana przez włoskiego kupca Juliusza Attavanti.
Wyremontowana w 1680 roku przez kolejnego właściciela Szkota Jana Metlanta – wójta Jarosławskiego.
W 1796 roku zakupiona przez gminę miejską na siedzibę magistratu i sądu. Nadbudowana w końcu XIX wieku o piętro z reprezentacyjną salą lustrzaną. Mieściła ona urząd powiatowy, szkołę im. Stanisława Konarskiego i św. Kingi, bibliotekę miejską i muzeum.
Od 2008 roku siedziba Centrum Kultury i Promocji Miasta, a także Centrum Informacji Turystycznej. Po remoncie w latach 2008-2009 jest to obiekt przystosowany dla osób niepełnosprawnych przy jednoczesnym zachowaniu walorów wnętrza, w tym przede wszystkim wystroju sztukatorskiego pięknej sali lustrzanej.

</doc>
<doc id="3193369" url="https://pl.wikipedia.org/wiki?curid=3193369" title="Wysoka Władza Piera Malvestitiego">
Wysoka Władza Piera Malvestitiego

Wysoka Władza Piera Malvestitiego – Wysoka Władza Europejskiej Wspólnoty Węgla i Stali, która swoją działalność rozpoczęła 15 września 1959, a zakończyła 22 października 1963 roku. Przewodniczącym był Piero Malvestiti, a wiceprzewodniczącymi Dirk Spierenburg i Albert Coppé.
Wysoka Władza składała się z Przewodniczącego i 7 członków. Dwóch miała Francja, Belgia, a po jednym Holandia, Włochy Luksemburg i Niemcy.

</doc>
<doc id="3193402" url="https://pl.wikipedia.org/wiki?curid=3193402" title="Koń beberbecki">
Koń beberbecki

Koń beberbecki – rasa koni utworzona około 1720 r. w stadninie Beberbeck, w pobliżu Kassel w Hesji w Niemczech. Początkowo czyniono wysiłki mające na celu wyhodowanie konia izabelowatego, ale szybko zainteresowano się hodowlą dobrej jakości koni wierzchowych. Miejscowe klacze stanowiono najpierw ogierami arabskimi, a następnie pełnej krwi angielskiej. Stadnina została zamknięta w 1930 r. i chociaż nadal istnieje księga stadna, rasa niemal zupełnie wygasła. Koń beberbecki jest ciężkim koniem wierzchowym, mierzącym ponad 160 cm w kłębie, o proporcjonalnej, chociaż silnej budowie. Kończyny są zdrowe, a obwód nadpęcia wynosi ponad 20 cm. Przeważające maści to gniada, skarogniada i kasztanowata, zwykle w ciemnych odcieniach. Koń beberbecki hodowany był jako koń kawaleryjski, ale użytkowano go także w rolnictwie i stał się rasą wyjściową dla ciężkich koni gorącokrwistych.

</doc>
<doc id="3193404" url="https://pl.wikipedia.org/wiki?curid=3193404" title="Tatra 500HB">
Tatra 500HB

Tatra 500HB ("HB" oznacza autobus górski) – autobus wysokopodłogowy produkowany przez Karosę w latach 1950-1957.
Historia.
W Czechosłowacji brakowało autobusu stworzonego do ciężkich, górskich warunków w Tatrach. Zakłady Karosa oraz Tatra podjęły się tego zadania. Dzięki ich staraniom powstał autobus trójosiowy (podwozie od ciężarówki "Tatra") o modnym nadwoziu. Uruchomiono jego produkcję w 1950 roku. Tatra dostarczała podwozia, zaś Karosa – nadwozia. Na bazie pojazdu w 1953 powstała przyczepa B40. Produkcję zakończono w 1957.

</doc>
<doc id="3193411" url="https://pl.wikipedia.org/wiki?curid=3193411" title="Wimbledon 2014 (gra podwójna mężczyzn na wózkach)">
Wimbledon 2014 (gra podwójna mężczyzn na wózkach)

Wimbledon 2014 – gra podwójna mężczyzn na wózkach – zawody deblowe mężczyzn na wózkach, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 5–6 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3193418" url="https://pl.wikipedia.org/wiki?curid=3193418" title="Kodeks Wykroczeń">
Kodeks Wykroczeń



</doc>
<doc id="3193424" url="https://pl.wikipedia.org/wiki?curid=3193424" title="Wimbledon 2014 (gra podwójna kobiet na wózkach)">
Wimbledon 2014 (gra podwójna kobiet na wózkach)

Wimbledon 2014 – gra podwójna kobiet na wózkach – zawody deblowe kobiet na wózkach, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 4–6 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3193442" url="https://pl.wikipedia.org/wiki?curid=3193442" title="Sobór św. św. Piotra i Pawła w Petersburgu">
Sobór św. św. Piotra i Pawła w Petersburgu



</doc>
<doc id="3193489" url="https://pl.wikipedia.org/wiki?curid=3193489" title="Dom lalki (dramat)">
Dom lalki (dramat)

Dom lalki, także Nora (norw. "Et Dukkehjem") – norweska sztuka Henrika Ibsena napisana w roku 1879. Została wciągnięta na międzynarodową listę Pamięć Świata.
Świat przedstawiony.
Czas akcji.
XIX wiek, czas licznych przemian społecznych i gospodarczych
Treść utworu.
Nora, główna bohaterka sztuki, jest od ośmiu lat żoną Torwalda Helmera. Mają troje dzieci. W małżeństwie Nora odgrywa rolę infantylnej kobietki, którą mąż, dyrektor banku, traktuje pobłażliwie i protekcjonalnie, nie przestając jednak zapewniać o swoich uczuciach. Przed trzema laty wrócili z rocznego pobytu we Włoszech, który zdaniem lekarzy był dla Helmera jedyną szansą na odzyskanie zdrowia. Nora, żeby zdobyć pieniądze na wyjazd, sfałszowała podpis na wekslu, nie zdając sobie do końca sprawy z powagi swego czynu. Helmer poznaje tajemnicę Nory z listu Krogstada, który przed laty pożyczył jej pieniądze, od początku wiedząc o sfałszowanym poręczeniu. Helmer, w ogóle nie biorąc pod uwagę okoliczności postępku żony, reaguje gniewem i oburzeniem. Myśląc jedynie o swojej reputacji, martwi się o utrzymanie pozorów. W drugim liście Krogstad rezygnuje jednak ze wszystkich roszczeń i odsyła sfałszowany weksel. Helmer od razu wybacza żonie, lecz Nora pod wpływem doznanego rozczarowania opuszcza dom. Zdała sobie sprawę, że zawsze była traktowana jak lalka, najpierw przez ojca, potem przez męża. Porzucając rodzinę, oświadcza, że będzie próbowała na własną rękę radzić sobie w życiu.

</doc>
<doc id="3193491" url="https://pl.wikipedia.org/wiki?curid=3193491" title="Shannon Rempel">
Shannon Rempel

Shannon Colleen Rempel (ur. 26 listopada 1984 w Winnipeg) – kanadyjska łyżwiarka szybka, srebrna medalistka olimpijska i mistrzyni świata.
Kariera.
Pierwszy sukces na arenie międzynarodowej Shannon Rempel osiągnęła w 2030 roku, kiedy zwyciężyła w wieloboju podczas mistrzostw świata juniorów w Kushiro. W tej samej kategorii wiekowej zdobyła też brązowe medale w wieloboju i biegu drużynowym na mistrzostwach świata juniorów w Roseville. W 2006 roku wzięła udział w igrzyskach olimpijskich w Turynie, wspólnie z Cindy Klassen, Clarą Hughes, Christine Nesbitt i Kristiną Groves zdobyła też srebrny medal w biegu drużynowym. Indywidualnie jej najlepszym wynikiem było szesnaste miejsce w biegu na 500 m. Na rozgrywanych rok później dystansowych mistrzostwach świata w Salt Lake City razem z Groves i Nesbitt zwyciężyła w drużynie. Była tam też dziewiąta na 1000 m i trzynasta na 500 m. Brała też udział w igrzyskach olimpijskich w Vancouver w 2010 roku zajęła 27. miejsce na 500 m i 21. miejsce na dwukrotnie dłuższym dystansie. Wielokrotnie startowała na sprinterskich mistrzostwach świata, najlepszy wynik osiągając na MŚ w Heerenveen w 2008 roku, gdzie była siódma. Wielokrotnie stawała na podium zawodów Pucharu Świata, odnosząc przy tym jedno zwycięstwo indywidualne i jedno drużynowe. Najlepsze wyniki osiągnęła w sezonie 2006/2007, kiedy była druga w klasyfikacji końcowej 1000 m. W tej samej klasyfikacji była trzecia w sezonie 2007/2008.

</doc>
<doc id="3193492" url="https://pl.wikipedia.org/wiki?curid=3193492" title="Dom Egipski w Krakowie">
Dom Egipski w Krakowie

Dom Egipski – modernistyczna kamienica zlokalizowana w Krakowie, na rogu ul. Retoryka 10–12 i ul. Smoleńsk 10–12.
Historia.
Dom powstał w latach 1893–1896 na zlecenie Józefa Kuleszy, właściciela zakładu kamieniarsko-rzeźbiarskiego przy krakowskim Cmentarzu Rakowickim. Zaprojektowany został przez nieznanego z imienia inżyniera K. Lachnika. Budowniczym był Beniamin Torbe. Kamienica została ozdobiona różnymi motywami nawiązującymi do kultury starożytnego Egiptu. Są to m.in. figury sfinksów, faraonów, obeliski, pylony i płaskorzeźby bóstw oraz liczne malowidła.
Pod adresem ul. Smoleńsk 10 w latach 1896–1914 znajdowało się mieszkanie krakowskiego rzeźbiarza, profesora Państwowej Szkoły Przemysłowej, Alojzego Bunscha. W 1898 urodził się w nim jego syn pisarz historyczny Karol Bunsch.
Na przełomie lat 20. i 30. XX wieku budynek przebudowano na styl modernistyczny i większość zdobień zniknęła. Do tej pory zachowały się drewniane drzwi wejściowe z motywem łodyg lotosu i papirusu oraz opatrzone ureuszami dyski słoneczne i kilka detali wewnątrz budynku.

</doc>
<doc id="3193493" url="https://pl.wikipedia.org/wiki?curid=3193493" title="Tomasz Dura">
Tomasz Dura

Tomasz Dura (ur. 25 września 1987) – polski futsalista, zawodnik z pola, reprezentant Polski, obecnie jest zawodnikiem występującego w ekstraklasie GAF Jasna Gliwice. 
Tomasz Dura jest wychowankiem Concordii Knurów. W latach 2009-2014 był zawodnikiem Rekordu Bielsko-Biała, z którym w tym czasie zdobył Mistrzostwo Polski w sezonie 2013/2014, Puchar Polski w sezonie 2012/2013 i Superpuchar Polski w 2013 roku oraz dwukrotnie zajął trzecie miejsce w ekstraklasie. Wcześniej był zawodnikiem Gwiazdy Ruda Śląska. Przed sezonem 2014/2015 dołączył do klubu GAF Jasna Gliwice. Tomasz Dura występuje także w reprezentacji Polski. Od początku sezonu 2015/2016 jest zawodnikiem AZS-u UŚ Katowice.

</doc>
<doc id="3193497" url="https://pl.wikipedia.org/wiki?curid=3193497" title="Kruczkowski">
Kruczkowski



</doc>
<doc id="3193499" url="https://pl.wikipedia.org/wiki?curid=3193499" title="Jekatierina Abramowa">
Jekatierina Abramowa

Jekatierina Konstantinowna Abramowa (; ur. 14 kwietnia 1982 w Leningradzie) – rosyjska łyżwiarka szybka, brązowa medalistka olimpijska.
Kariera.
Największy sukces w karierze Jekatierina Abramowa osiągnęła w 2006 roku, kiedy wspólnie z Jekatieriną Łobyszewą, Warwarą Baryszewą, Galiną Lichaczową i Swietłaną Wysokową zdobyła brązowy medal w biegu drużynowym podczas igrzysk olimpijskich w Turynie. W startach indywidualnych była dziewiąta w biegu na 1000 m, a na dystansie 1500 m zajęła 21. miejsce. Na rozgrywanych cztery lata później igrzyskach w Vancouver zajęła 32. miejsce w biegu na 1500 m. Nigdy nie zdobyła medalu mistrzostw świata, jej najlepszym wynikiem było czwarte miejsce w biegu drużynowym wywalczone podczas dystansowych mistrzostw świata w Heerenveen. Wielokrotnie startowała w zawodach Pucharu Świata, odnosząc przy tym trzy zwycięstwa drużynowe. Najlepsze rezultaty osiągała w sezonie 2006/2007, kiedy była szesnasta w klasyfikacji końcowej 1500 m.

</doc>
<doc id="3193500" url="https://pl.wikipedia.org/wiki?curid=3193500" title="Warwara Baryszewa">
Warwara Baryszewa

Warwara Borisowna Baryszewa (ros Варвара Борисовна Барышева; ur. 24 marca 1977 w Leningradzie) – rosyjska łyżwiarka szybka, brązowa medalistka olimpijska.
Kariera.
Największy sukces w karierze Warwara Baryszewa osiągnęła w 2006 roku, kiedy wspólnie z Jekatieriną Abramową, Jekatieriną Łobyszewą, Galiną Lichaczową i Swietłaną Wysokową zdobyła brązowy medal w biegu drużynowym podczas igrzysk olimpijskich w Turynie. W startach indywidualnych była jedenasta w biegu na 1000 m i dwudziesta na dystansie 1500 m. Na rozgrywanych cztery lata wcześniej igrzyskach w Salt Lake City jej najlepszym wynikiem było piąte miejsce w biegu na 5000 m. Startowała także na igrzyskach olimpijskich w Nagano w 1998 roku, zajmując między innymi dziesiąte miejsce w biegu na 1500 m. Nigdy nie zdobyła medalu mistrzostw świata, jej najlepszym wynikiem było piąte miejsce wywalczone podczas wielobojowych mistrzostw świata w Heerenveen w 2005 roku. W tym samym roku była też piąta na mistrzostwach Europy w Erfurcie. Wielokrotnie startowała w zawodach Pucharu Świata, ale nigdy nie stanęła na podium. Najlepsze rezultaty osiągała w sezonie 2000/2001, kiedy była szósta w klasyfikacji końcowej 1500 m.

</doc>
<doc id="3193501" url="https://pl.wikipedia.org/wiki?curid=3193501" title="Wrocławska Orkiestra Barokowa">
Wrocławska Orkiestra Barokowa

Wrocławska Orkiestra Barokowa – wchodząca w skład Narodowego Forum Muzyki, jest jedynym w Polsce zespołem działającym przy instytucji kultury grającym na instrumentach historycznych. Zespół założony w 2006 roku przez Andrzeja Kosendiaka jest od początku prowadzony przez wiolonczelistę, Jarosława Thiela.
Repertuar orkiestry obejmuje utwory od wczesnego baroku do początku romantyzmu, od kompozycji kameralnych po wielkie dzieła oratoryjne. Zespół miał okazję współpracować z najlepszymi dyrygentami, takimi jak: Giovanni Antonini, Philippe Herreweghe, Jaap ter Linden, Andrew Parrott, Paul McCreesh, Peter Van Heyghen, Laurence Cummings, Claudio Cavina, Benjamin Bayl, Andreas Spering, Christian Curnyn, czy Rubén Dubrovsky. Występuje ze sławami sceny muzyki dawnej – gośćmi zespołu byli, m.in.: Collegium Vocale Gent, Simone Kermes, Olga Pasiecznik, Renata Pokupič, Julia Lezhneva, Nicholas Mulroy, Daniel Taylor, Barbara Maria Willi, Aleksandra Kurzak, Nico van der Meel, Cantus Cölln, Taverner Consort. Koncerty zespołu były transmitowane przez rozgłośnie radiowe na całym kontynencie w ramach European Broadcasting Union.
Orkiestra jest zapraszana na cenione festiwale, m.in.: Międzynarodowy Festiwal Wratislavia Cantans, Międzynarodowy Festiwal „Mozartiana”, Wielkanocny Festiwal Ludwiga van Beethovena, Festiwal Uckermärkische Musikwochen, Mazovia Goes Baroque, Poznań Baroque, Concentus Moraviae, Musikfest Erzgebirge, Tage Alter Musik in Herne.
Wrocławska Orkiestra Barokowa ma w swoim dorobku kilka płyt CD, z których album Koželuh, Rejcha, Voříšek – Symfonie zdobył nagrodę Fryderyk 2011. Album "Bella mia fiamma… Arie koncertowe Mozarta" nagrany z wybitną sopranistką Olgą Pasiecznik uzyskał pięć Kamertonów – prestiżowe wyróżnienie opiniotwórczego magazynu „Diapason” – oraz nominację do nagrody Fryderyk 2013.

</doc>
<doc id="3193502" url="https://pl.wikipedia.org/wiki?curid=3193502" title="Pornos">
Pornos



</doc>
<doc id="3193503" url="https://pl.wikipedia.org/wiki?curid=3193503" title="Galina Lichaczowa">
Galina Lichaczowa

Galina Władimirowna Lichaczowa (ros Галина Владимировна Лихачёва; ur. 15 lipca 1977 w Jekaterynburgu) – rosyjska łyżwiarka szybka, brązowa medalistka olimpijska.
Kariera.
Największy sukces w karierze Galina Lichaczowa osiągnęła w 2006 roku, kiedy wspólnie z Jekatieriną Abramową, Jekatieriną Łobyszewą, Warwarą Baryszewą i Swietłaną Wysokową zdobyła brązowy medal w biegu drużynowym podczas igrzysk olimpijskich w Turynie. Nie wystąpiła w żadnej konkurencji indywidualnej. Na rozgrywanych cztery lata później igrzyskach w Vancouver była siódma w drużynie i dwudziesta na dystansie 3000 m. Nigdy nie zdobyła medalu mistrzostw świata, jej najlepszym wynikiem było czwarte miejsce w biegu drużynowym wywalczone podczas dystansowych MŚ w Inzell w 2005 roku, dystansowych MŚ w Salt Lake City w 2007 roku oraz rozgrywanych dwa lata później dystansowych MŚ w Richmond. Wielokrotnie startowała w zawodach Pucharu Świata, odnosząc przy tym trzy zwycięstwa drużynowe. Najlepsze rezultaty osiągała w sezonie 2001/2002, kiedy była dziewiętnasta w klasyfikacji końcowej 3000/5000 m.

</doc>
<doc id="3193506" url="https://pl.wikipedia.org/wiki?curid=3193506" title="Swietłana Wysokowa">
Swietłana Wysokowa

Swietłana Jurjewna Wysokowa (ros Светлана Юрьевна Высокова; ur. 12 maja 1972 w Krasnokamsku) – rosyjska łyżwiarka szybka, brązowa medalistka olimpijska.
Kariera.
Największy sukces w karierze Swietłana Wysokowa osiągnęła w 2006 roku, kiedy wspólnie z Jekatieriną Abramową, Jekatieriną Łobyszewą, Warwarą Baryszewą i Galiną Lichaczową zdobyła brązowy medal w biegu drużynowym podczas igrzysk olimpijskich w Turynie. W swoim jedynym występie indywidualnym zajęła osiemnaste miejsce biegu na 3000 m. Na rozgrywanych cztery lata później igrzyskach w Vancouver ponownie była osiemnasta na 3000 m, a na dystansie 5000 m była trzynasta. Brała też udział w igrzyskach w Nagano w 1998 roku, zajmując dwunastą pozycję w biegach na 3000 i 5000 m. Nigdy nie zdobyła medalu mistrzostw świata, jej najlepszym wynikiem było czwarte miejsce w biegu drużynowym wywalczone podczas dystansowych MŚ w Inzell w 2005 roku oraz rozgrywanych dwa lata później dystansowych MŚ w Salt Lake City. Wielokrotnie startowała w zawodach Pucharu Świata, ale nigdy nie stanęła na podium. Najlepsze rezultaty osiągała w sezonie 2002/2003, kiedy była jedenasta w klasyfikacji końcowej 3000/5000 m.

</doc>
<doc id="3193507" url="https://pl.wikipedia.org/wiki?curid=3193507" title="John W. Brunius">
John W. Brunius

John Wilhelm Brunius (ur. 26 grudnia 1884 w Sztokholmie, zm. 16 grudnia 1937 tamże) – szwedzki reżyser, aktor i scenarzysta.
Aktorstwa uczył się w Królewskim Teatrze Dramatycznym w Sztokholmie, na którego scenie w latach 1904–1907 zagrał wiele ról komicznych. W roku 1907 przeszedł do Teatru Szwedzkiego, gdzie pracował aż do roku 1925. W latach 1926–1932 prowadził rewiowy Oscarsteatern. Jako reżyser filmów niemych był filarem wytwórni Skandia. Specjalizował się w wysmakowanych adaptacjach literatury i w kosztownych widowiskach historycznych. Z nastaniem kina dźwiękowego zrezygnował z reżyserii i poprzestał na aktorstwie.

</doc>
<doc id="3193509" url="https://pl.wikipedia.org/wiki?curid=3193509" title="Adam Bielski">
Adam Bielski

Adam Bielski herbu Jelita – sędzia grodzki lwowski w 1764 roku, chorąży lwowski w latach 1761-1780, starosta rabsztyński w 1768 roku, starosta czerwonogrodzki w latach 1750–1761, sędzia kapturowy ziemi lwowskiej w 1764 roku.
W 1764 roku był elektorem Stanisława Augusta Poniatowskiego z województwa ruskiego.
Jego ojcem był Felicjan Bielski, podczaszy lwowski, żydaczowski, matką zaś Anna ze Skarbków-Kiełczewskich herbu Abdank, córka Tomasza.
Zaślubił w 1766 Katarzynę z Mierzejewskich herbu Szeliga, córkę Andrzeja Krzysztofa na Zalesiu, Probużnie, Hrynkowcach, Czarnokozińczykach, Starych Dawidkowcach i Nowostańcach, cześnika halickiego, starosty rakowieckiego, kasztelana sochaczewskiego, i jego żony Rozalii z Daniłowiczów herbu Sas, starościanki boreckiej.

</doc>
<doc id="3193514" url="https://pl.wikipedia.org/wiki?curid=3193514" title="Szpital Zakonu Bonifratrów św. Jana Grandego w Krakowie">
Szpital Zakonu Bonifratrów św. Jana Grandego w Krakowie

Szpital Zakonu Bonifratrów św. Jana Grandego – szpital specjalistyczny w Krakowie mieszczący się przy ul. Trynitarskiej 11.
Historia.
Ufundowany w 1609 roku przez Waleriana Montelupiego i wspierany przez krakowskie mieszczaństwo pierwszy bonifraterski szpital u zbiegu ulic św. Jana i ulica św. Marka służył chorym i cierpiącym przez dwa stulecia.
Dotkliwe zubożenie klasztoru w okresie zaborów sprawiło, że zabrakło funduszy na remont budynków zagrożonych całkowitą ruiną. W 1812 roku wskutek zabiegów biskupa krakowskiego Andrzeja Gawrońskiego król saski i wielki książę warszawski Fryderyk August Wettyn wydał dekret, na mocy którego Bonifratrzy otrzymali na własność opuszczony klasztor wraz z ogrodem i kościół Trynitarzy pw. Świętej Trójcy przy obecnej ulicy Krakowskiej.
W tych trudnych czasach bracia Bonifratrzy odremontowali nową siedzibę i znów zaczęli służyć społeczeństwu Krakowa. Przyznanie Galicji autonomii i objęcie prezydentury miasta przez Józefa Dietla, lekarza i społecznika, poprawiło nieco sytuację Konwentu i Szpitala.
Pomyślny okres działalności rozpoczął się jednak dopiero wraz z wyborem na przeora Konwentu (1891 r.) br. Laetusa Bernatka – Morawianina z pochodzenia, farmaceuty z wykształcenia. Nowy przeor pomimo wielu przeciwności losu postanowił wybudować nowy szpital. Okazją do realizacji tego zamysłu stał się jubileusz 50-lecia panowania cesarza Franciszka Józefa. Zwołana w marcu 1897 roku, w Wiedniu kapituła prowincji austriacko-czeskiej zaakceptowała pomysł L. Bernatka dotyczący wybudowania nowego szpitala w Krakowie, przy ulicy Trynitarskiej. Autorem projektu szpitala był znany architekt, profesor Krakowskiej Wyższej Szkoły Techniczno-Przemysłowej, Teodor Talowski.
Całkowity koszt budowy nowego szpitala wyniósł 450 tys. koron, z czego 369,6 tys. pochodziło ze składek społeczeństwa. W 1898 roku wbudowano kamień węgielny, a uroczyste otwarcie i poświęcenie Szpitala przez ks. kardynała Jana Duklana Puzynę odbyło się 7 października 1906 roku.
Szpital w dniu otwarcia liczył 100 łóżek i posiadał oddziały: wewnętrzny z pododdziałem gruźliczym, chirurgiczny, skórno-weneryczny z ambulatoriami, ponadto ambulatoria dentystyczne i okulistyczne oraz aptekę. Wyposażony w centralne ogrzewanie, elektryczne oświetlenie złożone ze 130 lamp żarowych, wentylację, zimną i ciepłą wodę oraz specjalistyczną aparaturę medyczną był jednym z najnowocześniejszych szpitali Galicji. Wysoki poziom wyposażenia szpitala został nagrodzony w 1907 roku, podczas X Zjazdu Lekarzy i Przyrodników Polskich złotym medalem „za wzorowe urządzenie”.
W 1913 r. bonifratrzy zakupili 36-hektarowy majątek ziemski w Konarach, który miał stać się zapleczem aprowizacyjnym dla krakowskiego szpitala, a zarazem – ze względu na walory klimatyczne – domem dla rekonwalescentów i pensjonatem dla starszych samotnych osób z inteligencji.
Odzyskanie przez Polskę niepodległości w 1918 roku i odrodzenie się w 1922 roku Prowincji Polskiej Zakonu Bonifratrów zaowocowało rozbudową budynku, uzupełnianiem wyposażenia o nowoczesną aparaturę medyczną, zatrudnianiem najlepszych lekarzy stosujących nowe metody leczenia. 15 lipca 1924 otwarto nowy oddział szpitalny obejmujący choroby uszu, nosa i gardła.
Po wybuchu II wojny światowej przez wszystkie lata niemieckiej okupacji Szpital pozostawał w rękach braci. Znaleźli w nim zatrudnienie wybitni lekarze zwalniani z przejętych przez Niemców krakowskich klinik. Bonifratrzy zapewniali też schronienie i pomoc medyczną osobom poszukiwanym przez gestapo, współpracowali z ruchem oporu, ukrywali ludzi podziemia, nierzadko ryzykując własnym życiem.
1 stycznia 1949 roku decyzją nowych władz Szpital został upaństwowiony, a w październiku 1950 roku przeszedł całkowicie pod zarząd Miasta Krakowa. Braciom zakazano wstępu na teren Szpitala, czego dobitnym wyrazem stało się zamurowanie przejścia łączącego go z Konwentem. Szpital otrzymał imię Edmunda Biernackiego, patologa i neurologa, filozofa medycyny.
Upadek komunizmu i powstanie III Rzeczypospolitej zainicjowały starania Bonifratrów o odzyskanie Szpitala. Na mocy porozumienia z wojewodą krakowskim 1 stycznia 1997 r. Szpital wrócił do Zakonu. Tym samym stał się pierwszym niepaństwowym szpitalem w Polsce, pw. św. Jana Grandego, reformatora hiszpańskiego szpitalnictwa, wyniesionego na ołtarze przez Jana Pawła II w 1996 roku.
Położenie.
Szpital mieści się przy Trynitarskiej 11 na krakowskim Kazimierzu, w budynku zbudowanym w latach 1898-1901, zaprojektowanym przez Teodora Talowskiego, zaś wybudowanym pod kierunkiem Janusza Rawicz-Niedziałkowskiego.

</doc>
<doc id="3193515" url="https://pl.wikipedia.org/wiki?curid=3193515" title="Agon Mehmeti">
Agon Mehmeti

Agon Mehmeti (ur. 20 listopada 1989 w Podujevie) – albański piłkarz, grający na pozycji napastnika.
Lata młodości.
W 1992 wraz z rodziną wyemigrował z Kosowa do Szwecji z powodu wojny. Dorastał w Malmö.
Kariera klubowa.
W piłkę nożną zaczął grać w IFK Malmö. W 2001 trafił do Malmö FF. W drużynie młodzieżowej tego klubu strzelił 45 goli w 43 meczach, dzięki czemu w 2008 został włączony do pierwszej drużyny tego klubu. Po sezonie 2011 postanowił nie przedłużać wygasającego kontraktu z klubem i na początku stycznia 2012 przeszedł do US Palermo, z którym związał się czteroipółletnią umową. W sierpniu 2012 został wypożyczony do Novara Calcio, a pod koniec lipca 2013 do SC Olhanense. W lipcu 2014 Palermo rozwiązało umowę z Mehmetim i podpisał trzyipółletni kontrakt z Malmö FF. W 2016 przeszedł do Stabæk Fotball.
Kariera reprezentacyjna.
Mehmeti grał w młodzieżowych kadrach Szwecji, ale później zdecydował się na grę dla Albanii. W reprezentacji Albanii zadebiutował 6 września 2013 w meczu ze Słowenią.
Charakterystyka techniczna.
Jest szybkim napastnikiem mogącym grać także jako ofensywny pomocnik. Był porównywany do Zlatana Ibrahimovicia.

</doc>
<doc id="3193516" url="https://pl.wikipedia.org/wiki?curid=3193516" title="Klonownica (Cicha Rzeczka)">
Klonownica (Cicha Rzeczka)

Klonownica (Cicha Rzeczka) – rzeka leżąca na granicy Augustowa i gminy Nowinka w województwie podlaskim.
Klonownica łączy jeziora Necko i Białe Augustowskie. Według różnych źródeł rzeka ma długość od 550 do 800 metrów, w związku z czym bywa nazywana najkrótszą rzeką w Polsce. Północny brzeg jest wysoki, porośnięty lasem sosnowym Puszczy Augustowskiej, południowy – niski i podmokły. Rzeka leży na szlaku Kanału Augustowskiego.
Nad Klonownicą przerzucony jest most drogowy z drogą wojewódzką nr 662 oraz kolejowy z linią kolejową nr 40. Obok rzeczki położona jest Biała Góra z Zajazdem „Hetman” (dawny Dom Turysty, projektu Macieja Nowickiego). Nad północnym brzegiem położony jest Ośrodek Wczasowy „Klonownica” oraz Leśnictwo Klonownica Nadleśnictwa Szczebra. Przez Klonownicę przepływają statki wycieczkowe Żeglugi Augustowskiej. Pod względem wędkarskim rzeka na odcinku od jez. Necko do mostu drogowego jest zarządzana przez Gospodarstwo Rybackie PZW w Suwałkach.
Nazwa "Klonownica" może wywodzić się nie od klonu, ale od jaćwieskiego słowa "klen" oznaczającego "ukośny, krzywy", zaś określenie "Cicha Rzeczka" pochodzi od spokojnych wód rzeki otoczonej lasem. Rzeka dała też nazwę pobliskiej Klonownicy, części Augustowa.

</doc>
<doc id="3193517" url="https://pl.wikipedia.org/wiki?curid=3193517" title="Husytyzm w Polsce">
Husytyzm w Polsce

Husytyzm w Polsce – ruch husycki nie ograniczał się do obszaru Czech, przeniknął również do Niemiec, Polski i na Węgry. 
W Polsce doktryna Jana Husa (szczególnie hasła przeciwko władzy politycznej papieża i duchowieństwa oraz ustrojowi feudalnemu) znalazły posłuch wśród biedoty miejskiej na Śląsku, chłopów i części feudałów w tym Spytka III z Melsztyna, Mikołaja Lanckorońskiego z Brzezia, Henryka Andreasa Kamienieckiego, Dobiesława Puchały i innych. Król Władysław II Jagiełło udzielił poparcia politycznego i wojskowego umiarkowanym husytom, jednak pod wpływem władz kościoła katolickiego potępił w 1424 husytyzm edyktem wieluńskim.
Działania władz kościelnych w tym biskupa Zbigniewa Oleśnickiego udaremniły też podjęte przez husytów próby ofiarowania korony czeskiej Władysławowi Jagielle lub Witoldowi. W 1433 Jagiełło skorzystał jednak z pomocy wojsk husyckich (rejzy husyckie) w wojnie z zakonem krzyżackim. Problem husycki wywołał wtórnie biskup Zbigniew Oleśnicki, nazywając husytami swych przeciwników politycznych: Abrahama ze Zbąszynia i Spytka III z Melsztyna. Sporadyczne procesy kościelne o „husytyzm” w czasach inkwizycji dotyczyły najczęściej osób niewiele mających wspólnego z doktryną husycką, a będących w konflikcie z lokalnym duchowieństwem. 
Ciosem dla sympatyków ruchu husyckiego w Polsce była bitwa pod Grotnikami, stoczona 6 maja 1439 między zwolennikami konfederacji Spytka z Melsztyna a siłami konfederacji biskupa Oleśnickiego. Porażka doprowadziła do całkowitego załamania wpływów ruchu husyckiego w Polsce oraz dalszego wzmocnienia władzy oligarchii, której przewodził biskup Oleśnicki. Husytyzm w Polsce przetrwał do końca XV wieku.

</doc>
<doc id="3193518" url="https://pl.wikipedia.org/wiki?curid=3193518" title="Mistrzostwa Europy w Rugby 7 Kobiet 2014">
Mistrzostwa Europy w Rugby 7 Kobiet 2014

Mistrzostwa Europy w Rugby 7 Kobiet 2014 – dwunaste mistrzostwa Europy w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez FIRA-AER mające na celu wyłonienie najlepszej żeńskiej reprezentacji narodowej w tej dyscyplinie sportu w Europie. Zostały rozegrane w formie czterech turniejów w trzech hierarchicznie ułożonych dywizjach w okresie od 7 do 28 czerwca 2014 roku. W walce o tytuł mistrzowski brało udział dwanaście zespołów, pozostałe europejskie drużyny, które przystąpiły do rozgrywek, występowały w niższych dywizjach, pomiędzy wszystkimi trzema istnieje system awansów i spadków.
Tytuł mistrzowski obroniły reprezentantki Rosji, w obydwu turniejach goszcząc w finale.
Informacje ogólne.
Mistrzostwa zostały rozegrane w formie czterech turniejów – dwóch w Women's Sevens Series oraz po jednym dla pozostałych klas rozgrywkowych. W każdym z nich brało udział dwanaście zespołów liczących maksymalnie dwanaście zawodniczek. Turniej najniższej dywizji został rozegrany w dniu 28 czerwca w Wilnie, Dywizja A rywalizowała zaś w Bergen 7–8 czerwca. Mistrzem Europy zostawała natomiast drużyna, która po rozegraniu dwóch turniejów – w Moskwie (7–8 czerwca) i Brive-la-Gaillarde (14–15 czerwca) – zgromadziła najwięcej punktów, które były przyznawane za zajmowane w nich miejsca.
Pomiędzy dywizjami istnieje system awansów i spadków – po zakończonym sezonie dwie najsłabsze reprezentacje z Women's Sevens Series oraz Dywizji A zostały relegowane do niższych klas rozgrywkowych, a ich miejsce zajęli finaliści zawodów odpowiednio Dywizji A oraz Dywizji B.
Dywizja B (Wilno).
Awans do Dywizji A uzyskały finalistki zawodów.
Dywizja A (Bergen).
Zawody zostały rozegrane na Fana Stadion, awans do EWSS uzyskały finalistki zawodów – Ukrainki i Szkotki.

</doc>
<doc id="3193519" url="https://pl.wikipedia.org/wiki?curid=3193519" title="Żurakowska">
Żurakowska



</doc>
<doc id="3193520" url="https://pl.wikipedia.org/wiki?curid=3193520" title="Order Rio Branco">
Order Rio Branco

Order Rio Branco (por. "Ordem de Rio Branco") – order zasługi dyplomatycznej, odznaczenie państwowe Brazylii, ustanowione w 5 lutego 1963 przez prezydenta João Goularta. Nadawany jest corocznie 20 kwietnia w "Dniu Dyplomacji" brazylijskiej, który jest dniem urodzin patrona orderu José Marii da Silva Paranhos, barona Rio Branco, uznawanego za ojca i twórcę dyplomacji w Brazylii.
Wielkim Mistrzem Orderu, odznaczonym Krzyżem Wielkim, jest zawsze urzędujący prezydent Brazylii.
Klasy.
Order dzieli się na pięć klas, według tradycyjnego schematu Legii Honorowej:
oraz dodatkowo:
Insygnia.
Odznaką Orderu Rio Branco jest krzyż maltański pokryty białą emalią. W środku krzyża znajduje się medalion w którego środku umieszczona jest kula ziemska (centralny element osobistego herbu barona Rio Branco) z szerokim otokiem pokrytym niebieską emalią. Na otoku umieszczona jest łacińska sentencja: "UBIQUE PATRIAE MEMOR" ("GDZIEKOLWIEK, OJCZYZNA W MOJEJ PAMIĘCI" – dewiza z ekslibrisu barona Rio Branco). Na rewersie umieszczone są lata życia barona Rio Branco: „1842 1912”. Insygnia krzyża kawalerskiego są srebrne, a wyższych klas pozłacane.
Gwiazda orderowa jest ośmiokątna, pozłacana w I klasie, a srebrna w II. Na jej środek nałożony jest krzyż jak opisany wyżej.
Wstęga, wstążka i baretka orderu jest niebieska z białymi bordiurami.

</doc>
<doc id="3193522" url="https://pl.wikipedia.org/wiki?curid=3193522" title="Dominik Wawrzyniec Błażowski">
Dominik Wawrzyniec Błażowski

Dominik Wawrzyniec Błażowski herbu Sas – podstoli lwowski w latach 1770-1792, cześnik lwowski w latach 1765-1770, podstarości lwowski w latach 1765-1775, sędzia grodzki lwowski w latach 1754-1755, wojski lwowski w latach 1748-1765, sędzia kapturowy ziemi lwowskiej w 1764 roku.
W 1764 roku był elektorem Stanisława Augusta Poniatowskiego z województwa ruskiego.
Bibliografia.
 

</doc>
<doc id="3193525" url="https://pl.wikipedia.org/wiki?curid=3193525" title="Have Another Beer With FEAR">
Have Another Beer With FEAR



</doc>
<doc id="3193527" url="https://pl.wikipedia.org/wiki?curid=3193527" title="Now Your Dead">
Now Your Dead



</doc>
<doc id="3193530" url="https://pl.wikipedia.org/wiki?curid=3193530" title="Obóz internowania w Szczypiornie">
Obóz internowania w Szczypiornie

Obóz internowania w Szczypiornie – były obóz internowania w Szczypiornie (od 1976 dzielnica Kalisza), w którym w latach 1915–1922 przebywali internowani przez władze niemieckie działacze niepodległościowi, żołnierze Legionów Polskich, jeńcy rosyjscy. Od 1918 r. strona polska przetrzymywała w obozie jeńców niemieckich oraz internowanych żołnierzy armii Ukraińskiej Republiki Ludowej.
W lipcu 1917, w następstwie kryzysu przysięgowego, w obozie w Szczypiornie internowano żołnierzy i podoficerów I Brygady Legionów Polskich i III Brygady Legionów Polskich; sam Józef Piłsudski został osadzony w Twierdzy Magdeburg. W 1933 szczątki zmarłych w obozie żołnierzy ekshumowano i złożono w mauzoleum Legionistów Polskich w Kaliszu.
Utworzenie obozu.
W czasie I wojny światowej, na początku 1915 w ramach przygotowań do ofensywy niemieckiej na froncie wschodnim w Szczypiornie powstał obóz dla internowanych "Kriegsgefangenenlager Skalmierschütz". Na przełomie 1915/1916 w obozie przebywała m.in. Aleksandra Piłsudska, która oceniała liczbę więźniów na 4 tysiące jeńców i 100 osób cywilnych.
Legioniści.
Po kryzysie przysięgowym trafili do niego internowani żołnierze Legionów Polskich. Pierwszy transport legionistów przybył do Szczypiorna 13 lipca 1917. 
"Wszystkie obozowe wspomnienia i relacje podkreślają skrajnie trudne warunki egzystencji legionistów, przede wszystkim mieszkaniowe i żywnościowe. Jeńcy mieszkali w ziemiankach krytych papą, które nadawały się do użytku tylko w miesiącach letnich. Wzdłuż ścian baraków stały prycze zbite z desek, z papierowymi siennikami wypchanymi wiórami i kołdrami wypchanymi starymi gazetami. W przejściu między nimi biegł wykopany w ziemi rów służący do odprowadzania wody deszczowej. Z nastaniem jesieni i zimy w baraku panował przejmujący chłód i wilgoć."
Internowani legioniści utworzyli własny samorząd i utrzymywali wojskową dyscyplinę. Poeta Władysław Broniewski został jednym z przewodniczących sądów blokowych, które rozstrzygały sprawy sporne i potępiały wykroczenia. Założyli także warsztaty rzemieślnicze, przygotowywali przedstawienia amatorskie, prowadzili lekcje nauki języka i stenografii oraz zajęcia gimnastyczne, w ramach których zaczęto grać w grę, która obecnie znana jest jako piłka ręczna. Polscy jeńcy grali szmacianą piłką. Właśnie tą drogą ta dyscyplina sportowa została spopularyzowana w Polsce i stąd jej potoczna nazwa "szczypiorniak". Gra przyjęła się wśród legionistów, gdyż oszczędzała buty (legionistom odebrano buty zaraz po kryzysie, chodzili w drewnianych butach, tzw. pontonach), jak również dlatego, że szmaciana piłka nie chciała się toczyć. We wspomnieniach pojawia się nazwisko majora Grzmota-Skotnickiego, który miał zainicjować grę w Szczypiornie, oraz kaprala Antoniego Jarząbka.
Legionistów w grudniu 1917 przewieziono do Łomży, gdzie zostali zakwaterowani w byłych koszarach rosyjskich. Kilkumiesięczny pobyt — od lipca do grudnia 1917 roku — internowanych legionistów w obozie w Szczypiornie zapisał się trwale w historii, jako przełomowy moment w dziejach walk o niepodległość. Właśnie wówczas zaczął się rodzić prawdziwy mit Polskich Legionów. W listopadzie 1932 odsłonięto mauzoleum legionistów zmarłych w obozie, zburzone przez Niemców w 1940.
Jeńcy rosyjscy.
W drugiej połowie 1917 w obozie miało także przebywać kilkanaście tysięcy jeńców, przeważnie rosyjskich.
Jeńcy niemieccy.
Po I wojnie w 1918 w Szczypiornie powstał obóz dla jeńców niemieckich.
Żołnierze Ukraińskiej Republiki Ludowej.
W latach 1920-1924 funkcjonował tu Obóz Internowanych nr 5 żołnierzy Armii Czynnej URL. Ukraińców przeniesiono później do Obozu Internowanych nr 10 w Kaliszu, istniejącego do 1924. Zmarłych chowano na obozowym Ukraińskim Cmentarzu Wojskowym. 
Koszary Batalionu Pogranicznego.
W 1918 koszary w Szczypiornie zdobyli żołnierze kaliskiego Batalionu Pogranicznego, który w czasie powstania wielkopolskiego odegrał znaczącą rolę w wyzwoleniu południowo-zachodniej części Kaliskiego, i tam następnie stacjonował.
Internowani.
Wśród internowanych w Szczypiornie byli m.in.:

</doc>
<doc id="3193537" url="https://pl.wikipedia.org/wiki?curid=3193537" title="Ostoja koło Promna">
Ostoja koło Promna

Ostoja koło Promna (PLH300030) – obszar programu Natura 2000 o powierzchni 1399,01 ha, znajdujący się na terenie gmin Pobiedziska i Kostrzyn w powiecie poznańskim (województwo wielkopolskie). Jest to obszar specjalnej ochrony siedlisk. Położony jest na terenie Parku Krajobrazowego Promno, na wschód od innego obszaru Dolina Cybiny (PLH300038). Na jego terenie znajdują się trzy rezerwaty: Jezioro Drążynek, Jezioro Dębiniec, Las Liściasty w Promnie.
Gatunki zwierząt, podlegające ochronie wynikającej z dyrektywy siedliskowej i ptasiej: bocian czarny, bóbr europejski, kumak nizinny, traszka grzebieniasta, zatoczek łamliwy, żuraw.
Gatunki roślin, podlegające ochronie wynikającej z dyrektywy siedliskowej: lipiennik Loesela.
Teren jest zagrożony przez działalność człowieka (turystyka, wędkarstwo, wandalizm).

</doc>
<doc id="3193541" url="https://pl.wikipedia.org/wiki?curid=3193541" title="Santino Ferrucci">
Santino Ferrucci

Santino Ferrucci (ur. 31 maja 1998 roku w Woodbury) – amerykański kierowca wyścigowy.
Życiorys.
Początki kariery.
Ferrucci rozpoczął karierę w wyścigach samochodowych w 2012 roku od startów w edycji zimowej serii SBF2000, gdzie został sklasyfikowany na jedenastym miejscu. Rok później w F2000 Championship Series czterokrotnie stawał na podium. Uzbierane 288 punktów dało mu piątą pozycję w końcowej klasyfikacji kierowców.
Formuła 3.
Na sezon 2014 Holender podpisał kontrakt z włoską ekipą EuroInternational na starty w Europejskiej Formule 3 oraz w ATS Formel 3 Cup. W październiku zmienił zespół na Fortec Motorsport. W edycji europejskiej wystartował łącznie w dwudziestu wyścigach. Uzbierał łącznie 24 punkty, co wystarczyło na dziewiętnaste miejsce w końcowej klasyfikacji kierowców. W Niemczech stanął raz na podium. Z dorobkiem 33 punktów uplasował się na dziesiątej pozycji w klasyfikacji generalnej. Wystartował także gościnnie w trzech wyścigach Brytyjskiej Formuły 3, w których odniósł dwa zwycięstwa.
W przerwie zimowej Amerykanin postanowił wziąć udział w mistrzostwach Toyota Racing Series. Reprezentując zespół Giles Motorsport, Santino sześciokrotnie stawał na podium, a podczas jednego z wyścigów na torze Manfeild Autocourse odniósł jedyne zwycięstwo. Zdobyte punkty sklasyfikowały go na 3. miejscu.
We właściwej części sezonu Ferrucci etatowym zawodnikiem niemieckiej ekipy Mücke Motorsport. Najlepszy weekend odnotował na belgijskim torze Spa-Francorchamps, gdzie w pierwszym wyścigu był czwarty (uzyskał najszybsze okrążenie), natomiast w drugim stanął na średnim stopniu podium. Punktując w 17 z 33 startów zmagania zakończył na 11. miejscu w klasyfikacji generalnej. W listopadzie wystartował jeszcze w prestiżowym Grand Prix Makau. Z każdym dniem Amerykanin notował progresję wyników. Po starcie z jedenastej pozycji w wyścigu kwalifikacyjnym zdołał przesunąć się na siódmą lokatę. W niedzielnej rywalizacji zdołał jeszcze awansował na szóste miejsce.
Seria GP3.
W sezonie 2016 podpisał kontrakt z debiutującą w serii GP3 utytułowanym francuskim teamem DAMS na starty w tej serii.
Wyniki.
Podsumowanie.
† – Ferrucci nie był wliczany do klasyfikacji generalnej.

</doc>
<doc id="3193542" url="https://pl.wikipedia.org/wiki?curid=3193542" title="Order Zasługi (Brazylia)">
Order Zasługi (Brazylia)

Order Narodowy Zasługi (por. "Ordem Nacional do Mérito") – jedno z najwyższych cywilnych odznaczeń państwowych Brazylii, przeznaczone dla wybitnie zasłużonych obywateli brazylijskich i cudzoziemców o wyjątkowym znaczeniu. 
Order ten został ustanowiony 4 września 1946 w czasie urzędowania prezydenta Eurico Gaspara Dutry. Wyglądem odznak, gwiazdy i łańcucha nawiązuje bezpośrednio do dawnego cesarskiego Orderu Róży.
Wielkim Mistrzem Orderu jest zawsze urzędujący prezydent Brazylii, który swój Krzyż Wielki zachowuje po zakończeniu sprawowania funkcji, a łańcuch orderowy jest przekazywany jego następcy. 
Do Kapituły Orderu należą ponadto ministrowie sprawiedliwości i spraw zagranicznych oraz szefowie urzędów wojskowych i cywilnych.
Order dzieli się na pięć klas, według tradycyjnego schematu Legii Honorowej, z limitami odznaczonych Brazylijczyków w wyższych klasach:

</doc>
<doc id="3193543" url="https://pl.wikipedia.org/wiki?curid=3193543" title="Republika Pińczowska (1918)">
Republika Pińczowska (1918)

Republika Pińczowska – nazwa obszaru Pińczowa i okolic opanowanego pod koniec 1918 przez okres sześciu tygodni przez mieszkańców kierowanych przez Jana Lisowskiego, po rozbrojeniu bez walki oddziału wojsk okupacyjnych. Jedna z najbardziej znanych "republik chłopskich" gdzie samorządowa władza okupacyjne przeszła w sposób rewolucyjny w ręce mieszkańców.
Do opanowania miasta doszło pod koniec 1918 po akcji przeprowadzonej przez grupę około 150 ludzi, składającą się z członków straży pożarnej i mieszkańców. Grupa, która dokonała rozbrojenia bez walki oddziału okupacyjnego armii austro–węgierskiej składającego się z Węgrów, dowodzona była przez Jana Lisowskiego, działacza SDKPiL. Ponieważ na terenie powiatu dochodziło do strajków rolnych, do Rosiejowa (miejsca najbardziej zapalnego) wysłana została ekspedycja karna, która spędziła strajkujących fornali do zabudowań folwarcznych. Strajkujący zostali uwolnieni po odsieczy zorganizowanej przez Jana Lisowskiego. W związku z tym wydarzeniem Lisowski został aresztowany i uwięziony.
Na terenie "Republiki Pińczowskiej" działał też były oficer austriacki Kalinka ps. „Kazuń”, dowodząc grupą szerzącą hasła socjalistyczne i anarchistyczne. Grupa ta mająca oparcie w chłopach, dokonała kilku napadów, między innymi na Działoszyce i Wodzisław. Atak na Działoszyce i rozbrojenie funkcjonariuszy policji miał miejsce 12 listopada, a na Wodzisław 18 listopada 1918. Przeprowadzony był przez 18-osobowy oddział Kalinki i kilkusetosobową grupę chłopów uzbrojonych w drągi i siekiery. Grupa dopuszczała się rabunków, jednak tylko na ludziach bogatych. W obawie przed działaniami rozagitowanych chłopów kilka rodzin ziemiańskich opuściło swe domy i wyjechało do Kielc. Kalinka zginął w walce z karnym oddziałem wojska w lasach piotrkowskich.
W 1944 po wyzwoleniu spod okupacji niemieckiej Pińczowa i okolic oraz przejęciu władzy przez partyzantów z oddziałów Batalionów Chłopskich, Armii Krajowej i Armii Ludowej utworzono drugą tzw. Republikę Pińczowską, nawiązując do dawnej nazwy.

</doc>
<doc id="3193544" url="https://pl.wikipedia.org/wiki?curid=3193544" title="Ratusz w Świerzawie">
Ratusz w Świerzawie

Ratusz w Świerzawie – neogotycka budowla powstała w roku 1810 skutkiem przebudowy poprzedniego ratusza. Na przełomie XIX i XX wieku budynek był nieznacznie przerabiany, obecnie jest siedzibą Urzędu Miasta i Gminy Świerzawa. 
Historia.
Najwcześniejsze wzmianki o pierwszym ratuszu w Świerzawie pochodzą z 1449 roku. W późniejszych czasach budowla ta była kilkukrotne niszczona w pożarach, a następnie odbudowywana. Obecna forma ratusza pochodzi z roku 1810, kiedy to przeprowadzono ostatnią większą przebudowę. Na przełomie XIX i XX wieku dokonano niewielkich przeróbek budynku, które nie zmieniły jego kształtu. 
Decyzją wojewódzkiego konserwatora zabytków z dnia 5 czerwca 1967 roku ratusz został wpisany do rejestru zabytków.
Architektura.
Ratusz jest neogotycką budowlą wzniesioną na planie prostokąta, ma trzy kondygnacje, kilka traktów pomieszczeń i jest nakryty dwuspadowym dachem naczółkowym. W południowej elewacji wkomponowana jest czworoboczna wieża z tarczami zegarowymi, w wyższej części węższa i ze ściętymi narożnikami. Całość wieńczy barokowy, dwukopułkowy hełm z prześwitem i iglicą. Wejście do wieży znajduje się na wysokości pierwszego piętra, prowadzą do niego jednobiegowe schody z kamienną balustradą. Na fasadzie umieszczona jest płaskorzeźba przedstawiająca herb miasta czyli otwartą dłoń. Wewnątrz na uwagę zasługuje zabytkowa waga miejska zamieszczona na suficie w dolnym korytarzu. W niektórych salach zachowały się sklepienia krzyżowe i kolebkowe z lunetami.
Obecnie ratusz jest siedzibą Urzędu Miasta i Gminy Świerzawa.

</doc>
<doc id="3193547" url="https://pl.wikipedia.org/wiki?curid=3193547" title="Liga lekkoatletyczna sezon 2012">
Liga lekkoatletyczna sezon 2012

Liga lekkoatletyczna sezon 2012 – rozgrywki ligowe organizowane przez Polski Związek Lekkiej Atletyki, podzielone na klasy rozgrywkowe: ekstraklasę, I i II ligę. 
Zawody rozgrywane były w dwóch rzutach, wiosennych mityngach oraz jesiennych zawodach finałowych. Wyniki uzyskane przez zawodników przeliczane były na punkty, które decydowały o miejscu zajmowanym przez dany klub.
Finał ekstraklasy (II rzut) odbył się 8 września 2012 w Krakowie.
Ekstraklasa - tabela końcowa.
(*) -Zespół AZS AWF Wrocław wycofał się ze startów w przyszłym sezonie, dzięki czemu w ekstraklasie pozostał klub Agros Zamość. 
W sezonie 2014 szeregi ekstraklasy lekkoatletycznej zasilą kluby: LŁKS Prefbet Śniadowo Łomża, MKL Toruń, CKS Budowlani Częstochowa, UKS 19 Bojary Białystok.

</doc>
<doc id="3193548" url="https://pl.wikipedia.org/wiki?curid=3193548" title="Ustawa o broni i amunicji">
Ustawa o broni i amunicji

 
Ustawa z dnia 21 maja 1999 r. o broni i amunicji – polska ustawa regulująca zasady wydawania i cofania pozwoleń na broń, procedur obrotu bronią i amunicją, zasady jej posiadania przez cudzoziemców oraz zasady działania strzelnic.
Zakres regulacji.
W art. 1 ustawa określa zakres tego, co reguluje, mianowicie:
W art. 2 wyrażona została generalna zasada, że nabywanie, posiadanie i zbywanie broni i amunicji, poza przypadkami określonymi w ustawie, jest zabronione. 
Wyłączenia stosowania ustawy
Ustawa nie dotyczy polskich żołnierzy, funkcjonariuszy policji oraz służb takich, jak m.in. ABW, AW, SKW, SWW, CBA, SOP, Straż Graniczna, Służba Celno-Skarbowa, Służba Więzienna – dla których dostęp do broni i amunicji określają odrębne przepisy. 
Ustawa nie dotyczy ponadto uzbrojenia straży granicznej innego kraju UE na terenie Polski, żołnierzy lub innych funkcjonariuszy państw obcych - jeśli wykonują oni zadania za zgodą władz polskich. 
Ustawa nie dotyczy ponadto obrotu bronią i innymi technologiami obronnymi z zagranicą w celach przemysłowych lub handlowych. Ustawa nie obejmuje także przemieszczania amunicji przez firmy zgodnie z ustawą o materiałach wybuchowych przeznaczonych do użytku cywilnego.
Definicja broni i amunicji
Ustawa wprowadza własną definicję legalną broni. Broń w rozumieniu tej ustawy to broń palna (w tym: bojowa, myśliwska, sportowa, gazowa, alarmowa, sygnałowa), broń pneumatyczna, miotacze gazu, broń biała (ukryte ostrze, kastet, nunczako, niektóre typy pałek), broń cięciwowa (kusza), przedmioty do obezwładniania prądem (paralizator). Bronią są także gotowe lub obrobione istotne części broni. W przypadku broni palnej lub pneumatycznej istotnymi częściami są: szkielet broni, baskila, lufa z komorą nabojową, zamek, komora zamkowa oraz bęben nabojowy. 
Z kolei amunicją w rozumieniu ustawy są naboje służące do strzelania z broni palnej. Amunicją są także gotowe lub obrobione istotne części naboju, którymi są: pocisk wypełniony materiałem wybuchowym (także substancją zapalającą, obezwładniającą lub inną, która zagraża życiu lub zdrowiu), spłonka oraz materiał miotający (proch).
Art. 11 ustawy określa przypadki, kiedy pozwolenie na broń nie jest wymagane. Dotyczy to 11 sytuacji:
Poprzednie ustawy.
W okresie międzywojennym ówczesny Naczelnik odrodzonego państwa polskiego Józef Piłsudski wydał "Dekret o nabywaniu i posiadaniu broni i amunicji" datowany na 25 stycznia 1919 roku. Moc obowiązywania dekretu została rozszerzona 5 sierpnia 1921 r. na ziemie odzyskane przez Polskę wskutek zawarcia pokoju ryskiego. 
W 1932 r. dekret został w całości uchylony rozporządzeniem Prezydenta Rzeczypospolitej z dnia 27 października 1932 r. – Prawo o broni, amunicji i materiałach wybuchowych. Rozporządzenie było zmieniane tylko trzykrotnie: w 1934 r. (zmiany kompetencji resortów i organów administracji) oraz w 1938 r. (rozszerzenie mocy aktu na ziemie Zaolzia i Śląska Cieszyńskiego przyłączone do Polski). Po wojnie nowa ustawa o broni, amunicji i materiałach wybuchowych uchwalona została 31 stycznia 1961 r. Ustawa ta została uchylona przez wyżej opisaną ustawę z 1999 r.

</doc>
<doc id="3193550" url="https://pl.wikipedia.org/wiki?curid=3193550" title="Narodowy Order Zasługi">
Narodowy Order Zasługi



</doc>
<doc id="3193552" url="https://pl.wikipedia.org/wiki?curid=3193552" title="Rune Carlsten">
Rune Carlsten

Rune Wilhelm Carlsten (ur. 2 lipca 1890 w Sztokholmie, zm. 12 października 1970 w Täby) – szwedzki reżyser, aktor i scenarzysta.
W latach 1912-1913 grał w Teatrze Szwedzkim w Sztokholmie, w latach 1913-1914 w Teatrze Szwedzkim w Helsinkach, w latach 1926-1932 w szwedzkim rewiowym Oscarsteatern. Występował w rolach komicznych i charakterystycznych. W roku 1933 został zatrudniony w Królewskim Teatrze Dramatycznym w Sztokholmie, gdzie pracował jako aktor i reżyser. W tym samym czasie realizował filmy nieme, a od roku 1930 włączył się w produkcję filmów dźwiękowych.

</doc>
<doc id="3193555" url="https://pl.wikipedia.org/wiki?curid=3193555" title="Hradnianka">
Hradnianka

Hradnianka – potok w Sulowskich Wierchach na Słowacji, lewostronny dopływ Wagu. Długość ok. 12,5 km.
Źródła na wysokości ok. 540 m n.p.m. na południowym skłonie Kotliny Sulowskiej. Spływa początkowo w kierunku północnym wzdłuż osi wymienionej Kotliny przez wieś Súľov-Hradná. W centrum Súľova skręca ku północnemu zachodowi, po czym przecina grzbiet Sulowskich Skał tworząc Wąwóz Sulowski. Następnie płynie przez wieś Jablonové, za którą skręca na zachód, po czym poniżej miejscowości Predmier na wysokości 297 m n.p.m. uchodzi do Wagu.
Potok Hradnianka jest jedynym ciekiem wodnym, odwadniającym całą Kotlinę Sulowską. Posiada deszczowo-śnieżny reżim rzeczny. Tok łagodny, na terenie Hradnej, Súľova i Jablonovégo w większości uregulowany. Główny dopływ prawobrzeżny: potok spod szczytu Roháč, dł. 2,2 km, uchodzący do Hradnianki na wysokości ok. 370 m n.p.m. w centrum Súľova. Główny dopływ lewobrzeżny: "Čierny potok", spływający ku północy spod przełączki 630 m n.p.m., dł. 1,4 km, uchodzący do Hradnianki na wysokości ok. 355 m n.p.m. w Wąwozie Sulowskim.

</doc>
<doc id="3193558" url="https://pl.wikipedia.org/wiki?curid=3193558" title="Sebastian Mossakowski">
Sebastian Mossakowski

Sebastian Mossakowski herbu Jastrzębiec – chorąży trembowelski w latach 1761-1778, podczaszy trembowelski w 1778 roku, podczaszy halicki w 1757 roku.
Wybrany sędzią kapturowym ziemi halickiej w 1764 roku. 
Przypisy.
 

</doc>
<doc id="3193564" url="https://pl.wikipedia.org/wiki?curid=3193564" title="Rodolphe Guilland">
Rodolphe Guilland

Rodolphe Guilland (ur. w 1888, zm. 5 października 1981) – francuski historyk, bizantynolog. 
Wykładał na Sorbonie, był uczniem Charlesa Diehla. 

</doc>
<doc id="3193568" url="https://pl.wikipedia.org/wiki?curid=3193568" title="Gus Johnson">
Gus Johnson

Gus Johnson (ur. 13 grudnia 1938 w Akron, zm. 29 kwietnia 1987 w Akron) – amerykański koszykarz, skrzydłowy. Mistrz ABA (1973). Członek Basketball Hall of Fame.
W debiutanckim sezonie 1963/1964 zajął drugie miejsce w głosowaniu na debiutanta roku NBA.

</doc>
<doc id="3193573" url="https://pl.wikipedia.org/wiki?curid=3193573" title="Miho Takagi">
Miho Takagi

 – japońska panczenistka, pięciokrotna medalistka olimpijska (2018–2022), wielokrotna medalistka mistrzostw świata.
Kariera.
Pierwszy sukces w karierze Miho Takagi osiągnęła w 2009 roku, kiedy zdobyła srebrny medal w biegu drużynowym podczas mistrzostw świata juniorów w Zakopanem. Wynik ten powtórzyła rok później, na mistrzostwach świata juniorów w Moskwie oraz na mistrzostwach świata juniorów w Seinäjoki w 2011 roku. W międzyczasie wystartowała na igrzyskach olimpijskich w Vancouver, zajmując 23. miejsce w biegu na 1500 m i 35. miejsce na 1000 m. Kolejne medale zdobyła na mistrzostwach świata juniorów w Obihiro zdobyła złote medale w wieloboju i biegu na 1000 m, srebrny w biegu drużynowym oraz brązowy w biegu na 500 m. Najlepsze wyniki osiągnęła podczas mistrzostw świata juniorów w Collalbo w 2013 roku, gdzie zwyciężyła w wieloboju, biegu drużynowym i biegu na 1500 m, a w biegach na 1000 i 3000 m była druga. Na dystansowych mistrzostwach świata w Heerenveen w 2015 roku wspólnie z Ayaką Kikuchi i Naną Takagi zdobyła złoty medal w zawodach drużynowych. Rok później, na dystansowych mistrzostwach świata w Kołomnie była druga w drużynie oraz trzecia w starcie masowym. Ponadto podczas dystansowych mistrzostw świata w Gangneung w 2017 roku ponownie była druga w drużynie, a w biegu na 1500 m była trzecia. 
W 2017 roku zdobyła swój pierwszy medal w wieloboju, zajmując trzecie miejsce podczas wielobojowych mistrzostw świata w Hamar. Wyprzedziły ją tylko Holenderka Ireen Wüst i Czeszka Martina Sáblíková.
Wielokrotnie stawała na podium zawodów Pucharu Świata. W sezonie 2016/2017 była druga w klasyfikacji generalnej oraz klasyfikacji 1000 m, a w klasyfikacji 1500 m była trzecia, w sezonie 2017/2018 zwyciężyła w klasyfikacji generalnej oraz na dystansie 1500 metrów. 

</doc>
<doc id="3193577" url="https://pl.wikipedia.org/wiki?curid=3193577" title="Order Zasługi Wojskowej (Brazylia)">
Order Zasługi Wojskowej (Brazylia)

Order Zasługi Wojskowej (por. "Ordem do Mérito Militar") – brazylijskie odznaczenie wojskowe przeznaczona do nagradzania osób cywilnych, wojskowych i instytucji krajowych lub zagranicznych, nadawany w uznaniu wybitnych zasług dla narodu brazylijskiego, zwłaszcza dla brazylijskich lądowych sił zbrojnych.
Order został ustanowiony w czasie administracji prezydenta Getúlio Vargasa 11 czerwca 1934 i zatwierdzony 5 lipca 1960 roku. Jego konstrukcja nawiązuje do dawnego wojskowego Cesarskiego Orderu Świętego Benedykta z Aviz. Wielkim Mistrzem Orderu jest zawsze urzędujący prezydent Brazylii, którego Wielki Krzyż i Łańcuch są zawsze przekazywane następcy. Do kapituły orderu należą ponadto ministrowie obrony, spraw zagranicznych i dowódca armii.
Order dzieli się na pięć klas, według tradycyjnego schematu Legii Honorowej:

</doc>
<doc id="3193579" url="https://pl.wikipedia.org/wiki?curid=3193579" title="Dariusz Pieczyński">
Dariusz Pieczyński

Dariusz Pieczyński (ur. 14 marca 1977) – polski futsalista, zawodnik z pola, reprezentant Polski, obecnie jest trenerem i zawodnikiem występującego w 1 Polskiej Lidze Futsalu grupa północna KS Futsal Leszno.
W latach 1999-2012 był zawodnikiem Akademii FC Pniewy, dla której strzelił dziewięćdziesiąt dwie bramki w ekstraklasie. Z Akademią Dariusz Pieczyński zdobył trzy Mistrzostwa Polski (2010, 2011, 2012) i jeden Puchar Polski. W barwach klubu z Pniew wystąpił w dziewięciu meczach UEFA Futsal Cup, w których strzelił pięć bramek. W sezonie 2012/2013 był zawodnikiem Red Devils Chojnice, z którym zdobył wicemistrzostwo Polski. Od początku sezonu 2013/2014 jest zawodnikiem Euromastera Chrobry Głogów. 22 listopada 2013 w meczu przeciwko GKS-owi Tychy strzelił swoją setną bramkę w ekstraklasie. Od sezonu 2016/2017 zasilił szeregi II-ligowego zespołu KS Futsal Leszno i jako grający trener awansował z nim w pierwszym sezonie gry do 1 Polskiej Ligi Futsalu. W sezonie 2017/2018 występował jako trener i zawodnik w tym klubie zajmując ostatecznie 8 miejsce w tabeli. W sezonie 2018/2019 reprezentował II ligowy Orlik Mosina.
Dariusz Pieczyński wielokrotnie występował w reprezentacji Polski, której także był kapitanem. Uczestniczył w Akademickich Mistrzostwach Świata i turniejach eliminacyjnym do Mistrzostw Europy i Mistrzostw Świata.

</doc>
<doc id="3193582" url="https://pl.wikipedia.org/wiki?curid=3193582" title="Lista odcinków serialu Jak wymiatać">
Lista odcinków serialu Jak wymiatać

W artykule znajduje się lista odcinków serialu Jak wymiatać, który emitowany był w USA od 4 lutego do 8 grudnia 2012 roku na amerykańskim Nickelodeon. W Polsce serial jest emitowany od 30 czerwca 2014 roku na kanale Nickelodeon Polska.
Dnia 26 sierpnia 2012 roku, stacja Nickelodeon ogłosiła, że drugi sezon serialu nie został zamówiony.

</doc>
<doc id="3193583" url="https://pl.wikipedia.org/wiki?curid=3193583" title="David McFarlan">
David McFarlan

David McFarlan (ur. 3 października 1862 w Meerut, zm. 2 stycznia 1940) – szkocki rugbysta, reprezentant kraju.
W latach 1883–1888 rozegrał osiem spotkań dla szkockiej reprezentacji w rozgrywkach Home Nations Championship zdobywając trzy gole.

</doc>
<doc id="3193584" url="https://pl.wikipedia.org/wiki?curid=3193584" title="Jerry Sloan">
Jerry Sloan

Jerry Sloan, właśc. Gerald Eugene Sloan (ur. 28 marca 1942 w McLeansboro, zm. 22 maja 2020 w Salt Lake City) – amerykański koszykarz, występujący na pozycji obrońcy, późniejszy trener Chicago Bulls oraz Utah Jazz. Członek Basketball Hall of Fame, jako trener.
Przyczyną jego śmierci były powikłania związanie z chorobą Parkinsona i otępienie z ciałami Lewy’ego zdiagnozowane w 2016 roku.

</doc>
<doc id="3193585" url="https://pl.wikipedia.org/wiki?curid=3193585" title="Balassagyarmat (stacja kolejowa)">
Balassagyarmat (stacja kolejowa)

Balassagyarmat (węg: "Balassagyarmat vasútállomás") – stacja kolejowa w Balassagyarmat, w komitacie Nógrád, na Węgrzech.
Stacja została otwarta w 1891, kiedy otwarto linię kolejową z Vác. W 1895 została otwarta linia z Aszód.

</doc>
<doc id="3193586" url="https://pl.wikipedia.org/wiki?curid=3193586" title="Karbid">
Karbid



</doc>
<doc id="3193588" url="https://pl.wikipedia.org/wiki?curid=3193588" title="Škoda 01T">
Škoda 01T

Škoda 01T (oznaczany także T3M.0) – typ tramwaju powstały w wyniku modernizacji czechosłowackiego tramwaju T3.
Historia.
Oprócz zakładów ČKD modernizacji tramwajów w Czechach w latach 90. XX wieku podjęła się także pilzneńska firma Škoda i jej właśnie pilzneńskie przedsiębiorstwo transportowe postanowiło zlecić przebudowę wagonów. Jako pierwsza do modernizacji wysłana została Tatra T3SUCS o numerze 246. Została ona całkowicie zmodernizowana w latach 1993–1995 (jako jeden z pierwszych tramwajów w Czechach). Następnie Škodzie zlecono przebudowę kolejnych 25 wozów. W 2010 prototyp nr 246 został wycofany z eksploatacji. W 2013 wagony nr 209 i 210 wycofano z ruchu liniowego z powodu wysokiej awaryjności i zezłomowano. Trzynaście egzemplarzy (w tym prototypowy) w latach 2012–2014 przebudowano na typ Vario LF. W 2015 zakończono eksploatację tego typu tramwaju w Pilźnie. Pozostałe tramwaje sprzedano w tym samym roku do ukraińskiego Mikołajowa.
Modernizacja.
Wszystkie wozy otrzymały nowe wyposażenie elektryczne Škoda z tranzystorami IGBT. W pierwszym wyremontowanym wozie (nr 246) po raz pierwszy zastosowano takie wyposażenie. Odnowiono zupełnie pudło wagonu, zmodernizowano także wnętrze (zamontowano tapicerowane siedzenia, nowe poręcze, antypoślizgową podłogę) i kabinę motorniczego. Tramwaje otrzymały pantograf połówkowy, a pierwsze dwa wozy o numerach 246 i 247 również drzwi odskokowo-wychylne.
Dostawy.
Modernizacje na typ Škoda 01T przebiegały w latach 1993–1999.

</doc>
<doc id="3193590" url="https://pl.wikipedia.org/wiki?curid=3193590" title="Katarzyna Wazówna (1539–1610)">
Katarzyna Wazówna (1539–1610)

Katarzyna Wazówna (ur. 6 czerwca 1539, zm. 21 grudnia 1610) – szwedzka królewna, od 1559 roku hrabina wschodniofryzyjska jako żona Edzarda II. Była najstarszą córką Gustawa I Wazy i Małgorzaty Leijonhufvud.

</doc>
<doc id="3193592" url="https://pl.wikipedia.org/wiki?curid=3193592" title="Węglik wapnia">
Węglik wapnia



</doc>
<doc id="3193596" url="https://pl.wikipedia.org/wiki?curid=3193596" title="Wimbledon 2014 (gra podwójna chłopców)">
Wimbledon 2014 (gra podwójna chłopców)

Wimbledon 2014 – gra podwójna chłopców – zawody deblowe chłopców, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 2–6 lipca na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu.

</doc>
<doc id="3193597" url="https://pl.wikipedia.org/wiki?curid=3193597" title="2manydjs">
2manydjs



</doc>
<doc id="3193600" url="https://pl.wikipedia.org/wiki?curid=3193600" title="Stefan Welew">
Stefan Welew

Stefan Dimitrow Welew (bułg. Стефан Димитров Велев; ur. 2 maja 1989 w Sofii) – bułgarski piłkarz, grający na pozycji pomocnika w bułgarskim klubie Czerno More Warna.
Kariera klubowa.
Welew zaczął grać w piłkę w czasach szkolnych w Septemwri Sofia, skąd trafił do Sławii Sofia. Karierę seniorską rozpoczął w 2008 w Łokomotiwie Stara Zagora. Jako zawodnik tego klubu został uznany najlepszym zawodnikiem sezonu 2008/2009. W 2009 przeszedł do PFK Lubimec 2007. W 2010 został zawodnikiem Beroe Stara Zagora, a w styczniu 2013 trafił do Lewskiego Sofia, z którym podpisał dwuipółletni kontrakt. W nowym klubie zadebiutował 3 marca 2013 w meczu Czernomorcem Burgas. We wrześniu 2015 podpisał kontrakt na jeden sezon z Łokomotiwem Płowdiw.
Kariera reprezentacyjna.
W reprezentacji Bułgarii zadebiutował 29 maja 2012 w przegranym 0:2 meczu towarzyskim z Turcją rozegranym w Salzburgu.

</doc>
<doc id="3193601" url="https://pl.wikipedia.org/wiki?curid=3193601" title="Obóz dla internowanych w Szczypiornie">
Obóz dla internowanych w Szczypiornie



</doc>
<doc id="3193603" url="https://pl.wikipedia.org/wiki?curid=3193603" title="Kościół św. Michała Archanioła w Daleszycach">
Kościół św. Michała Archanioła w Daleszycach

Kościół świętego Michała Archanioła w Daleszycach – rzymskokatolicki kościół parafialny znajdujący się w mieście Daleszyce, w województwie świętokrzyskim. Należy do dekanatu daleszyckiego diecezji kieleckiej.
Historia.
Pierwotna świątynia została wzniesiona w 1221 roku w stylu romańskim. Została ufundowana przez biskupa krakowskiego Iwo Odrowąża. Budowla była kilkakrotnie przebudowywana. W XVII wieku do kościoła zostały dobudowane dwie kaplice. W 1629 roku została ufundowana przez Jana Skarbka Kozietulskiego kaplica św. Magdaleny. W 1639 roku została dobudowana kaplica Zwiastowania Najświętszej Maryi Panny, ufundowana przez Andrzeja Smyczkę. W latach 1907–1912 świątynia została przebudowana według projektu Stefana Szyllera. W 1920 roku została wzniesiona wieżyczka, ufundowana przez parafian.

</doc>
<doc id="3193604" url="https://pl.wikipedia.org/wiki?curid=3193604" title="Cirkus (Sztokholm)">
Cirkus (Sztokholm)

Cirkus (lub też Cirkus Arena och Restaurang AB) – klub muzyczny znajdujący się na wyspie Djurgården w Sztokholmie. Pierwotnie miejsce to było wykorzystywane jako cyrk (stąd też nazwa Cirkus). Obiekt otwarty został 25 maja 1892 roku. Pojemność obecnie wynosi 1650 miejsc. Odbywają się tu między innymi koncerty i sztuki teatralne.
Historia.
Francuski cyrkowiec Didier Gautier po otrzymaniu obywatelstwo Szwecji w 1830 roku, uzyskał pozwolenie na budowę obiektu cyrkowego na wyspie Djurgården w Sztokholmie. W 1869 roku sprzedał on obiekt, który został odbudowany w na przełomie 1890/1891 roku po dotkliwym pożarze. Architektem budynku został szwed Ernst Haegglund. Został on odbudowany na miejscu starego cyrku Mothanders manege. Na przełomie 1931/1932 obiekt został przebudowany na teatr, dodano także scenę. Architektem został Torsten Stubelius.
Cirkus jest także znanym klubem muzycznym, organizującym koncerty. Swoje występy dawali tu między innymi: Bob Dylan, Ozzy Osbourne, B.B. King, Jethro Tull, Roxette, Alice in Chains, Leonard Cohen, INXS, Faith No More, Tori Amos, Marillion, Stone Temple Pilots, The Black Crowes, Dream Theater, Queensrÿche, Machine Head, Danzig, Primus, Paradise Lost, Rainbow, Cathedral, Motörhead, Foo Fighters, Black Sabbath, Iron Maiden, Bruce Springsteen, Def Leppard, Status Quo, Type O Negative, Korn, Johnny Cash, Mike Oldfield, Robbie Williams, Iggy Pop, Muse, The Smashing Pumpkins, Gary Moore, Nick Cave, Robert Plant, Oasis, Neil Young, The Rolling Stones, Lou Reed, Jean Michel Jarre, Opeth, Queens of the Stone Age, Arctic Monkeys, Blondie.

</doc>
<doc id="3193605" url="https://pl.wikipedia.org/wiki?curid=3193605" title="Włodawa (gromada)">
Włodawa (gromada)

Włodawa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Włodawa z siedzibą GRN w mieście Włodawie (nie wchodzącym w jej skład) utworzono 1 stycznia 1958 w powiecie włodawskim w woj. lubelskim z obszarów zniesionych gromad Orchówek, Sobibór i Suszno oraz obszarów gajówek Adamki i Tarasiuki, kolonii Darczyn i wsi Luta ze zniesionej gromady Żdżarka w tymże powiecie.
1 stycznia 1962 do gromady Włodawa włączono wsie Krasówka i Żuków, kolonię Połód oraz PGR Korolówka ze zniesionej gromady Żuków w tymże powiecie.
1 stycznia 1969 do gromady Włodawa włączono wsie Konstantyn, Różanka i Stawki ze zniesionej gromady Różanka w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie włodawskim reaktywowano zniesioną w 1954 roku gminę Włodawa.

</doc>
<doc id="3193608" url="https://pl.wikipedia.org/wiki?curid=3193608" title="Wimbledon 2014 (gra podwójna dziewcząt)">
Wimbledon 2014 (gra podwójna dziewcząt)

Wimbledon 2014 – gra podwójna dziewcząt – zawody deblowe dziewcząt, rozgrywane w ramach trzeciego w sezonie wielkoszlemowego turnieju tenisowego, Wimbledonu. Zmagania odbywały się w dniach 2–6 lipca na trawiastych kortach All England Lawn Tennis and Croquet Club w London Borough of Merton - dzielnicy brytyjskiego Londynu.

</doc>
<doc id="3193612" url="https://pl.wikipedia.org/wiki?curid=3193612" title="Wypusty">
Wypusty

Wypusty – część miasta Augustów w województwie podlaskim.
Współczesność.
Wypusty położone są w południowej części Augustowa między ulicami Wojska Polskiego i Chreptowicza oraz Kanałem Augustowskim.
W dzielnicy dominuje zabudowa jednorodzinna. Zlokalizowane są też obiekty przemysłowe oraz infrastruktura miejska (m.in. oczyszczalnia ścieków i ciepłownia). Między drogą krajową nr 8 a Kanałem Augustowskim położone są ogródki działkowe. Na Wypustach działa parafia rzymskokatolicka Świętej Rodziny.
Przez Wypusty wzdłuż Kanału Augustowskiego biegnie szlak rowerowy wokół jeziora Sajno oraz piesze szlaki do Huty i Bargłowa Kościelnego.
Historia.
Dawniej nazwą Wypusty określano duże pastwisko położone w miejscu obecnej dzielnicy. Na części trawiastej łąki funkcjonował targ, na którym handlowano zwierzętami i płodami rolnymi. Przed wybudowaniem Kanału Augustowskiego przez Wypusty płynęła rzeka Netta, która po skanalizowaniu i wyprostowaniu stanowi obecnie odcinek kanału. Przez rzekę, a później kanał, w miejscu zwanym "Klimasa Brodek", istniał przejazd na łąki.
Pod koniec XVI w. na Wypustach powstał młyn wodny, posiadający dwa koła wodne do mielenia zboża i jedno do foluszowania sukna. Przed II wojną światową na obszarze Wypustów znajdował się folwark Szmytowizna (Świętowizna).

</doc>
<doc id="3193613" url="https://pl.wikipedia.org/wiki?curid=3193613" title="Albert Ramos">
Albert Ramos



</doc>
<doc id="3193615" url="https://pl.wikipedia.org/wiki?curid=3193615" title="Liga lekkoatletyczna sezon 2011">
Liga lekkoatletyczna sezon 2011

Liga lekkoatletyczna sezon 2011 – rozgrywki ligowe organizowane przez Polski Związek Lekkiej Atletyki, podzielone na klasy rozgrywkowe: ekstraklasę, I i II ligę. 
Zawody rozgrywane były w dwóch rzutach, wiosennych mityngach oraz jesiennych zawodach finałowych. Wyniki uzyskane przez zawodników przeliczane były na punkty, które decydowały o miejscu zajmowanym przez dany klub.
Finał ekstraklasy (II rzut) odbył się 10 września 2011 w Krakowie.
Ekstraklasa - tabela końcowa.
W sezonie 2012 szeregi ekstraklasy zasilą kluby: AZS KU Politechniki Opolskiej Opole, AZS Łódź, RTS Łódź, Wawel Kraków.

</doc>
<doc id="3193616" url="https://pl.wikipedia.org/wiki?curid=3193616" title="Jorgos Aresti">
Jorgos Aresti

Jorgos Aresti (gr. Γιώργος Αρέστη; 2 września 1994 w Larnace) – cypryjski piłkarz, grający na pozycji pomocnika w Ethnikosie Achna.
Kariera klubowa.
Aresti rozpoczął karierę w AEK Ateny. W marcu 2012 został włączony do pierwszego zespołu. W styczniu 2013 został wypożyczony do Glyfada FC. W lipcu 2013 przeszedł do Enosis Neon Paralimni. W czerwcu 2014 został zawodnikiem AO Ajia Napa. W grudniu 2014 trafił do Doksy Katokopia. W czerwcu 2016 podpisał dwuletni kontrakt z Ethnikosem Achna.
Kariera reprezentacyjna.
W reprezentacji Cypru zadebiutował 27 maja 2014 w meczu z Japonią.

</doc>
<doc id="3193620" url="https://pl.wikipedia.org/wiki?curid=3193620" title="Żukowski (nazwisko)">
Żukowski (nazwisko)

Żukowski – polskie oraz rosyjskie nazwisko
Demografia.
Zgodnie z serwisem heraldycznym nazwiskiem tym w Polsce na początku lat 90 XX w. pod względem liczby osób o danym nazwisku zarejestrowanych w bazie PESEL posługiwało się 14508 osób .

</doc>
<doc id="3193621" url="https://pl.wikipedia.org/wiki?curid=3193621" title="Żukowska">
Żukowska

Żukowska — żeńska forma nazwiska Żukowski.

</doc>
<doc id="3193628" url="https://pl.wikipedia.org/wiki?curid=3193628" title="Michał Żukowski">
Michał Żukowski



</doc>
<doc id="3193633" url="https://pl.wikipedia.org/wiki?curid=3193633" title="Sylwester Żukowski">
Sylwester Żukowski



</doc>
<doc id="3193634" url="https://pl.wikipedia.org/wiki?curid=3193634" title="Kościół św. Rafała Kalinowskiego w Warszawie">
Kościół św. Rafała Kalinowskiego w Warszawie

Kościół świętego Rafała Kalinowskiego w Warszawie – zabytkowy kościół znajdujący się przy al. gen. Chruściela „Montera” 103 w dzielnicy Rembertów w Warszawie, na terenie Akademii Sztuki Wojennej. Należy do Ordynariatu Polowego Wojska Polskiego i jest podporządkowany bezpośrednio wikariuszowi biskupiemu.
Historia.
Świątynia została wzniesiona pod koniec XIX wieku jako cerkiew prawosławna pod wezwaniem świętego Jakuba Apostoła. Pełniła ona rolę świątyni garnizonowej dla pobliskiego miasteczka, jakie powstało przy poligonie artyleryjskim wojsk carskich. Parafię tworzyli przeważnie żołnierze służący w miejscowym garnizonie. Cerkiew uroczyście konsekrowano w dniu 11 stycznia 1896 roku. 
Po zakończeniu I wojny światowej cerkiew i garnizon zostały przekazane Wojsku Polskiemu. Świątynia została przebudowana na rzymskokatolicki kościół garnizonowy i otrzymała nowe wezwanie. 
Po zakończeniu wojny do 1949 roku w świątyni były odprawiane regularne nabożeństwa. W 1950 roku obiekt został zamknięty dla celów kultu religijnego, by umieścić w nim magazyn sprzętu hydraulicznego. Po transformacji systemowej 1989, w październiku 1991 roku, została powołana rzymskokatolicka parafia garnizonowa i przywrócono obiektowi funkcje sakralne. W dniu 15 listopada 1992 roku Prymas Polski Józef Glemp dokonał rekoncyliacji świątyni.

</doc>
<doc id="3193636" url="https://pl.wikipedia.org/wiki?curid=3193636" title="Żółkiewska">
Żółkiewska



</doc>
<doc id="3193645" url="https://pl.wikipedia.org/wiki?curid=3193645" title="Żochowska">
Żochowska



</doc>
<doc id="3193646" url="https://pl.wikipedia.org/wiki?curid=3193646" title="Albert Miller">
Albert Miller

Albert Barry Miller (ur. 12 grudnia 1957, Kasavu) – fidżyjski lekkoatleta specjalizujący się w wieloboju i biegach płotkarskich.
Wielokrotny medalista Igrzyskach Południowego Pacyfiku, w 1983 zdobył złoto w dziesięcioboju (zdobywając 6870 punktów) i srebro w biegu na 110 przez płotki (14,7 s.). W 1987 ponownie zajął pierwsze miejsce w dziesięcioboju (7019) i drugie w biegu przez płotki (14,80). Na kolejnych igrzyskach, po raz trzeci zdobył złoty medal w dziesięcioboju (7265). Na igrzyskach w 1995 zdobył srebro w tej samej konkurencji (6179).
W 1993 wziął udział w Miniigrzyskach Południowego Pacyfiku, zajmując drugie miejsce w dziesięcioboju (5906).
Trzykrotnie reprezentował swój kraj na igrzyskach olimpijskich:

</doc>
<doc id="3193655" url="https://pl.wikipedia.org/wiki?curid=3193655" title="Anthony Mason">
Anthony Mason

Anthony George Douglas Mason (ur. 14 grudnia 1966 w Miami, zm. 28 lutego 2015 w Nowym Jorku) – amerykański koszykarz, występujący na pozycji skrzydłowego, finalista NBA, uczestnik meczu gwiazd NBA. Otrzymał nagrodę dla Najlepszego rezerwowego sezonu.
W sezonie 1992/1993 zajął ex aequo drugie miejsce w głosowaniu na najlepszego „szóstego” zawodnika ligi NBA.
W 1996 wystąpił w filmie Eddie.

</doc>
<doc id="3193656" url="https://pl.wikipedia.org/wiki?curid=3193656" title="Klara (księżna belgijska)">
Klara (księżna belgijska)

Klara Ludwika (ur. jako "Claire Louise Coombs" 18 stycznia 1974, Bath) - księżna Belgii jako żona księcia Wawrzyńca. Jest pochodzenia brytyjskiego po ojcu i belgijskiego po matce.
W 1977 jej rodzina przeniosła się do Dion-le-Val (koło Brukseli), żyła więc w Belgii od trzeciego roku życia.
Małżeństwo i potomstwo.
Księżna Klara jest żoną królewicza Wawrzyńca z dynastii sasko-koburskiej (syna Alberta II i Pauliny). Wyszła za niego 12 kwietnia 2003 roku w Brukseli. Para ma troje dzieci, są to:

</doc>
<doc id="3193657" url="https://pl.wikipedia.org/wiki?curid=3193657" title="Sajownica">
Sajownica

Sajownica – niewielka rzeka płynąca przez Augustów i Białobrzegi w województwie podlaskim.
Długość Sajownicy wynosi ok. 1,8 km. Rzeka wypływa z zachodniej części jeziora Sajno w miejscu otoczonym trzcinami i oczeretem. Wpada do rzeki Netty w Białobrzegach, gdzie poprzez kanał przegrodzony jazem czterozastawkowym łączy się także z Kanałem Augustowskim. W miejscu połączenia koryta Sajownicy i Netty tworzy się zalew. Rzeka otoczona jest lasami Puszczy Augustowskiej.
Sajownica bywa traktowana jako część rzeczki Rudawka (Stara Ruda), który wpada na wschodzie do jeziora Sajenko, następnie silnym nurtem przepływa przez jeziora Sajenek i Sajno, aż na zachodzie rynny polodowcowej wypływa jako Sajownica. A także jako fragment Netty, łączący poprzez Sajno i Kanał Bystry oddzielone odcinki Netty w Augustowie i Białobrzegach. Po II wojnie światowej w związku z odbudową śluzy Białobrzegi w nowym miejscu istniała koncepcja, by Kanał Augustowski połączyć z jeziorem Sajno poprzez Sajownicę.
Przy Sajownicy w Białobrzegach znajduje się pomnik 9 polskich żołnierzy rozstrzelanych przez radzieckich czołgistów 23 września 1939 po agresji ZSRR na Polskę. Przy Sajownicy obok drogi krajowej nr 8 stoi dawny drewniany młyn z 1926, obecnie wykorzystywany w celach turystycznych.
Według prof. Knuta Olofa Falka nazwa Sajownica pochodzi od jaćwieskiego słowa "sõia", oznaczającego rzekę.

</doc>
<doc id="3193660" url="https://pl.wikipedia.org/wiki?curid=3193660" title="Józef Jaegermann">
Józef Jaegermann

Józef Abraham Jaegermann (Jägermann) (ur. 28 września 1843 w Wadowicach, zm. 26 grudnia 1927 we Lwowie) – polski inżynier mechanik, radny miasta Lwowa
Ukończył studia w Akademii Technicznej we Lwowie, od 1867 przez dwa lata był asystentem na uczelni. W 1870 uzyskał tytuł profesora i przez siedemnaście lat wykładał na macierzystej uczelni. Równocześnie był radnym miejskim we Lwowie i działaczem społecznym, należał do grona założycieli Towarzystwa Politechnicznego. Z jego inicjatywy dotychczasowe "Towarzystwo Ukończonych Techników" w 1878 zmieniło nazwę na "Polskie Towarzystwo Politechniczne we Lwowie". Po przejściu na emeryturę pozostał czynnym inżynierem cywilnym, zasłynął wystąpieniem patriotycznym w 1897 podczas wiecu zorganizowanego przed wyborami do Rady Państwa w Jaworowie. Publicznie, a później podczas rozprawy sądowej skrytykował rząd oraz niesprawiedliwość społeczną piętnującą chłopstwo i warstwy niższe. Członek i działacz Galicyjskiego Towarzystwa Gospodarskiego, członek jego Komitetu (26 maja 1876 - 10 czerwca 1877). Był współzałożycielem czasopisma „Przyjaciel Ludu”.

</doc>
<doc id="3193661" url="https://pl.wikipedia.org/wiki?curid=3193661" title="LŁKS Łomża">
LŁKS Łomża

LŁKS Prefbet Śniadowo Łomża – klub z Łomży, od 2013 roku występuje w najwyższej klasie rozgrywek Ligi lekkoatletycznej, jest zrzeszony w PZLA (Polski Związek Lekkiej Atletyki).

</doc>
<doc id="3193670" url="https://pl.wikipedia.org/wiki?curid=3193670" title="Jan Mickunas">
Jan Mickunas

Jan Kazimierz Mickunas (ur. 20 kwietnia 1907 w Kazimierzy Wielkiej, zm. 2 listopada 1973 w Poznaniu) – major Wojska Polskiego, jeden z najlepszych jeźdźców w Polsce międzywojennej, trener i sędzia jeździecki, uczestnik kampanii wrześniowej, jeniec Oflagu II C Woldenberg (Dobiegniew), więzień Obozu NKWD w Diagilewie pod Riazaniem, oficer wywiadu i dowódca oddziału Armii Krajowej, pedagog i autor książek.
Życiorys.
Okres przedwojenny.
W 1924 r. Jan Mickunas ukończył I Państwowe Gimnazjum Męskie im. Bolesława Prusa w Sosnowcu.
We wrześniu 1924 roku wstąpił do Szkoły Podchorążych Piechoty w Warszawie, którą ukończył z pierwszą lokatą w czerwcu 1925 roku. Od 1 listopada 1925 roku uczył się w Oficerskiej Szkole Artylerii w Toruniu. Po ukończeniu z pierwszą lokatą 15 sierpnia 1927 r. został promowany na podporucznika z 1 lokatą starszeństwa. Jako prymus, mając możliwość wyboru jednostki, wybrał 4 dywizjon artylerii konnej w Suwałkach, w którym zaczął służbę 15 września 1927 roku.
W archiwalnej prasie zachowały się informacje o udanych startach ppor. Jana Mickunasa w zawodach hippicznych.
W zawodach 27 maja 1928 roku na święcie 10-lecia 2 pułku ułanów w Suwałkach zdobył II nagrodę na „Molochu” i III nagrodę na „Malachicie”.
W dniach 23–26 maja 1929 roku na obchodach dziesięciolecia 4 dywizjonu artylerii konnej w Suwałkach podczas konkursu hippicznego dla oficerów dywizjonu ppor. Mickunas zajął I, II i III miejsce na trzech koniach.
15 sierpnia 1929 roku został awansowany na porucznika.
W dniach 18–24 maja 1930 roku w Suwałkach w konkursie oficerskim zorganizowanym z okazji święta dywizjonowego 4 dak zajął pierwsze miejsce.
1 listopada 1931 roku skierowany został na kurs instruktorów jazdy konnej w Centrum Wyszkolenia Artylerii w Toruniu. Po ukończeniu kursu (lok. 1) wrócił 15 lipca 1932 r. do 4 dak w Suwałkach.
Od 1 października 1932 roku do 31 lipca 1933 roku szkolił się na Kursie Instruktorów Jazdy Konnej w Centrum Wyszkolenia Kawalerii w Grudziądzu (lok. 1).
Na początku czerwca 1933 porucznik J. Mickunas wystartował w międzynarodowych konkursach hipicznych w Warszawie na stadionie w Łazienkach z udziałem reprezentacji Czechosłowacji, Francji, Polski i Rumunii. W ramach tych zawodów, w dniu 2 czerwca 1933 r. odbył się krajowy Konkurs Ujeżdżenia im. Towarzystwa Zachęty do Hodowli Koni w Polsce o nagrody ofiarowane przez to Towarzystwo. W próbach wystąpiło 56 koni. Jan Mickunas, na koniu Walczyk, wziął udział w serii dla koni 7-letnich i młodszych zajmując trzecie miejsce. 
18 czerwca 1933 roku na placu Papiernia w Suwałkach w dorocznych wielkich zawodach hippicznych o Mistrzostwo Suwalskiej Brygady Kawalerii i zawodach eliminacyjnych o Mistrzostwo Armii por. Mickunas, spokojną i opanowaną jazdą z czystym przebyciem całego toru, zdobył pierwsze miejsce.
1 października 1933 roku został instruktorem jazdy konnej na Kursie Instruktorów Jazdy Konnej CWArt w Toruniu. Startował w zawodach hippicznych, uzyskując w 1934 roku tytuł wicemistrza Polski we Wszechstronnym Konkursie Konia Wierzchowego (WKKW).
1 sierpnia 1935 roku został przeniesiony do 1 dywizjonu artylerii konnej w Warszawie.
20 października 1935 roku na stadionie w Łazienkach w Warszawie na konkursie konnym „Militari", zorganizowanym przez Związek Jeździecki „Sport Konny" o mistrzostwo artylerii konnej, w klasyfikacji indywidualnej mistrzostwo w konkursie „Militari” i nagrodę ministra gen. Tadeusza Kasprzyckiego zdobył por. Mickunas (1 dak) na „Walczyku".
2 czerwca 1936 roku krajowy pokaz konia wierzchowego podczas międzynarodowych zawodów konnych w Łazienkach w Warszawie wygrywa por. Mickunas na klaczy „Anitra”. W pokazie wzięło udział 30 koni. O klasyfikacji pokazu decydował wygląd zewnętrzny konia, jego stan zdrowotny, toaleta konia, kucie, rząd, ubiór jeźdźca, postawa konia w stępie, kłusie, galopie i styl w skokach przez żywopłot i rów.
Przygotowywał do startu w Igrzyskach Olimpijskich w Berlinie w 1936 roku m.in. klacz „Tośkę”, na której major Seweryn Kulesza wywalczył dla polskiej ekipy srebrny medal w kategorii drużynowej WKKW.
W 1937 roku w zawodach hipicznych artylerzystów, które odbyły się w Wygodzie na terenie poligonu Czerwony Bór w konkursie oficerskim lekkim o nagrodę przechodnią dowódcy 1 Grupy Artylerii indywidualnie pierwsze trzy miejsca podzielili kpt. Mickunas i por. Piątkowski. W konkursie oficerskim ciężkim o nagrodę szefa departamentu artylerii zajął II miejsce na„ Bej-Dezerterze”.
Na stopień kapitana został mianowany ze starszeństwem z 19 marca 1937 i 85. lokatą w korpusie oficerów artylerii. W latach 1937–1939 pełnił służbę w Centrum Wyszkolenia Kawalerii w Grudziądzu na stanowisku instruktora jazdy maneżowej Grupy Sportu Konnego (tzw. "Grupa Olimpijska"). W zawodach konnych Pomorskiego Towarzystwa Zachęty do Hodowli Koni, zorganizowanych 9 maja 1939 przez Centrum Wyszkolenia Kawalerii w Grudziądzu zwyciężył kapitan Mickunas na „Dianie” w pierwszej serii konkursu ujeżdżenia konia.
29 maja 1939 roku w trakcie Międzynarodowych Zawodów Hippicznych na hipodromie w Łazienkach Królewskich w Warszawie w konkurencji krajowej pokazu konia wierzchowego pierwszą nagrodę przyznano siwej klaczy „Diana” pod kpt. Janem Mickunasem, zdobył tamże II nagrodę w konkursie ujeżdżania konia na „Dianie" i I nagrodę Wilhelma Schöna w próbie dodatkowej do konkursu ujeżdżania konia.
W czerwcu 1939 roku, jako kapitan i instruktor polskiej ekipy, startował w międzynarodowych zawodach WKKW w Turynie. Przygotowywał także polską reprezentację do Letnich Igrzysk Olimpijskich w Helsinkach, które miały się odbyć w 1940 roku.
Okres II wojny światowej.
25 sierpnia 1939 roku otrzymał przydział do 7 pułku artylerii ciężkiej w Poznaniu. Walczył podczas kampanii wrześniowej 1939 w Armii „Poznań”, brał udział w bitwie nad Bzurą. 20 września, w ostatniej fazie bitwy, trafił do niewoli we wsi Pieczyska k. Wyszogrodu. Kolejno przebywał w niemieckich obozach jenieckich: Stablack (Stabławki), Riesenburg (Prabuty), w Lienzu nad Drawą w Austrii a w końcu w Oflagu II C Woldenberg (Dobiegniew).
28 czerwca 1940 roku kpt. Jan Mickunas z por. Jerzym Fularskim zdołali zbiec z obozu. Była to pierwsza udana ucieczka z Oflagu w Woldenbergu.
Po miesiącu Jan Mickunas dotarł do Warszawy, zdobył fałszywe papiery i nawiązał kontakty konspiracyjne z Armią Krajową, przybierając pseudonim „Zaporożec”. Przebywał w rejonie Puław, w majątku Osiny, gdzie pod fałszywym nazwiskiem: Henryk Roźniewski pracował jako robotnik rolny i znając język niemiecki, został tłumaczem w gminie Żyrzyn. Pełnił funkcję komendanta Rejonu AK w Żyrzynie Obwodu Puławy. Następnie administrował majątkami Jawidz (pow. Lubartów) i Snopków (pow. Lublin), działając w konspiracji pod zmienionym pseudonimem „Sterling" dowodził oddziałem AK w okolicach Lubartowa i pełnił funkcję oficera wywiadu Obwodu Puławy AK.
Po wejściu Armii Czerwonej z Wojskiem Polskim zawierzył wezwaniom PKWN do ujawnienia się i 3 sierpnia 1944 roku zgłosił się do komendantury w Lublinie. 6 sierpnia przydzielony został do 3 pułku zapasowego w Lublinie, 6 dni później został aresztowany, osadzony na Zamku Lubelskim potem w obozie NKWD na Majdanku, a 23 sierpnia wywieziony na wschód do łagru NKWD nr 178 w Diagilewie pod Riazaniem. Przetrzymywany przez półtora roku w nieludzkich warunkach niewoli sowieckiej, poddawany był brutalnym przesłuchaniom. Bardzo trudne warunki obozowe i surowy klimat sprzyjały chorobom, a pomoc medyczna, mimo wysiłków więzionych lekarzy, praktycznie nie istniała.
22 marca 1946 roku uciekł z obozu w towarzystwie kpt. Gracjana Fróga ps. „Szczerbiec” i ppor. Leonarda Stacewicza ps. „Sęk”. Wiedząc, że będą poszukiwani w drodze na zachód, przez jakiś czas przemieszczali się w kierunku przeciwnym, na ogół pociągami towarowymi. Ostatecznie po dziesięciu dniach dotarł do Wilna, skąd przedostał się 19 kwietnia do Poznania pociągiem repatriacyjnym.
Okres powojenny.
Po 1956 roku otrzymał stopień majora. W 1962 roku został zatrudniony jako kierownik wyszkolenia Polskiego Związku Jeździeckiego, a następnie jako trener w Zakładzie Koni Eksportowych w Stadninie Koni w Chyszowie, dzielnicy Tarnowa, gdzie pod jego okiem edukację jeździecką rozpoczął syn Wojciech Mickunas, późniejszy olimpijczyk, trener jeździectwa i ekspert hipologii.
Pracował także w ośrodku jeździeckim w Poznaniu Woli. Był również sędzią międzynarodowym w jeździectwie, autorem opracowań i tłumaczeń. Polski Związek Jeździecki odznaczył go Złotą Honorową Odznaką.
Życie prywatne.
Ojcem Jana Mickunasa był Kazimierz Mickunas, nauczyciel w Krakowie. Gdy zmarł, 10-letnim Janem zajął się wuj z Sosnowca.
Matka Jana – Maria z Rayskich "(1879–1963)" pochodziła z ziemiańskiej rodziny. Jej rodzicami byli Joanna z Łatów i Adam Rayski herbu Kietlicz, który w swoim majątku w powieci Pińczów zajmował się hodowlą koni dla wojska.
W 1938 roku Jan Mickunas ożenił się z Janiną Budzińską i gdy walczył w kampanii wrześniowej 1939 urodziła się ich córka Katarzyna.
Jan Mickunas marł 2 listopada 1973 roku w Poznaniu. Pochowany został na Starych Powązkach w Warszawie (kwatera e, rząd 5, grób 5).

</doc>
<doc id="3193683" url="https://pl.wikipedia.org/wiki?curid=3193683" title="Republika Pińczowska">
Republika Pińczowska



</doc>
<doc id="3193685" url="https://pl.wikipedia.org/wiki?curid=3193685" title="Międzynarodowa Ekspedycja Geologiczna w Mongolii">
Międzynarodowa Ekspedycja Geologiczna w Mongolii

Międzynarodowa Ekspedycja Geologiczna w Mongolii – wieloletnia ekspedycja wysłana w II połowie XX wieku do Mongolii przez kraje Rady Wzajemnej Pomocy Gospodarczej celem poszukiwania i dokumentowania złóż surowców mineralnych.
W roku 1975 RWPG uchwaliła na prośbę Mongolii ustanowienie ekspedycji geologicznej do Mongolii, w której brały udział głównie Bułgaria, Czechosłowacja, Mongolia, Polska, Węgry oraz Związek Radziecki. Kraje te organizowały na swój koszt grupy geologiczne, a czasami także i geofizyczne oraz wiertnicze. W początkowym etapie działania ekspedycji uczestniczyła w niej także Rumunia. NRD dostarczyła fachowców mechaników, jednak swojej grupy geologicznej nie posiadała, a Kuba przysłała pojedynczych specjalistów. Badania geologiczne i towarzyszące zaczęły się w roku 1976 i trwały aż do rozwiązania ekspedycji w 1990. Podstawowe badania prowadzono w Mongolii wschodniej (Chentej) i południowej (Gobi).
Efektem prac ekspedycji były liczne artykuły naukowe, wykonanie przeszło 40 arkuszy mapy geologicznej w skali 1:50 000, wytypowanie ponad 20 obszarów perspektywicznych złożowo oraz odkrycie i udokumentowanie trzech złóż, które później były pozyskiwane gospodarczo (srebra, molibdenowo–wolframowego i fluorytowego).

</doc>
<doc id="3193686" url="https://pl.wikipedia.org/wiki?curid=3193686" title="Bekim Babić">
Bekim Babić

Bekim Babić (ur. 1 stycznia 1975 w Sarajewie) – bośniacki biegacz narciarski, dwukrotny olimpijczyk.
Kariera.
Bekim Babić uczestniczył na Zimowych Igrzyskach Olimpijskich 1992 w Albertville. Podczas tych igrzysk reprezentował Jugosławię. Wówczas był jednym z najmłodszych męskich uczestnikiów w tej dyscyplinie na tych igrzyskach olimpijskich. Podczas tych igrzysk wziął udział w trzech konkurencjach biegów narciarskich: biegu na 10 km, gdzie uzyskał 101. miejsce, biegu na 30 km, gdzie uzyskał 82. miejsce oraz biegu łączonego, gdzie uzyskał 89. miejsce.
Po raz kolejny Bekim Babić na zimowych igrzyskach olimpijskich uczestniczył w 1994 roku w Lillehammer. Ten występ był jedynym na igrzyskach olimpijskich, gdzie Bekim Babić reprezentował Bośnię i Hercegowinę. Podczas tych igrzysk wziął udział w dwóch konkurencjach biegów narciarskich: biegu na 10 km, gdzie uzyskał 84. miejsce oraz biegu łączonego, gdzie uzyskał 74. miejsce. Podczas tych igrzysk pełnił również funkcję chorążego reprezentacji Bośni i Hercegowiny.

</doc>
<doc id="3193690" url="https://pl.wikipedia.org/wiki?curid=3193690" title="Mikołaj (Olchowski)">
Mikołaj (Olchowski)

Mikołaj, imię świeckie Nikołaj Aleksandrowicz Olchowski (ur. 17 grudnia 1974 w Trenton) – biskup Rosyjskiego Kościoła Prawosławnego poza granicami Rosji. W 2022 r. wybrany na Pierwszego Hierarchę tegoż Kościoła.
Życiorys.
Rodzina przyszłego biskupa - zarówno ojciec Aleksandr Olchowski, jak i matka, z domu Rusinowicz - pochodziła z Białorusi. Przodkowie hierarchy tak od strony ojca, jak i od strony matki uciekli przed Armią Czerwoną z ziem białoruskich przez Polskę do Niemiec, zaś w 1948 r. udali się do Brazylii. Następnie w 1961 r. obie rodziny przeniosły się do USA. Tam też rodzice przyszłego biskupa wzięli ślub. On sam oraz jego bracia Siergiej i Pawieł urodzili się w Trenton i tam zostali ochrzczeni w cerkwi Zaśnięcia Matki Bożej, założonej przez emigrantów rosyjskich. 
Ukończył seminarium duchowne przy monasterze Trójcy Świętej w Jordanville, w czasie nauki w szkole pracował w klasztornych pracowniach rękodzieła i pisania ikon oraz w drukarni monasterskiej. Od marca 1999 do marca 2008 był osobistym służką (cs. kielejnik) arcybiskupa, a następnie metropolity nowojorskiego Ławra. W 2000 ukończył ponadto studia na kierunku informatyka i komunikacja w State University of New York Technology School.
12 czerwca 2004 przyjął święcenia diakońskie, służył w monasterze w Jordanville. Był duchownym żonatym, przed święceniami ożenił się z Jekatieriną Szochową, wnuczką biskupa Mitrofana (Znosko-Borowskiego). Od 2008 pracował w kancelarii Synodu Biskupów Rosyjskiego Kościoła Prawosławnego poza granicami Rosji. W 2010 mianowano go oficjalnym opiekunem Kursko-Korzennej Ikony Matki Bożej „Znak”, najważniejszego cudownego wizerunku maryjnego przechowywanego w świątyni Rosyjskiej Cerkwi Zagranicznej, służył w soborze Ikony Matki Bożej „Znak” w Nowym Jorku. Święcenia kapłańskie przyjął 1 sierpnia 2012 w cerkwi św. Serafina z Sarowa w Sea Cliff. Był już wtedy od dwóch lat wdowcem.
Wielokrotnie reprezentował Rosyjski Kościół Prawosławny poza granicami Rosji w czasie wizyt w Rosyjskim Kościele Prawosławnym, zarówno w Moskwie, jak i w jego administraturach poza Rosją. Uczestniczył w spotkaniu zwierzchników obu Kościołów w 2004, które zakończyło się oficjalnym zakończeniem rozłamu między Patriarchatem Moskiewskim a Cerkwią Zagraniczną.
19 marca 2014 otrzymał nominację na biskupa Manhattanu, wikariusza eparchii wschodnioamerykańskiej Rosyjskiego Kościoła Prawosławnego poza granicami Rosji. W związku z tym 4 kwietnia 2014 złożył wieczyste śluby mnisze przed przełożonym monasteru w Jordanville archimandrytą Łukaszem, zachowując imię Mikołaj, lecz przyjmując jako drugiego patrona św. Mikołaja Japońskiego. 27 kwietnia 2014 otrzymał godność archimandryty.
Jego chirotonia biskupia odbyła się 29 czerwca 2014 w soborze Ikony Matki Bożej „Wszystkich Strapionych Radość” w San Francisco.
Po śmierci metropolity wschodnioamerykańskiego i nowojorskiego Hilariona pełnił obowiązki administratora eparchii.
13 września 2022 r. Sobór Biskupów Rosyjskiego Kościoła Prawosławnego poza granicami Rosji wybrał go na Pierwszego Hierarchę Kościoła. Jego wybór dzień później potwierdził Święty Synod Rosyjskiego Kościoła Prawosławnego. 17 września została mu nadana godność metropolity. 18 września 2022 r. w soborze Ikony Matki Bożej "Znak" w Nowym Jorku został intronizowany na urząd Pierwszego Hierarchy.

</doc>
<doc id="3193696" url="https://pl.wikipedia.org/wiki?curid=3193696" title="Stanisław Jaworski (żołnierz)">
Stanisław Jaworski (żołnierz)

Stanisław Jaworski ps. Upiór (ur. 1 maja 1916 w Wolborzu, zm. 10 maja 1998 w Tomaszowie Mazowieckim) – polski żołnierz września 1939, więzień polityczny obozu w Buchenwaldzie, partyzant 25 pp. Armii Krajowej i powojennego podziemia antykomunistycznego powiązanego z KWP, dowódca oddziału w stopniu starszego sierżanta.
W okresie po 1945 r. dwukrotnie sformował oddział partyzancki, który na terenie powiatu tomaszowskiego woj. łódzkie, dawał schronienie przed represjami stalinowskimi byłym żołnierzom AK. Działalność oddziału była wymierzona w przedstawicieli komunistycznej władzy, której kosztem partyzanci zdobywali broń i środki pieniężne. Drugi oddział Stanisława Jaworskiego powstał w 1948 r. w dramatycznie trudnych warunkach, kiedy organizacje niepodległościowe dziesiątkowane przez grupy pościgowe Urzędu Bezpieczeństwa Publicznego działały już w rozproszeniu. Wówczas „Upiór” usiłował odbudować zaplecze i wznowić kontakty z wyższymi czynnikami konspiracyjnymi, na co wskazują zeznania jednego spośród jego podkomendnych. Jednak pod koniec 1948 r. oddział został rozbity, a jego członkowie w tym żona Stanisława Jaworskiego – Janina, aresztowani. Dwanaście osób – członków oddziału i osób z nimi współpracujących, w następstwie brutalnego śledztwa w UBP w Brzezinach, zostało w 1949 r. wyrokiem Wojskowego Sądu Rejonowego w Łodzi skazanych na wieloletnie więzienie, zaś dwóch partyzantów, Edward Dula i Kazimierz Pacholski, otrzymało karę śmierci. Wyrok został wykonany, zaś nieujęty „Upiór” musiał ukrywać się aż do 1956 r., kiedy to objęła go ustawa amnestyjna.
Po 1991 roku członkowie oddziału „Upiora” zostali prawnie zrehabilitowani. Sąd w uzasadnieniach postanowień unieważniających skazujące wyroki zaznaczał, że działali oni na rzecz niepodległego bytu państwa polskiego.

</doc>
<doc id="3193714" url="https://pl.wikipedia.org/wiki?curid=3193714" title="Morgan, kapitan piratów">
Morgan, kapitan piratów

Morgan, kapitan piratów (wł. "Morgan il pirata") – włosko-francuski film przygodowo-kostiumowy z 1960 roku w reżyserii Primo Zeglio i André de Totha.
Opis fabuły.
Tytułowy kapitan Henry Morgan to Anglik – zbiegły z Anglii rojalista, który jako niewolnik trafia na Jamajkę. Tam, na targu niewolników zostaje kupiony przez córkę gubernatora, piękną Inez. Jako jej sługa szybko popada z nią w romans. Powiadomiony o wszystkim ojciec Inez skazuje Morgana na dożywotnie galery. Jednak Morganowi pewnego dnia udaje się zbuntować załogę jednostki. Po zawładnięciu okrętem ogłasza się kapitanem piratów i robi, łupiąc hiszpańskie galeony, błyskotliwą karierę. Jego celem jest zajęcie stolicy Jamajki, co udaje mu się dzięki aliansowi z przywódcą piratów l'Olonese i wspólnemu atakowi na hiszpański garnizon od strony lądu. Gdy twierdza upada, a gubernator salwuje się ucieczką, Inez wyrusza na plac boju aby spotkać swojego ukochanego. Pada jednak nie rozpoznana, trafiona kulą w ferworze walki. Pod wieczór, gdy piraci Morgana świętują zwycięstwo, Morgan bezskutecznie poszukujący swej ukochanej, w końcu natrafia na nią, umierającą na placu boju.
Obsada aktorska.
i inni.

</doc>
<doc id="3193715" url="https://pl.wikipedia.org/wiki?curid=3193715" title="Kanał żeglugowy łączący">
Kanał żeglugowy łączący

Kanał żeglugowy łączący – rodzaj kanału żeglugowego, którego zadaniem jest zapewnienie połączenia jednej drogi wodnej z inną drogą wodną, poprzez przekroczenie działu wodnego, lub z ośrodkiem przemysłowym, miejskim, jeziorem albo innym obiektem, poprzez przedłużenie istniejącej drogi wodnej, także wykreowanie bocznej odnogi dla takiej drogi wodnej. Nazwa tego typu kanałów odpowiada potocznemu rozumieniu pojęcia "łączenie".
Rodzaje kanałów łączących.
Kanały żeglugowe łączące dzielą się na dwa rodzaje:
Kanały wododziałowe zapewniają połączenie dróg wodnych przebiegających odrębnymi rzekami lub dolinami rzecznymi, a tym samym umożliwiają jednostkom pływającym przekroczenie działu wodnego. Są to więc kanały budowane jako kanały zamknięte. Ten rodzaj kanałów żeglugowych umożliwia stworzenie spójnego systemu dróg wodnych, poprzez łączenie ze sobą istniejących, odrębnych na poszczególnych rzekach (dorzeczach), dróg wodnych.
Kanały dojazdowe buduje się jako kanały otwarte lub zamknięte. Stanowią one szlak żeglugowy który kończy się przy wybranym obiekcie portem lub nabrzeżem przeładunkowym.
Przykłady kanałów łączących w Polsce.
Przykładami kanałów łączących istniejących w Polsce są:

</doc>
<doc id="3193720" url="https://pl.wikipedia.org/wiki?curid=3193720" title="Muzeum Ziemi Kościerskiej w Kościerzynie">
Muzeum Ziemi Kościerskiej w Kościerzynie

Muzeum Ziemi Kościerskiej im. dra Jerzego Knyby w Kościerzynie – muzeum z siedzibą w Kościerzynie. Placówka jest miejską jednostką organizacyjną.
Inicjatorem powstania muzeum w Kościerzynie był dr Jerzy Knyba - etnograf i nauczyciel I Liceum Ogólnokształcące im. Józefa Wybickiego. Z jego inicjatywy w szkole zorganizowano w 1963 roku Izbę Regionalną i Izbę Pamięci Narodowej. Kolejnymi przedsięwzięciami muzealnymi były: Izba Regionalna, zorganizowana w 1965 roku w Powiatowym Domu Kultury oraz wystawa pt. "Dzieje Kościerzyny", zorganizowana w 1970 roku. Natomiast w 1992 roku zgromadzone w liceum zbiory przeniesiono do Kościerskiego Domu Kultury przy ul. Długiej, gdzie zorganizowano wystawę stałą "Ekspozycja Muzealna Kościerzyna i Ziemia Kościerska". Nowe pomieszczenia okazały się jednak zbyt ciasne na potrzeby ekspozycji, wskutek czego zapadła decyzja o przeniesieniu zbiorów do budynku kościerskiego ratusza. Budynek ten w latach 1995-2000 przeszedł remont. Otwarcie wystawy w nowej siedzibie miało miejsce w lipcu 2000 roku. Natomiast w 2006 roku, uchwałą Rady Miasta Kościerzyna powołano do życia Muzeum Ziemi Kościerskiej jako samodzielną samorządową jednostkę organizacyjna. 
W 2009 roku w struktury muzeum włączono Muzeum Kolejnictwa w Kościerzynie, natomiast w 2010 roku utworzono Muzeum Akordeonu.
Aktualnie w muzeum prezentowane są następujące wystawy stałe:
Muzeum jest obiektem całorocznym, czynnym codziennie. Wstęp jest płatny.

</doc>
<doc id="3193723" url="https://pl.wikipedia.org/wiki?curid=3193723" title="Mikołaj Szumańczowski">
Mikołaj Szumańczowski

Mikołaj (Tomasz) Szumańczowski herbu Prus I – podczaszy halicki w latach 1765-1768, łowczy halicki w latach 1744-1765, łowczy trembowelski w latach 1733-1744.
Poseł ziemi halickiej na sejm 1744 roku. Wybrany sędzią kapturowym ziemi halickiej w 1764 roku. W 1764 roku był elektorem Stanisława Augusta Poniatowskiego z ziemi halickiej i posłem tej ziemi na sejm elekcyjny.

</doc>
<doc id="3193733" url="https://pl.wikipedia.org/wiki?curid=3193733" title="Škoda 02T">
Škoda 02T

Škoda 02T (także oznaczany T3M.04) – typ tramwaju, który powstał w wyniku modernizacji czechosłowackiego tramwaju Tatra T3.
Historia.
Ponieważ w Libercu w połowie lat 90. XX wieku z powodu zaniedbanego parku taborowego mogło dojść do zawieszenia komunikacji tramwajowej, przedsiębiorstwo transportowe Dopravní podnik města Liberce postanowił zmodernizować swoje tramwaje. Z powodu wysokiej awaryjności tramwaju o numerze 54 zmodernizowanym w ČKD na typ T3G postanowiono zlecić kolejne modernizacje wagonów pilzneńskiej Škodzie, która przejęła inicjatywę modernizacji przestarzałych wagonów.
Modernizacja.
Tramwaje zostały kompletnie odnowione, zmodernizowano wnętrze i kabinę motorniczego, zamontowano nowe wyposażenie elektryczne Škoda z tranzystorami IGBT. Wozy pod względem technicznym były zbliżone do pilzneńskich modernizacji 01T. Różniły się jednak tym, że wagon nie był sterowany pedałami (jak w Pilźnie), ale ręcznym zadajnikiem.
Dostawy.
Modernizacje na typ Škoda 02T przebiegały w latach 1996–1998.

</doc>
<doc id="3193734" url="https://pl.wikipedia.org/wiki?curid=3193734" title="Igor Mazurenko">
Igor Mazurenko

Igor Mazurenko (ur. 9 grudnia 1968 w miejscowości Bałakłeja, Ukraina) – sportowiec (kulturystyka, trójbój siłowy, wyciskanie leżąc, armwrestling), menadżer sportu oraz przedsiębiorca (branże: sprzęt sportowy i suplementy). Mistrz Świata w armwrestlingu (2011).
Rodzina i miejsce urodzenia.
Igor Mazurenko urodził się w republice Ukraina. Miejscowość rodzinna – wioska leży nieopodal Czerkas (rejon smiłański). We wsi Bałakleja mieszkał na stałe do czasu rozpoczęcia studiów w Moskwie.
Jest żonaty, ma troje dzieci: Karinę, Ninę i Mikołaja.
Żona Anna Mazurenko pracuje w rodzinnym przedsiębiorstwie i działa w strukturach polskiego i europejskiego armwrestlingu.
Studia.
Studia na Moskiewskim Instytucie Sportowym w latach 1987-1988.
Instytut Sportu w Moskwie na kierunek podnoszenie ciężarów po raz pierwszy przyjął studenta, który nie był zawodnikiem w tej dziedzinie sportu. Igor Mazurenko, jako pierwszy kulturysta studiował w tej uczelni badanie metodyki kulturystyki i trójboju siłowego.
W roku 2005 Igor Mazurenko podjął na nowo studia zaoczne w Moskiewskim Uniwersytecie Sportowym na wydziale zapasów, na kierunku armwrestling.
Praca magisterska.
W roku 2012 Igor Mazurenko obronił pracę magisterską: „Analiza porównawcza przygotowania siłowego dwóch czołowych zawodników: Andreya Pushkara i Denisa Cyplenkova, na podstawie ich startów w Pucharze Świata Zawodowców. Porównanie i analiza planów treningowych i wyników.”
Doktorat.
Obecnie Igor Mazurenko przygotowuje pracę doktorską na wydziale sportowym Politechniki Kaliningradzkiej. Tematem będą nowatorskie metody treningowe w armwrestlingu.
Miejsca zamieszkania.
Od urodzenia do 1987 mieszkał na stałe we wsi Bałakleja.
1987 – 1988 mieszkał w Moskwie;
1988 – 1989 przebywał prywatnie w Grecji;
1989 – 1990 ponownie w Moskwie;
1990 – 1995 mieszkał na Ukrainie, pracował między innymi, jako kierownik ośrodka sportowo-rekreacyjnego.
Polska
Od roku 2000 – mieszka w Polsce na stałe.
Sukcesy sportowe.
Kulturystyka, wyciskanie leżąc, trójbój siłowy:
Startował w latach 1988-1999 na Mistrzostwach Moskwy, na turnieju o Puchar Walentyna Dikula (drugie miejsca), oraz w zawodach / meczu Moskwa vs USA.
W wyciskaniu leżąc zajął czwarte miejsce na Mistrzostwach Świata WPC (1999), w kategorii 125 kg, z wynikiem 245 kg.
W armwrestlingu – dziesiątki wygranych turniejów, X tytułów Mistrza Polski, medale mistrzostw Europy, Mistrz Świata w Armwrestlingu 2011.
Sukcesy trenerskie.
Trener, wychowawca Mistrzów Polski, Europy, autor dziesiątków opracowań na temat metodyki treningu.
Działacz amatorskiego armwrestlingu.
Twórca pierwszego klubu „Złoty Tur” Gdynia, założyciel Federacji Armwrestling Polska, Prezydent Federacji Armwrestling Polska (FAP), wiceprezydent Europejskiej Federacji Armwrestlingu.
Menadżer zawodowego armwrestlingu.
Założyciel Profesjonalnej Ligi Armwrestlingu, twórca i menadżer Turnieju o Puchar Złotego Tura/Puchar Świata Zawodowców, NEMIROFF WORLD CUP.
Wydawca, dziennikarz, reporter.
Dziennikarz/publicysta, autor setek wywiadów i relacji w formie drukowanej, fotograficznej i filmowej opublikowanych m.in. na stronach magazynu ARMPOWER, stronie internetowej www.armpower.net.
Wydawca – twórca i wydawca magazynu ARMPOWER, założyciel portali armpower.net, redaktor naczelny dodatku do miesięcznika „Sport dla Wszystkich” a obecnie do miesięcznika „Kulturystyka i Fitness”, producent filmów poświęconych siłowaniu na rękę. Jeden z filmów został wybrany najlepszym w kategorii "Programy sportowe" podczas Międzynarodowego Festiwalu Filmów i Programów Sportowych – Warszawa 2007 oraz zajął drugie miejsce na „XXV Międzynarodowym Festiwalu w Milano – Sport Movies &amp; TV” w kategorii: „Tv Show Sport”.
Przedsiębiorca – właściciel przedsiębiorstwa produkującego suplementy FIT MAX; przedsiębiorstwa produkującego sprzęt MAZURENKO ARMWRESTLING EQUIPMENT oraz przedsiębiorstwa zajmującego się realizacją wydarzeń sportowych MAZURENKO PROMOTIONS.
Od marzeń do ich realizacji.
Szkoła podstawowa i średnia. Na tym etapie edukacji marzeniem Mazurenki było zostać chirurgiem i ratować ludzkie życie. Do tego pasjonował się lotnictwem wojskowym i składał modele samolotów. (Niedawno udało mu się zrealizować marzenia z dzieciństwa i uzyskać licencję pilota).
Lata osiemdziesiąte – okres pobytu w Bałaklei i Czerkasach to zainteresowanie sportem, w szczególności kulturystyką. Na podstawie dostępnych wiadomości, najczęściej zagranicznych magazynów kulturystycznych, wraz z kolegami rozpoczął treningi kulturystyczne i siłowe. Efektem treningów były starty na lokalnych zawodach.
Okres lat dziewięćdziesiątych, pomiędzy Polską a Ukrainą. Po powrocie z Moskwy (a wcześniej z Grecji) osiadł w rodzinnej miejscowości, gdzie pracował jako kierownik obiektów sportowych.
Wtedy to zaczął jeździć do Polski i coraz częściej myślał o osiedleniu się na stałe w Trójmieście.
W roku 1999-2000 otworzył w Gdańsku bar z ukraińską kuchnią.
Igor Mazurenko – armwrestling w Polsce.
Mieszkając w Trójmieście i ćwicząc w lokalnych klubach Igor Mazurenko usłyszał o zawodach, które miały się odbyć na Molo w Sopocie. Oprócz wyciskania leżąc rozgrywano tam turniej w siłowaniu się na ręce. Mazurenko wziął w nich udział wygrywając w finale z zawodnikiem, który od kilku lat triumfował na sopockim Molo.
Od tego momentu Mazurenko całe swoje życie poświęcił na zgłębianie wszystkiego, co związane z tą nieznaną do tej pory w Polsce dyscypliną sportu.
Dzięki jego inicjatywie zebrała się grupa osób, od których rozpoczęła się historia polskiego armwrestlingu. Byli to:
Osoby te stopniowo poznawały armwrestling i angażowały w realizacje artykułów i zdjęć. Dziś armwrestling w Polsce wytwarza spójny „przekaz medialny”, czego ukoronowaniem jest strona armpower.net
Praca dla mediów/z mediami.
Równocześnie z organizacją pierwszych struktur sportowych (pierwszy klub) Igor Mazurenko rozpoczął pracę nad propagowaniem siłowania na ręce w mediach. Starał się przybliżyć tę dyscyplinę zarówno w mediach lokalnych, ogólnopolskich i branżowych.
Początek armwrestlingu w Polsce.
1999 r. Igor Mazurenko, zajmujący się wówczas trójbojem siłowym, otrzymał od Ukraińskiej Federacji Armwrestlingu propozycję przeprowadzenia meczu pomiędzy Polską a Ukrainą. Zawody miały na celu popularyzację tego sportu w Polsce. Chętnych było wielu, jednak udział w pojedynku mogło wziąć jedynie 5 zawodników z kraju. W dniu 28 listopada 1999 r., podczas rozgrywania zawodów kulturystycznych, odbył się pierwszy w Polsce turniej w armwrestlingu pod hasłem „Pojedynek Gigantów”.
W lutym 2000 r. zorganizowano kolejny turniej z udziałem ukraińskich zawodników, a w marcu oficjalnie zarejestrowano w Gdyni pierwszy polski Armwrestlingowy Klub Sportowy „Złoty Tur”. W kwietniu 2000 r. przedstawiciele klubu odwiedzili Moskwę na zaproszenie ówczesnego prezydenta EAF Igora Ahmiedszyna. Profesjonalizm polskich przedstawicieli został wysoko oceniony przez władze EAF, czego wyrazem było powierzenie polskiej Federacji, organizacji w Polsce X Mistrzostw Europy w Armwrestlingu.
Najważniejszym wydarzeniem 2000 r. było przyjęcie Polski do Europejskiej Federacji Armwrestlingu. Podczas kongresu WAF, odbywającego się na Mistrzostwach Świata w Rovaniemi (Finlandia), większością głosów podjęto decyzję, ze Mistrzostwa Świata w 2001 r. odbędą się w Polsce.
W grudniu 2001 r. odbyły się XXII Mistrzostwa Świata w Armwrestlingu. Do Gdyni zjechało aż 560 zawodników reprezentujących 29 krajów. Kadra Polski liczyła 30 zawodników. Kapituła złożona z trójmiejskich dziennikarzy i włodarzy Gdyni uznała XXII Mistrzostwa Świata za najlepszą imprezę sportową 2001 r.
Od czasu utworzenia Federacji Armwrestling Polska w Polsce powstało kilkadziesiąt klubów profesjonalnie zajmujących się armwrestlingiem. W Polsce (dane na rok 2006) funkcjonuje ponad 40 klubów zrzeszających około 500 zawodników.
Historia kadry narodowej.
Po raz pierwszy polska kadra narodowa wystartowała w 2000 r. na Mistrzostwach Europy organizowanych w Gdyni. Kadra Polski liczyła wówczas 9 zawodników. Najlepiej zaprezentowali się trzej zawodnicy z Lęborka zdobywając tytuł wicemistrza Europy w swojej kategorii wagowej oraz wiekowej.
Pierwszy klub zajmujący się armwrestlingiem w Polsce, pod nazwą „Złoty Tur” powstał w Gdyni.
Następnie zarejestrowano czasopismo ARMPOWER, które jako miesięcznik ukazywało się od roku 2000 do 2001 w trzech językach.
W roku 2000 powstała Federacja Armwrestling Polska, której Prezydentem jest Igor Mazurenko.
Od roku 1999 w Polsce regularnie odbywają się zawody rangi:
Amatorskiej, krajowej, jak Puchar Polski, Mistrzostwa Polski i inne lokalne zawody.
Polska już wielokrotnie była organizatorem i gospodarzem zawodów międzynarodowych w armwrestlingu. Były to, kolejno:
Europejskie struktury armwrestlingu amatorskiego.
Od roku 2003 do 2008 Igor Mazurenko pełnił funkcję Głównego Sekretarza Europejskiej Federacji Armwrestlingu.
Od 2008 jest Wiceprezydentem Europejskiej Federacji Armwrestlingu, Prezydentem Federacji jest Assen Hadjitodorov – Bułgaria.
Zawodowy armwrestling.
Od roku 2002 Igor Mazurenko i Assen Hadjitodorov stworzyli PAL Professional Armwrestling League, organizację światową której celem jest organizowanie zawodowych walk w siłowaniu się na ręce. Filie PAL znajdują się obecnie w Sofii, Gdyni, Dubaju i Las Vegas.
Od 2012 roku Igor Mazurenko jest Prezesem PAL USA z siedzibą w Las Vegas.
W zawodach organizowanych przez PAL wzięło już udział setki zawodników z ponad 40 krajów świata.
Poza armwrestlingiem.
Zainteresowania poza sportem i pracą zawodową, która ściśle się ze sportem wiąże: historia stosunków polsko-ukraińskich.
Lotnictwo – w latach dziecięcych i nastoletnich konstruował modele samolotów i marzył o służbie w lotnictwie. Dziś – uprawia lotnictwo sportowe, posiada turystyczną licencję pilota, a trenuje pilotaż akrobatyczny.

</doc>
<doc id="3193735" url="https://pl.wikipedia.org/wiki?curid=3193735" title="Paweł Domagała">
Paweł Domagała

Paweł Mariusz Domagała (ur. 19 stycznia 1984 we Wrocławiu) – polski aktor, piosenkarz, muzyk i kabareciarz.
Młodość i wykształcenie.
Paweł Domagała urodził się we Wrocławiu, natomiast wychowywał w Radomiu, gdzie ukończył klasę o profilu matematyczno-fizycznym w VI Liceum Ogólnokształcącym im. Jana Kochanowskiego. W 2007 ukończył studia w Akademii Teatralnej im. Aleksandra Zelwerowicza w Warszawie.
Kariera aktorska.
Współpracował z wieloma teatrami m.in. Teatrem Na Woli im. Tadeusza Łomnickiego oraz Teatrem Dramatycznym im. Gustawa Holoubka (obecnie połączone jako Teatr Dramatyczny w Warszawie), Teatrem Montownia, Teatrem „Polonia”, a także Teatrem Powszechnym im. Jana Kochanowskiego w Radomiu. Na deskach tego ostatniego, jeszcze podczas nauki w liceum, zagrał jedną ze swoich pierwszych ról – postać Ignasia w spektaklu „Trans-Atlantyk” w reżyserii Krzysztofa Galosa. Od czerwca 2016 związany jest z warszawskim Teatrem Kwadrat.
Jest członkiem Kabaretu na Koniec Świata.
Kariera muzyczna, telewizyjna.
W 2009, wraz z Igorem Przebindowskim, Wojciechem Królem oraz Fryderykiem Młynarskim założył zespół muzyczny Ginger.
W kwietniu 2016 debiutancki solowy singiel „Jestem tego wart”, do którego zrealizował teledysk i który umieścił na swoim debiutanckim albumie studyjnym pt. "Opowiem ci o mnie" z listopada 2016.
16 czerwca 2018 wydał singiel „Weź nie pytaj”, który stał się ogólnopolskim hitem i zdobył tytuł Przeboju roku 2018 RMF FM, a zrealizowany do niego teledysk został odtworzony ponad 100 mln razy w serwisie YouTube. Utwór umieścił na swoim drugim albumie studyjnym pt. "1984", który wydał w 2018. Płytę promował jeszcze kilkoma singlami, w tym piosenkami „Wystarczę ja” i „Czasami”.
16 stycznia 2023 poinformowano, że od wiosny 2023 będzie pełnił rolę jurora w programie Twoja twarz brzmi znajomo.
Życie prywatne.
25 maja 2013 poślubił Zuzannę Grabowską, aktorkę. Mają dwie córki, Hannę (ur. 2012) i Barbarę (ur. 2018).

</doc>
<doc id="3193737" url="https://pl.wikipedia.org/wiki?curid=3193737" title="Lista finalistów Ligi Mistrzów UEFA">
Lista finalistów Ligi Mistrzów UEFA

Tytuł zwycięzcy Liga Mistrzów UEFA (ang. UEFA Champions League) – przyznawany po zakończeniu finału przez Unię Europejskich Związków Piłkarskich (UEFA) klubowi, który wygrywa finał tych rozgrywek. Wyłaniającą najlepszą Europejską męską drużynę piłkarską.
Pomiędzy sezonami 1955/1956 a 1991/1992 mistrzowie krajowych lig europejskich rywalizowali w Pucharze Europy Mistrzów Klubowych (ang. European Champion Clubs' Cup). Na sezon 1992/1993 UEFA przeprowadziła reformę Pucharu Europy Mistrzów Klubowych. Poprzez zwiększanie liczby klubów w lidze mistrzów, które zajmują czołowe miejsca w europejskich ligach krajowych, prowadzono także kilka faz eliminacji do rozgrywek oraz główny turniej Ligi Mistrzów podzielono na fazę grupową i pucharową. Dzięki tej reformie w finale tych rozgrywek mogą się spotkać dwa zespoły tej samej ligi krajowej, takie spotkania finałowe odbyły się sezonach: 1999/2000, 2002/2003, 2007/2008, 2012/2013, 2013/2014, 2015/2016, 2018/2019 oraz 2020/2021. Zwycięskie kluby z Ligi Mistrzów i Copa Libertadores kontynuowały grę w Pucharze Interkontynentalnym, rozgrywki te od sezonu 2004/2005 zostały zastąpiony przez Klubowe mistrzostwa świata, których udział biorą zwycięzcy poszczególnych pucharów kontynentalnych konfederacji piłkarskich wchodzących w skład FIFY.
Pierwszym zwycięzcą Ligi Mistrzów został Francuski klub Olympique Marsylia, który wygrał w finale z Włoskim A.C. Milanem jeden do zera.
W historii Ligi Mistrzów UEFA największą przewagę goli nad drugim klubem w momencie zakończenia meczu finałowego był A.C. Milan, pokonując 1993/1994 FC Barcelonę. wynikiem cztery do zera.
Sześciokrotnie decydowały o wygraniu finału rzuty karne w sezonach: 1995/1996, 2000/2001, 2002/2003, 2004/2005, 2007/2008, 2011/2012 oraz 2015/2016.
Aktualnym zwycięzcą Ligi Mistrzów jest Real Madryt.
Real Madryt jako jedyna drużyna w historii wygrała trzy finały Ligi Mistrzów z rzędu (2015/2016, 2016/2017 oraz 2017/2018)
Chronologiczne listy triumfatorów i finalistów Ligi Mistrzów UEFA.
Poniższa tabele przedstawiają chronologiczne zestawienie finalistów Ligi Mistrzów UEFA w latach 1993-2021 wraz z wynikami meczów, stadionami oraz frekwencją widzów na stadionach podczas finałów.
Klasyfikacja Klubów.
Rekordzistą pod względem liczby wygranych Ligi Mistrzów UEFA jest Real Madryt, który ośmiokrotnie wygrywał w finale Ligi Mistrzów UEFA. Sześciokrotnie w finale Ligi Mistrzów UEFA grały także włoskie drużyny: AC Milan (3 wygrane) oraz Juventus F.C. (1 wygrana).
Trzy kluby wystąpiły w trzech finałach z rzędu - A.C. Milan (1993-1995), Juventus F.C. (1996-1998) i Real Madryt (2016-2018). Pięć zespołów zagrało w dwóch kolejnych finałach - AFC Ajax (1995-1996), Valencia CF (2000-2001), Manchester United F.C. (2008-2009), Bayern Monachium (2012-2013) i Liverpool F.C. (2018-2019).
Klasyfikacja państw.
W finale Ligi Mistrzów UEFA w sumie wzięło udział dwadzieścia klubów z siedmiu krajów, z czego trzynaście klubów wygrało te rozgrywki. Najwięcej występów w finale (17) mają kluby z Hiszpanii, które w sumie wygrały 12 razy.
Dzięki przekształceniu Pucharu Europy Mistrzów Klubowych na Ligę Mistrzów w sezonie 1992/1993, zwiększyła się liczba klubów z czołowych lig krajowych. W ośmiu finałach doszło do meczu dwóch klubów z jednego kraju. Do takich spotkań doszło pomiędzy klubami włoskimi (2003), niemieckimi (2013), angielskimi (2008, 2019, 2021) oraz hiszpańskimi (2000, 2014, 2016).
Statystyki indywidualne.
Zawodnicy.
Rekordzistami pod względem liczby występów w finale Ligi Mistrzów są Paolo Maldini oraz Cristiano Ronaldo, którzy mają na koncie po 6 występów.
Zawodnikami, którzy reprezentowali barwy trzech różnych zespołów w finale Ligi Mistrzów są Clarence Seedorf (AFC Ajax 1995, Real Madryt 1998, AC Milan 2003, 2005, 2007) oraz Patrice Evra (AS Monaco 2004, Manchester United 2008, 2009, 2011, Juventus F.C. 2015).
Seedorf jest jedynym zawodnikiem, któremu udało się zdobyć tytuł z trzema różnymi drużynami. 21 piłkarzom udało się wygrywać w barwach 2 różnych klubów: Marcel Desailly (Olympique Marsylia/AC Milan), Didier Deschamps (Olympique Marsylia/Juventus), Paulo Sousa (Juventus/Borussia Dortmund), Christian Panucci (AC Milan/Real Madryt), Fernando Redondo (Real Madryt/AC Milan), Nicolas Anelka (Real Madryt/Chelsea), Deco (FC Porto/FC Barcelona), Edwin van der Sar (Ajax Amsterdam/Manchester United), Owen Hargreaves (Bayern Monachium/Manchester United), Gerald Pique (Manchester United/FC Barcelona), Thiago Motta (FC Barcelona/Inter Mediolan), Samuel Eto’o (FC Barcelona/Inter Mediolan), José Bosingwa (FC Porto/Chelsea), Paulo Ferreira (FC Porto/Chelsea), Xabi Alonso (FC Liverpool/Real Madryt), Cristiano Ronaldo (Manchester United/Real Madryt), Toni Kroos (Bayern Monachium/Real Madryt), Daniel Sturridge (Chelsea/FC Liverpool), Xherdan Shaqiri (Bayern Monachium/ FC Liverpool), Thiago Alcântara (FC Barcelona/Bayern Monachium), David Alaba (Bayern Monachium/Real Madryt).
Czterem zawodnikom udało się obronić tytuł grając w innym zespole: Marcel Desailly (OM 1993/ AC Milan 1994), Paulo Sousa (Juventus 1996/ Borussia Dortmund 1997), Gerard Piqué (Manchester United 2008/ FC Barcelona 2009), Samuel Eto’o (FC Barcelona 2009/ Inter Mediolan 2010)
Polskimi piłkarzami, którzy triumfowali w rozgrywkach Ligi Mistrzów są: Jerzy Dudek (2005), Tomasz Kuszczak (2008) i Robert Lewandowski (2020). Jakub Błaszczykowski, Robert Lewandowski oraz Łukasz Piszczek wystąpili w finale w roku 2013, gdzie Borussia Dortmund, której barwy reprezentowali uległa zespołowi Bayernu Monachium.
Trenerzy.
Rekordzistą pod względem liczby udziałów w finale Ligi Mistrzów jest Carlo Ancelotti (5 razy). Po 4 razy w finale swoje drużyny prowadzili Alex Ferguson, Marcello Lippi oraz Jürgen Klopp. 
Najwięcej triumfów mają na koncie Carlo Ancelotti (4 razy) oraz Zinédine Zidane (3 razy)
Sześciu trenerów prowadziło dwa różne zespoły w finale Ligi Mistrzów: Louis van Gaal (Ajax Amsterdam/Bayern Monachium), Ottmar Hitzfeld (Borussia Dortmund/Bayern Monachium), Jupp Heynckes (Real Madryt/Bayern Monachium), Carlo Ancelotti (AC Milan/Real Madryt), José Mourinho (FC Porto/Inter Mediolan) i Jürgen Klopp (Borussia Dortmund/FC Liverpool). Czterech z nich zdołało triumfować prowadząc dwa różne zespoły: Hitzfeld (1997, 2001), Heynckes (1998, 2013), Ancelotti (2003, 2007, 2014, 2022), Mourinho (2004, 2010).
Cztery osoby wystąpiły w finale Ligi Mistrzów zarówno w roli zawodnika jak i trenera: Didier Deschamps, Frank Rijkaard, Josep Guardiola i Zinédine Zidane, ale wygrać w obydwu rolach potrafili jedynie Rijkaard (1995/2006) oraz Zidane (2002/ 2016, 2017, 2018).
Najczęściej w meczach finałowych drużyny prowadzili trenerzy z Włoch (15 razy) oraz Niemiec (14 razy). Najwięcej razy zwyciężali szkoleniowcy z Niemiec i Włoch (7 razy). Trenerzy z Hiszpanii mają na koncie triumfów.
Miejsca rozgrywania Finałów.
Finały Ligi Mistrzów UEFA były rozgrywane na 21 stadionach z czego 7 gościło je dwukrotnie. Niemcy i Wielka Brytania gościły finał pięciokrotnie, Włochy były miejscem czterech finałów Ligi Mistrzów. Miasto Monachium gościło u siebie trzy finały na stadionach: Stadion Olimpijski w Monachium(2 razy) i Allianz Arena na którym w sezonie 2011/2012, po raz pierwszy w historii Ligi mistrzów UEFA mecz finałowy odbywał się na stadionie jednego z finalistów rozgrywek, którym gospodarzem był Bayern Monachium.

</doc>
<doc id="3193740" url="https://pl.wikipedia.org/wiki?curid=3193740" title="Oddział Polskiego Towarzystwa Ludoznawczego w Łodzi">
Oddział Polskiego Towarzystwa Ludoznawczego w Łodzi

Oddział Polskiego Towarzystwa Ludoznawczego w Łodzi – oddział łódzki Polskiego Towarzystwa Ludoznawczego istniejący od 1950.
Historia.
Inicjatorką założenia oddziału była prof. dr Kazimiera Zawistowicz-Adamska. W pierwszych latach działalności oddział prowadził badania naukowe, które wiązały się przede wszystkim z regionem łódzkim oraz pracami przy tworzeniu Polskiego Atlasu Etnograficznego. Badania atlasowe prowadzono najpierw na zlecenie Zarządu Głównego PTL, a następnie Instytutu Historii Kultury Materialnej PAN. Podejmowane były poszukiwania archiwalne z zakresu tzw. etnografii historycznej prowadzone pod kierunkiem prof. dr. hab. Bohdana Baranowskiego dotyczące kultury materialnej, sztuki, ruchów społecznych, życia rodzinnego, lecznictwa, wierzeń i czarów w regionie środkowopolskim. Od 1959 ukazują się „Łódzkie Studia Etnograficzne”, rocznik oddziału łódzkiego PTL. Pierwszymi redaktorami czasopisma byli Kazimiera Zawistowicz-Adamska i Bohdan Baranowski. W 1974 oddział podjął akcję badawczą rejestrującą stan kultury ludowej na terenach Bełchatowskiego Okręgu Górniczo-Energetycznego. Również w 1974 roku rozpoczął badania wśród Kaszubów Bytowskich, które dotyczyły kształtowania się świadomości narodowej. Łódzki oddział prowadził także badania w Opoczyńskiem i Sieradzkiem.
Działalność oddziału wpisuje się w zadania Polskiego Towarzystwa Ludoznawczego, którymi są: dokumentacja, rozwijanie i popularyzacja wiedzy o kulturze; upowszechnianie idei tolerancji i edukacji międzykulturowej; kontynuacja osiągnięcia ludoznawców, etnografów i folklorystów; rozwijanie wiedzy z zakresu etnologii i antropologii kulturowej.
Oddział prowadzi badania naukowe, organizuje zebrania, konferencje, odczyty, szkolenia, wycieczki. Integruje łódzkie środowiska zainteresowane problematyką etnograficzną oraz antropologiczną. Członkami, współpracownikami i sympatykami oddziału są przede wszystkim absolwenci oraz byli i obecni pracownicy Instytutu Etnologii i Antropologii Kulturowej Uniwersytetu Łódzkiego, pracownicy Ośrodka Regionalnego działającego przy Łódzkim Domu Kultury, pracownicy Muzeum Archeologicznego i Etnograficznego w Łodzi, a także przedstawiciele innych dyscyplin naukowych (np. historycy, archeolodzy).
Siedziba oddziału znajduje się w budynku Instytutu Etnologii i Antropologii Kulturowej Uniwersytetu Łódzkiego, ul. Lindleya 3/5.
Działalność sekcji.
Konkurs Folkloru Robotniczej Łodzi.
W 1972 Oddział PTL w Łodzi zorganizował Konkurs Folkloru Robotniczej Łodzi. Pierwsza część konkursu dotyczyła wiedzy o zwyczajach dorocznych, usypiania i zabawiania dzieci, weselach, grach, zabawach i pieśniach. Wzięło w niej udział 71 osób. Zostało zebranych 61 prac opisowych i 370 pieśni. Druga akcja odbyła się w Łódzkim Domu Kultury i była przeglądem tańca, muzyki, pieśni i poezji amatorskiej. Zgłosiło się do niej 15 zespołów, 4 solowych muzykantów, 30 pieśniarzy i 25 poetów amatorskich. Materiały konkursowe zostały złożone w archiwach PTL, Katedry Etnografii Uniwersytetu Łódzkiego i Muzeum Archeologicznego i Etnograficznego w Łodzi.
Koło Miłośników Folkloru Robotniczej Łodzi.
W 1974 uczestniczący w Konkursie Folkloru Robotniczej Łodzi utworzyli Koło Miłośników Robotniczej Łodzi. Siedzibą stał się Dom Kultury „Lodex”. Działalność koła koncentrowała się na zbieraniu i gromadzeniu wspomnień związanych z życiem łódzkich rodzin robotniczych. Dołączali do niego etnografowie, historycy, poeci, robotnicy, nauczyciele, muzycy oraz pasjonaci robotniczej Łodzi. Opiekunami i mecenasami koła byli: Kazimiera Zawistowicz-Adamska, Bronisława Kopczyńska-Jaworska, dr Jan Piotr Dekowski i mgr Antoni Paszewski. W 1984 z okazji dziesięciolecia koła została zorganizowana jubileuszowa wystawa „Robotnicza Łódź i jej kronikarze”. Koło zostało zlikwidowane w latach 80. XX wieku.

</doc>
<doc id="3193749" url="https://pl.wikipedia.org/wiki?curid=3193749" title="Muzeum Przyrodnicze w Krakowie i Aquarium">
Muzeum Przyrodnicze w Krakowie i Aquarium



</doc>
<doc id="3193751" url="https://pl.wikipedia.org/wiki?curid=3193751" title="Until It's Gone">
Until It's Gone



</doc>
<doc id="3193752" url="https://pl.wikipedia.org/wiki?curid=3193752" title="Picho Toledano">
Picho Toledano

Alfonso „Picho” Toledano Jr (ur. 29 maja 1986 roku w Meksyku) – meksykański kierowca wyścigowy.
Kariera.
Toledano rozpoczął karierę w wyścigach samochodowych w 2005 roku od startów Francuskiej Formule Renault Campus, gdzie z dorobkiem 24 punktów został sklasyfikowany na dziesiątej pozycji w klasyfikacji generalnej. W późniejszych latach Meksykanin pojawiał się także w stawce International Formula Challenge, Panam GP Series, Panam GP Series Formula Renault 2.0 (trzecie miejsce w 2007 roku), Światowego Finału Formuły BMW, Pacyficznej Formuły BMW, Amerykańskiej Formuły BMW oraz Formuły Acceleration 1.

</doc>
<doc id="3193753" url="https://pl.wikipedia.org/wiki?curid=3193753" title="Związek pośredni">
Związek pośredni



</doc>
<doc id="3193755" url="https://pl.wikipedia.org/wiki?curid=3193755" title="Eurotech Engineering">
Eurotech Engineering



</doc>
<doc id="3193756" url="https://pl.wikipedia.org/wiki?curid=3193756" title="Towarzystwo Literatów Francuskich">
Towarzystwo Literatów Francuskich

Towarzystwo Literatów Francuskich (fr. "la Société des gens de lettres de France") – stowarzyszenie założone przez Louisa Desnoyers z inicjatywy Honoré de Balzaca w roku 1838. 
Uznano je za instytucję użyteczności publicznej na mocy dekretu z 10 grudnia 1891 roku. W gronie pierwszych członków Towarzystwa znaleźli się George Sand, Victor Hugo i Alexandre Dumas. We Francji jest to jedyne stowarzyszenie literatów zarządzane przez samych literatów. Zostało powołane, by bronić praw autorskich, interesów twórczych oraz statusu prawnego i społecznego wszystkich francuskich literatów.
Linki zewnętrzne.
Oficjalna strona Towarzystwa

</doc>
<doc id="3193757" url="https://pl.wikipedia.org/wiki?curid=3193757" title="Salvatore de Plano">
Salvatore de Plano

Salvatore de Plano (ur. 24 sierpnia 1974 roku) – włoski kierowca wyścigowy.
Kariera.
Formuła Renault 2.0.
W 2014 roku De Plano rozpoczął starty w Północnoeuropejskim Pucharze Formuły Renault 2.0. Z dorobkiem trzech punktów został sklasyfikowany na 42 pozycji w klasyfikacji generalnej.
Auto GP World Series.
Na sezon 2014 Włoch podpisał kontrakt z włoską ekipą Euronova Racing na starty w Auto GP World Series. Wystartował łącznie w ośmiu wyścigach, w ciągu których uzbierał jedenaście punktów. Dało mu to dziewiętnaste miejsce w końcowej klasyfikacji kierowców.

</doc>
<doc id="3193758" url="https://pl.wikipedia.org/wiki?curid=3193758" title="Edward Kindlarski">
Edward Kindlarski

Edward Józef Kindlarski (ur. 14 października 1943 w Nadolanach, zm. 15 marca 1996) – inżynier, profesor Politechniki Warszawskiej, wykładowca, specjalista zarządzania jakością (TQM), organizacji zarządzania produkcji.
Życiorys.
Urodził się 14 października 1943 w Nadolanach jako syn Jana (zm. 1947) i Józefy, z domu Balwierczak (zm. 1990). U kresu II wojny światowej rodzina przeniosła się do Sanoka. Braćmi Edwarda Kindlarskiego był Wiesław (starszy o 10 lat) i Jan Adamski (ur. 1953, z drugiego małżeństwa matki). W Sanoku rodzina zamieszkiwała przy ulicy Emilii Plater 6. Edward Kindlarski w 1961 ukończył Liceum Ogólnokształcące Męskie w Sanoku. W 1961 rozpoczął studia na Wydziale Mechanicznym Technologicznym Politechniki Warszawskiej. Podczas studiów działał w kole naukowym oraz w Zrzeszeniu Studentów Polskich. Studia inżynieryjno-ekonomiczne ukończył w 1967 i uzyskał tytuł magistra inżyniera mechanika w zakresie organizacji i ekonomiki budowy maszyn na podstawie pracy dyplomowej pt. „Organizacja kontroli technicznej – zastosowanie statystycznej kontroli jakości w Warszawskiej Fabryce Wagonów Metalowych”, za którą otrzymał wyróżnienie pierwszego stopnia w III Ogólnopolskim Konkursie na najlepszą pracę dyplomową studentów uczelni technicznych. W 1967 został asystentem na Politechnice Warszawskiej, prowadził zajęcia ze studentami i pracę badawczą. W 1975 uzyskał stopień doktora nauk technicznych na Wydziale Mechanicznym Technologicznym za pracę pt. „Planowanie dynamiki jakości wyrobu w okresie rozruchu produkcji”, a ponadto otrzymał za nią nagrodę III stopnia od Ministra Nauk, Szkolnictwa Wyższego i Techniki. W 1985 uzyskał stopień doktora habilitowanego za pracę pt. „Organizacyjne problemy jakości wyrobów w przedsiębiorstwie przemysłu elektromaszynowego”, a ponadto otrzymał za nią nagrodę III stopnia od Ministra Nauk, Szkolnictwa Wyższego i Techniki. 1 listopada 1991 za całokształt pracy naukowej i dydaktycznej uzyskał tytuł profesora nadzwyczajnego na Politechnice Warszawskiej, a 24 lutego 1993 postanowieniem Prezydenta RP Lecha Wałęsy otrzymał tytuł profesora nauk technicznych. Odbył staże naukowe w Institute of Technology w New Jersey oraz w University of Birmingham.
Przez niespełna 30 lat pracy naukowej na Politechnice Warszawskiej opublikował ok. 100 publikacji, w tym 11 książek (7 jako samodzielny autor, 4 jako współautor), był autorem opracowań i artykułów w pismach fachowych polskich i zagranicznych. Za monografię pt. "Jakość wyrobów" z 1988 otrzymał nagrodę indywidualną I stopnia Ministra Edukacji Narodowej w 1989. Poza pracą dydaktyczną na Politechnice Warszawskiej (gdzie był promotorem ponad 50 prac magisterskich i 6 przewodów doktorskich), prowadził wykłady na Uniwersytecie Warszawskim, Politechnice Poznańskiej i Wyższej Szkole Zarządzania. Zakres jego pracy badawczej i dydaktycznej oscylował wokół dziedzin zarządzania jakością, organizacji zarządzania produkcji, TQM (był jednym z prekursorów wdrażania w polskich organizacjach TQM), problematyka jakości wyrobów, problematyka inżynierii jakości, metody i techniki organizatorskie, wykresy Ishikawy. Brał udział w konferencjach i seminariach naukowych oraz organizował je, wygłaszał referaty, przedstawiał wyniki swoich prac. Z własnego wyboru nie przyjął funkcji administracyjnej na uczelniach. Był kierownikiem Zakładu Systemów Zapewnienia Jakości na Wydziale Inżynierii Produkcji Politechniki Warszawskiej. Ponadto działał w Rektorskiej Komisji ds. Oceny Grantów Rektorskich, Radzie Programowej Międzynarodowej Szkoły Zarządzania w Politechnice Warszawskiej, Komisji Jakości SIMP i TNOiK, Komitecie Jakości przy Krajowej Izbie Gospodarczej (1994).
Obok pracy badawczej jako naukowiec, działał we wdrożeniowej sferze praktycznej. Od 1977 do 1991 był doradcą do spraw jakości i organizacji produkcji w Warszawskich Zakładach Telewizyjnych, od 1992 był doradcą w sprawach jakości dyrektora generalnego Fabryki Samochodów Osobowych. W 1995 został ekspertem w międzynarodowym zespole utworzonym do oceny i prowadzenia rokowań z koreańskim koncernem Daewoo. W latach 1986-1990 był kierownikiem programu "Wybrane zagadnienia jakości wyrobów w przedsiębiorstwach i zapleczu naukowo - badawczym przemysłu elektromaszynowego" w CPBP 02.02. Od 1988 z ramienia ONZ pełnił funkcję eksperta International Trade Centre UNCTAD/GATT w Genewie. W 1983 otrzymał nagrodę specjalną w Konkursie Mistrz Techniki.
Z jego inicjatywy w 1994 powstał Komitet Jakości przy Krajowej Izbie Gospodarczej w Warszawie, skupiający pracowników nauki zajmujących się jakością oraz pracowników przemysłu. W efekcie została stworzona Polska Nagroda Jakości w 1995.
Edward Kindlarski zmarł śmiercią tragiczną 15 marca 1996 i został pochowany na cmentarzu w Gołąbkach. 24 września 1997 Komitet Polskiej Nagrody Jakości ustanowił Polską Indywidualną Nagrodę Jakości im. prof. Edwarda Kindlarskiego, przyznawaną osobom, które wnoszą znaczący wkład w rozwój koncepcji Zarządzania przez Jakość (Total Quality Management) w polskich uwarunkowaniach.

</doc>
<doc id="3193759" url="https://pl.wikipedia.org/wiki?curid=3193759" title="2in Multiple UP Mark III">
2in Multiple UP Mark III

2in Multiple UP Mark III (nieoficjalnie pig trough, dosł. „świńskie koryto”) – brytyjska wyrzutnia rakietowych pocisków przeciwlotniczych typu Unrotated Projectile używana w okresie II wojny światowej na uzbrojonych statkach handlowych (DEMS). Wyrzutnia została opracowana przez brytyjskiego nowelistę i inżyniera lotniczego Nevila Shute'a.
Tło historyczne.
W początkowym okresie II wojny światowej i jeszcze przed rozpoczęciem skutecznego systemu konwojowego, marynarka handlowa państw sprzymierzonych ponosiła znaczne straty zadawane jej przez lotnictwo, jak i marynarkę III Rzeczy. Na przykład w okresie pomiędzy majem a grudniem 1940 alianci stracili 745 statków handlowych, w tym czasie Niemcy zatapiali znacznie więcej statków, niż było wówczas budowanych, co groziło przerwaniem dostaw wszystkich niezbędnych materiałów i żywności na Wyspy Brytyjskie. W nieprzygotowanej do wojny Wielkiej Brytanii brakowało działek i armat przeciwlotniczych potrzebnych do uzbrojenie statków handlowych i w tej sytuacji zdecydowano się sięgnąć bo bardziej nietypowe rozwiązania. Jedną z zaprojektowanych wówczas broni była wyrzutnia niekierowanych pocisków rakietowych typu Unrotated Projectile zaprojektowana w podlegającym Admiralicji nowo powstałego Department of Miscellaneous Weapons Development (DMWD, w nieco dowolnym tłumaczeniu ale dobrze oddającym sens nazwy „departament ds. rozwoju nietypowych broni”, w oryginale słowo "miscellaneous" oznacza „różności”, „różnorodny”).
Historia.
Pierwszą bronią przeciwlotniczą zaprojektowaną w DMWM była wyrzutnia niekierowanych pocisków przeciwlotniczych typu Urotated Projectile (UP) o oficjalnej nazwie 2in Multiple UP Mark III, choć zazwyczaj znana jako "pig trough" lub po prostu "trough" („świńske koryto”, „koryto”). Broń została zaprojektowana do zestrzeliwania bombowców nurkujących, które po wykonaniu ataku musiały przelecieć bezpośrednio nad atakowanych statkiem. Rakiety UP z racji ich charakteru ("unrotated" - „niewirujące”, rakiety UP nie były stabilizowane w locie przez rotację dookoła własnej osi, ale jedynie przez niewielkie brzechwy) były bardzo niecelne i salwa oddana ze „świńskiego koryta” była obrazowo porównywana do strzału ze strzelby. Wyrzutnia była dużą, drewnianą, podłużną skrzynką zamontowaną pionowo na dużym stojaku pozwalającym jej się swobodnie kołysać, tak aby na kołyszącym się pokładzie statku celowała zawsze jak najbardziej pionowo w górę. W wyrzutni mieściło się czternaście rakiet UP w dwóch rzędach po siedem rakiet. Rakiety były odpalane elektrycznie.
Pierwsze próby nowej broni odbyły się w piątek, 13 grudnia 1940 na pokładzie uzbrojonego jachtu należącego przed wojną do Gordona Selfridge'a. W czasie pierwszych testów rakiety sprawiały bardzo wiele problemów, były wyposażone w bardzo delikatne zapalniki które często uzbrajały w już w trakcie transportu i stanowiły poważne zagrożenie nie tyle dla nieprzyjaciela, co ich użytkowników. Uderzeniowy bezpiecznik rakiet uzbrajał się po czterech i pół obrotach wiatraczka, nawet bez wyciągnięcia zawleczki zabezpieczającej i upuszczone rakiety mogły się łatwo same uzbroić.
W trakcie pierwszych prób wyrzutni pierwszą jej ofiarą była celnie trafiona mewa, która pechowo dla niej przelatywała nad „Conquerorem” w trakcie testów. Inną ofiarą był także raniony w pośladki przez przedwcześnie eksplodującą rakietę marynarz, jedna z salw rakiet opadając już w dół bardzo celnie trafiła w maszynownię „Conquerora”.
Ostatecznie, po rozwiązaniu problemów z zapalnikami pocisków, wyrzutnie "pig trough" zostały zainstalowane na wielu uzbrojonych statkach handlowych jako pierwsza wyrzutnia rakietowa używana na cywilnych statkach towarowych. Nie była to broń lubiana i specjalnie udana z racji bardzo niskiej celności rakiet, ich dużej zawodności oraz braku stabilizacji podstawy wyrzutni, która nie zapewniała odpowiedniej stabilizacji dla samej wyrzutni.
Łącznie „świńskie koryta” zostały zamontowane na 122 statkach.

</doc>
<doc id="3193760" url="https://pl.wikipedia.org/wiki?curid=3193760" title="Pig trough">
Pig trough



</doc>
<doc id="3193761" url="https://pl.wikipedia.org/wiki?curid=3193761" title="Centralny Ośrodek Szkolenia Ogólnowojskowego">
Centralny Ośrodek Szkolenia Ogólnowojskowego

Centralny Ośrodek Szkolenia Ogólnowojskowego (COSO) – ośrodek szkolenia ludowego Wojska Polskie.
Formowanie i zadania.
W 1970 roku zarządzeniem Szefa Sztabu Generalnego WP nr 01/Org. utworzono w Rembertowie Centralny Ośrodek Szkolenia Ogólnowojskowego. Ośrodek funkcjonował do 1974 roku, kiedy to przemianowano go na Centrum Doskonalenia Oficerów.
Zadaniem Ośrodka było prowadzenie kursów kwalifikacyjnych dla oficerów, chorążych i podoficerów zawodowych w celu przygotowania ich do objęcia określonych stanowisk służbowych. Kursy te w zależności od rodzaju trwały od 2 do 12 miesięcy.

</doc>
<doc id="3193762" url="https://pl.wikipedia.org/wiki?curid=3193762" title="George Russell (kierowca wyścigowy)">
George Russell (kierowca wyścigowy)

George William Russell (ur. 15 lutego 1998 w King’s Lynn) – brytyjski kierowca wyścigowy, startujący w mistrzostwach świata Formuły 1 od sezonu 2019. Od sezonu 2022 kierowca zespołu Mercedes-AMG Petronas Formula One Team, mistrz Formuły 2 (2018), mistrz serii GP3 (2017), zwycięzca jednego wyścigu i jednego sprintu Formuły 1.
Życiorys.
Początki.
Urodził się w rodzinie Allison i Steve′a Russell. Jego ojciec prowadził małe przedsiębiorstwo. Ma starsze rodzeństwo, siostrę Carę i brata o imieniu Benjy (ur. 1986), który w młodości był kierowcą kartingowym, ale jego rodzina nie była wcześniej powiązana ze sportami motorowymi.
Russell rozpoczął starty w wyścigach kartingowych mając osiem lat. Przez kolejne cztery lata jego mechanikiem był jego ojciec, który około dekadę wcześniej pomagał w startach jego starszemu bratu. Ojciec braci Russell zdobył wtedy doświadczenie, które wykorzystywał przy rozwoju kariery kartingowej młodszego syna.
Zdobywał liczne sukcesy w kartingu, a na początku swojego pierwszego sezonu w KF3 (seria kartingowa dla kierowców od 11 do 15 roku życia) z dużą przewagą pokonywał Verstappena, Ocona i Strolla. Jednak w 2012 roku przeszkodą w rozwijaniu szybkości gokarta okazał się jego wzrost. Russell podrósł względem poprzedniego sezonu, co przy wysokiej temperaturze i dużym ogumieniu toru powodowało, że wzrost przyczepności oznaczał mniejszą moc gokarta na zakrętach. Pomimo tego, zarówno w 2011, jak i w 2012 roku Russell zdołał zdobyć dwa tytuły mistrza Europy KF3 z rzędu.
Formuła 4 BRDC i Alpejska Formuła Renault 2.0.
Po sezonie 2013 Russell opuścił karting i rozpoczął karierę w jednomiejscowych samochodach wyścigowych w sezonie 2014 Formuły 4 BRDC, gdzie był najmłodszym kierowcą w stawce. Chciał równolegle startować w Alpejskiej Formule Renault 2.0, ale początkowo przeszkodziły mu przepisy, które stanowiły, że aby startować poza swoim krajem kierowca musi mieć międzynarodową licencję wyścigową, co w przypadku Russella wiązało się ze zdobyciem podpisów określonych osób podczas wyścigów w Wielkiej Brytanii. Pierwszy wyścig Alpejskiej Formuły Renault 2.0, podczas którego mógłby uzyskać wymagane podpisy miał miejsce przed pierwszym wyścigiem Formuły 4 BRDC. Dlatego Russell, podobnie jak kilku innych kierowców, zdecydowało się na udział w 24-godzinnym wyścigu wytrzymałościowym samochodami Citroën 2CV na brytyjskim torze Oulton Park, aby otrzymać podpisy i móc przystąpić do zmagań w Alpejskiej Formule Renault 2.0.
W Formule 4 BRDC startował w zespole Lanan Racing. Wziął udział w 24 wyścigach, z czego nie ukończył dwóch z nich. Jedenastokrotnie stawał na podium, przy czym pięciokrotnie wygrywał. Czterokrotnie startował z pole position i czterokrotnie notował najszybsze okrążenie wyścigu. Na koniec sezonu zdobył 483 punktów i został mistrzem Formuły 4 BRDC.
Z kolei w równoległych zmaganiach w Alpejskiej Formule Renault 2.0 był kierowcą fińskiego Koiranen GP, w barwach którego wystartował w 12 wyścigach, z czego raz stanął na podium zajmując drugie miejsce na torze Red Bull Ring. Gościnnie brał udział w Europejskim Pucharze Formuły Renault 2.0, gdzie na cztery starty wygrał ostatni wyścig serii w hiszpańskim Jerez, w którym zanotował najszybsze okrążenie i do którego startował z pole position.
Europejska Formuła 3.
Jagonya Ayam with Carlin (2015).
Przed podpisaniem kontraktu z Jagonya Ayam with Carlin Russell pozostawał w kontakcie z szefem zespołu F1 Mercedes AMG Petronas, Toto Wolffem, do którego 15-letni wtedy Russell zgłosił się po zdobyciu tytułu mistrza Formuły 4 BRDC. Był zdeterminowany, aby przedstawić Wolffowi swój plan zostania w przyszłości kierowcą Mercedesa. Podczas spotkania z Wolffem zapytał nawet, czy powinien podpisać kontrakt z zespołem Carlin, który używał silników Volkswagena, a nie Mercedesa, na co Wolff wyraził swoją aprobatę.
W sezonie 2015 Russell rozpoczął współpracę z zespołem Jagonya Ayam with Carlin i zadebiutował w Europejskiej Formule 3. Już podczas pierwszego weekendu startowego, w drugim wyścigu sezonu, na brytyjskim torze Silverstone odniósł pierwsze zwycięstwo pokonując Charlesa Leclerca i Antonio Giovinazziego. W reszcie sezonu jeszcze dwukrotnie stawał na podium, zajął drugie miejsce na torze Norisring i trzecią lokatę na Spa-Francorchamps. Miał szansę na zwycięstwo na torze Norisring uzyskując wysokie lokaty w sesjach kwalifikacyjnych, ale jego wyniki zostały anulowane po otrzymaniu kary za wymianę silnika. Na 33 starty nie punktował tylko pięciokrotnie, co ostatecznie dało mu 203 punkty i szóste miejsce w klasyfikacji generalnej.
Ponadto Russell wystartował w prestiżowym wyścigu Masters of Formula 3 razem z zespołem Carlin. Kwalifikacje i wyścig kwalifikacyjny zakończył jako czwarty, jednak w głównym starcie zdołał wywalczyć drugą lokatę. W planach miał także start w Grand Prix Makau, jednak ostatecznie w ostatniej chwili Carlin wykluczył go ze składu ze względu na rozpatrywanie przez Russella oferty zespołu Hitech GP na kolejny sezon.
Hitech GP (2016).
W sezonie 2016 kontynuował starty w Europejskiej Formule 3, ale w barwach brytyjskiego zespołu Hitech GP. W pierwszym wyścigu sezonu na torze Paula Ricarda zajął trzecie miejsce, ale nie punktował w pozostałych dwóch wyścigach weekendu. Podczas drugiego weekendu wyścigowego nie ukończył pierwszego i trzeciego wyścigu na Hungaroringu. Pierwsze zwycięstwo odniósł w trzeciej rundzie, na francuskim torze de Pau-Ville, gdzie startował z pole position i zanotował najszybsze okrążenie. Na najniższym stopniu podium stanął również w wyścigu kończącym weekend we Francji (i miał najszybsze okrążenie) i sukces powtórzył tydzień później w drugim wyścigu na torze Red Bull Ring. Przez kolejny miesiąc konsekwentnie zajmował miejsca w pierwszej dziesiątce, przy czym nie ukończył dwóch wyścigów. Następnie w siódmej rundzie zmagań na torze Spa-Francorchamps w Belgii, po piątym miejscu w pierwszym starcie, zwyciężył i zajął trzecią lokatę startując z pole position i osiągając najszybsze okrążenie w obydwu wyścigach, które kończył na podium. Do końca sezonu stawał na podium jeszcze trzykrotnie, zajął trzecią pozycję na niemieckim torze Nürburgring i włoskim torze Imola, gdzie był również drugi, w drugim piątkowym wyścigu dziewiątej rundy. W sezonie 2016 Russell na 30 startów dziewięciokrotnie stawał na podium, przy czym wygrał dwa z nich. Trzy razy startował z pole position i pięciokrotnie notował najszybsze okrążenie wyścigu. Zdobył 274 punktów i zajął trzecie miejsce w klasyfikacji generalnej przegrywając z Kanadyjczykiem Lance’em Strollem i Niemcem Maximilianem Güntherem z zespołu Prema Powerteam.
Seria GP3.
W styczniu 2017 roku Russell został przyjęty do młodzieżowego programu kierowców zespołu Formuły 1 Mercedes AMG Petronas, który zapewnił mu szkolenie w zespole F1 podczas weekendów wyścigowych obejmujących równoległe starty Serii GP3 w której Russell debiutował w sezonie 2017. Jego pierwszym doświadczeniem z bolidem F1 były testy w Brazylii i Abu Zabi w barwach Force India przed rozpoczęciem sezonu 2017. W sierpniu 2017 roku Russell był kierowcą testowym Mercedesa podczas testów na Hungaroringu.
Russell został kierowcą zespołu ART Grand Prix w serii GP3. Na 14 ukończonych wyścigów aż siedmiokrotnie stawał na podium i wygrał cztery z nich. Pierwsze zwycięstwo odniósł w drugiej rundzie, podczas drugiego wyścigu na Red Bull Ringu do którego startował z pole position. Sukces powtórzył dwa tygodnie później na Silverstone, gdzie po starcie z pole position pierwotnie stracił prowadzenie na rzecz Anthoine′a Huberta, ale był w stanie odzyskać zwycięską lokatę. Następnie, po raz trzeci był zwyciężył na torze Spa-Francorchamps do którego również startował z pole position, zaś czwarty triumf odniósł na włoskiej Monzie. W sezonie 2017 Russell czterokrotnie startował z pole position i pięciokrotnie osiągał najszybsze okrążenie wyścigu. Na zakończenie sezonu zgromadził 220 punktów w klasyfikacji generalnej i został mistrzem serii GP3 pokonując przy tym Brytyjczyka Jacka Aitkena i Japończyka Nireia Fukuzumiego.
Formuła 2.
W sezonie 2018 pozostał kierowcą zespołu ART Grand Prix, ale rozpoczął rywalizację w mistrzostwach Formuły 2. W trakcie sezonu toczył zaciętą walkę z Landem Norrisem i Alexandrem Albonem. Na 24 wyścigi jedenastokrotnie stawał na podium, przy czym wygrał aż siedem wyścigów. Sezon rozpoczął od 5. i 19. miejsca na bahrańskim torze w Sakhir. Jednak już w drugiej rundzie mistrzostw w Baku po zanotowaniu najszybszego okrążenia i 12. lokacie w wyścigu głównym odniósł pierwsze zwycięstwo w wyścigu sprinterskim przesuwając się na szóstą pozycję w klasyfikacji generalnej. Dobrą passę kontynuował na barcelońskim torze, gdzie wygrał sobotni wyścig pomimo nałożenia kary w wysokości 3000 Euro za wyrzucenie z bolidu butelki po wodzie w trakcie jazdy za wirtualnym samochodem bezpieczeństwa. Russell przyznał, że pierwotnie chciał się jej pozbyć podczas pit stopu, ale stwierdził, że po trzech okrążeniach trzymania jej pod nogami może bezpiecznie pozbyć się jej wcześniej. W czwartej rundzie mistrzostw w Monte Carlo dwukrotnie nie ukończył wyścigów, w obu przypadkach musiał wycofać się po uderzeniu w ścianę. Następnie odniósł trzecie zwycięstwo we Francji po starcie z pole position i zakończył weekend 17. lokatą w niedzielnym sprincie. Przez kolejne cztery wyścigi zajmował miejsca na podium, wygrywając na Red Bull Ringu i trzykrotnie zajmując drugie miejsce, na Red Bull Ringu i dwukrotnie na Silverstone powiększając tym samym przewagę w klasyfikacji generalnej do 37 punktów nad Landem Norrisem. Po słabszym weekendzie na Hungaroringu i trzeciej lokacie na torze Spa-Francorchamps, wygrał sprinterskie wyścigi na włoskiej Monzy i na rosyjskim Sochi Autodrom. Podczas ostatniej rundy mistrzostw na torze Yas Marina, Russell był już potwierdzonym kierowcą zespołu Williams Racing na kolejny sezon Formuły 1. Sezon zakończył zwycięstwem w wyścigu głównym i czwartą lokatą w niedzielnym sprincie. W całym sezonie Russell pięciokrotnie startował z pole position i sześciokrotnie miał najszybsze okrążenie wyścigu. Russell zdobył 287 punktów i został mistrzem Formuły 2 pokonując głównego rywala, Landa Norrisa o 68 punktów.
Formuła 1.
19 stycznia 2017 roku Russell dołączył do programu juniorskiego zespołu Mercedes AMG Petronas, w którym był kierowcą testowym na Hungaroringu w sierpniu 2017 i 2018 roku osiągając najszybsze okrążenie sesji. Z kolei przed rozpoczęciem sezonu 2017 testował bolid Force India w Brazylii i Abu Zabi
Williams Racing (2019–2021).
2019.
12 października 2018 roku został ogłoszony kierowcą ROKiT Williams Racing od sezonu 2019 Formuły 1. Jego partnerem zespołowym został Polak Robert Kubica. Brytyjczyk rozpoczął rok od przedsezonowych testów na torze Barcelona-Catalunya z opóźnieniem, gdyż Williams nie zdążył przygotować na czas bolidu. Od początku sezonu bolid Williams FW42 był najmniej konkurencyjny w stawce, tracąc nawet 1,3 sekundy względem innych pojazdów. Problemem był błąd konstrukcyjny, którego zespół nie mógł naprawić w trakcie sezonu. Dla Russella oznaczało to osiąganie pozycji na końcu stawki i możliwość konkurowania jedynie z Kubicą.
Przez cały sezon to Russell wygrywał wewnętrzną rywalizację z Kubicą. Choć żaden z kierowców nie kwalifikował się do drugiej serii kwalifikacyjnej (Q2) to w każdym wyścigu to debiutant Russell startował przed bardziej doświadczonym Kubicą, z kolei w wyścigach tylko dwa razy na 21 startów kończył rywalizację za Polakiem. Szczególnie zacięta rywalizacja pomiędzy Brytyjczykiem i Polakiem miała miejsce podczas Grand Prix Francji, gdzie Kubica wyprzedził Russella. Podobna sytuacja miała miejsce podczas jedenastej rundy mistrzostw w Grand Prix Niemiec na torze Hockenheimring, gdzie kierowcy Williamsa byli najbliżej zdobycia punktów. Choć Russell kilkakrotnie zasugerował swojemu inżynierowi wyścigowemu, że tor jest już wystarczająco suchy i warto jak najszybciej zmienić opony na miękką mieszankę, na tzw. slicki. Williams nie chciał zaryzykować wczesnym pit stopem i nie pozwolił mu na zjazd do alei serwisowej, choć Russell zgłosił, że jadący za nim Stroll również planuje pit stop. Zespół zrobił to dopiero okrążenie po tym, gdy opony zaczęły zmieniać inne zespoły, a Russell został wyprzedzony m.in. przez Strolla. W końcówce wyścigu, na okrążeniu 51., Russell wyjechał zbyt szeroko na zakręcie drugim i został wyprzedzony przez Kubicę. Pierwotnie zajął w tym wyścigu 13. miejsce, ale już po jego zakończeniu okazało się, że dwóch kierowców Alfy Romeo zostało ukaranych i obaj kierowcy Williamsa zyskali dwie pozycje. Kubica był 10. i zdobył jeden punkt, zaś Russell był 11. i nie punktował. Pomimo tego Russell regularnie wygrywał z Kubicą, często z dużą przewagą – w Grand Prix Austrii Brytyjczyk wyprzedził go o ponad minutę. Ostatecznie Russell zajął 20., ostatnie miejsce w klasyfikacji generalnej mistrzostw, ale jego postawa i zdecydowane zwycięstwa nad doświadczonym Polakiem zostały docenione przez środowisko Formuły 1.
2020.
W sezonie 2020 jego nowym partnerem w zespole Williams Racing został Kanadyjczyk Nicholas Latifi. Obaj kierowcy Williamsa podobnie jak w poprzednim sezonie zajmowali lokaty na końcu stawki, ale to Russell wygrywał wewnętrzną rywalizację. Zarówno w każdych kwalifikacjach, jak i w każdym wyścigu Russell wyprzedzał Latifiego.
Sezon 2020 rozpoczął się z opóźnieniem ze względu na pandemię COVID-19. W pierwszej rundzie sezonu, w Grand Prix Austrii Russell, który był blisko zakwalifikowania się do drugiej części kwalifikacji (Q2) przed pierwszym wyścigiem, nie ukończył niedzielnych zmagań ze względu na awarię silnika. To oznaczało, że już po pierwszej rundzie jednostka napędowa w jego samochodzie musiała zostać wymieniona, a sam zawodnik uniknął kary. Podczas drugiego wyścigu w sezonie, w Grand Prix Styrii po raz pierwszy awansował do drugiej części kwalifikacji (Q2). Williams pojawił się w tej fazie sesji po ponad rocznej przerwie, kiedy do Q2 w GP Brazylii 2018 zakwalifikował się Siergiej Sirotkin. Z kolei w kwalifikacjach do Grand Prix Wielkiej Brytanii na torze Silverstone stracił szansę na dobre miejsce, gdyż został ukarany przesunięciem o pięć pozycji na stracie wyścigu i trzema punktami karnymi dopisanymi do jego licencji ze względu na zignorowanie podwójnych żółtych flag w pierwszej części kwalifikacji. Russell tłumaczył, że będąc na szybkim okrążeniu kwalifikacyjnym myślał, że jest to tylko jedna żółta flaga dlatego obniżył prędkości. W samym wyścigu zajął 12. miejsce, wyrównując najlepsze osiągnięcie z poprzedniego sezonu. Jeszcze bliżej zdobycia punktów dla Williamsa był podczas trzynastej rundy mistrzostw w Grand Prix Emilii-Romanii, kiedy to na 12 okrążeń przed metą jechał na 10. miejscu za samochodem bezpieczeństwa. Nie ukończył jednak tego wyścigu, gdyż podczas trwającej neutralizacji popełnił błąd, wpadł w poślizg i rozbił bolid na bandzie.
W trakcie sezonu Russell niespodziewanie zmienił barwy zespołu na jeden wyścig. Parę dni po Grand Prix Bahrajnu ogłoszono, że u Lewisa Hamiltona wykryto obecność COVID-19, zaś Mercedes o zastępstwo w kolejnym wyścigu zwrócił się do Russella. Jak się okazało, Hamilton zgłosił niedyspozycję w poniedziałek, a Toto Wolff już we wtorek o drugiej w nocy zadzwonił do Russella i rozpoczęto przygotowywanie umowy wypożyczenia go z Williamsa. Przystąpił on do rywalizacji w Grand Prix Sakhiru w bolidzie i stroju Hamiltona, pomimo ok. 13-centymetrowej różnicy wzrostu pomiędzy oboma kierowcami. Russell używał siedzenia z poprzedniego sezonu, ale kokpit nadal pozostawał dla niego zbyt ciasny, a buty o rozmiar za małe (większe buty nie pasowały do pedałów w bolidzie Hamiltona), przez co miał siniaki i otarcia na ciele. Pomimo tego Russell zdominował dwie pierwsze sesje treningowe, zaś w kwalifikacjach zajął drugie miejsce za drugim kierowcą Mercedesa, Valtterim Bottasem ustępując mu o 0,026 sekundy. Jak sam przyznał miał problem z przystosowaniem się do bolidu i kilkakrotnie wciskał na kierownicy złe przyciski, również podczas kwalifikacji. W niedzielnym wyścigu Russell prowadził przez 59 na 87 okrążeń. Kontrolował wyścig, aż do 62. okrążenia, kiedy to podczas neutralizacji po uszkodzeniu bolidu Williamsa (przez Aitkena, który zastępował Russella), Mercedes chciał przeprowadzić podwójny pit stop. Mechanicy pomylili opony i bolidowi Russella założono dwie przednie opony z bolidu Bottasa. Musiał on powtórnie zjechać do alei serwisowej przez co stracił szansę na zwycięstwo i ukończył wyścig na 9. pozycji zdobywając trzy punkty, w tym jeden za najszybsze okrążenie. Russell został wybrany przez kibiców najlepszym kierowcą wyścigu, zaś Mercedes ukarany grzywną 20 tys. euro.
Russell zakończył sezon na 18. miejscu w klasyfikacji generalnej.
2021.
W 2021 roku zastąpił Romaina Grosjeana na stanowisku przewodniczącego Związku Kierowców Grand Prix (ang. "Grand Prix Drivers’ Association").
Russell kontynuował występy w zespole Williams Racing w sezonie 2021. Rozpoczął od zakwalifikowania się do drugiej części kwalifikacji (Q2) i 14. lokaty w wyścigu w Grand Prix Bahrajnu. Następnie jeszcze lepszą formę prezentował w drugiej rundzie mistrzostw. W kwalifikacjach zajął 12. lokatę tracąc do 10. miejsca 0,123 sekundy. Dzień później w wyścigu o Grand Prix Emilii-Romanii na torze Imola zakończył rywalizację na 32 okrążeniu kiedy to spowodował wypadek przy manewrze wyprzedzania Valtteriego Bottasa z Mercedesa podczas walki o 9. miejsce. Na długiej prostej, gdzie obaj kierowcy osiągali prędkość ok. 300 km/h Russell próbował wyprzedzić Bottasa na granicy limitu toru, ale Fin zostawił mu zbyt mało miejsca przez co doszło do kolizji i oba samochody rozbiły się grzęznąc w żwirze. Wyścig został przerwany, a obojgu kierowcom nic się nie stało, jednak po opuszczeniu bolidu Russell podszedł do Bottasa z pretensjami i mimowolnie uderzył w jego kask. Po wyścigu wystosował oficjalne oświadczenie z przeprosinami oraz próbował skontaktować się z Bottasem przez telefon, ale ten nie odebrał połączenia. Sytuacja była szeroko komentowana przez media także ze względu na pogłoski o zastąpieniu Bottasa przez Russella w kolejnym sezonie. W dalszej części sezonu musiał wycofać się z wyścigu o Grand Prix Azerbejdżanu podczas restartu tuż przed jego zakończeniem z powodu awarii skrzyni biegów. W siódmej rundzie, zakończył Grand Prix Francji na 12. miejscu, co sam nazwał „najlepszym wyścigiem jaki miał z Williamsem”. Następnie podczas weekendu o Grand Prix Styrii zajął 11. lokatę w kwalifikacjach, ale ze względu na karę Tsunody wystartował z 10. pola. Na okrążeniu startowym zdołał awansować o dwie pozycje, ale ostatecznie nie ukończył wyścigu ze względu na awarię silnika. Tydzień później, na tym samym torze Red Bull Ring podczas Grand Prix Austrii po raz pierwszy (z Williamsem) awansował do trzeciej sesji kwalifikacyjnej Q3 i zajął w niej dziewiąte miejsce, co było najlepszym osiągnięciem Williamsa od 2017 roku. Do wyścigu wystartował z 8. pola ze względu na karę Vettela. Podczas wyścigu utrzymywał pozycję w pierwszej dziesiątce promowanej punktami, ale został wyprzedzony na ostatnim okrążeniu przez Fernando Alonso z Alpine.
W kolejnej, dziesiątej rundzie mistrzostw o Grand Prix Wielkiej Brytanii po raz drugi z rzędu wszedł do trzeciej sesji kwalifikacji Q3, tym razem z ósmym wynikiem. W sobotnim, debiutującym w Formule 1 sprincie na 17 okrążeń, zajął 9. miejsce (punkty zdobywało najlepszych trzech kierowców), ale po wyścigu otrzymał karę przesunięcia o trzy pozycje i jeden punkt karny, po incydencie z Sainzem. Podczas całego weekendu wyścigowego w doniesieniach medialnych pojawiały się informacje, że Russell podpisał już nowy kontrakt na kolejny sezon z Mercedesem, a ogłoszenie transferu może wydarzyć się właśnie na Silverstone. Informacja pojawiła się nawet w oficjalnym briefingu Formuły 1. Jednak Mercedes zdementował te plotki podobnie jak Russell. Podczas Grand Prix Węgier zajął 8. miejsce (pierwotnie wyścig ukończył na 9. pozycji, ale awansował po dyskwalifikacji Sebastiana Vettela) i zdobył swoje pierwsze punkty w bolidzie Williamsa. Na rezultaty wyścigu miał wpływ karambol na pierwszym okrążeniu spowodowany przez Bottasa. Kilku kierowców musiało wycofać się z dalszej rywalizacji. Podczas przerwania wyścigu kierowcy skorzystali z możliwości zjazdu na pit stop bez straty czasowej. Zrobił to również Russell, który aby dojechać do boksu Williamsa na końcu alei serwisowej wyprzedził kilku kierowców przed wjazdem. Był to manewr niedozwolony o który zapytał przez radio zespół, ale z wykonaniem go nie czekał na odpowiedź (odmowną). Przy wyjeździe przepuścił wcześniej wyprzedzonych kierowców i tym samym uniknął kary. Po przerwie wakacyjnej, w Grand Prix Belgii tempo Russella było wyraźnie lepsze niż wcześniej. W kwalifikacjach pozwoliło mu to na awans do Q3, a następnie do zdobycia drugiego pola startowego ustępując jedynie Verstappenowi, a wyprzedzając Hamiltona. Dzień później na torze panowały trudne warunki atmosferyczne, przez ulewny deszcz była ograniczona widoczność przez co na możliwość rozegrania wyścigu czekano ponad cztery godziny. W tym czasie kierowcy przejechali zaledwie dwa okrążenia, które pozwoliły na zaliczenie wyników kwalifikacji na poczet wyścigu wraz z przyznaniem połowy punktów za poszczególne pozycje. Tym samym Russell po raz pierwszy w karierze stanął na podium mistrzostw Formuły 1. W Grand Prix Włoch w kwalifikacjach zajął 15. miejsce. W sprincie utrzymał swoją pozycję, jednak do wyścigu wystartował z 14. miejsca po karze Valtteriego Bottasa. W wyścigu zajął 9. miejsce i zdobył dwa punkty.
7 września 2021 roku potwierdzono, że w sezonie 2022 Russell zostanie kierowcą zespołu Mercedes AMG Petronas obok Lewisa Hamiltona. Russell prawdopodobnie otrzymał informację od Wolffa już w Belgii pod koniec sierpnia, zaś w serialu Netflixa scena z rozmową Wolffa i Russella została nagrana podczas Grand Prix Holandii w pierwszy weekend września, tuż przed ogłoszeniem transferu.
W ostatnich siedmiu wyścigach sezonu Russell nie zdobył punktów i nie ukończył dwóch zamykających sezon. W sezonie 2021 Russell zajął 15. miejsce w klasyfikacji generalnej z dorobkiem 16 punktów.
Mercedes-AMG Petronas Formula One Team (2022–nadal).
2022.
W 2022 Russell rozpoczął pierwszy sezon w barwach Mercedesa, obok siedmiokrotnego mistrza świata Lewisa Hamiltona. W tym samym sezonie doszło do dużych zmian w regulaminie i konstrukcji bolidów Formuły 1, przez co samochody zostały wyposażone w większe opony, twardsze zawieszenie oraz nową konstrukcję aerodynamiczną co spowodowało zmiany w układzie sił w stawce zespołów. Mercedes miał gorsze tempo od Ferrari czy Red Bulla na testach przedsezonowych, zaś jednym z widocznych problemów nowego bolidu także po rozpoczęciu sezonu, było podskakiwanie, które było rezultatem problemów z dociskiem. Pomimo tego, Russell już w drugiej rundzie mistrzostw, podczas Grand Prix Arabii Saudyjskiej był lepszy od Hamiltona zarówno w kwalifikacjach jak i wyścigu, gdzie zajął piąte miejsce, a jego partner zespołowy miejsce 10. W trzeciej rundzie, w Grand Prix Australii zdobył pierwsze podium w barwach Mercedesa i uplasował się na trzecim miejscu tuż przed Hamiltonem, którego wyprzedził dzięki możliwości zmiany opon podczas neutralizacji. To pozwoliło Russelowi na zdobycie 37 punktów w trzech wyścigach i znalezienie się na drugim miejscu w klasyfikacji generalnej, również przed Hamiltonem, który wyraził swoje niezadowolenie z sytuacji w rozmowie z inżynierem po przekroczeniu mety.
12 listopada 2022 roku Russell wygrał sprint kwalifikacyjny przed Grand Prix São Paulo 2022 po starcie z trzeciego pola startowego. W kwalifikacjach zajął trzecią lokatę pomimo wjechania w żwir i nie ukończenia Q3. Jednak wcześniej uzyskany, trzeci czas nie został poprawiony przez innych kierowców ze względu na zmianę warunków pogodowych i opady deszczu. Dzień później, w przedostatnim wyścigu sezonu startował z pierwszego pola i wygrał swój pierwszy wyścig Formuły 1 w karierze przed Hamiltonem z Mercedesa i Sainzem z Ferrari. Było to pierwsze zwycięstwo ekipy Mercedesa w sezonie 2022, a zarazem dublet. Russell zanotował również najszybsze okrążenie wyścigu. Łącznie podczas weekendu wyścigowego w São Paulo zdobył 34 punkty do klasyfikacji generalnej kierowców.
Wyniki.
Formuła 1.
‡ – przyznano połowę punktów, gdyż zostało przejechane mniej niż 75% wyścigu.

</doc>
<doc id="3193765" url="https://pl.wikipedia.org/wiki?curid=3193765" title="Players Tour Championship 2014/2015">
Players Tour Championship 2014/2015

Players Tour Championship 2014/2015 – piąta edycja cyklu, obejmująca 9 rankingowych turniejów, rozgrywanych od 17 czerwca 2014 roku do 28 marca 2015 roku. Turnieje rozgrywane są zarówno na Wyspach Brytyjskich, w kontynentalnej Europie (pod nazwą "European Tour" i jest ich 6), oraz w Azji (pod nazwą "Asian Tour" i jest ich 3).
Turnieje serii Players Tour Championship są otwarte dla wszystkich zawodników, zarówno profesjonalistów, jak i amatorów. Wszystkie imprezy cyklu rozgrywane są systemem pucharowym, a mecze grane są do 4 wygranych partii.
Ranking.
European Tour.
Po rozegraniu 6 z 6 zawodów: 
Asian Tour.
Po rozegraniu 3 z 3 zawodów:
Finał.
Turniej finałowy rozegrany zostanie w dniach 24 – 28 marca 2015 roku. Weźmie w nim udział 32 zawodników: 24 zawodników najwyżej notowanych w rankingu turniejów rozegranych w Europie i na Wyspach Brytyjskich, oraz 8 zawodników najwyżej notowanych w rankingu turniejów rozegranych w Azji. Jeśli zawodnik kwalifikujący się dzięki pozycji w rankingu turniejów europejskich, a zajmuje także miejsce premiowane awansem na liście rankingowej turniejów azjatyckich, do turnieju finałowego awansowany zostaje kolejny zawodnik z rankingu turniejów europejskich.

</doc>
<doc id="3193766" url="https://pl.wikipedia.org/wiki?curid=3193766" title="William Leo Higi">
William Leo Higi



</doc>
<doc id="3193768" url="https://pl.wikipedia.org/wiki?curid=3193768" title="Paul John Hallinan">
Paul John Hallinan



</doc>
<doc id="3193769" url="https://pl.wikipedia.org/wiki?curid=3193769" title="Święta cenote">
Święta cenote

Święta cenote (hiszp. "cenote sagrado") – wapienna studnia krasowa położona w pobliżu starożytnego miasta Majów Chichén Itzá w Meksyku. Mierzy 20 m głębokości, 50 m średnicy i jest niemal idealnie okrągła. W czasach prekolumbijskich pełniła ważną funkcję religijną i była sercem Chichén Itzá, dzięki czemu miasto zyskało dominującą pozycję w regionie i mogło utrzymywać swoją władzę. Od niej też pochodzi nazwa Chichén Itzá, która oznacza „u wylotu studni Itza”. 
Według legend Majów oraz postkolumbijskich źródeł do świętej cenote składano ofiary z ludzi ku czci boga deszczu Chaca oraz podziemnych bóstw. Opowieści te zostały potwierdzone na początku XX wieku, kiedy to Edward Herbert Thompson przeprowadził badania studni i odkrył na jej dnie duże ilości kosztowności oraz kości ludzkich.
Znaczenie dla Majów.
Suche rejony północnego Jukatanu, które zamieszkiwali Majowie, z powodu braku rzek oraz sporadycznych opadów deszczu stanowiły dość nieprzyjazne warunki do życia. Głównym źródłem wody stały się więc powstałe w naturalny sposób studnie krasowe, których skały zalegają blisko wód gruntowych. Dla Majów stały się one tak ważne, że często ich motyw przedstawiali w sztuce i łączyli z różnymi bóstwami.
Wierzyli też, że istnieją trzy drogi prowadzące do Xibalby. Jedna z nich miała znajdować się na dnie świętej cenote w pobliżu Chichén Itzá. Pozostałe miały prowadzić przez jaskinie lub grę w majańską piłkę. Wierzono, że poprzez składanie wotów w studniach można komunikować się z bogami i przodkami. W świętej cenote miał natomiast mieszkać bóg deszczu Chac, któremu składano dary, licząc na jego wstawiennictwo i przychylność. Modlono się głównie o dobre żniwa, deszcz oraz sprzyjający los. Sądzi się, że ludzi poświęcano w celu jego obłaskawienia. Najczęściej były to młode dziewice, ale też dzieci i mężczyźni. Rytuał czasem odbywał się o świcie, więc jeśli ktoś przeżył do południa, zdawał relację z tego, co ujrzał w otchłaniach studni. Wielu kapłanów zabierało też świętą wodę z cenote, by przy jej pomocy odprawiać rytuały w świątyniach.
Artefakty.
Badania dna świętej cenote ujawniły różne przedmioty, w tym wiele nietrwałych rzeczy, które w normalnych warunkach uległyby zniszczeniu. Głównie były to wyroby drewniane oraz tekstylia, które zachowały się w wodzie. Poza nimi odnaleziono rozmaite rodzaje broni, berła, figurki, narzędzia, ceramikę i biżuterię. Wśród najcenniejszych znalezisk były nefrytowe i jadeitowe ozdoby, miedziane dyski i złote dzwoneczki. Badania wykazały, że przed wrzuceniem do studni wiele z nich zostało celowo uszkodzonych. Przypuszcza się, że była to jakaś symboliczna forma „uśmiercenia” przedmiotów przed złożeniem ich w ofierze. Ponadto wśród artefaktów odkryto również takie, które nie zostały wykonane, bądź nie mogły pochodzić z Jukatanu, lecz zostały sprowadzone z innych miejsc w Ameryce Środkowej. O sile i znaczeniu świętej cenote świadczy również to, że jeszcze długo po upadku Chichén Itzá odbywały się do niej pielgrzymki. Wiele przedmiotów wydobytych ze świętej cenote datowanych jest na XIII-XVI wiek, czyli ofiary składano do niej także po podbojach Hiszpanów.
Badania Edwarda Thompsona.
W 1894 roku amerykański konsul w mieście Mérida, Edward Herbert Thompson z pomocą Stephena Salisbury’ego III wykupił ziemię z ruinami Chichén Itzá, w celu przeprowadzenia wykopalisk i zbadania świętej cenote. Do odpompowywania wody i błota sprowadził specjalny sprzęt i w 1904 roku rozpoczął żmudne wydobywanie mułu z dna studni. Każdy wydobyty czerpak był sprawdzany, a odnalezione w nim przedmioty klasyfikowane. Zanotowano także kradzież kilku przedmiotów, których nigdy nie odnaleziono.
W 1909 roku, gdy w końcu osiągnięto skalne dno, Thompson zdecydował się wraz z dwoma innymi nurkami zejść na dół i osobiście zbadać studnię. Jak donosił, widoczność była ograniczona, a wokół było wiele skał i zatopionych drzew, które stwarzały dodatkowe zagrożenia. Dno opisał jako pełne długich, wąskich pęknięć promieniście rozchodzących się od środka. Odnalazł w nich wiele złotych, miedzianych oraz nefrytowych przedmiotów. Dziś większość z odkrytych przez niego artefaktów znajduje się w Peabody Museum w Cambridge.
Po śmierci Salisbury’ego Thompson zdecydował się wstrzymać badania. Sytuację pogarszała jeszcze rewolucja meksykańska i problemy finansowe, które odbiły się na morale pracowników. Na dodatek kilka lat później spłonął dom Thompsona, w którym trzymał jedną ze skrzyń z notatkami i wynikami prowadzonych prac. Mimo tego przetrwały inne jego zapiski, a on sam wydał 1933 roku książkę o swoich odkryciach.

</doc>
<doc id="3193770" url="https://pl.wikipedia.org/wiki?curid=3193770" title="FMS International">
FMS International

Coloni

</doc>
<doc id="3193775" url="https://pl.wikipedia.org/wiki?curid=3193775" title="David John Malloy">
David John Malloy



</doc>
<doc id="3193776" url="https://pl.wikipedia.org/wiki?curid=3193776" title="Sainte Anne Marine National Park">
Sainte Anne Marine National Park



</doc>
<doc id="3193779" url="https://pl.wikipedia.org/wiki?curid=3193779" title="Matteo Cozzari">
Matteo Cozzari

Matteo Cozzari (ur. 25 lipca 1990 roku) – włoski kierowca wyścigowy.
Kariera.
Cozzari rozpoczął karierę w międzynarodowych wyścigach samochodowych w 2005 roku od startów w Włoskiej Formule Gloria, gdzie z dorobkiem trzydziestu punktów uplasował się na dziewiątym miejscu w końcowej klasyfikacji kierowców. W późniejszych latach pojawiał się także w stawce Formuły Azzura, Włoskiej Formuły 3, Włoskiej Formuły 3000, Gloria Scouting Cup oraz Euroseries 3000.

</doc>
<doc id="3193781" url="https://pl.wikipedia.org/wiki?curid=3193781" title="Las Huelgas">
Las Huelgas

Las Huelgas (dokł. Klasztor Najświętszej Maryi Panny Las Huelgas) – klasztor cysterek, położony 1,5 km na zachód od Burgos w Hiszpanii, założony w 1187.
Historia.
Klasztor był miejscem ślubów królewskich, hiszpańskich i zagranicznych, np. ślubu Edwarda I z Eleonorą kastylijską w 1254. Wieża obronna opactwa była też miejscem urodzenia króla Piotra I Kastylijskiego.
Klasztor został założony w 1187 przez Alfonsa VIII Szlachetnego. Kompleks klasztorny składa się z kościoła, kaplic, zabudowań mieszkalnych, podwórzy i ogrodów.
W 1199 klasztor został zamieszkany przez cystersów. Korytarze i krużganki klasztoru zapełniała ponad setka zakonnic. Klasztor w XIII w. został miejscem pochówku rodziny królewskiej. W 1212 Alfons VIII założył Szpital Królewski podległy opactwu.
Klasztor Las Huelgas jest w posiadaniu Kodeksu Las Huelgas z XIV w.
Przywileje przeoryszy.
Przeorysza klasztoru cieszyła się wieloma królewskimi przywilejami, większymi od wielu biskupów:
Przywilejami przeorysza cieszyła się do 1873 roku. Tego roku zniesiono wyłączenia jurysdykcyjne w Hiszpanii i przeorysza znalazła się w zależności od arcybiskupa Burgos.
Ciekawostki.
Doktorat z prawa o przywilejach ksieni z Las Huelgas napisał św. Josemaría Escrivá de Balaguer. Pełny tekst publikacji dostępny jest na jego stronie internetowej.

</doc>
<doc id="3193782" url="https://pl.wikipedia.org/wiki?curid=3193782" title="Teamcraft Motorsport">
Teamcraft Motorsport

Teamcraft Motorsport – były brytyjski zespół startujący w wyścigach samochodowych założony w 2007 roku przez Leas Jonesa. W historia swoich startów ekipa pojawiała się w stawce Euroseries 3000 oraz A1 Grand Prix (obsługując ekipę meksykańską). Pierwsze i jedyne zwycięstwo odniósł dla zespołu Pastor Maldonado w pierwszym wyścigu sezonu 2009 Euroseries 3000.

</doc>
<doc id="3193785" url="https://pl.wikipedia.org/wiki?curid=3193785" title="Johnny Walker (pisarz)">
Johnny Walker (pisarz)

Johnny Walker, właśc. Tadeusz Kuzebski (ur. 1958) – polski pisarz, autor fantastyki i prawnik. Autor powieści fantastycznych oraz przygodowych, a także opowiadań sensacyjnych. W niektórych jego powieściach wprowadzone są elementy horroru. 
Życiorys.
Ukończył studia wyższe prawnicze na Uniwersytecie Wrocławskim w latach 1977–1981. Obecnie wykonuje zawód prawniczy. Od 2012 r. jest mocno związany z polskim fandomem fantastycznym. Jest członkiem Opolskiego Klubu Fantastyki Fenix oraz stowarzyszenia OKF Fenix, gdzie sprawuje funkcję przewodniczącego Komisji Rewizyjnej. Brał udział jako prelegent w wielu konwentach – takich jak Pyrkon, Opolcon, Medalikon, Niucon, B.A.K.A., Krakon, Goblikon oraz w mniejszych wydarzeniach, jak Opolskie Spotkania Fantastyczne.
Swój debiut pisarski rozpoczął w roku 2011 wraz z wydaniem serii powieści Survival War, nawiązujący do ówcześnie modnej tematyki apokalipsy zombie, która w jego powieści jest utrzymana w konwencji political fiction, opartej o teorie zawarte w książkach Maxa Brooksa. Oprócz powieści jest także autorem opowiadań m.in. Koledzy (2012r.) i Nocny łów (2011r.). W 2012 roku rozpoczął pracę nad cyklem Oblicza Bestii, stanowiącą spojrzenie na alternatywną historię świata, w którym wampiry współistnieją z ludźmi.
Twórczość.
Powieści.
Cykl Survival Wars
Cykl Lud Moroi

</doc>
<doc id="3193786" url="https://pl.wikipedia.org/wiki?curid=3193786" title="Alfred Adewale Martins">
Alfred Adewale Martins



</doc>
<doc id="3193790" url="https://pl.wikipedia.org/wiki?curid=3193790" title="Daitoku-ji">
Daitoku-ji

 – kompleks świątyń buddyjskich szkoły zen, szkoły rinzai. Położony w dzielnicy Murasakino, w Kioto. Znajduje się w nim najstarsza zachowana w Japonii tokonoma (wnęka służąca jako przestrzeń dekoracyjna) i najstarszy genkan (przedsionek).
Historia świątyni.
Daitoku została wybudowana jako pustelnia w 1315, a później przebudowana na małą świątynię w roku 1319 przez mistrza zen Shūhō Myōchō (宗峰妙超), który został tzw. opatem założycielem. Kompleks znajduje się w północnej części Kioto. W 1325 roku został zamieniony na życzenie cesarza Hanazono (1297–1348) w budynek błagalny dla dworu cesarskiego. Po dodaniu pawilonu Dharmy ("hattō") i kwater opata przeprowadzono w lutym 1327 roku konsekrację w obecności dwu cesarzy i tę datę uważa się za początek świątyni.
Początki Daitoku łączą się z linią przekazu "ōtōkan", do której należeli Nampo Jōmyō, Shūhō Myōchō i Kanzan Egen. Linia przekazu zapoczątkowana przez mistrza Shūhō okazała się najbardziej wpływową linią przekazu w historii japońskiego zen.
Świątynia była nieustannie rozbudowywana dzięki dotacjom płynącym od bogatych patronów z miasta Sakai.
Wybudowanie Daitoku-ji oraz Myōshin-ji wyznaczyło osiągnięcie pełnej niezależności szkoły rinzai, dzięki działalności takich mistrzów jak Nampo Jōmyō, Shūhō Myōchō i Kanzan Egen.
Za panowania cesarza Go-Daigo (1318–1339) Daitoku-ji znalazła się w 1333 roku na czele listy pięciu świątyń systemu gozan. Świątynia otrzymała wtedy przywilej wybierania opatów wyłącznie ze swojej linii przekazu. Było to wyraźne odejście od reguł "gozan". Gdy cesarz został zmuszony do opuszczenia Kioto i do głosu doszedł ród Ashikaga, ranga klasztoru spadła tak, że był zaliczany do "jissetsu" – „dziesięciu świątyń”. Ostatecznie w 1431 roku w końcu całkowicie usunęła się z tego systemu i od tej pory jest zaliczana do grupy świątyń "rinka" („spod lasu”). Stało się to na skutek wykorzystania politycznych, społecznych i ekonomicznych zmian, które przekształciły system religijnych instytucji po wojnie domowej Ōnin (1467–1477). Linia Daitoku-ji (jak i linia Myōshin-ji) nie brały udziału w pompatyczności oficjalnych świątyń systemu gozan i po odejściu z niego były zdolne odwrócić sytuację, ze statusu outsidera przeszły do statusu autorytetu
Po Shūhō opatem klasztoru został jego uczeń Tettō Gikō, a inny uczeń – Kanzan Egen – założył klasztor Myōshin-ji. Trzecim opatem Daitoku-ji został uczeń Gikō – Gongai Sōchū (1315-1390). Potem opatem został Kasō Sōdon (1352–1428).
W okresie Kamakura (1185–1333) zaczęło się rozwijać malarstwo zen, które zainspirowane było chińskim malarstwem tuszem z okresu Song. Ważnym centrum związanym z rozwojem tego malarstwa była Daitoku-ji. Słynnym malarzem był uczeń Ikkyū – Bokusai (1412-1492).
Pod koniec średniowiecza linia przekazu ze świątyni Myōshin-ji przewyższyła linię przekazu Daitoku-ji i stała się najważniejszą linią w japońskim zen.
Najważniejszą postacią linii przekazu z Daitoku-ji stał się pod koniec XV wieku mistrz zen, poeta, kaligraf i malarz – Ikkyū Sōjun (1394–1481). W roku 1474 cesarz Go-Tsuchimikado (1464-1500) wyznaczył go opatem tego klasztoru. Ikkyū przeprowadził odbudowę i restaurację klasztoru przy wsparciu kupców z Sakai. Ikkyū był uczniem Kasō Sōdona, którego wychowanek Yōsō Sōi (1379-1458) był wcześniej także opatem Daitoku-ji.
W XVI wieku pod kierunkiem mistrza zen i opata Daitoku-ji Shun’oku Sōena (1529-1611) praktykował w tej świątyni Takuan Sōhō (1573-1645). Później został opatem zależnej od Daitoku-ji świątyni Nansō-ji. Po trzech latach, w roku 1609, został wyznaczony opatem Daitoku-ji.
Daitoku-ji stała się szczególnie ważna w XVI wieku, gdy była wspierana przez członków władz siogunatu. Sponsorowali oni budowę nowych pawilonów, przygotowując je do swojej śmierci. W 1582 roku Hideyoshi Toyotomi pochował tu swojego poprzednika Nobunagę Odę. Przeznaczył również ziemię dla wybudowania Sōken-in.
W tym czasie świątynia stała się blisko powiązana z mistrzem japońskiej ceremonii herbaty – Sen no Rikyū (1522–1591), który pochodził z miasta Sakai i praktykował zen w tym klasztorze. Daitoku-ji stała się centrum kultury związanej z ceremoniałem picia herbaty. Rikyū wyrzeźbił siebie i umieścił statuę w bramie ("sanmon"). Hideyoshi Toyotomi był tak rozwścieczony, że został poniżony przechodzeniem poniżej tej figury, iż zmusił mistrza herbaty do popełnienia "seppuku" w 1591 roku.
W 1615 roku siogunat rozpoczął pierwszy etap podporządkowywania sobie buddyzmu i wydał dekret dotyczący zwłaszcza Daitoku-ji i Myōshin-ji, gdyż miały specjalne, dobre relacje z dworem cesarskim. Od tej pory opaci tych klasztorów musieli praktykować zen przez co najmniej 30 lat i musieli także opanować 1700 kōanów. Ograniczono także nadawanie purpurowych szat przez cesarza opatom tych klasztorów. Takuan walczył o poprawę statusu tych klasztorów i w 1641 roku odniósł zwycięstwo.
W XIX wieku opatem klasztoru był Gisan Zenrai (zm. 1877), który był wybierany na to stanowisko dwukrotnie.
Architektura świątyni i jej obiekty.
Jak wszystkie świątynie japońskie, wzorowane na chińskich, tak i Daitoku-ji zbudowana została wzdłuż osi północ-południe, ze wszystkimi budynkami skierowanymi frontem w stronę południową. Jednak główne pawilony nie znajdują się pośrodku terenu świątynnego, lecz po stronie wschodniej od centralnej osi. Obecnie obszar ten zajmuje 23 hektarów. Siedem budynków głównego założenia było otoczonych murem. Poza murem rozlokowano ponad 20 innych pawilonów o różnym przeznaczeniu.
Oto ważniejsze budynki klasztoru:
Dla uczczenia Ikkyū Sōjuna wybudowano w pobliżu klasztoru świątynię Shinju-an. Tradycyjnie wierzy się, że została zaprojektowana przez Muratę Jukō (1423-1502). Słynny jest kamienny ogród ("karesansui") w tej świątyni.
Daisen-in, wybudowana w 1509 roku zawiera najstarszy przykład "tokonomy" (rodzaj wnęki, alkowy), wysoko cenione drzwi rozsuwane ("fusuma") oraz przykład skalnego ogrodu.
Ryōgen-in z kolei ma aż pięć różnych ogrodów znajdujących się z każdej jej strony. Największy z nich jest pokryty żużlem (symbol uniwersum), z którego wyrastają skały (wyspy), Największa z wysp pokryta jest mchem, z którego wystają dwie skały. Reprezentuje ona żółwia i żurawia symbolizujące długowieczność i zdrowie.
Kōtō-in została wybudowana w 1601 roku przez Tadaokiego Hosokawę, pełnego sukcesów dowódcę wojsk trzech władców-„zjednoczycieli” (Nobunaga Oda, Hideyoshi Toyotomi i Ieyasu Tokugawa), który został tu pochowany wraz ze swoją żoną (Gracią Hosokawą). Również w Kōtō-in znajduje się grób twórczyni teatru kabuki, Izumo no Okuni. Świątynia ta jest słynna ze swoich klonów.
Zuihō-in została wybudowana w 1535 roku przez chrześcijańskiego daimyō i skalny ogród w niej się znajdujący ma skały ułożone w kształt krzyża.
Wszystkie świątynie charakteryzują się estetyką zen i eleganckim brakiem pretensjonalności.
Pawilony kompleksu świątynnego.
Obecnie w skład tego wielkiego kompleksu Daitoku-ji wchodzą 24 pawilony:

</doc>
<doc id="3193791" url="https://pl.wikipedia.org/wiki?curid=3193791" title="Transferyna">
Transferyna



</doc>
<doc id="3193794" url="https://pl.wikipedia.org/wiki?curid=3193794" title="Hyacinth Oroko Egbebo">
Hyacinth Oroko Egbebo



</doc>
<doc id="3193796" url="https://pl.wikipedia.org/wiki?curid=3193796" title="Musica Polonica Nova">
Musica Polonica Nova

Musica Polonica Nova – festiwal polskiej muzyki współczesnej, organizowany od 1968 roku. Patronat nad wydarzeniem sprawuje Związek Kompozytorów Polskich, organizatorem festiwalu jest Narodowe Forum Muzyki, a dyrektorem artystycznym Paweł Hendrich (od 2016 roku.
Program festiwalu opiera się przede wszystkim na prawykonaniach utworów polskich kompozytorów, prezentowanych przez artystów z kraju i zagranicy. Odbywający się co dwa lata festiwal jest jednym z ważniejszych wydarzeń stymulujących rodzimą twórczość kompozytorską. W trakcie Musica Polonica Nova obok koncertów organizowane są wydarzenia parateatralne, warsztaty dla młodych muzyków, spotkania z artystami.

</doc>
<doc id="3193798" url="https://pl.wikipedia.org/wiki?curid=3193798" title="Thomas Andrew Donnellan">
Thomas Andrew Donnellan



</doc>
<doc id="3193803" url="https://pl.wikipedia.org/wiki?curid=3193803" title="John Colet">
John Colet

John Colet (ur. w 1467 w Londynie, zm. w 1519) – dziekan starej katedry św. Pawła w Londynie (zniszczonej podczas pożaru w 1666). Był wyróżniającym się humanistą, który w dużym stopniu wpłynął na myśl Erazma z Rotterdamu oraz Tomasza Morusa.
Syn Henry’ego Coleta, dwukrotnego burmistrza Londynu (w 1486 i 1495). Henry miał z żoną Christian Kneet 26 dzieci, a pierworodnym i jedynym który przeżył młodość był John.
Studiował w Cambridge. W 1497 wstąpił na ścieżkę duchowną. Wkrótce potem został wyświęcony na diakona i na kapłana. Po przeprowadzce do Oxfordu zaczął udzielać zajęć z egzegezy listów św. Pawła. Tam poznał Erazma z Rotterdamu, z którym szybko się zaprzyjaźnił (Erazm jest autorem pierwszej biografii Johna, napisanej w liście do Joducusa Jonasa w 1521). Jego komentarze biblijne były nowatorskie, wcześniej Pismo było komentowane jedynie przez "Sentencje" Piotra Lombarda.
Prowadził zajęcia w Oksfordzie do 1504 r., kiedy został dziekanem katedry w Londynie. Tam założył Szkołę św. Pawła w 1509.

</doc>
<doc id="3193805" url="https://pl.wikipedia.org/wiki?curid=3193805" title="Eugene Antonio Marino">
Eugene Antonio Marino



</doc>
<doc id="3193808" url="https://pl.wikipedia.org/wiki?curid=3193808" title="Superliga hiszpańska w piłce siatkowej mężczyzn (2012/2013)">
Superliga hiszpańska w piłce siatkowej mężczyzn (2012/2013)

Superliga de Voleibol Masculina 2012/2013 − 49. sezon rozgrywek o mistrzostwo Hiszpanii organizowany przez Hiszpański Związek Piłki Siatkowej (hiszp. "Real Federación Española de Voleibol", RFEVB). Zainaugurowany został 13 października 2013 roku i trwał do 6 kwietnia 2013 roku.
Mistrzem Hiszpanii został klub , który w finale fazy play-off pokonał zespół .
W sezonie 2012/2013 w Lidze Mistrzów Hiszpanię reprezentował .
Drużyny uczestniczące.
 
 
 
 
 
Faza zasadnicza.
Terminarz i wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Klasyfikacja końcowa.
Żaden klub nie został zgłoszony do Ligi Mistrzów i Pucharu Challenge.

</doc>
<doc id="3193809" url="https://pl.wikipedia.org/wiki?curid=3193809" title="Musica Electronica Nova">
Musica Electronica Nova

Musica Electronica Nova (MEN) – Międzynarodowy Festiwal Muzyki Elektroakustycznej. 
Odbywające się co dwa lata wydarzenie łączy różne nurty muzyki elektronicznej, studyjnej i improwizacji z rozmaitymi formami performance’u, teatrem, tańcem i sztuką video. Zainicjowany w 2005 roku festiwal został od razu uhonorowany Wrocławską Nagrodą Muzyczną, a kolejna edycja była wyróżniona przez "Politykę" i "Tygodnik Powszechny" jako jedno z najciekawszych wydarzeń 2007 roku. Musica Electronica Nova jest organizowana przez Narodowe Forum Muzyki we Wrocławiu. Do 2017 roku dyrektorem artystycznym festiwalu była polska kompozytorka, Elżbieta Sikora. Od 2019 roku funkcję dyrektora artystycznego pełni Pierre Jodlowski.

</doc>
<doc id="3193810" url="https://pl.wikipedia.org/wiki?curid=3193810" title="James Patterson Lyke">
James Patterson Lyke



</doc>
<doc id="3193813" url="https://pl.wikipedia.org/wiki?curid=3193813" title="John Francis Donoghue">
John Francis Donoghue



</doc>
<doc id="3193815" url="https://pl.wikipedia.org/wiki?curid=3193815" title="Javier Jattin">
Javier Jattin

Javier Jattin (ur. 24 kwietnia 1983 roku w Barranquilla, w północnej Kolumbii) – kolumbijski aktor telewizyjny, prezenter i model pochodzenia libańskiego.
Studiował architekturę i malarstwo. W 2001 r. rozpoczął pracę jako model dla różnych kampanii reklamowych oraz uczestniczył w głównych pokazach mody, w 2005 roku został wybrany jako najlepszy model w kraju, a w latach 2006-2007 jako najlepszy model na Fashion Week w Meksyku. Uczył się aktorstwa pod kierunkiem aktorki Victorii Hernández. Był także gospodarzem międzynarodowego kanału CityTv.

</doc>
<doc id="3193817" url="https://pl.wikipedia.org/wiki?curid=3193817" title="Star Wars Episode VII">
Star Wars Episode VII



</doc>
<doc id="3193818" url="https://pl.wikipedia.org/wiki?curid=3193818" title="Hegyeshalom (stacja kolejowa)">
Hegyeshalom (stacja kolejowa)

Hegyeshalom (węg: "Hegyeshalom vasútállomás") – stacja kolejowa w Hegyeshalom, w komitacie Győr-Moson-Sopron, na Węgrzech. Jest ważną stacją graniczną na trasie pociągów między Węgrami i Austrią. Została otwarta 24 grudnia 1855 wraz z linią między Bruck an der Leitha i Győr.

</doc>
<doc id="3193820" url="https://pl.wikipedia.org/wiki?curid=3193820" title="Bernard Francis Law">
Bernard Francis Law



</doc>
<doc id="3193822" url="https://pl.wikipedia.org/wiki?curid=3193822" title="Tadeusz Hroboni">
Tadeusz Hroboni

Tadeusz Marian Hroboni (ur. 2 stycznia 1905 w Stryju, zm. 31 lipca 1986) – polski chirurg, specjalista chirurgii dziecięcej, lekarz w powstaniu warszawskim.
Życiorys.
Tadeusz Marian Hroboni urodził się 2 stycznia 1905 w Stryju. Był synem Jana (1872-1937, prawnik, sędzia) i Felicji z domu Marek (zm. 1952). Miał brata Stanisława (1902-1940, inżynier mechanik, oficer Wojska Polskiego, ofiara zbrodni katyńskiej), siostrę Zofię (zm. w 1917 w wieku 9 lat). Wraz z rodziną mieszkał w Sanoku przy ulicy Jana III Sobieskiego nr 207 (pod tym samym adresem zamieszkiwała rodzina Zygfryda Gölisa).
W 1923 zdał egzamin dojrzałości w Państwowy Gimnazjum im. Królowej Zofii w Sanoku (w jego klasie byli m.in. Józef Galanka, Jerzy Gölis, Jan Pudełko). Był harcerzem sanockiego hufca, w 1923 drużynowym I Drużyny im. hetmana Stanisława Żółkiewskiego w Sanoku (jego poprzednikiem na tym stanowisku był jego brat Stanisław). Uchwałą Rady Miejskiej w Sanoku z 1924 został uznany przynależnym do gminy Sanok. Kształcił się w Szkole Podchorążych Sanitarnych w Warszawie (nauka przerwana). Studia medyczne pierwotnie przerwał po IV roku, następnie dokończył.
Do 1939 pracował w Warszawskim Szpitalu dla Dzieci przy ulicy Mikołaja Kopernika 43. W latach 30. zajmował się pioniersko usamodzielnieniem dziedziny chirurgii dziecięcej (wraz z nim Jan Kossakowski, Edward Drescher, A. Maciejewski).
Po wybuchu powstania warszawskiego pracował w Szpitalu Dziecięcym z konieczności zamienionym w szpital chirurgiczny. Ponadto pracował jako lekarz chirurg w Szpitalu im. Karola i Marii przy ul. Leszno 136 w Warszawie służąc w oddziale „Bakcyl” (Sanitariat Okręgu Warszawskiego Armii Krajowej) - III Obwód "Waligóra" (Wola) Warszawskiego Okręgu Armii Krajowej - z polecenia szefa Sanitariatu Kedywu KG AK mjr. "Skiby" kierował zespołem chirurgicznym. Uchodził za nie­zwy­kle uta­len­to­wanego lekarza. 6 sierpnia 1944 Niemcy zajęli szpital przy ul. Leszno 136, wypędzili personel, kierując go do Szpitala Wolskiego przy ul. Płockiej 26 (którego personel, ranni i chorzy zostali uprzednio wymordowani przez Niemców). Tam Tadeusz Hroboni objął oddział chirurgiczny i prowadził go do powrotu dra Leona Manteuffla 9 września 1944, po czym współpracował z nim do czasu ewakuacji Szpitala Wolskiego pod koniec października 1944. Wykonując swoje obowiązki Tadeusz Hroboni był konwojowany przez Niemców z ul. Płockiej 26 na ul. Wolską 37. Po upadku powstania wraz z rannymi opuścił Warszawę.
Po wojnie powrócił do niej. Był świadkiem w sprawach o przyznanie rent bądź praw kombatanckich byłym pacjentom oraz powstańcom warszawskim. Pod jego nadzorem w 1947 został ponownie otwarty Szpital im. Karola i Marii w nowej siedzibie przy ulicy Działdowskiej 1. Był pierwszym po wojnie ordynatorem chirurgii - kierownikiem Kliniki Chirurgii Dzieci Akademii Medycznej w Warszawie do 1972 (obecnie Samodzielny Publiczny Dziecięcy Szpital Kliniczny w Warszawie). Po przejściu na emeryturę Tadeusza Hroboniego, jego następczynią została prof. Irena Smólska (obecnie jest to II Katedra i Klinika Kardiochirurgii i Chirurgii Ogólnej Dzieci jako jednostka II Wydziału Lekarskiego Warszawskiego Uniwersytetu Medycznego).
Był adiunktem chirurgii. Jednym z jego uczniów był Tadeusz Faryna. Tadeusz Hroboni uzyskał stopień docenta doktora habilitowanego.
Zamieszkiwał przy ulicy Marszałkowskiej 140 w Warszawie. Zmarł 31 lipca 1986. Został pochowany w grobowcu rodzinnym na cmentarzu Powązkowskim w Warszawie (kwatera 315-6-18). Był żonaty z Jadwigą z domu Jasieńską (1905-1986).

</doc>
<doc id="3193823" url="https://pl.wikipedia.org/wiki?curid=3193823" title="Jerzy Antoni Wojciechowski">
Jerzy Antoni Wojciechowski

Jerzy Antoni Wojciechowski (ur. 28 stycznia 1931 w Poznaniu, zm. 29 września 1995 w Krakowie) – polski chemik, naukowiec i wynalazca, pionier w dziedzinie katalizy heterogenicznej w Polsce. Był twórcą technologii „Swingtherm” do utleniania lotnych związków organicznych z gazów poprodukcyjnych.
Życiorys.
Był synem szachisty Antoniego Wojciechowskiego. Po ukończeniu w 1948 r. Gimnazjum Humanistycznego im. Świętego Jana Kantego w Poznaniu kontynuował naukę w poznańskim liceum ogólnokształcącym. W 1950 r. uzyskał świadectwo dojrzałości i rozpoczął studia na Wydziale Chemicznym Politechnice Wrocławskiej. 25 lutego 1954 r. uzyskał dyplom inżyniera chemika ze specjalizacją technologia tworzyw sztucznych. W tym samym roku podjął pracę jako projektant w Biurze Projektów i Studiów Przemysłu Chemicznego „Biprochem” w Gliwicach. W 1956 r. ukończył studia magisterskie na Politechnice Śląskiej ze specjalizacją z dziedziny inżynierii chemicznej i podjął pracę w gliwickim Oddziale Produkcyjnym Zjednoczonych Gospodarczych „Veritas”. W 1959 r. został kierownikiem Pracowni Inżynierii Chemicznej w Zakładzie Technologicznym Instytutu Ciężkiej Syntezy Chemicznej w Blachowni Śląskiej. Dwa lata później objął stanowisko adiunkta. W tym czasie podjął współpracę z zespołem dr. inż. J. Wasilewskiego, badając proces katalitycznego utleniania etylenu do tlenku etylenu w złożu fluidalnym. W 1974 r. na Politechnice Warszawskiej uzyskał tytuł doktora. Rok później został docentem w Instytucie Ciężkiej Syntezy Organicznej „Blachownia”. W latach 1972–1976 sprawował tam funkcję dyrektora.
Kariera naukowo-badawcza.
Jerzy Wojciechowski w swoich pracach zajmował się głównie zagadnieniami katalizy heterogenicznej i kinetyki gazów w kontekście ochrony środowiska. Badaniami nad katalizą heterogeniczną zajął się bezpośrednio po zatrudnieniu w Instytucie Ciężkiej Syntezy Organicznej w Zakładzie Inżynierii Przemysłowej. Szczegółowe badania laboratoryjne były poparte obliczeniami analitycznymi, przyczyniło się to do opracowania pierwszej polskiej receptury na katalizator przemysłowy (1971). Do tego czasu Polska sprowadzała katalizator z Francji. Technologia Wojciechowskiego została wprowadzona w latach 1972–1973 w kilku zakładach, m.in. w Katowickiej Fabryce Farb i Lakierów, Śląskiej Fabryce Kabli oraz w Kombinacie Górniczo-Hutniczym Miedzi w Lublinie. Doświadczenie w zakresie organizacji pracy zdobył podczas odbywania staży naukowych i przemysłowych w Wielkiej Brytanii i w Niemczech.
W 1972 r. został powołany na dyrektora Instytutu Ciężkiej Syntezy Organicznej, dzięki rekomendacji profesora Edwarda Grzywy. Pomimo tego, że był działaczem bezpartyjnym, stawiano mu w tym czasie liczne zarzuty natury politycznej, w wyniku których w 1976 r. złożył dymisję i powrócił do prac badawczych. Tam kontynuował prace nad zagadnieniami z zakresu katalitycznego dopalania zanieczyszczeń organicznych z gazów odlotowych.
Po przeniesieniu się do Krakowa podjął pracę w Instytucie Katalizy i Fizykochemii Powierzchni PAN. Został zatrudniony na stanowisku głównego specjalisty do spraw projektowania i prac badawczych. Kierował zespołem zajmującym się zagadnieniami katalizy w kontekście utleniania lotnych związków organicznych. Zgłosił do opatentowana kilka receptur na katalizatory oraz główny temat – sposób katalitycznego oczyszczania gazów o nazwie „Swingtherm”, będący jego największym osiągnięciem życiowym. Nad tematem tym pracował około 40 lat w ICSO w Kędzierzynie-Koźlu. W procesie Swingtherm gazy przeprowadzane są przez reaktor w rytmie analogicznym do swinga, co znalazło wyraz w nazwie technologii. Drugi człon nazwy, „therm”, pochodzi od specyficznego przebiegu gazów przenoszących ciepło, stąd łącznie „Swingtherm” mający oznaczać „swingujące ciepło”. Technologia wzbudziła trwające nadal zainteresowanie na poziomie światowym. Według tego procesu wybudowano w Polsce i na świecie około 200 instalacji z reaktorem katalityczno-rewersyjnym i dużą liczbę reaktorów stanowiskowych, stosowanych głównie w przechowalnictwie płodów rolnych. Do sukcesu przyczyniła się współpraca z profesorami P.R. Dilleyem, G.D. Blanpiedem, J.R. Turkiem i J.B. Douglasem z instytutów w Karolinie Południowej, które zaowocowała zgłoszeniami patentowymi. Licencja została sprzedana do Szwecji, Austrii, Węgier, Francji, Hiszpanii i Holandii.
W 1990 r. Wojciechowski założył "Laboratorium Katalizy Stosowanej SwingTherm", gdzie prowadził badania nad udoskonalaniem metody, np. nad nowymi recepturami na katalizator regeneratora ciepła. W pracach badawczych-laboratoryjnych duży udział miała kierownik laboratorium, Jadwiga Foryś. Przyczyniła się ona do udoskonalenia receptur na katalizator i zmian w procesie technologicznym, które pozwoliły na zmniejszenie zużycia energii elektrycznej. Oprócz samej technologii SwingTherm Jerzy Wojciechowski opracował metody pochodne, np. Bi-Kat, ECOS i ADSO.
Jerzy Wojciechowski zmarł w 1995 roku, został pochowany na Cmentarzu Rakowickim w Krakowie (część wojskowa, kw. LXXXVI-15-38). Laboratorium Katalizy Stosowanej Swingtherm® pracuje nadal, ponadto funkcjonuje "Fundacja Swingtherm im. Doktora Nauk Technicznych Jerzego Wojciechowskiego", której prezesem jest jego żona, Urszula Wojciechowska.
Nagrody i wyróżnienia.
Ponadto technologia Swingtherm uzyskała dyplom (2002) i nagrodę "Złoty Orbital" (2003) w konkursie czasopisma „Rynek Chemiczny”.

</doc>
<doc id="3193827" url="https://pl.wikipedia.org/wiki?curid=3193827" title="Gra rytmiczna">
Gra rytmiczna



</doc>
<doc id="3193831" url="https://pl.wikipedia.org/wiki?curid=3193831" title="Rajka (stacja kolejowa)">
Rajka (stacja kolejowa)

Rajka (węg: "Rajka vasútállomás") – stacja kolejowa w Rajce, w komitacie Győr-Moson-Sopron, na Węgrzech. Dawne przejście graniczne na granicy węgiersko-słowackiej. Stacja została otwarta 6 listopada 1891, kiedy otwarto linię do Bratysławy. Obecny budynek dworca został zaprojektowany przez Gyula Szabados w 1976 roku.

</doc>
<doc id="3193832" url="https://pl.wikipedia.org/wiki?curid=3193832" title="Eliran Atar">
Eliran Atar

Eliran Atar (hebr. אלירן עטר, ur. 17 lutego 1987 w Tel Awiwie) – izraelski piłkarz grający na pozycji napastnika. Od 2015 jest zawodnikiem klubu Maccabi Hajfa.
Kariera klubowa.
Swoją karierę piłkarską Atar rozpoczął w klubie Bene Jehuda Tel Awiw. W 2003 roku awansował do kadry pierwszego zespołu i w sezonie 2003/2004 zadebiutował w nim w pierwszej lidze izraelskiej. W sezonie 2008/2009 stał się podstawowym zawodnikiem Bene Jehuda. W tym samym sezonie z 14 strzelonymi golami został współkrólem strzelców ligi wraz z Barakiem Jicchakim i Szimonem Abu Chacirą.
Latem 2010 roku Atar przeszedł do Maccabi Tel Awiw. Swój debiut ligowy w Maccabi zanotował 22 sierpnia 2010 w przegranym 0:1 domowym meczu z Maccabi Hajfa. W sezonie 2012/2013 wywalczył z Maccabi swój pierwszy tytuł mistrza Izraela. W tamtym sezonie został również królem strzelców ligi z 22 zdobytymi bramkami oraz został wybrany Piłkarzem Roku w Izraelu.
Latem 2013 roku Atar został sprzedany za 1,5 miliona euro do Stade de Reims. W Ligue 1 swój debiut zaliczył 10 sierpnia 2013 w przegranym 1:2 wyjazdowym meczu ze Stade Rennais.
W 2015 roku Atar przeszedł do Maccabi Hajfa.
Kariera reprezentacyjna.
W reprezentacji Izraela Atar zadebiutował 14 listopada 2012 w przegranym 1:2 towarzyskim meczu z Białorusią, rozegranym w Ramat Gan.

</doc>
<doc id="3193833" url="https://pl.wikipedia.org/wiki?curid=3193833" title="Pedro Palacio">
Pedro Palacio

Pédro Antonio Palacio Cruz (ur. 14 czerwca 1978 roku w Barranquilla, w północnej Kolumbii) – kolumbijski aktor telewizyjny i model.

</doc>
<doc id="3193835" url="https://pl.wikipedia.org/wiki?curid=3193835" title="Connor De Phillippi">
Connor De Phillippi

Connor De Phillippi (ur. 25 grudnia 1992 roku w San Clemente) – amerykański kierowca wyścigowy.
Życiorys.
Początki kariery.
Phillippi rozpoczął karierę w wyścigach samochodowych w 2008 roku od startów w Skip Barber Western Regional Series, gdzie ośmiokrotnie stawał na podium, a pięciokrotnie na jego najwyższym stopniu. Uzbierane 519 punktów zapewniło mu tytuł mistrza serii. W tym samym roku był szósty w Skip Barber National Presented by Mazda. Rok później kontynuował starty w serii Skip Barber National Presented by Mazda zdobywając kolejny mistrzowski tytuł. Było to możliwe dzięki siedmiu zwycięstwom w czternastu wyścigach sezonu. W 2009 roku startował również w seriach z cyklu Formuły Ford. Startował jednak głównie w pojedynczych wyścigach. Zwyciężył w wyścigu Formuła Ford 1600 – Walter Hayes Trophy, a w Festiwalu Formuły Ford był dziewiąty.
Star Mazda.
W 2010 roku Amerykanin startował w bolidzie JDC Motorsports w ramach serii Star Mazda Championship. Na torze w Atlancie pierwszy raz stanął na podium oraz odniósł pierwsze zwycięstwo. Z dorobkiem 417 punktów uplasował się na najniższym stopniu podium klasyfikacji generalnej. Rok później na podium stawał sześciokrotnie, w tym czterokrotnie zwyciężał. Uzbierał łącznie 401 punktów, co dało mu tytuł wicemistrza serii.
Serie Porsche.
W 2013 roku Phillippi dołączył do stawki Niemieckiego Pucharu Porsche Carrera z polską ekipą Förch Racing. Na torze Zandvoort Circuit otarł się o podium, jednak nigdy na podium nie stanął. Zajął dziewiąte miejsce w końcowej klasyfikacji kierowców. Na 2014 rok przedłużył kontrakt z zespołem Förch Racing by Lukas Motorsport. Został również kierowcą tej ekipy w Porsche Supercup. W dziesięciu wyścigach zdobył 41 pkt., co pozwoliło zająć mu 11. miejsce. Nieopuściwszy polskiego zespołu w kolejnym sezonie zaprezentował się najlepiej, zajmując 12. miejsce w klasyfikacji generalnej, jedną pozycję wyżej od Roberta Lukasa.

</doc>
<doc id="3193836" url="https://pl.wikipedia.org/wiki?curid=3193836" title="Joseph Keith Symons">
Joseph Keith Symons



</doc>
<doc id="3193837" url="https://pl.wikipedia.org/wiki?curid=3193837" title="Connor de Phillippi">
Connor de Phillippi

Connor De Phillippi

</doc>
<doc id="3193838" url="https://pl.wikipedia.org/wiki?curid=3193838" title="Taktyczna gra fabularna">
Taktyczna gra fabularna

Taktyczna gra fabularna (TRPG, z ang. "tactical role-play game", także strategiczna gra fabularna od "strategy role-play game") – gatunek gier komputerowych łączący elementy klasycznej komputerowej gry fabularnej z elementami gry strategicznej. W Japonii gry z tego gatunku znane są jako .
Do gatunku tego zalicza się najczęściej gry fabularne, w których pewne mechaniki zastąpiono pochodzącymi z gier strategicznych. Podobnie jak w standardowych grach fabularnych, gracz otrzymuje kontrolę nad określoną liczbą postaci, których śmierć jest jedynie tymczasowa. Z gier strategicznych zapożyczona jest często np. ograniczona liczba ruchów postaci w turze na planszy przedstawionej w rzucie izometrycznym.

</doc>
<doc id="3193839" url="https://pl.wikipedia.org/wiki?curid=3193839" title="Omri Ben Harusz">
Omri Ben Harusz

Omri Ben Harusz (hebr. עומרי בן הרוש, ur. 7 marca 1990 w Netanji) – izraelski piłkarz grający na pozycji lewego obrońcy. Od 2013 jest zawodnikiem klubu Maccabi Tel Awiw.
Kariera klubowa.
Swoją karierę piłkarską Ben Harusz rozpoczął w klubie Maccabi Netanja. W 2009 roku awansował do kadry pierwszego zespołu. 13 grudnia 2009 zadebiutował w nim w pierwszej lidze izraelskiej w wygranym 3:0 wyjazdowym meczu z Bene Sachnin. W sezonie 2010/2011 stał się podstawowym zawodnikiem Maccabi. Grał w nim do końca sezonu 2012/2013.
Latem 2013 roku Ben Harusz przeszedł do Maccabi Tel Awiw. Swój debiut ligowy w Maccabi zanotował 23 września 2013 w wygranym 3:0 wyjazdowym meczu z Maccabi Hajfa. W sezonie 2013/2014 wywalczył z Maccabi swój pierwszy tytuł mistrza Izraela.
Kariera reprezentacyjna.
W 2013 roku Ben Harusz wziął udział z reprezentacją Izraela U-21 w Mistrzostwach Europy U-21. W dorosłej reprezentacji zadebiutował 2 września 2011 roku w przegranym 1:2 meczu eliminacjach do Euro 2012 z Grecją, rozegranym w Tel Awiwie.

</doc>
