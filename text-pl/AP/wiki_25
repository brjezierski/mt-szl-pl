<doc id="3213764" url="https://pl.wikipedia.org/wiki?curid=3213764" title="Sossenheim">
Sossenheim

Sossenheim, Frankfurt-Sossenheim – 41. dzielnica "(Stadtteil)" miasta Frankfurt nad Menem, w Niemczech, w kraju związkowym Hesja. Należy do okręgu administracyjnego West.

</doc>
<doc id="3213765" url="https://pl.wikipedia.org/wiki?curid=3213765" title="Rita Cadillac">
Rita Cadillac

Rita Cadillac, właściwie Nicole Yasterbelsky (ur. 18 maja 1936 w Paryżu, zm. 5 kwietnia 1995 w Deauville) – francuska tancerka, piosenkarka i aktorka, która osiągnęła popularność ekranową występując okazjonalnie w filmach między połową lat 50. XX wieku a rokiem 1980.
Kariera.
Rozpoczęła karierę muzyczną w wieku 13 lat jako akordeonistka pod pseudonimem Rita Rella. W 1952 była modelką pin-up. Pod pseudonimem artystycznym Rita Cadillac pracowała jako tancerka egzotyczna w Crazy Horse de Paris. Występowała także na scenie Folies Bergère. Grała potem w filmach, m.in. "Okręt" ("Das Boot") jako Monique, piosenkarka klubu w La Rochelle. 
Zmarła 5 kwietnia 1995 w Deauville, w regionie Dolna Normandia, w departamencie Calvados na raka.

</doc>
<doc id="3213766" url="https://pl.wikipedia.org/wiki?curid=3213766" title="Frankfurt-Sossenheim">
Frankfurt-Sossenheim



</doc>
<doc id="3213770" url="https://pl.wikipedia.org/wiki?curid=3213770" title="Krystyna Magdalena Radziwiłłówna">
Krystyna Magdalena Radziwiłłówna

Krystyna Magdalena Radziwiłłówna (ur. 27 lipca 1776 w Warszawie, zm. 1 grudnia 1796 w Petersburgu) – księżniczka polska, nieślubna córka wojewodziny wileńskiej Heleny z Przezdzieckich Radziwiłłowej ze związku z ambasadorem rosyjskim w Warszawie, Ottonem Magnusem von Stackelbergiem. Oficjalnie za ojca Krystyny uchodził wojewoda wileński Michał Hieronim Radziwiłł.
Życiorys.
Krystyna Magdalena Radziwiłłówna spędziła swoje dzieciństwo i młodość założonej przez swoją matkę Helenę Arkadii. Księżniczka często przebywała w Warszawie, gdzie zaprzyjaźniła się między innymi z nieślubną córką króla Polski Stanisława Augusta Poniatowskiego, Izabelą Grabowską oraz kasztelanką warszawską Moniką Sobolewską. W 1793, podczas pobytu na dworze króla Prus Fryderyka Wilhelma II w Saksonii została zauważona przez jego syna, księcia Fryderyka Ludwika. Młody książę planował małżeństwo z Radziwiłłówną, jednak spotkał się z odmową. 
Po powrocie do Warszawy Krystyna Magdalena żywo interesowała się sprawami państwa polskiego, wspierając powstanie narodowe, którym dowodził ukochany księżniczki Tadeusz Kościuszko. Pod koniec maja 1794 w obawie przed zagrożeniem rosyjskim Krystyna i jej młodsza siostra Aniela zostały wywiezione przez matkę do Drezna. Po przybyciu na tamtejszy dwór, w Krystynie zakochał się poseł hiszpański Don Quinonez, jednak ze względu na różnice stanowe małżeństwo z księżniczką okazało się niemożliwe. W 1795 Radziwiłłówna wróciła do zajętej przez Rosję Arkadii, lecz już pod koniec roku udała się do Petersburga, gdzie została mianowana frejliną cesarzowej rosyjskiej Katarzyny II.
Gdy 15 listopada 1796 cesarzowa Katarzyna II zmarła, Krystyna Magdalena Radziwiłłówna brała udział w jej uroczystościach pogrzebowych. Mrozy panujące wówczas w Rosji sprawiły, iż księżniczka zachorowała na zapalenie płuc, które stało się przyczyną jej przedwczesnej śmierci. Została pochowana w okazałym grobowcu pod ołtarzem w Arkadii.

</doc>
<doc id="3213771" url="https://pl.wikipedia.org/wiki?curid=3213771" title="Trybunał inkwizycji w Piacenzy">
Trybunał inkwizycji w Piacenzy

Trybunał inkwizycji w Piacenzy – sąd inkwizycyjny, mający swą siedzibę w Piacenzy. Jego początki sięgają XIII wieku, ale na stałe uformowany został w 1502 i działał do 1805 (z przerwą 1769–1780). Był kierowany przez dominikanów. Po roku 1542 wchodził w skład struktur inkwizycji rzymskiej.
Historia.
Pierwszym inkwizytorem działającym w Piacenzy był dominikanin Nicola da Cremona, udokumentowany w latach 1276–1278. w XIII i XIV wieku była ona głównym ośrodkiem okręgu inkwizytorskiego obejmującego diecezje Piacenzy i Cremony i należącego do inkwizytorskiej prowincji Lombardii i Marchii Genueńskiej, w której nominacji dokonywał dominikański prowincjał Lombardii (od 1304 Lombardii Górnej). Wkrótce potem jednak, nie później niż ok. 1470, okręg ten został połączony z okręgiem pawijskim.
W 1502 generał zakonu dominikanów Vincenzo Bandello zadecydował o wyłączeniu diecezji Piacenzy i Cremony spod jurysdykcji inkwizytora Pawii i utworzeniu dla nich oddzielnego trybunału inkwizycyjnego z siedzibą w Piacenzy. Inkwizytorem został Giorgio Cacatossici. W ciągu następnych ponad stu lat trybunał ten przechodził liczne zmiany organizacyjne. W 1511 diecezje Piacenzy i Cremony na krótko rozdzielono, przy czym trybunał w Piacenzy został połączony unią personalną z trybunałem mediolańskim. Jednak kapituła generalna zakonu dominikanów obradująca w maju 1515 w Neapolu zadecydowała o ponownym podporządkowaniu Cremony inkwizytorowi Piacenzy, którym został Cristostomo Iavelli da Casale.
W związku z szerzeniem się reformacji papież Klemens VII w 1532 mianował kanonika laterańskiego z Piacenzy Callisto Fornariego, inkwizytorem generalnym dla całych Włoch. W latach 1550–1552 poświadczona jest jego działalność w Piacenzy, nie należy go jednak identyfikować z tytularnym inkwizytorem miejscowego trybunału.
W roku 1545 Piacenza weszła w skład księstwa Parmy, rządzonego przez ród Farnese, podczas gdy Cremona pozostała w granicach księstwa Mediolanu. W związku z tym, 6 lutego 1548 generał zakonu dominikanów Francesco Romeo wyłączył diecezję Cremony spod jurysdykcji inkwizytorów Piacenzy, tym razem już na stałe. Około 1565 podporządkowano trybunałowi z Piacenzy całe terytorium księstwa Farnese, tj. diecezje Piacenzy (w tym także okręg Crema, należący do Republiki Weneckiej) i Parmy oraz samodzielna prepozytura Borgo San Donnino. W 1588 utworzono odrębny trybunał w Parmie, z jurysdykcją nad diecezją parmeńską i prepozyturą Borgo San Donnino. Na koniec wreszcie, w 1614 utworzony został trybunał w Cremie, z jurysdykcją nad utworzoną w 1579 diecezją Cremy.
Po utworzeniu w 1542 Kongregacji Rzymskiej i Powszechnej Inkwizycji przez papieża Pawła III trybunał w Piacenzy był stopniowo włączony w struktury inkwizycji rzymskiej, co przejawiało się m.in. w przejęciu przez Kongregację nominacji inkwizytorskich z rąk władz zakonu dominikańskiego.
W 1650, w okresie urzędowania inkwizytora Consalvo Grizi da Jesi, doszło do pożaru siedziby trybunału.
W roku 1731 władzę w księstwie Parmy objął ród Burbonów. W 1759 książę Ferdynand I Parmeński uczynił swym pierwszym ministrem Francuza Guillaume du Tillot, zwolennika idei oświeceniowych. Jego rząd wydał zarządzenia znoszące przywileje podatkowe świeckich bractw wspomagających inkwizycję (tzw. crocesignati). Inkwizytor Piacenzy Francesco Vincenzo Ciacchi odmówił podporządkowania się tym rozporządzeniom, skutkiem czego 9 lutego 1768 rząd nakazał mu opuszczenie terytorium księstwa, a rok później wydał dekret o całkowitym zniesieniu inkwizycji. Jednak już w 1771 roku wskutek intryg dworskich doszło do wygnania Tillota, a władzę przejęła frakcja konserwatywna, związana z księżną Marią Amalią Habsburg. 29 lipca 1780 roku doszło do podpisania konkordatu między księciem Ferdynandem I a Stolicą Apostolską i w rezultacie 2 sierpnia 1780 roku trybunały w Parmie i Piacenzy zostały ponownie powołane do życia.
Trwałe zniesienie trybunału inkwizycji w Piacenzy nastąpiło dopiero po śmierci Ferdynanda I i okupacji księstwa przez wojska francuskie. 3 czerwca 1805 roku skasowany został konwent dominikański w Piacenzy, będący siedzibą inkwizycji.
Organizacja.
Siedzibą trybunału był dominikański konwent S. Giovanni in Canale. Po roku 1614 jego jurysdykcji podlegała już tylko diecezja Piacenzy. Podobnie jak innym trybunałom inkwizycji rzymskiej, trybunałowi w Piacenzy podlegała sieć wikariatów rejonowych ("vicariati foranei"), na czele których stali wikariusze rejonowi wywodzący się z lokalnego duchowieństwa (niekoniecznie zakonnego). Inkwizytor Piacenzy miał w swoim okręgu 38 wikariatów.
Istniało także świeckie Bractwo Świętego Krzyża ("crocesignati"), wspomagające materialnie inkwizytora.
W wewnętrznej hierarchii dominikańskich trybunałów inkwizycyjnych trybunał z Piacenzy zaliczany był do trybunałów drugiej (pośredniej) klasy.
Działalność.
Archiwum inkwizycji w Piacenzy niemal w całości spłonęło podczas pożaru biblioteki konwentu S. Giovanni in Canale w 1650. Do czasów współczesnych przetrwała zaledwie garstka dokumentów, głównie o charakterze ekonomicznym, przechowywana w Archivio di Stato w Parmie. Nie zachowała się natomiast dokumentacja procesowa.
Mimo to, na podstawie źródeł zewnętrznych, da się zidentyfikować co najmniej osiem egzekucji, jakie zostały zarządzone przez inkwizytorów Piacenzy. Miały one miejsce w 1502/03 (pięć), 1550, 1564 i 1610 (po jednej).

</doc>
<doc id="3213772" url="https://pl.wikipedia.org/wiki?curid=3213772" title="Skalabrynianie">
Skalabrynianie

Misjonarze Świętego Karola Boromeusza (skalabrynianie lub wcześniej karliści) – męski zakon rzymskokatolicki założony przez bł. Jana Chrzciciela Scalabriniego w 1887 roku. Za zadanie obrał sobie umacnianie wiary i służbę wśród włoskich imigrantów w Nowym Świecie. Dzisiaj wraz z żeńskim zakonem skalabrynianek (założonym przez męskie Zgromadzenie 25 października 1895 roku) oraz założonym 25 lipca 1961 roku Świeckim Instytutem Kobiet Misjonarek Św. Karola Boromeusza posługuje migrantom, uchodźcom i osobom wysiedlonym. 
Historia.
Do założenia nowego zgromadzenia zainspirowały Jana Chrzciciela Scalabriniego, ówczesnego biskupa Piacenzy, nastroje społeczne we Włoszech na początku XX wieku. Był to okres, gdy Włosi masowo emigrowali do Ameryki Północnej i Południowej. 
Jan Chrzciciel Scalabrini, zachęcony przez kardynała Giovanniego Simeoni (który był jednocześnie prefektem watykańskiej Kongregacji ds. Ewangelizacji Narodów), założył Instytucję Apostolską Krzysztofa Kolumba, wokół której powstała wspólnota księży dająca początek nowemu zakonowi. Zgromadzenie zostało zatwierdzone początkowo przez papieża Leona XIII w dokumencie wydanym 25 października 1887 roku. Konstytucję zatwierdzono ostatecznie dekretem Kongregacji ds. Ewangelizacji Narodów 3 października 1908 roku. 
Już rok po dekrecie papieża Leona XIII, 12 lipca 1888 roku, pięciu księży oraz dwóch wiernych świeckich wyruszyło do Nowego Jorku, natomiast dwóch księży i jeden świecki członek zgromadzenia przenieśli się do Brazylii. Każdy z pierwszych misjonarzy otrzymał od papieża list polecający skierowany do amerykańskich biskupów. Z okazji rozpoczęcia nowej misyjnej działalności włoski historyk Cesare Cantù złożył biskupowi Piacenzy gratulacje, zapewniając o swojej modlitwie "z podziwu dla odwagi i pełnych pokory wyrzeczeń" zakonników. Natychmiast po przybyciu do Nowego Jorku misjonarze rozpoczęli pracę przy Centre Street na Manhattanie. Niedługo po tym otworzono tam kaplicę. Następnie zgromadzenie otworzyło Kościół Zmartwychwstania na Mulberry Street, natomiast należący wcześniej do protestantów budynek przy Roosevelt Street przekształcono w kościół św. Joachima, pierwszą włoską parafię w Archidiecezji Nowojorskiej. Na Ellis Island utworzono wspólnotę św. Rafała.
Skalabrynianie na świecie.
Skalabrynianie posługują w 32 krajach na 5 kontynentach: 

</doc>
<doc id="3213774" url="https://pl.wikipedia.org/wiki?curid=3213774" title="Henryk Czyż (1922–1950)">
Henryk Czyż (1922–1950)

Henryk Czyż, ps. „Burza”, „Zygmunt” (ur. 20 maja 1922 w Wygadance, powiat łucki, zm. 1 sierpnia 1950 w okolicy wsi Suchodoły) – żołnierz Armii Krajowej, Armii Krajowej Obywatelskiej, członek zrzeszenia Wolność i Niezawisłość, członek oddziału partyzanckiego Piotra Burdyna i Jana Sadowskiego.
Dzieciństwo i młodość.
Henryk Czyż urodził się 20 maja 1922 roku we wsi Wygadanka (gmina Poddębice, powiat łucki) w rodzinie Józefa i Marianny z domu Krzepeckiej. Do 1939 roku wraz z rodziną mieszkał we wsi Jasionowo.
Działalność konspiracyjna.
W czasie II wojny światowej walczył w szeregach Armii Krajowej. Po wkroczeniu na Suwalszczyznę Armii Czerwonej kontynuował działalność w konspiracji. Wiosną 1945 roku służył w patrolu Aleksego Łukowskiego (ps. „Zarucki”) Obwodu Suwalskiego Armii Krajowej Obywatelskiej, później w szeregach obwodu Suwałki-Augustów WiN. Od października 1945 roku służył w patrolu plut. Romualda Zabłockiego (ps. „Alibaba”, „Błotnik”) a następnie, po jego rozwiązaniu w kwietniu 1946 roku, w patrolu plut. Wacława Górskiego (ps. „Majster”, „Oko”). 10 września 1946 roku podczas akcji likwidacji milicjanta Piotra Brozio został przypadkowo postrzelony w rękę przez innego członka oddziału. Po leczeniu, w czasie którego przebywał w obozowisku oddziału por. Aleksandra Kowalewskiego (ps. „Bęben”, „Rejtan”) został przydzielony jako sekretarz kancelarii obwodu do patrolu komendanta Obwodu Suwalsko-Augustowskiego WiN-u ogn. Józefa Grabowskiego „Cyklona”. Członkami patrolu byli też dwaj bracia Henryka – Kazimierz (ps. „Wicher”) i Julian Czyż, łącznik.
Ujawnił się 25 kwietnia 1947 roku w Powiatowym Urzędzie Bezpieczeństwa Publicznego w Suwałkach korzystając z ogłoszonej amnestii. Około roku 1948 roku wyjechał do Wrocławia, gdzie podjął naukę i pracował. 28 lutego 1950 roku został aresztowany przez UB i przewieziony do Suwałk. Oskarżono go o przechowywanie archiwum obwodu i maszyny do pisania. Został przewieziony do Wojewódzkiego Urzędu Bezpieczeństwa Publicznego w Białymstoku, gdzie próbowano pozyskać go jako tajnego współpracownika. 11 maja 1950 roku pod wpływem tortur podpisał zobowiązanie do współpracy i przyjął pseudonim operacyjny „Pożarski”. Ponadto, ze względu na brak zaufania do Henryka Czyża, do współpracy pozyskano Janinę Korzeniecką, mieszkającą w domu jego rodziców, którą z czasem wyposażono w aparat sygnalizacyjny umożliwiający łączność z grupą operacyjną UB-KBW stacjonującą w gminie Jeleniewo.
Henryk Czyż został wypuszczony z więzienia z zadaniem rozpracowania oddziału Piotra Burdyna i Jana Sadowskiego działającego na Suwalszczyźnie oraz odciągnięcia od konspiracji młodszych braci. Otrzymał pseudonim operacyjny „Pożarski”. Natychmiast po dotarciu do obozowiska partyzanckiego poinformował on jednak dowódców grupy o podpisaniu zobowiązania do współpracy. Ze względu na powszechny szacunek i partyzancką przeszłość został przyjęty do oddziału. Pod koniec maja 1950 roku powierzono mu dowództwo jednego z trzech patroli, na które podzielono grupę. Przyjął wtedy pseudonim „Zygmunt”.
Śmierć.
W dniach 1-2 lipca 1950 roku połączone patrole Burdyna i Czyża zostały rozbite w wyniku obławy urządzonej przez KBW, MO i UB w okolicy Płociczna. Henryk Czyż wraz z bratem Józefem wydostał się z okrążenia. 1 sierpnia bracia powiadomili przez łącznika rodzinę o swoim miejscu pobytu. Janina Korzeniecka poinformowała o tym oficera prowadzącego z PUBP w Suwałkach. Zorganizował on obławę, w której wzięły udział 3 bataliony KBW. Bracia zdołali przedostać się do wsi Suchodoły. Rannego Henryka na polecenie dobił Józef, który następnie popełnił samobójstwo, detonując granat.
Miejsce pochówku Henryka i Józefa Czyżów nie jest znane. W Suchodołach znajduje się, ufundowany przez siostrę Mariannę, symboliczny grób braci.
Represje wobec rodziny Czyżów.
Brat Kazimierz (ur. w 1925 roku) został skazany na karę śmierci i stracony w 1953 roku, brat Julian (ur. w 1920 roku) został aresztowany 21 czerwca 1950 roku przez PUBP w Suwałkach. Po odmowie współpracy z UB, został usunięty ze stanowiska wójta i skazany na 7 lat więzienia. Siostra Marianna została skazana na 10 lat pozbawienia wolności. Gospodarstwo rodziców było kilkakrotnie ograbiane przez funkcjonariuszy UB w czasie rewizji.
Odznaczenia.
25 lutego 2016 roku bracia Henryk, Józef i Kazimierz Czyżowie zostali pośmiertnie odznaczeni przez Prezydenta RP Andrzeja Dudę Krzyżami Komandorskimi Orderu Odrodzenia Polski, a brat Julian i siostra Marianna Tylenda z domu Czyż, zostali uhonorowani Krzyżami Oficerskimi.

</doc>
<doc id="3213776" url="https://pl.wikipedia.org/wiki?curid=3213776" title="Władysław Jaworski (komunista)">
Władysław Jaworski (komunista)

Władysław Jaworski pseud. "Stary Władek" (ur. 28 października 1900 w Otfinowie, zm. 15 grudnia 1948 w Pionkach) – działacz polskiego, francuskiego i belgijskiego ruchu komunistycznego, członek GL-AL.
Skończył 6 klas szkoły podstawowej w Opatowcu k. Pińczowa, w 1917 w poszukiwaniu pracy wyjechał do Budapesztu, gdzie był robotnikiem w fabryce metalowej. W listopadzie 1918 wrócił do kraju, w październiku 1919 powołany do służby wojskowej w 20 pp w Krakowie, skończył szkołę podoficerską ze stopniem kaprala. V 1922 zdemobilizowany, pracował w kopalni w Zagórzu k. Dąbrowy Górniczej. Po zwolnieniu z pracy w maju 1925 udał się do Belgii, gdzie został górnikiem w Limburgu. Od 1926 członek Komunistycznej Partii Belgii. Od grudnia 1930 we Francji, był górnikiem w departamencie Pas-de-Calais. Działał w Polskich Grupach FPK i związku zawodowego górników. W grudniu 1932 ekspulsowany do Polski za działalność komunistyczną, został robotnikiem ziemnym przy sypaniu wałów wiślanych. Udzielał się w KPP, za co w 1936 został aresztowany na kilka miesięcy. Od 1940 działacz komunistycznej konspiracji, współorganizator (wraz z Franciszkiem Kucybałą) komunistycznej komórki w Byczowie. Nawiązał w 1942 kontakt z Julianem Topolnickim, członkiem krakowskiego kierownictwa PPR, i współorganizował pierwsze komórki PPR na terenie Pińczowskiego, a od lipca 1942 w 11. Okręgu Obwodu Kraków obejmującego powiat miechowski, pińczowski i buski. Do grudnia 1942 organizator i sekretarz dzielnicy PPR "Wulkan" z siedzibą we wsi Ksany; obejmowała ona część powiatów pińczowskiego i buskiego. Organizował GL w Miechowskiem i brał udział w wielu akcjach zbrojnych. Był poszukiwany przez gestapo, a NSZ próbowały dokonać na niego zamachu jako na znanego komunistę. Od 20 stycznia 1944 sekretarz 12 Okręgu Obwodu Kraków PPR, na który została wówczas przemianowana dzielnica "Wulkan". Zainicjował wydawanie pisma tego okręgu – "Głosu Wolności". Dzięki jego staraniom nawiązano w Pińczowskiem współdziałanie AL i BCh, w związku z czym do AL przystąpił oddział Józefa Maślanki. Członek dowództwa Krakowskiego Obwodu AL, brał udział w walkach, m.in. 11 października 1943 pod Kołkowem, 30 lipca i 21 sierpnia 1944 w Baranowie k. Kamiennej Góry. Był inicjatorem ochrony lasów przed zniszczeniem przez Niemców. 23 lipca 1944 był współzałożycielem utworzonej wówczas konspiracyjnej WRN w Kielcach; został jej członkiem z ramienia PPR. Od stycznia do czerwca 1945 był I sekretarzem Komitetu Powiatowego (KP) PPR w Pińczowie, brał aktywny udział w przeprowadzaniu w tym powiecie reformy rolnej. 15 czerwca 1945 mianowany przewodniczącym Wojewódzkiej Komisji Kontroli Partyjnej (WKKP) w Kielcach (do stycznia 1947). Delegat na I Zjazd PPR w grudniu 1945. Od 1 lipca 1947 I sekretarz KP PPR w Pionkach. 15 grudnia 1948 wystąpił na zebraniu załogi zakładu "Pronit" i niedługo potem zmarł. Był odznaczony Orderem Krzyża Grunwaldu III klasy i Krzyżem Partyzanckim.

</doc>
<doc id="3213777" url="https://pl.wikipedia.org/wiki?curid=3213777" title="Masakra w Gwozie">
Masakra w Gwozie

Masakra w Gwozie była atakiem terrorystycznym mającym miejsce 2 czerwca 2014 roku w lokalnym obszarze administracyjnym Gwoza w stanie Borno przy granicy nigeryjsko-kameruńskiej.
Atak.
Bojówkarze Boko Haram ubrani jak nigeryjscy żołnierze zabili co najmniej 200 cywilów w wioskach Goshe, Attagara, Agapalwa i Aganjara. Przywódca lokalnej społeczności będący świadkiem masakry powiedział, że mieszkańcy prosili wojsko o pomoc, ale nie dotarło na czas. Dopiero po kilku dniach ocalali dotarli do stolicy stanu Borno, Maiduguri, ponieważ drogi są niebezpieczne, połączenia telefoniczne są rzadkie lub nieistniejące, a rok wcześniej w stanie Borno wprowadzono stan wyjątkowy. Informacje o masakrze potwierdził zarówno Mohammed Ali Ndume, senator reprezentujący stan Borno, jak i wysoki funkcjonariusz bezpieczeństwa z Maiduguri, który nalegał na anonimowość. Niektóre wiarygodne źródła podają, że w masakrze zginęło od czterystu do pięciuset osób.
Niektórzy świadkowie informowali, że celem byli mężczyźni i chłopcy. Jeden ze świadków powiedział, że gdy niektórym mieszkańcom udało się uciec zostawali później napadnięci przez uzbrojonych bandytów na motocyklach, którzy polowali na mężczyzn i chłopców. Pozwalali odejść tylko kobietom i dzieciom. Inny świadek powiedział o przypadkach odbierania matkom niemowląt płci męskiej i rozstrzeliwaniu ich.
Kilka dni przed masakrą, 30 maja 2014 roku, Boko Haram zabiło emira Gwozy, Idrissę Timtę.

</doc>
<doc id="3213779" url="https://pl.wikipedia.org/wiki?curid=3213779" title="Unterliederbach">
Unterliederbach

Unterliederbach, Frankfurt-Unterliederbach – 40. dzielnica "(Stadtteil)" miasta Frankfurt nad Menem, w Niemczech, w kraju związkowym Hesja. Należy do okręgu administracyjnego West.

</doc>
<doc id="3213783" url="https://pl.wikipedia.org/wiki?curid=3213783" title="Frankfurt-Unterliederbach">
Frankfurt-Unterliederbach



</doc>
<doc id="3213784" url="https://pl.wikipedia.org/wiki?curid=3213784" title="Dede Camara">
Dede Camara

Dede Camara (ur. 22 lipca 1991 r. we Fria) – gwinejska pływaczka, uczestniczka igrzysk olimpijskich. 
Życiorys.
Igrzyska Olimpijskie.
Na igrzyskach olimpijskich dwudziestojednoletnia Camara wystąpiła tylko raz - podczas XXX Letnich Igrzysk Olimpijskich w 2012 roku w Londynie. Wzięła udział w jednej konkurencji pływackiej. Na dystansie 100 metrów stylem klasycznym wystartowała w pierwszym wyścigu eliminacyjnym. Z czasem 1,39 zajęła w nim szóste miejsce, a ostatecznie, w rankingu ogólnym, uplasowała się na czterdziestym szóstym miejscu. 

</doc>
<doc id="3213787" url="https://pl.wikipedia.org/wiki?curid=3213787" title="Zeilsheim">
Zeilsheim

Zeilsheim, Frankfurt-Zeilsheim – 39. dzielnica "(Stadtteil)" miasta Frankfurt nad Menem, w Niemczech, w kraju związkowym Hesja. Należy do okręgu administracyjnego West.
W dzielnicy znajduje się przystanek kolejowy Frankfurt-Zeilsheim.

</doc>
<doc id="3213790" url="https://pl.wikipedia.org/wiki?curid=3213790" title="Tagamet">
Tagamet



</doc>
<doc id="3213801" url="https://pl.wikipedia.org/wiki?curid=3213801" title="Katastrofa drogowa pod Dreznem">
Katastrofa drogowa pod Dreznem



</doc>
<doc id="3213804" url="https://pl.wikipedia.org/wiki?curid=3213804" title="Cerkiew Narodzenia Najświętszej Maryi Panny (Biłohorszcze)">
Cerkiew Narodzenia Najświętszej Maryi Panny (Biłohorszcze)

Cerkiew Narodzenia Najświętszej Maryi Panny – greckokatolicka cerkiew przy ulicy Biłohorszcze 21, we Lwowie, w dzielnicy Biłohorszcze, w rejonie zaliznycznym. Dawniej rzymskokatolicki kościół św. Antoniego.
Neogotycka świątynia powstała w latach 1911-1913 jako rzymskokatolicki kościół św. Antoniego. Po wysiedleniu Polaków z powiatu lwowskiego w 1945 została zamknięta, przez pewien okres służyła za magazyn. W miejsce Polaków wyznania rzymskokatolickiego w Biłohorszczu zamieszkała ludność ukraińska obrządku greckokatolickiego w 1989 władze przekazały gmach na potrzeby tworzonej parafii Narodzenia Najświętszej Maryi Panny. 
Architektura.
Obecna cerkiew to budowla posiadająca jedną nawę, prezbiterium jest od niej węższe, dwubocznie zamknięte z dwiema zakrystiami. Od wschodu do nawy przylega wieża, którą wieńczy attyka. Dominującym elementem fasady jest duże, trójdzielne okno w którym znajduje się witraż. Na wysokim szczycie umieszczony jest krzyż, przed fasadą znajduje się ażurowa kruchta, nad którą jest taras. Nad oknami znajdują się profilowane ceglane łuki, przyziemie jest boniowanie. Po 1989 podczas adaptacji na potrzeby cerkwi w miejsce dachu wieży umieszczono hełm, a nad nawą dwie symetryczne wieżyczki.

</doc>
<doc id="3213808" url="https://pl.wikipedia.org/wiki?curid=3213808" title="Grigorowicz M-9">
Grigorowicz M-9

Grigorowicz M-9 – rosyjska rozpoznawcza łódź latająca z okresu I wojny światowej, następca pierwszego udanego wodnosamolotu konstrukcji pioniera budowy wodnosamolotów w Rosji Dymitra Pawłowicza Grigorowicza – M-5. Najliczniej produkowany i powszechnie używany do rozpoznania, łączności i bombardowania we Flocie Bałtyckiej i Flocie Czarnomorskiej samolot lotnictwa morskiego carskiej Rosji. Po Wielkiej Wojnie używany był podczas wojny domowej przez białogwardzistów oraz lotnictwo Armii Czerwonej, a z eksploatacji został wycofany w połowie lat 20. XX wieku. W 1916 roku polski pilot i polarnik w służbie rosyjskiej, por. Jan Nagórski podczas lotu tym wodnosamolotem wykonał – jako pierwszy na świecie na samolocie tego rodzaju – figurę akrobacji lotniczej zwaną pętlą.
Projekt i rozwój.
Wodnosamolot Grigorowicz M-9 (zwany też Szczetinin M-9) zaprojektowany został przez Dymitra Pawłowicza Grigorowicza, kierownika zakładów S.S. Szczetinina i M.A. Szczerbakowa w Piotrogrodzie, który był już twórcą kilku lekkich łodzi latających (M-1 – M-5). Prace nad następcą M-5 rozpoczęły się w II połowie 1915 roku, na życzenie dowództwa marynarki wojennej, które potrzebowało większej maszyny, służącej do dalekiego rozpoznania i bombardowania. Prototyp M-9 (wyposażony w silnik Salmson 9 o mocy 103 kW) oblatano w grudniu 1915 roku, przeprowadzając w Baku próby w locie od 25 grudnia 1915 roku do 9 lutego 1916 roku. Udany przebieg tych testów (m.in. samolot mógł startować i lądować na fali o wysokości nawet 0,5 m i miał znakomite właściwości lotne) zaowocował zamówieniem pierwszej serii tych maszyn – 30 egzemplarzy. Łączna produkcja trwająca od kwietnia 1916 roku do połowy 1917 roku wyniosła nie mniej niż 212 maszyn, z których nieco ponad 100 trafiło do Floty Czarnomorskiej, zaś co najmniej 86 sztuk do Floty Bałtyckiej. Następcą tego modelu w rosyjskim lotnictwie morskim była kolejna maszyna konstrukcji Grigorowicza – M-15.
Opis techniczny.
M-9 był łodzią latającą o układzie dwupłata i konstrukcji całkowicie drewnianej. Konstrukcja kadłuba kratownicowa, wykonana z drewna jesionowego, o sklejkowym pokryciu różnej grubości – góra i boki 3 mm, burty poniżej linii wodnej 6 mm, zaś dno – 10 mm. Kadłub miał jeden stopień redanu i wspornik usterzenia na wznoszącym się końcu, a jego powierzchnia dna była znacznie szersza niż obrys kadłuba, co zapewniało większą stateczność samolotu na wodzie. Kabina dwuosobowa, otwarta, bez wiatrochronu, z miejscami obok siebie. Przed kabiną znajdowało się otwarte stanowisko strzelca pokładowego, ze wspornikiem na ruchomy karabin maszynowy (stosowano różne typy broni, m.in. Vickers 7,7 mm, Maxim 7,62 mm, Hotchkiss 7,65 mm; niektóre egzemplarze miały nawet działka Oerlikon 20 mm czy Puteaux 37 mm). Komora płatów trójprzęsłowa, podparta trzema parami zastrzałów o przekroju kroplowym (płat górny wysunięty do przodu, przed dolny). Skrzydła dwudźwigarowe, z drewna sosnowego. Płat górny trzyczęściowy, z baldachimem, bez wzniosu, o skosie krawędzi natarcia 2°, o cienkim profilu, kryty płótnem. Lotki drewniane, pokryte płótnem, bez kompensacji, wystające poza obrys górnego skrzydła. Płat dolny dwuczęściowy z niewielkim wzniosem, o mniejszej rozpiętości i cięciwie niż górny i identycznym skosie. Konstrukcja skrzydeł wzmocniona drutem stalowym. Usterzenie drewniane, kryte płótnem, z dużym trójkątnym statecznikiem pionowym. Pomocnicze małe pływaki o konstrukcji drewnianej krytej sklejką i prostokątnym przekroju usytuowano na końcach dolnego płata. Napęd stanowił chłodzony wodą 9-cylindrowy silnik rotacyjny w układzie gwiazdy Salmson 9Dc o mocy 110 kW (150 KM), zawieszony pod górnym płatem i podparty do kadłuba. Rozrusznik ręczny, za pomocą korby umocowanej na stałe z przodu obudowy silnika. Po obu stronach napędu znajdowały się dwie chłodnice skrzynkowe, zaś zbiornik paliwa o pojemności 225 dm³ znajdował się za kabiną pilota. Pojemność zbiornika oleju wynosiła 33 dm³. Śmigło drewniane, dwułopatowe, pchające.
Służba.
Łodzie latające Grigorowicz M-9 były używane do lotów rozpoznawczych, bombowych, a nawet myśliwskich przez lotnictwo morskie Floty Bałtyckiej i Floty Czarnomorskiej w latach 1916–1917. Podczas wojny domowej wodnosamoloty M-9 używane były także przez białogwardzistów oraz lotnictwo Armii Czerwonej. Po ustaniu działań wojennych wznowiono produkcję tego udanego samolotu, budując nieznaną bliżej liczbę egzemplarzy. W 1920 roku w lotnictwie morskim Rosji Radzieckiej było ok. 20 maszyn tego typu. Służyły one do połowy lat 20. XX wieku. 9 sztuk tych maszyn zostało zdobytych przez Finów po upadku Caratu i używanych w lotnictwie do 1922 roku.
I wojna światowa – Flota Czarnomorska.
W 1916 roku łodzie latające M-9 trafiły na wyposażenie okrętów lotniczych „Impierator Nikołaj I” („Император Николай I”, 5642 BRT) i „Impierator Aleksandr I” („Император Aлександр I”, 5133 BRT), bazujących w Sewastopolu i Odessie, zastępując wodnosamoloty M-5 lub służąc razem z nimi (okręty te mogły zabierać po 7-8 wodnosamolotów). Debiut bojowy nastąpił 25 sierpnia 1916 roku podczas wypadu floty na bułgarski port Warna, w którym uczestniczyły m.in. trzy rosyjskie okręty lotnicze (prócz „Impieratorów” także awizo „Ałmaz” („Алмаз”)), kiedy to doszło do bitwy powietrzno-morskiej z flotą austro-węgierską. Atak wykonały 4 wodnosamoloty (z 20 zaokrętowanych – 12 M-5 i 8 M-9) i w jego wyniku według Rosjan zestrzelono trzy samoloty wroga przy stracie jednego własnego. Kolejnymi akcjami, w których brały udział M-9, były: rozpoznanie rejonu Konstancy oraz okolic Bosforu (marzec – kwiecień 1917 roku) oraz bombardowanie Synopy przeprowadzone w dniach 24-27 maja 1917 roku przez „Awiatora” (eks „Impierator Nikołaj I”). Prócz tego transportowce lotnicze wyposażone w maszyny Grigorowicza uczestniczyły aktywnie w blokadzie tureckich złóż węglowych w rejonie Eregli – Zonguldak, atakując z powietrza składy oraz urządzenia do wydobywania i załadunku węgla, jak też zabezpieczeniu działań floty i żeglugi przed siłami podwodnymi Państw Centralnych.
Wodnosamoloty M-9 trafiły również na wyposażenie statków pasażersko-transportowych wynajętych od Rumunii (od 16 listopada 1916 roku), klasyfikowanych jako transportowce lotnicze lub krążowniki pomocnicze. Były to: „Rumynia” („Румыния”, 3152 BRT) – 7 sztuk, „Dakija” („Дакия”, 3147 BRT) – 3 sztuki, „Impierator Trajan” („Император Tраян”, 3147 BRT) – 3 sztuki, „Korol Karl I” („Король Kapл I”, 2653 BRT) – 4 sztuki oraz „Principessa Maria” („Принципесса Mapия”, 1605 BRT) – 1 sztuka. Planowano też przebudowę na okręty lotnicze innych statków, jednak wydarzenia polityczne (rewolucje rosyjskie) zniweczyły te zamiary. Ostatnią akcją M-9 na Morzu Czarnym był wypad „Rumynii” z brygadą pancerników na przechwycenie tureckiego krążownika „Midilli” w listopadzie 1917 roku.
Lotnictwo morskie Floty Czarnomorskiej przestało istnieć w 1918 roku, zarówno w wyniku rewolucji, jak i obcej interwencji zbrojnej.
I wojna światowa – Flota Bałtycka.
W maju 1916 roku wodnosamoloty M-9 weszły na wyposażenie jedynego na Bałtyku rosyjskiego transportowca lotniczego – „Orlicy” („Орлица”, 2763 BRT). Na jego pokładzie znalazło się miejsce dla 4 maszyn tego typu. W dniach 2–3 lipca 1916 roku grupa powietrzna „Orlicy”, wchodząca w skład grupy taktycznej sił Zatoki Ryskiej (m.in. pancernik „Sława"), stoczyła walkę z niemieckimi wodnosamolotami z transportowca lotniczego „Glyndwr”, niszcząc 3 wrogie maszyny przy stracie jednej własnej. Wodnosamoloty M-9 prócz zapewnienia ochrony lotniczej zespołowi floty (m.in. utrudniły atak samolotów niemieckich na kanonierkę „Groziaszczij", w wyniku którego w okręt nie trafiła żadna z 14 zrzuconych bomb) prowadziły też loty korygujące ogień artyleryjski rosyjskiego pancernika, który starał się zniszczyć niemieckie baterie artylerii polowej. 15 i 16 lipca 1916 roku bazujące na „Orlicy” wodnosamoloty M-9 osłaniały bombardowanie niemieckich pozycji w rejonie Dźwinoujścia, zaś we wrześniu 1916 roku uczestniczyły w poszukiwaniach niemieckich okrętów podwodnych, na które naprowadzono siły lekkie.
W końcu 1917 roku, wraz z utratą Helsingforsu, przestało istnieć lotnictwo morskie Floty Bałtyckiej.
Okres wojny domowej.
W okresie wojny domowej w Rosji łodzie latające M-9 stanowiły podstawowe wyposażenie lotnictwa morskiego Armii Czerwonej, które działało w oparciu o niesamobieżne barki rzeczne na Wołdze, Północnej Dźwinie i Kamie. Lotnictwo wykonywało zadania bojowe na korzyść oddziałów lądowych – rozpoznanie, bombardowanie i korygowanie ognia artyleryjskiego. Samoloty Grigorowicza operowały z następujących barek: „Kommuna” („Koммyнa”) – 6 sztuk M-9, „Smiert” („Cмерть”) – 10 sztuk, „Kniaginia Jewpraksija” („Kнягиня Евпраксия”) – 4 M-5 i 2 M-9, „Swoboda” („Cвобода”) – 6 sztuk i „Posejdon” („Посейдон”) – 5 sztuk. Również białogwardziści gen. Kołczaka używali M-9, korzystając z mieszczącej 4 sztuki tych maszyn barki „Danilicha” („Данилихa”).
W związku z zakończeniem wojny domowej w 1920 roku wszystkie barki lotnicze pozbawiono samolotów i przekazano władzom cywilnym.
Polacy na M-9.
W dniu 17 września 1916 roku polski pilot i polarnik w służbie rosyjskiej, por. Jan Nagórski podczas lotu tym wodnosamolotem wykonał – jako pierwszy na świecie na samolocie tego rodzaju – figurę akrobacji lotniczej zwaną pętlą. Następnego dnia powtórzył swój wyczyn jeszcze dwukrotnie, i to z pasażerem. Fakt ten mimo trwającej wojny został oficjalnie zarejestrowany w Aeroklubie Rosji i przesłany do FAI.
Od września 1916 roku do lutego 1917 roku w Szkole Lotnictwa Morskiego w Piotrogrodzie (jesienią 1916 roku przeniesionej do Baku) szkolił się miczman Eugeniusz Pławski (później m.in. dowódca ORP „Piorun”). Wykonywał on loty na łodziach M-5 i M-9, badając na tej ostatniej przydatność użycia działka kal. 37 mm na wodnosamolotach. Dowódcą szkoły był również Polak – podpułkownik Grudziński, instruktorem był podchorąży Jerzy Weber. W szkole kształcił się również miczman Wacław Iwaszkiewicz i Jerzy Kłossowski, późniejszy dowódca ORP „Bałtyk".

</doc>
<doc id="3213809" url="https://pl.wikipedia.org/wiki?curid=3213809" title="Mars 2020 Rover">
Mars 2020 Rover



</doc>
<doc id="3213817" url="https://pl.wikipedia.org/wiki?curid=3213817" title="Trybunał inkwizycji w Cremonie">
Trybunał inkwizycji w Cremonie

Trybunał inkwizycji w Cremonie – sąd inkwizycyjny, mający swą siedzibę w Cremonie, działający w latach 1548–1775. Należał do struktur inkwizycji rzymskiej i był kierowany przez dominikanów.
Historia.
Początki inkwizycji w Cremonie sięgają czerwca 1251, gdy papież Innocenty IV mianował Piotra z Werony oraz Bibiana z Bergamo inkwizytorami dla Cremony oraz innych miast Lombardii. Jednakże minęło prawie 300 lat zanim Cremona stała się główną siedzibą trybunału inkwizycyjnego, w międzyczasie będąc częścią większych okręgów inkwizytorskich wraz z Piacenzą (do 1511 i od 1515), Pawią (ok. 1470 – 1502), Brescią (1511–1515) oraz Bergamo (1512–1515). Dopiero 6 lutego 1548 generał zakonu dominikanów Francesco Romeo zadecydował o wyłączeniu diecezji Cremony spod jurysdykcji trybunału z Piacenzy i utworzeniu dla niej odrębnego trybunału.
Bardzo szybko (być może już w 1550) prawo nominacji inkwizytorów Cremony przejęła rzymska Kongregacja Świętego Oficjum (utworzona w 1542).
W latach 1550–1552 inkwizytor Giovanni Battista Chiarini prowadził dochodzenie przeciwko kilkudziesięciu osobom podejrzanym o prokalwińskie sympatie. Napotkał na opór miejscowego podesty, który doprowadził do interwencji Senatu księstwa Mediolanu. Senat wezwał inkwizytora do wytłumaczenia się z podjętych działań. Chiarini podporządkował się temu zarządzeniu, za co został upomniany przez Kongregację Świętego Oficjum, która uznała to za bezprawną ingerencję władz świeckich.
W latach 1626–1659 urzędnikiem trybunału w Cremonie był prawnik Cesare Carena, autor jednego z najczęściej drukowanych podręczników dla inkwizytorów zatytułowanego "Tractatus de Officio Sanctissimae Inquisitionis et Modo Procedendi in Causis Fidei".
Trybunał inkwizycyjny w Cremonie został zniesiony po śmierci inkwizytora Giuseppe Porzio da Forlì (26 stycznia 1775). Cesarzowa Maria Teresa Habsburg, rządząca księstwem Mediolanu, nie zgodziła się na mianowanie jego następcy i 9 marca 1775 wydała dekret zakazujący mianowania nowych inkwizytorów lub ich wikariuszy na terytorium księstwa, co w praktyce oznaczało rozłożone w czasie całkowite zniesienie inkwizycji.
Organizacja.
Siedzibą trybunału był dominikański konwent S. Domenico. Jego jurysdykcji podlegała diecezja Cremony. Podobnie jak innym trybunałom inkwizycji rzymskiej, trybunałowi w Cremonie podlegała sieć wikariatów rejonowych ("vicariati foranei"), na czele których stali wikariusze rejonowi wywodzący się na ogół spośród zakonników. W diecezji Cremony było 35 wikariatów rejonowych. Istniało także świeckie Bractwo Świętego Krzyża ("crocesignati"), wspomagające materialnie inkwizytora.
W wewnętrznej hierarchii dominikańskich trybunałów inkwizycyjnych trybunał z Cremony zaliczany był do trybunałów drugiej (pośredniej) klasy.

</doc>
<doc id="3213818" url="https://pl.wikipedia.org/wiki?curid=3213818" title="Trwałe zanieczyszczenia organiczne">
Trwałe zanieczyszczenia organiczne

Trwałe zanieczyszczenia organiczne ("TZO" lub "POPs", z ang. "persistent organic pollutants") – organiczne substancje chemiczne, które charakteryzują się szczególnym połączeniem właściwości fizycznych i chemicznych, takim, że po uwolnieniu do środowiska:
W wyniku ich uwolnień do środowiska w ciągu ostatnich dziesięcioleci, głównie w wyniku działalności człowieka, są obecnie szeroko rozpowszechnione w wielu regionach (nawet w tych, w których nigdy nie były stosowane) i, w niektórych wypadkach, na całym świecie.
Zanieczyszczenie środowiska i organizmów żywych, w tym żywności, przez TZO doprowadziło do utrzymującego się narażenia wielu gatunków, w tym ludzi, przez długi czas, powodując wystąpienie ostrych i chronicznych efektów toksycznych.
Ponadto TZO gromadzą się w organizmach żywych w wyniku procesu bioakumulacji. TZO nie są rozpuszczalne w wodzie, ale są łatwo rozpuszczalne w tłuszczach, odkładają się w tkance tłuszczowej, gdzie ich stężenie może zwiększyć się 70 tysięcy razy powyżej stężenia w otoczeniu. Ryby, ptaki drapieżne, ssaki i ludzie znajdują się na szczycie łańcucha pokarmowego, dlatego absorbują w sobie największe stężenia. Kiedy się przemieszczają, TZO przemieszczają się razem z nimi. W wyniku tych dwóch procesów, TZO można wykryć w organizmach żyjących w regionach oddalonych o tysiące kilometrów od głównych źródeł TZO.
Wśród szczególnych skutków narażenia na TZO można wymienić nowotwory, alergie, nadwrażliwości, uszkodzenia ośrodkowego i obwodowego układu nerwowego, zaburzenia płodności oraz zaburzenia układu immunologicznego. Niektóre z TZO są również zaliczane do substancji zaburzających funkcjonowanie układu hormonalnego (ang. "endocrine disrupters"), które poprzez zmiany funkcji układu endokrynnego powodują uszkodzenia układów rozrodczego i immunologicznego narażonych osobników, a także u ich potomstwa.
Po II wojnie światowej naukowcy zaczęli uświadamiać sobie, że pewne substancje organiczne, pochodzące zarówno ze źródeł naturalnych, jak i antropogenicznych, mogą pozostawać w środowisku przez wyjątkowo długie okresy i nie są podatne na rozkład fotolityczny, degradację chemiczną i biochemiczną. Zaobserwowano, że związki chemiczne określane jako TZO mogą być przenoszone na dalekie odległości za pośrednictwem powietrza i wody przed immobilizacją w osadach i glebie. Odkryto, że TZO ulegają akumulacji w łańcuchu pokarmowym do poziomów stężeń, które mogą powodować poważne szkody w środowisku, faunie i florze oraz w zdrowiu ludzi.
W wyniku ich uwolnień do środowiska w ciągu ostatnich dziesięcioleci, głównie w wyniku działalności człowieka, są obecnie szeroko rozpowszechnione w wielu regionach, nawet w tych, w których nigdy nie były stosowane. Zanieczyszczenie środowiska i organizmów żywych, w tym żywności, przez TZO doprowadziło do utrzymującego się narażenia wielu gatunków, w tym ludzi, przez długi czas, powodując wystąpienie ostrych i chronicznych efektów toksycznych. TZO gromadzą się w organizmach żywych w wyniku procesu bioakumulacji. Nie są rozpuszczalne w wodzie, ale są łatwo rozpuszczalne w tłuszczach, odkładając się w tkance tłuszczowej, gdzie ich stężenie może zwiększyć się 70 tysięcy razy powyżej stężenia w otoczeniu. Ryby, ptaki drapieżne, ssaki i ludzie znajdują się na szczycie łańcucha pokarmowego, dlatego akumulują w sobie największe stężenia. Kiedy się przemieszczają, TZO przemieszczają się razem z nimi. 
Wśród szczególnie niebezpiecznych skutków narażenia na TZO można wymienić choroby nowotworowe, uszkodzenia ośrodkowego i obwodowego układu nerwowego, zaburzenia płodności i układu immunologicznego oraz alergie. Niektóre z TZO zaliczane są również do substancji zaburzających funkcjonowanie układu hormonalnego (ang. "endocrine disrupters") – oddziałują na układ endokrynny powodując uszkodzenia układów rozrodczego i immunologicznego narażonych osobników oraz ich potomstwa. 
Pierwsze TZO objęte Konwencją Sztokholmską.
W maju 1995 roku rada zarządzająca Programu Środowiskowego Organizacji Narodów Zjednoczonych (UNEP) zdecydowała o zbadaniu TZO, zaczynając od następujących dwunastu związków, określanych potocznie jako "parszywa dwunastka". Zostały one uznane za substancje powodujące szkodliwe skutki u ludzi i w środowisku, i zostały one objęte przepisami Konwencji Sztokholmskiej w sprawie trwałych zanieczyszczeń organicznych. Zaklasyfikowane zostały do 3 kategorii:
Przepisy Konwencji zobowiązały strony do podjęcia środków w celu eliminacji lub ograniczenia uwolnień TZO do środowiska.
Pierwsze TZO objęte Protokołem w sprawie TZO.
W 1998 roku został przyjęty Protokół w sprawie Trwałych Zanieczyszczeń Organicznych do Konwencji Genewskiej w sprawie transgranicznego zanieczyszczenia powietrza na dalekie odległości, którego celem jest doprowadzenie do ograniczenia, redukcji lub eliminacji emisji, rozprzestrzeniania się lub wprowadzania do środowiska następujących trwałych zanieczyszczeń organicznych, tj. aldryny, chlordanu, chlordekonu, dieldryny, DDT, heptachloru, heksachlorobenzenu, endryny, heksabromobifenylu, mireksu, toksafenu, heksachlorocykloheksanu, w tym lindanu (γ-heksachlorocykloheksan), polichlorowanych bifenyli (PCB), polichlorowanych dibenzo-p-dioksyn i polichlorowanych dibenzofuranów (PCDD/PCDF), wielopierścieniowych węglowodorów aromatycznych (WWA).
Nowe TZO.
W latach 2009 – 2019, w wyniku decyzji podjętych na kolejnych konferencjach stron, do Konwencji Sztokholmskiej włączono kolejne substancje:
Związki dodane do Protokołu w sprawie TZO w 2009 roku:
IPEN.
W 1998 roku powstała "International POPs Elimination Network "(ISO) – globalna sieć osób i organizacji pożytku publicznego, utworzona w celu wspólnych starań o eliminację trwałych zanieczyszczeń organicznych, występujących w środowisku (problemy produkcji, stosowania, unieszkodliwiania). IPEN jest zarejestrowany w Szwecji jako organizacja non-profit działająca w interesie publicznym. Zrzesza ponad 600 organizacji z ponad 124 krajów.

</doc>
<doc id="3213819" url="https://pl.wikipedia.org/wiki?curid=3213819" title="The Chamber">
The Chamber

The Chamber – pierwszy singel zapowiadający nowy, dziesiąty album studyjny Lenny’ego Kravitza, "Strut".
Notowania.
Media międzynarodowe.
Najwyższa pozycja w danym kraju / na danym kontynencie:

</doc>
<doc id="3213822" url="https://pl.wikipedia.org/wiki?curid=3213822" title="Because the Night">
Because the Night

Because the Night – ballada rockowa napisana przez Bruce’a Springsteena i Patti Smith. Pierwotnie nagrana została przez Patti Smith w 1977 roku, której wersja znalazła się na czwartym singlu artystki. Materiał rejestrowany był w nowojorskim studiu nagraniowym Record Plant.
Wersja 10,000 Maniacs.
Akustyczna wersja nagrana została przez 10,000 Maniacs w 1993 podczas występu formacji na "MTV Unplugged". Piosenka znalazła się później na ich albumie "MTV Unplugged". Słowa tej aranżacji różnią się kilkoma szczegółami. Utwór był często odtwarzany w amerykańskich rozgłośniach radiowych, co przyczyniło się do dotarcia singla „Because the Night” do pozycji 11. na liście Billboard Hot 100.

</doc>
<doc id="3213823" url="https://pl.wikipedia.org/wiki?curid=3213823" title="Mo Hayder">
Mo Hayder

Mo Hayder, właśc. Clare Dunkel (ur. 1 stycznia 1962 w Essex, zm. 27 lipca 2021 w Bath) – brytyjska pisarka, autorka kryminałów i thrillerów.
Ukończyła studia magisterskie na American University i Bath Spa University. Otrzymała nagrody literackie W.H. Smith Thumping Good Read award (za powieść "The Treatment") i Edgar Award (za powieść "Zaginione"). Jej książka "The Treatment" doczekała się również adaptacji filmowej.
Powieści.
seria "Detektyw Jack Caffery"

</doc>
<doc id="3213824" url="https://pl.wikipedia.org/wiki?curid=3213824" title="Trzęsienie ziemi w Junnanie (2014)">
Trzęsienie ziemi w Junnanie (2014)



</doc>
<doc id="3213825" url="https://pl.wikipedia.org/wiki?curid=3213825" title="T-Mobile Nowe Horyzonty">
T-Mobile Nowe Horyzonty



</doc>
<doc id="3213828" url="https://pl.wikipedia.org/wiki?curid=3213828" title="Pim de Kuijer">
Pim de Kuijer

Pim Wilhelm Leonardus de Kuijer (ur. 13 sierpnia 1981, zm. 17 lipca 2014) – holenderski publicysta i działacz polityczny. Pracował jako lobbysta na rzecz organizacji STOP AIDS NOW!
Był działaczem partii Demokraci 66 i stażystą holenderskich deputowanych do Parlamentu Europejskiego: Lousewies van der Laan i Emine Bozkurt. W 2012 r., był kandydatem tej partii w wyborach parlamentarnych, a także członkiem zarządu fundacji D66. Podczas wyborów na Ukrainie w latach 2006 i 2007, był jednym z międzynarodowych obserwatorów. Pracował jako lobbysta na rzecz organizacji STOP AIDS NOW!, Aids Fonds i SOA Aids Nederland.
Zginął w katastrofie lotu Malaysia Airlines 17 w dniu 17 lipca 2014 r., lecąc w charakterze delegata na 20. Międzynarodową Konferencję AIDS w Melbourne, w Australii.

</doc>
<doc id="3213832" url="https://pl.wikipedia.org/wiki?curid=3213832" title="Lucie van Mens">
Lucie van Mens

Lucie van Mens (ur. 7 marca 1955, zm. 17 lipca 2014) – holenderska działaczka na rzecz walki z AIDS i profilaktyki chorób przenoszonych drogą płciową.
W latach 90. XX wieku prowadziła badania nad problematyką prostytucji. W latach 2005–2009 była menedżerem programu STOP AIDS NOW! Działała na rzecz promocji i dystrybucji prezerwatyw dla kobiet w krajach rozwijających się jako środka zapobiegającego przed zarażeniem wirusem HIV w ramach The Female Health Company (FHC) gdzie pełniła funkcję dyrektora Rozwoju i Wsparcia Programu. Była wykładowcą akademickim Uniwersytetu Erazma w Rotterdamie i Wolnego Uniwersytetu w Amsterdamie.
Zginęła w katastrofie lotu Malaysia Airlines 17 w dniu 17 lipca 2014 r., lecąc w charakterze delegata na 20. Międzynarodową Konferencję AIDS w Melbourne, w Australii.

</doc>
<doc id="3213833" url="https://pl.wikipedia.org/wiki?curid=3213833" title="Ściana nad Dziurą">
Ściana nad Dziurą

Ściana nad Dziurą – ściana we wschodnich stokach Doliny ku Dziurze w polskich Tatrach Zachodnich. Jest to skalny mur o długości około 100 m i wysokości 52 m (w najwyższym punkcie, wznoszący się tuż nad dnem tej doliny. Przez jakiś czas była dość popularnym miejscem wspinaczki skalnej, gdyż znajduje się blisko Zakopanego, zbudowana jest z litej skały i ma dobrą asekurację. Te czynniki spowodowały, że wspinacze przeszli na niej około 20 dróg wspinaczkowych o II-IV stopniu w skali trudności UIAA (tatrzańskiej). Od 29 czerwca 2018 decyzją dyrektora TPN możliwe jest ponowne wspinanie się w tym miejscu.
Podstawa Ściany nad Dziurą wznosi się tuż przy znakowanym szlaku turystycznym. Znajduje się w niej dolny otwór jaskini Dziura (około 1020 m n.p.m.). Wyżej, obok ścieżki znajduje się górny otwór tej jaskini, a jeszcze wyżej niewielki i trudno dostrzegalny otwór jaskini Lisia Jama. W Ścianie nad Dziurą jest jeszcze jedna, ale trudno dostępna jaskinia – Dziura Wyżnia, połączona z Lisią Jamą bardzo ciasnym przejściem.

</doc>
<doc id="3213834" url="https://pl.wikipedia.org/wiki?curid=3213834" title="Martine de Schutter">
Martine de Schutter

Martine de Schutter (ur. 14 marca 1965, zm. 17 lipca 2014) – holenderska działaczka na rzecz walki z AIDS.
Pochodziła z wsi Heijningen w Brabancji Północnej. Była antropologiem kultury. Karierę zaczynała od pracy w Światowej Organizacji Zdrowia (WHO), w Ameryce Południowej. Następnie działała w AIDS Action Europe zrzeszającej ponad 400 organizacji działających na rzecz walki z AIDS. Była dyrektorem programowym Bridging the Gaps.
Zginęła w katastrofie lotu Malaysia Airlines 17 w dniu 17 lipca 2014 r., lecąc w charakterze delegata na 20. Międzynarodową Konferencję AIDS w Melbourne, w Australii.

</doc>
<doc id="3213835" url="https://pl.wikipedia.org/wiki?curid=3213835" title="Sd. Ah. 35">
Sd. Ah. 35

Sd. Ah. 35 Teigknetanhänger (1achs) („przyczepa do zagniatania ciasta (jednoosiowa)”) – niemiecka przyczepa wojskowa z okresu międzywojennego i II wojny światowej. Przyczepa używana była w zmotoryzowanych kompaniach piekarniczych i przystosowana była do holowania przez samochody. Pojemność komory mieszającej wynosiła do 150 kilogramów, czas mieszania ciasta na chleb wynosił około 5-8 minut, w ciągu godziny w przyczepie można było przygotować pomiędzy 1100 a 1800 kilogramów ciasta. Do napędu urządzeń mieszających ciasto używany był generator prądu stałego o mocy 3,3 kW (220 V, 19 A).
Do pieczenia chleba używano zazwyczaj przyczepy piekarniczej Sd. Ah. 106.

</doc>
<doc id="3213836" url="https://pl.wikipedia.org/wiki?curid=3213836" title="Shuba Jay">
Shuba Jay

Shubashini „Shuba” Jeyaratnam język tamilski சுபாசிணி ஜெயரத்தினம் znana też jako Shuba Jay i Shuba Jaya (ur. 15 lipca 1976, zm. 17 lipca 2014) – malezyjska aktorka pochodzenia tamilskiego.
Przed rozpoczęciem kariery aktorskiej pracowała w latach 90. XX wieku jako copywriterka dla jednej z największych malezyjskich gazet "New Straits Times". W 2009 r. była zaangażowana w projekt filmowy "15Malaysia". W 2010 r., Jay i jej ojciec brali udział w reality show "Mari Menari" emitowany przez telewizję Astro Ria. W 2011 r., rozpoczęła występy w lokalnych serialach telewizyjnych takich jak "Spanar Jaya", "Gadis 3" czy "Sugumana Sumaigal". Wystąpiła również w kilku filmach takich jak "Relationship Status" (2012) czy "Tokak" (2013).
Zginęła wraz z mężem Paulem Goesem i 2-letnią córką w katastrofie lotu Malaysia Airlines 17 w dniu 17 lipca 2014 r., lecąc z Amsterdamu do Kuala Lumpur.

</doc>
<doc id="3213839" url="https://pl.wikipedia.org/wiki?curid=3213839" title="Braciszek i siostrzyczka">
Braciszek i siostrzyczka

Braciszek i siostrzyczka ("Brüderchen und Schwesterchen") – baśń braci Grimm opublikowana w roku 1812 w ich zbiorze "Baśni" (tom 1, nr 11).
Treść.
Pewnego dnia dwoje rodzeństwa - brat i siostra, postawiło uciec z domu od złej macochy, która okrutnie ich traktowała. Kiedy wędrowali przez las, brat poczuł pragnienie i chciał się napić wody ze źródła. Nie wiedział, że macocha, która była czarownicą, szła potajemnie za nimi i zaczarowała wszystkie źródła w lesie. Jednak siostra usłyszała, jak źródła szemrzą, że kto się z nich napije, stanie się zwierzęciem. Ostrzegła brata, który na początku posłuchał siostry. Potem jednak poczuł takie pragnienie, że napił się z trzeciego spotkanego źródła. Wówczas zamienił się w jelenia. Siostra bardzo płakała nad nieszczęściem brata, ale obiecała, że nigdy go nie opuści. Zamieszkali wspólnie w lesie, żywiąc się korzonkami i owocami leśnymi. 
Pewnego dnia król urządził wielkie polowanie. Brat-jeleń słysząc odgłos łowów, zapragnął się im przyjrzeć. Siostra niechętnie pozwoliła mu wyjść - zaznaczyła, że gdy będzie wracać, to niech zapuka do chatki mówiąc „"wpuść mnie siostrzyczko"”, dopiero wtedy mu otworzy. Myśliwi na widok jelenia rzucili się w pogoń, jednak brat-jeleń zdołał im się wymknąć i wrócił do siostry. Po jakimś czasie znów odbyło się polowanie i jeleń znów udał się naprzeciw myśliwych, którzy puścili się za nim w pogoń, a nawet zdołali go lekko zranić. Jednak jeleń ponownie się wymknął. Jeden z myśliwych podążył za nim i usłyszał, jak zwierzę staje przed chatką i mówi ludzkim głosem: „"wpuść mnie siostrzyczko"”. Zdumiony myśliwy opowiedział o tym królowi. 
Podczas następnych łowów, król rzekł do myśliwych, by nikt nie ważył się krzywdzić jelenia. Sam udał się do chatki w lesie i zawołał „"wpuść mnie siostrzyczko"”. Siostra otwarła drzwi i przeraziła się, kiedy zamiast brata-jelenia, zobaczyła obcego mężczyznę. Jednak król był tak zachwycony jej urodą, że z miejsca się jej oświadczył. Siostra przyjęła oświadczyny i od tej pory wraz z bratem jeleniem zamieszkała w zamku króla. Jakiś czas później urodziła synka.
Tymczasem zła macocha, która sądziła, że dzieci które od niej uciekły już nie żyją, była wściekła, kiedy dowiedziała się o ich szczęściu. Jej własna córka robiła jej wyrzuty, że to ona powinna być królową. Wówczas macocha-czarownica przybrała wraz z córką postać służącej. Weszły do komnaty królowej i przygotowały kąpiel. Zaniosły królową do wanny, ale w pokoju kąpielowym rozpaliły tak wielki ogień, że królowa udusiła się z gorąca. 
Macocha nadała swojej córce wygląd królowej i położyła ją do jej łóżka. Nie mogła tylko zmienić drugiego oka, ale liczyła, że król tego nie zauważy. Istotnie król, kiedy przybył do żony pogratulować urodzenia dziecka, nie rozpoznał, że żona jest fałszywa, gdyż córka czarownicy nie pozwalała zbliżyć się do łóżka tłumacząc to zmęczeniem po porodzie.
Gdy nastała północ, piastunka opiekująca się dzieckiem, ujrzała jak wchodzi do pokoju prawdziwa królowa (czy raczej jej duch), wyjmuje dziecko z kołyski i karmi je, a potem głaska leżącego w kącie jelenia. Strażnicy, których piastunka o to pytała odpowiedzieli, że nic nie widzieli. 
Sytuacja powtarzała się jeszcze parę nocy. Pewnego dnia duch królowej przemówił słowami:
"&lt;poem&gt;
Przerażona piastunka opowiedziała o tym królowi. Następnej nocy król sam udał się do dziecięcego pokoju i na własne oczy zobaczył ducha żony, który mówił:
"&lt;poem&gt;
Król był tak przerażony, że nie mógł wymówić słowa. Jednak został następnej nocy. Duch znów się pojawił i rzekł:
"&lt;poem&gt;
Wówczas król podszedł bliżej i zapytał czy jest jego żoną. Ona odpowiedział, że jest nią. Wtedy za sprawą łaski Bożej, wróciła do życia. Opowiedziała królowi co z nią zrobiła macocha i jej córka. Król kazał obydwie postawić przed sąd. Córkę wygnano do lasu, gdzie pożarły ją dzikie zwierzęta. Z kolei macochę wiedźmę spalono na stosie. Z chwilą jej śmierci brat-jeleń odzyskał ludzką postać.

</doc>
<doc id="3213842" url="https://pl.wikipedia.org/wiki?curid=3213842" title="Griesheim (Frankfurt nad Menem)">
Griesheim (Frankfurt nad Menem)

Griesheim, Frankfurt-Griesheim – 19. dzielnica "(Stadtteil)" miasta Frankfurt nad Menem, w Niemczech, w kraju związkowym Hesja. Należy do okręgu administracyjnego West.
W dzielnicy znajduje się stacja kolejowa Frankfurt-Griesheim.

</doc>
<doc id="3213844" url="https://pl.wikipedia.org/wiki?curid=3213844" title="Aguti (umaszczenie)">
Aguti (umaszczenie)

Aguti – charakterystyczne dla dzikich zwierząt umaszczenie strefowe (zwane też dzikim) okrywy włosowej ssaków, które powstaje na skutek naprzemiennego rozmieszczenia się feomelaniny i eumelaniny we włosie. W konsekwencji nasada włosa zwierzęcia jest ciemna, a szczyt żółty. Zapis barwy: A _ B _ C _ D _ G _ (zapis niemiecki) lub A _ B _ C _ D _ E _ (zapis angielski)

</doc>
<doc id="3213845" url="https://pl.wikipedia.org/wiki?curid=3213845" title="Antoni Süss">
Antoni Süss

Antoni Süss, także Sühs lub Sühssa (ur. 1845 w Janowie Lwowskim, zm. 26 stycznia 1946) – powstaniec styczniowy, podporucznik weteran Wojska Polskiego. Obok Feliksa Bartczuka najdłużej żyjący powstaniec styczniowy.
Życiorys.
Urodził się w 1845 w Janowie Lwowskim. Brał udział w wyprawie Józefa Wysockiego na Wołyń, zakończonej klęską pod Radziwiłowem (2 lipca 1863).
Po odzyskaniu przez Polskę niepodległości (1918) w okresie II Rzeczypospolitej został awansowany na stopień podporucznika weterana Wojska Polskiego. W niepodległej Polsce został odznaczony Krzyżem Powstańców 1863 r., Krzyżem Niepodległości z Mieczami, Krzyżem Oficerskim Orderu Odrodzenia Polski, Krzyżem Powstańców Górnośląskich, Krzyżem Siedemdziesięciolecia Powstania Styczniowego, Odznaką Korpusu Kadetów Nr 1 we Lwowie. W 1932 zamieszkiwał w Janowie.
W lutym 1938 otrzymał tytuł członkostwa honorowego oddziału lwowskiego Związku Byłych Ochotników Armii Polskiej. Przed 1939 był jednym z nielicznych weteranów powstania styczniowego, przebywających we Lwowie (na początku 1939 jednym z trzech). Po wybuchu II wojny światowej, agresji ZSRR na Polskę z 17 września 1939 i nastaniu okupacji sowieckiej był nadal widywany w miejscach publicznych Lwowa, ubrany w mundur weterana z amarantowymi wyłogami.
Miał syna i córki, doczekał się wnuków, prawnuków i praprawnuków. Zmarł po krótkiej chorobie 26 stycznia 1946. Został pochowany na Cmentarzu Rakowickim w Krakowie 29 stycznia 1946 (kwatera Ra, zbiorowa mogiła powstańców styczniowych).

</doc>
<doc id="3213847" url="https://pl.wikipedia.org/wiki?curid=3213847" title="Nied (Frankfurt nad Menem)">
Nied (Frankfurt nad Menem)

Nied, Frankfurt-Nied – 37. dzielnica "(Stadtteil)" miasta Frankfurt nad Menem, w Niemczech, w kraju związkowym Hesja. Należy do okręgu administracyjnego West.
W dzielnicy znajduje się przystanek kolejowy Frankfurt-Nied.

</doc>
<doc id="3213849" url="https://pl.wikipedia.org/wiki?curid=3213849" title="Nied">
Nied



</doc>
<doc id="3213851" url="https://pl.wikipedia.org/wiki?curid=3213851" title="The Very Best of Diana Krall">
The Very Best of Diana Krall

The Very Best of Diana Krall – album Diany Krall będący zestawieniem jej najbardziej rozpoznawalnych utworów i interpretacji evergreenów.
Płyta dotarła do samego szczytu zestawienia OLiS i osiągnęła certyfikat platynowej.

</doc>
<doc id="3213852" url="https://pl.wikipedia.org/wiki?curid=3213852" title="Puchar Europy Mistrzyń Krajowych siatkarek (1964/1965)">
Puchar Europy Mistrzyń Krajowych siatkarek (1964/1965)

Puchar Europy Mistrzyń Krajowych 1965 – 5. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".

</doc>
<doc id="3213853" url="https://pl.wikipedia.org/wiki?curid=3213853" title="Rocznik Teologiczny">
Rocznik Teologiczny

Rocznik Teologiczny – czasopismo naukowe Wydziału Teologicznego Chrześcijańskiej Akademii Teologicznej w Warszawie publikowane przez Wydawnictwo Naukowe ChAT.
Historia.
Zostało założone w 1936 jako periodyk Wydziału Teologii Ewangelickiej Uniwersytetu Warszawskiego. Po wymuszonej przerwie w okresie stalinowskim, ukazuje się od 1959 jako organ ChAT. Znajduje się na liście czasopism punktowanych Ministerstwa Nauki i Szkolnictwa Wyższego w części "B" (od grudnia 2015 przysługuje 9 punktów za publikację).
Do końca 2015 ukazało się (licząc od 1959) 57 woluminów (niektóre po 2 zeszyty i 4 zeszyty).
Profil tematyczny.
Jest to czasopismo teologiczne i ekumeniczne, publikujące teksty autorów polskich i zagranicznych, w języku polskim, angielskim, niemieckim i rosyjskim. Pod względem tematycznym obok opracowań z zakresu teologii, zamieszcza się w nim wypowiedzi z obszaru dyscyplin pokrewnych, jak historia, filozofia, filologia, pedagogika religijna i prawo wyznaniowe. Teksty publikowane są w formie m.in. artykułów, rozpraw, wspomnień, relacji, bibliografii tematycznych, recenzji. Czasopismo posiada część dokumentującą ("Kronika") działalność Wydziału Teologicznego ChAT.
Teksty zamieszczone w czasopiśmie są recenzowane przez samodzielnych pracowników nauki. Artykułom towarzyszą streszczenia i słowa kluczowe w języku publikacji i języku angielskim.
Redakcja.
Redaktorem naczelnym w 2015 został Jakub Slawik. Poprzednio funkcję tę pełnił Janusz Tadeusz Maciuszko. Obok redaktora naczelnego członkami redakcji są także: Jerzy Ostapczuk, Jerzy Sojka i Tadeusz J. Zieliński. Wcześniej członkami redakcji byli m.in. abp Jerzy (Pańkowski) i bp Wiktor Wysoczański.

</doc>
<doc id="3213856" url="https://pl.wikipedia.org/wiki?curid=3213856" title="Puchar Europy Mistrzyń Krajowych siatkarek (1965/1966)">
Puchar Europy Mistrzyń Krajowych siatkarek (1965/1966)

Puchar Europy Mistrzyń Krajowych 1966 – 6. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".

</doc>
<doc id="3213858" url="https://pl.wikipedia.org/wiki?curid=3213858" title="Studia z Teorii Wychowania">
Studia z Teorii Wychowania

Studia z Teorii Wychowania – czasopismo naukowe Wydziału Nauk Społecznych Chrześcijańskiej Akademii Teologicznej w Warszawie publikowane przez Wydawnictwo Naukowe ChAT pod patronatem Komitetu Nauk Pedagogicznych PAN. Ukazuje się od 2010 roku. Wersją pierwotną czasopisma jest wersja drukowana - obecnie publikowane jest ono wyłącznie w wersji elektronicznej, a wszystkie teksty są w pełni dostępne na jego witrynie internetowej, a także w bazach, w których jest ono indeksowane.
Profil tematyczny.
W autoprezentacji czasopisma redakcja charakteryzuje jego profil w następujący sposób: „"Studia z Teorii Wychowania" są płaszczyzną prezentacji rozpraw, wyników badań naukowych z zakresu nauk humanistycznych i społecznych, wolną od ortodoksyjnych przekonań, ukazującą szerokie, interdyscyplinarne spectrum problemów kształcenia i wychowania. Ukazujemy interesujące i nowatorskie rozwiązania metodyczne z zakresu pedagogiki i dyscyplin pokrewnych, zamieszczamy bibliografie tematyczne, recenzje i sprawozdania z konferencji naukowych. Artykuły i studia z badań są publikowane w języku polskim, jednak nie unikamy prezentacji tekstów w językach podstawowych dla pedagogiki i innych nauk, należących do obszaru szeroko rozumianej humanistyki, a zatem publikujemy również teksty w języku angielskim i niemieckim. Każdy artykuł zawiera streszczenie w języku angielskim. Autorzy nie ponoszą żadnych opłat. ”.Teksty zamieszczone w czasopiśmie są recenzowane przez samodzielnych pracowników nauki niebędących pracownikami instytucji wydającej czasopismo, zgodnie z zasadami podwójnie ślepej recenzji ("double-blind review"). W procesie wydawniczym stosowane są zapory przeciwdziałające zjawiskom "ghostwriting" i "guest authorship".
Czasopismo znajduje się na liście czasopism punktowanych Ministerstwa Edukacji i Nauki (od grudnia 2021 Autor otrzymuje 100 punktów MEiN za publikację). Pismo jest indeksowane w międzynarodowej bazie ERIH+.
Pismo ukazuje się kwartalnie od 2015 roku. Wcześniej, w latach 2010-2014, wydawane było jako półrocznik.
Począwszy od numeru 1/2018 czasopismo korzysta z platformy internetowej Index Copernicus, wspomagającej proces wydawniczy.
Stałe działy czasopisma.
Stałymi działami czasopisma, do których można przesyłać manuskrypty są:
Indeksowanie czasopisma.
"Studia z Teorii Wychowania" są indeksowane w następujących bazach czasopism naukowych:
W latach 2013-2015 pismo było również indeksowane w Index Copernicus International Master List.

</doc>
<doc id="3213862" url="https://pl.wikipedia.org/wiki?curid=3213862" title="Puchar Europy Mistrzyń Krajowych siatkarek (1966/1967)">
Puchar Europy Mistrzyń Krajowych siatkarek (1966/1967)

Puchar Europy Mistrzyń Krajowych 1967 – 7. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".

</doc>
<doc id="3213866" url="https://pl.wikipedia.org/wiki?curid=3213866" title="Karol Nawrocki">
Karol Nawrocki

Karol Tadeusz Nawrocki (ur. 3 marca 1983 w Gdańsku) – polski historyk oraz działacz społeczny i samorządowy.
W latach 2013–2017 naczelnik Oddziałowego Biura Edukacji Publicznej IPN w Gdańsku, w latach 2011–2017 przewodniczący gdańskiej Rady Dzielnicy Siedlce, w latach 2017–2021 dyrektor Muzeum II Wojny Światowej w Gdańsku, w 2021 zastępca prezesa Instytutu Pamięci Narodowej, od 2021 prezes Instytutu Pamięci Narodowej.
Pierwszy w Polsce historyk podejmujący badania nad przestępczością zorganizowaną w PRL w latach 80. Przewodniczący Koalicji na Rzecz Pamięci Żołnierzy Wyklętych w Gdańsku.
Życiorys.
Syn Ryszarda i Elżbiety. Do 1998 uczył się w Szkole Podstawowej nr 58 w Gdańsku, następnie rozpoczął naukę w IV Liceum Ogólnokształcącym, gdzie w 2002 zdał egzamin maturalny. W 2003 ukończył, z tytułem specjalisty ds. zarządzania personelem, Policealne Studium Biznesu i Administracji w Gdańsku. W 2003 rozpoczął studia w Instytucie Historii Uniwersytetu Gdańskiego, gdzie w 2008 uzyskał tytuł magistra. W 2013 na Uniwersytecie Gdańskim na podstawie rozprawy pt. "Opór społeczny wobec władzy komunistycznej w województwie elbląskim 1976–1989" uzyskał stopień doktora nauk humanistycznych. Jego promotorem był Grzegorz Berendt.
Od stycznia 2009 do 2017 pracował w Instytucie Pamięci Narodowej, w latach 2011–2017 pełnił funkcję przewodniczącego Rady Dzielnicy Gdańsk-Siedlce. W latach 2017–2021 był dyrektorem Muzeum II Wojny Światowej w Gdańsku, powrócił do IPN w czerwcu 2021 na stanowisko wiceprezesa. 27 kwietnia 2021 Kolegium IPN rekomendowało jego kandydaturę na stanowisko Prezesa Instytutu Pamięci Narodowej.
28 maja 2021 Sejm, stosunkiem głosów 248 za, 198 przeciw i 4 wstrzymujących, wybrał go na prezesa IPN, zaś 23 lipca 2021 stosunkiem głosów 52 za, 47 przeciw i 1 wstrzymujący się, Senat zgodził się na ten wybór. Tego samego dnia Karol Nawrocki złożył przed Sejmem ślubowanie, obejmując urząd prezesa IPN, jednocześnie przestał być dyrektorem Muzeum II Wojny Światowej w Gdańsku.
Działalność naukowa i wystawiennicza.
Członek Rady Dyplomacji Historycznej przy Ministrze Spraw Zagranicznych RP. Alumn projektu Departamentu Stanu USA International Visitor Leadership Program (IVLP).
Autor lub współautor kilku publikacji książkowych oraz kilkudziesięciu artykułów naukowych i popularnonaukowych z zakresu historii opozycji antykomunistycznej, historii sportu oraz przestępczości zorganizowanej w PRL; artykuły publicystyczne publikował m.in. w portalu histmag.org, „Magazynie Solidarność”, „Polityce” i „Do Rzeczy”. Ekspert programu historycznego TVP3 Gdańsk „W świetle prawdy” oraz „Wojna i Pamięć".
Osoba zaangażowana w utrwalanie pamięci historycznej w przestrzeni publicznej Pomorza. Był m.in.: w 2013, obok Stowarzyszenia kibiców Lechii Gdańsk i Okręgu Pomorskiego Światowego Związku Żołnierzy AK, jednym z głównych inicjatorów i współorganizatorów powstania w Gdańsku Alei imienia Żołnierzy Wyklętych. W 2015 doprowadził do nazwania jednej z głównych ulic terenów byłej Stoczni Gdańskiej imieniem bł. ks. Jerzego Popiełuszki i był członkiem Komitetu Budowy pomnika Danuty Siedzikówny „Inki”, który został odsłonięty w Gdańsku 30 sierpnia tegoż roku. W 2016, jako pełnomocnik prezesa IPN, zajmował się organizacją pogrzebu Danuty Siedzikówny i Feliksa Selmanowicza. W 2018 współprzewodniczył Komitetowi Społecznemu, który wzniósł w Gdańsku Pomnik Żołnierzy Wyklętych. 4 sierpnia 2018, wraz z kombatantami, odsłonił ten pomnik. W 2019 sprawował funkcję Pełnomocnika Ministra Kultury i Dziedzictwa Narodowego ds. organizacji obchodów 80. rocznicy wybuchu II wojny światowej. Wspólnie z MSZ w 2019 zainicjował oraz koordynował realizację międzynarodowego projektu wystawienniczego „Fighting and Suffering”, który w ponad 160 miejscach na całym świecie zaprezentował dzieje Polski i Polaków podczas II wojny światowej.
Działalność sportowa.
W wieku młodzieżowym grał w barwach drużyn Ex siedlce i KKS Gedania (1997–2000) oraz reprezentował bokserską drużynę RKS Stoczniowiec (2000–2004). W barwach RKS Stoczniowiec w 2004 wywalczył pierwsze miejsce w Strefowym Turnieju pięściarskim o Puchar Polski dla juniorów w wadze 91 kg. Następnie zawodnik i kapitan drużyny piłkarskiej Ex Siedlce Gdańsk. W 2010 założyciel sekcji sportów walk Ex Siedlce Gdańsk.
Publikacje.
W swoim dorobku Karol Nawrocki posiada kilka publikacji książkowych oraz kilkadziesiąt artykułów naukowych i popularnonaukowych, w tym m.in.:

</doc>
<doc id="3213871" url="https://pl.wikipedia.org/wiki?curid=3213871" title="Kazimierz Bogacz (geolog)">
Kazimierz Bogacz (geolog)

Kazimierz Bogacz (ur. 4 marca 1926 w Sanoku, zm. 29 kwietnia 1979) – docent doktor inżynier, geolog, wykładowca akademicki.
Życiorys.
Urodził się 4 marca 1926 w Sanoku. Był synem oficera Wojska Polskiego Andrzeja Bogacza i Zofii Barbary z domu Bezucha (córka sędziego Augusta Bezuchy, siostra m.in. oficerów Wojska Polskiego – Jana i Zygmunta). Lata młodości spędził na wschodnich kresach II Rzeczypospolitej (Kobryń, Baranowicze) w związku ze służbą ojca. Po kilku pierwszych latach II wojny światowej i trwającej okupacji niemieckiej powrócił do rodzinnego miasta. Pracował w przedsiębiorstwie niemieckim „Karpathen Öl” jako pomocnik wiertacza i jednocześnie kształcił się: na tajnych kompletach oraz przez dwa lata w sanockiej Polnische Öffentliche Handelsschule. Po zakończeniu wojny w 1946 zdał maturę w I Państwowej Szkole Męskiej Stopnia Podstawowego i Licealnego w klasie o profilu matematyczno-fizycznym. Następnie podjął studia matematyki na Wydziale Matematyczno-Fizycznym Uniwersytetu Jagiellońskiego, a po roku przeniósł się na Wydział Geologiczno-Mierniczy Akademii Górniczo-Hutniczej w Krakowie (wraz z nim rozpoczęli studia jego koledzy szkolni z Sanoka, Łucjan Rudzik i Stanisław Węcławik). Jeszcze jako student, w 1950 podjął pracę naukową w AGH, którą zaproponował mu prof. Henryk Świdziński. Studia ukończył w 1952 z tytułem inżyniera geologa i magistra nauk technicznych. Został asystentem w 1950, starszym asystentem w 1953, następnie adiunktem w latach 1958–1968, w 1965 obronił doktorat, w 1968 został docentem w Katedrze Geologii, a później w Instytucie Geologii Regionalnej i Złóż Węgli Akademii Górniczo-Hutniczej. W sferze dydaktycznej uczelni AGH był prodziekanem Wydziału Geologiczno-Poszukiwawczego w latach 1969–1972, a po śmierci prof. Świdzińskiego od 1969 był kierownikiem Zakładu Tektoniki i Zdjęć Geologicznych w ramach tego wydziału.
Jako geolog badał różne tereny, w tym Karpaty, Beskid Niski, Gorce, Beskid Wyspowy, Beskid Sądecki, okolice Krakowa. Jego badania były pomocne przy poszukiwaniach rud metali nieżelaznych, poszukiwaniem i dokumentacji zasobów wód słodkich i mineralnych oraz do opracowań w zakresie górnictwa oraz budownictwa wodnego i lądowego. Opublikował ok. 40 prac naukowych.
Zasiadał w Radzie Zakładowej ZNP oraz był członkiem Polskiego Towarzystwa Geologicznego. Działał w tworzeniu Domu Spokojnej Starości.
Zamieszkiwał przy ulicy Szlak 18/13 w Krakowie.
Zginął w wypadku samochodowym 29 kwietnia 1979. Został pochowany na Cmentarzu Rakowickim w Krakowie (kwatera P, rząd 1, miejsce 21, 22).
Jego kolegą szkolnym z Sanoka, studenckim w Krakowie oraz współpracownikiem naukowym na AGH (m.in. razem publikowali) był Stanisław Węcławik, który rok po śmierci Kazimierza Bogacza, w publikacji "Księga pamiątkowa (obchodów 100-lecia Gimnazjum oraz I Liceum Ogólnokształcącego w Sanoku)" z 1980 opublikował artykuł pt. "Kazimierz Bogacz (1926–1979). Wspomnienia pośmiertne", stanowiący jego biogram. W 1984 ukazała się osobna publikacja pt. "Kazimierz Bogacz (1926-1979)" autorstwa Stanisława Węcławika.

</doc>
<doc id="3213872" url="https://pl.wikipedia.org/wiki?curid=3213872" title="Kazimierz Bogacz">
Kazimierz Bogacz



</doc>
<doc id="3213874" url="https://pl.wikipedia.org/wiki?curid=3213874" title="Euroseries 3000 Sezon 2006">
Euroseries 3000 Sezon 2006

Euroseries 3000 Sezon 2006 – dziewiąty sezon w historii tej serii. Sezon rozpoczął się 9 kwietnia podczas wyścigu na torze Adria International Raceway we Włoszech, a zakończył 11 listopada na włoskim torze Misano World Circuit. Tytuł w klasyfikacji kierowców zdobył Włoch Giacomo Ricci, a w klasyfikacji zespołów włoska ekipa FMS International.
Klasyfikacja kierowców.
Punktacja:
Wygrana w kwalifikacjach (pole position do sobotniego wyścigu): 1 punkt
Punktacja w pierwszym wyścigu (Sobota): 10-8-6-5-4-3-2-1 (osiem pierwszych pozycji)
Punktacja w drugim wyścigu (Niedziela): 6-5-4-3-2-1 (sześć pierwszych pozycji)
Najszybsze okrążenie: 1 punkt (w każdym wyścigu)

</doc>
<doc id="3213875" url="https://pl.wikipedia.org/wiki?curid=3213875" title="Puchar Europy Mistrzyń Krajowych siatkarek (1967/1968)">
Puchar Europy Mistrzyń Krajowych siatkarek (1967/1968)

Puchar Europy Mistrzyń Krajowych 1968 – 8. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".

</doc>
<doc id="3213876" url="https://pl.wikipedia.org/wiki?curid=3213876" title="Retardanty">
Retardanty



</doc>
<doc id="3213879" url="https://pl.wikipedia.org/wiki?curid=3213879" title="Yunqi Zhuhong">
Yunqi Zhuhong

Yunqi Zhuhong (; kor. 운서주굉 "Unsŏ Chu’goeng"; jap. "Unsei Shukō"; wiet. "Vân Thê Chu Hoành"; ur. 1536, zm. 1615) – chiński mistrz chan ze szkoły linji. Prekursor okresu rewitalizacji chanu w XVII wieku. Znany także jako Lianchi Zhuhong (蓮池祩宏).
Życiorys.
Urodził się w Hangzhou w rodzinie Shen. Przygotowywał się do kariery urzędniczej, był doskonałym studentem. Jego pierwsze zetknięcie z buddyzmem nastąpiło poprzez Szkołę Czystej Krainy. W wieku 31 lat został mnichem buddyjskim, a jego druga żona także później została mniszką. Zhuhong był prawdopodobnie pierwszym intelektualistą z licencjatem, który stał ważnym mnichem w 1560 roku. Jego nauczycielem był Xiaoyan Debao.
Yunqi Zhuhong wraz z Hanshanem Deqingiem i Zibo Zhenkem zdominowali chiński buddyjski świat w XVI wieku. Byli prekursorami odrodzenia się buddyzmu chan w XVII wieku w okresie dynastii Qing. Był to okres, w którym odradzający się chan nie odzyskał jeszcze swoich unikalnych cech i tożsamości. Mnisi rościli sobie prawo do przekazu Dharmy bez osobistej konfrontacji z ich nauczycielem i swobodnie nauczali swojej własnej wersji chanu. Nawet termin "heshang" (和尚), oznaczający „mnicha”, zmienił swoje znaczenie na „kapłana”, tak jak w Japonii. Jak napisał Zhuhong: „Mnisi są także geomantami, wróżbitami, fizjonomistami, lekarzami, ginekologami, twórcami leczniczych mikstur, uzdrowicielami dusz i alchemikami”. Dla Zhuhonga, Hanshana i Zenke przekaz Dharmy nie odgrywał jakiejś ważniejszej roli, krytykowali tworzący się styl uproszczonego podejścia do opowieści gong’anowych, popierali natomiast oświecenie przez stopniową i wytrwałą samotną praktykę. Był to pierwszy etap reaktywacji tradycji chan, który zakończył się krótko po 1620 roku, gdyż mistrzowie ci zmarli właśnie w tym czasie: Zhuhong w 1615, Zhenke w 1603, a Hanshan w 1623 roku.
Zhuhong starał się unikać konfrontacji z konfucjanizmem i taoizmem. W efekcie stworzył dość pragmatyczną kombinację chanu z naukami Szkoły Czystej Krainy, do której dołączył zintegrowane elementy pochodzenia konfucjańskiego i taoistycznego. Yunqi Zhuhong uprawomocniał taką synkretyczną orientację, jako absolutnie nie kłócącą się z duchowym ideałem chanu.
Dla jego uhonorowania został odnowiony klasztor Yunqi (云栖寺), którego został opatem. W nauczaniu wzorem dla niego był mistrz Dahui Zonggao (1089–1163).
W wydanej w latach 50. XVII wieku książce "Wudeng yantong" napisanej przez Feiyina Tongronga, która została zaskarżona przed władzami prowincji w 1654 roku, mistrz Yunqi Zhuhong oraz Hanshan Deqing i Zibo Zenke zostali całkowicie zmarginalizowani, gdyż nie mieli pewnych linii przekazu.
Pod koniec okresu Ming do Chin przybyli jezuiccy misjonarze, na czele z Matteo Riccim, którzy aktywnie propagowali chrześcijaństwo oraz jednoczyli się z konfucjanizmem przeciw buddyzmowi, co stanowiło poważne zagrożenie dla buddyzmu. Znani mnisi, tacy jak Zhuhong i Ouyi Zhixu (1599–1655) odpowiedzieli na wyzwanie. Zhuhong napisał antychrześcijański tekst w 1615 roku, a Ouyi – w 1643 roku. Do antychrześcijańskiego ruchu dołączył także i Miyun Yuanwu. Zebrane eseje Zhuhonga ukazały się pod tytułem "Zhuzhuang suibi" w trzech częściach, jako „Chubi” (初笔) (1600), „Erbi” (二笔) (1615) i „Sanbi” (三笔) (1615).
Zhuhong także bardzo mocno zaangażował się po stronie ahimsy i wiele z jego nauk poświęconych było nie zabijaniu zwierząt. Potrafił tym natchnąć także intelektualistów, którzy włączali się w jego akcje „uwalniania zwierząt”.
Mistrz również stworzył bardzo znaczący świecki buddyjski ruch, który pozwalał świeckim buddystom na życie zgodne z buddyjskimi wytycznymi, bez opuszczania swoich rodzin i prowadzenia życia w celibacie. Ustanowił coś w rodzaju „rozliczenia” zasług, aby zainspirować społeczności do życia w zgodzie z buddyjskimi zasadami i gromadzenia dobrej karmy. Jego katalog zasług i przewinień składał się z kilku rozdziałów, np. „Dobre czyny zainspirowane lojalnością i synowską miłością”.
Mistrz chan Yunqi Zhuhong zmarł w 1615 roku.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3213887" url="https://pl.wikipedia.org/wiki?curid=3213887" title="Blueberry Foods (Leicester)">
Blueberry Foods (Leicester)

Blueberry Foods – angielskie przedsiębiorstwo z grupy Samworth Brothers zajmujące się produkcją słodkich deserów dla sieci handlowych Tesco, Waitrose, Marks &amp; Spencer.
Blueberry Foods produkuje zestawy słodkich deserów dla największych sieci detalicznych Wielkiej Brytanii. Blueberry Foods jest jedną z grup firmy Samworth Brothers notowanej na London Stock Exchange.

</doc>
<doc id="3213895" url="https://pl.wikipedia.org/wiki?curid=3213895" title="Stanisław Węcławik">
Stanisław Węcławik

Stanisław Węcławik (ur. 23 października 1927 w Skierbieszowie, zm. 23 października 1994 w Krakowie) – polski geolog z tytułem doktora inżyniera, wykładowca akademicki.
Życiorys.
Urodził się w znanej w Skierbieszowie rodzinie Węcławików. Przed 1939 ukończył szkołę podstawową. Po wybuchu II wojny światowej podczas trwającej okupacji niemieckiej rodzina Węcławików została wysiedlona przez Niemców w 1942. Po tymczasowym pobycie w obozie w Zamościu, 5 grudnia 1942 Stanisław Węcławik został wywieziony na roboty przymusowe do III Rzeszy. Początkowo pracował przy kolei w Berlinie, po czym został przeniesiony do Schwedt/Oder, gdzie pracował od 8 grudnia 1942 do 20 czerwca 1943, po czym został zwolniony z uwagi na stan zdrowia. Następnie trafił do Sanoka, gdzie od 1 lipca 1943 do sierpnia 1945 pracował jako laborant w aptece Kawskich w Sanoku (pracująca tam jego siostra, Zuzanna Węcławik, została żoną Stanisława Kawskiego, syna Mariana). Jednocześnie kształcił się na tajnych kompletach.
Po zakończeniu II wojny światowej w 1947 ukończył oddział dla dorosłych w I Państwowej Szkole Męskiej Stopnia Podstawowego i Licealnego w Sanoku i zdał maturę (w jego klasie byli m.in. Adolf Liwacz, Kazimierz Sołtysik). Następnie podjął studia na Wydziale Geologiczno-Mierniczym Akademii Górniczo-Hutniczej w Krakowie (wraz z nim rozpoczął studia jego koledzy szkolni z Sanoka, Łucjan Rudzik i Kazimierz Bogacz). Jeszcze jako student, w grudniu 1950 podjął pracę naukową w AGH na stanowisku młodszego asystenta w Katedrze Geologii Ogólnej II. Studia ukończył w 1952 z tytułem inżyniera geologa i magistra nauk technicznych. W 1953 został starszym asystentem w Katedrze Geologii Ogólnej II, w 1955 adiunktem w Katedrze Geologii Ogólnej II. W 1966 uzyskał tytuł doktora nauk technicznych za pracę pt. "Budowa płaszczowiny magurskiej południowej części Karpat Gorlickich". W 1969 został docentem i mianowany kierownikiem Zakładu Geologii Regionalnej i Ochrony Złóż Instytucie Geologii Regionalnej i Złóż Węgli Akademii Górniczo-Hutniczej.
Jako geolog badał flisz graniczny, mikrofaunę w warstwach magurskich Beskidu Niskiego, wody mineralne w Beskidzie Niskim (m.in. w rejonie Tylicza). W 1972 uległ wypadkowi, w wyniku którego miał niedowład kończyn dolnych i poruszał się na wózku inwalidzkim, a od 1973 był na rencie. Kontynuował jednak pracę naukową. Od lipca 1987 był pracownikiem Państwowego Instytutu Geologicznego w Krakowie. Współpracował z Zakładem Sozologii Polskiej Akademii Nauk od lutego 1988 do listopada 1992. W tym okresie współopracowywal Encyklopedyczny Słownik Sozologiczny. Opublikował 99 prac naukowych, głównie z zakresu Karpat Polskich.
Stanisław Węcławik zamieszkiwał przy ul. Marczyńskiego 19 w Krakowie. Zmarł w swoje 67 urodziny 23 października 1994. Został pochowany na cmentarzu Batowickim w Krakowie w grobowcu rodzinnym, kw. CCXVII-2-14 (w tym miejscu spoczęła też jego siostra Wiesława).
Jego kolegą szkolnym z Sanoka, studenckim w Krakowie oraz współpracownikiem naukowym na AGH (m.in. razem publikowali) był Kazimierz Bogacz. Rok po jego śmierci Stanisław Węcławik w publikacji "Księga pamiątkowa (obchodów 100-lecia Gimnazjum oraz I Liceum Ogólnokształcącego w Sanoku)" z 1980 opublikował artykuł pt. "Kazimierz Bogacz (1926–1979). Wspomnienia pośmiertne", stanowiący jego biogram; w tej samej publikacji Stanisław Węcławik zawarł biogram innego geologa pochodzącego z Sanoka, Józefa Premika, pt. "Józef Premik (1890–1963)" oraz artykuł wspomnieniowy pt. "Pierwsze wielkie wychowanków spotkanie". W 1984 ukazała się osobna publikacja pt. "Kazimierz Bogacz (1926-1979)" autorstwa Stanisława Węcławika. W 1995 ukazał się biogram Stanisława Węcławika, opublikowany w Przegląd Geologicznym (nr 12), który przygotowali U. Jozefko, J. Pilch i R. Skrzypczak.

</doc>
<doc id="3213896" url="https://pl.wikipedia.org/wiki?curid=3213896" title="Kościół św. Maksymiliana Marii Kolbego w Skarszewach">
Kościół św. Maksymiliana Marii Kolbego w Skarszewach

Kościół św. Maksymiliana Marii Kolbego w Skarszewach – rzymskokatolicki kościół parafialny znajdujący się w Skarszewach, w województwie pomorskim, pierwotnie świątynia ewangelicka. Należy do dekanatu Skarszewy diecezji pelplińskiej.
Historia.
Budowa świątyni przeznaczonej dla parafii ewangelickiej rozpoczęła się w 1879 roku. Prace budowlane zakończyły się w 1881 roku. Kościół został wybudowany w stylu neogotyckim z czerwonej cegły. W okresie II Rzeczypospolitej obiekt był we władaniu parafii należącej do superintendentury Tczew-Starogard Ewangelickiego Kościoła Unijnego i należał do niej do 1945 roku. Po zakończeniu II wojny światowej w kościele mieścił się magazyn zbożowy dla Państwowych Zakładów Zbożowych. W latach 1981-1987 zostały przeprowadzone prace remontowe w świątyni finansowane przez Państwowe Zakłady Zbożowe w Gdańsku. 15 września 1987 kościół został przejęty przez parafię rzymskokatolicką. Na przełomie grudnia 1987 i stycznia 1988 w świątyni założono instalację elektryczną, a od kwietnia do maja 1988 świątynia została zradiofonizowana. 28 sierpnia 1988 w kościele została odprawiona po raz pierwszy msza święta. Świątynię poświęcił biskup i nadał jej wezwanie św. Maksymiliana Marii Kolbego. 6 lipca 1990 w kościele została zamontowana droga krzyżowa z XIX wieku, pochodząca ze świątyni w Garczynie. W 1993 roku i w drugiej połowie lipca 1994 wymieniono blachę na dachu kościoła. 26 września 1994 świątynia wzbogaciła się o cztery witraże. 1 lipca 2011 dekretem biskupa pelplińskiego Jana Bernarda Szlagi została utworzona nowa parafia św. Maksymiliana Marii Kolbego i tym samym kościół poewangelicki stał się katolickim kościołem parafialnym.

</doc>
<doc id="3213900" url="https://pl.wikipedia.org/wiki?curid=3213900" title="Bratgate (Leicester)">
Bratgate (Leicester)

Bradgate Bakery &amp; Coldcall – angielskie przedsiębiorstwo z grupy Samworth Brothers zajmujące się produkcją kanapek ("sandwich") dla sieci handlowych Tesco, Waitrose, Marks &amp; Spencer.
Bradgate produkuje kanapki – sandwicze dla największych sieci detalicznych Wielkiej Brytanii. Bradgate jest jedną ze spółek grupy Samworth Brothers notowanej na London Stock Exchange.

</doc>
<doc id="3213901" url="https://pl.wikipedia.org/wiki?curid=3213901" title="Żeglarstwo na Letnich Igrzyskach Olimpijskich 1936 – O-Jolle">
Żeglarstwo na Letnich Igrzyskach Olimpijskich 1936 – O-Jolle

Zawody w żeglarskiej klasie O-Jolle podczas XI Letnich Igrzysk Olimpijskich odbyły się w dniach 4–10 sierpnia 1936 roku na wodach Zatoki Kilońskiej.
Informacje ogólne.
Do zawodów zgłosiło się dwadzieścia pięć załóg reprezentujących tyleż krajów.
Regaty składały się z siedmiu wyścigów. Jeden punkt był przyznawany za ukończenie wyścigu, kolejne zaś za miejsca zajęte na mecie – liczba punktów równa była liczbie pokonanych załóg, łącznie z tymi, które nie wystartowały lub nie ukończyły danego wyścigu. Na wynik końcowy składała się suma wszystkich punktów, przy czym wyższą lokatę zajmował jacht o większej liczbie punktów. Przy równej punktacji załóg przeprowadzana była między nimi dogrywka.
Cztery z wyścigów odbyły się w innych godzinach niż planowano z powodu zbyt burzliwego lub spokojnego morza. W regatach triumfował Holender przed Niemcem i reprezentantem Wielkiej Brytanii.

</doc>
<doc id="3213905" url="https://pl.wikipedia.org/wiki?curid=3213905" title="Żeglarstwo na Letnich Igrzyskach Olimpijskich 1936 - jole olimpijskie">
Żeglarstwo na Letnich Igrzyskach Olimpijskich 1936 - jole olimpijskie



</doc>
<doc id="3213906" url="https://pl.wikipedia.org/wiki?curid=3213906" title="Żeglarstwo na Letnich Igrzyskach Olimpijskich 1936 - O-Jolle">
Żeglarstwo na Letnich Igrzyskach Olimpijskich 1936 - O-Jolle



</doc>
<doc id="3213907" url="https://pl.wikipedia.org/wiki?curid=3213907" title="Cécile Chaminade">
Cécile Chaminade

Cécile Louise Stéphanie Chaminade (ur. 8 sierpnia 1857 w Paryżu, zm. 13 kwietnia 1944 w Monte Carlo) – francuska kompozytorka i pianistka.
Brała prywatne lekcje muzyki u Augustina Savarda i Martina Pierre'a Marsicka. Kompozycję studiowała u Benjamina Godarda. Jako pianistka zadebiutowała w wieku 18 lat. Koncertowała najpierw we Francji, później w całej Europie i w Ameryce Południowej. W roku 1901 wyszła za wydawcę muzycznego Louis Mathieu Carbonela. Skomponowała około 150 pieśni w stylu salonowym. 

</doc>
<doc id="3213910" url="https://pl.wikipedia.org/wiki?curid=3213910" title="Ulica Stawna w Poznaniu">
Ulica Stawna w Poznaniu

Ulica Stawna (do 1918 i 1939-1945: "Teichstrasse") – ulica znajdująca się w Poznaniu na Starym Mieście na osiedlu Stare Miasto.
Nazwa ulicy pochodzi od znajdujących się kiedyś w tej okolicy rozlewisk Bogdanki. Sama ulica powstała po zburzeniu średniowiecznych fortyfikacji miasta w latach 1795-97. W zabytkowej kamienicy zarządu gminy żydowskiej mieści się jedyna w Poznaniu czynna synagoga. Do 1910 na rogu z Wroniecką stał szpital żydowski.

</doc>
<doc id="3213914" url="https://pl.wikipedia.org/wiki?curid=3213914" title="Bolesław Ciechanowski">
Bolesław Ciechanowski

Bolesław Ciechanowski (ur. 19 marca 1897 w Orle, zm. w kwietniu 1940) – podpułkownik dyplomowany piechoty Wojska Polskiego, ofiara zbrodni katyńskiej.
Życiorys.
Syn Mieczysława. 19 sierpnia 1920 został zatwierdzony z dniem 1 kwietnia 1920 w stopniu kapitana, w piechocie, w grupie oficerów byłych Korpusów Wschodnich i byłej armii rosyjskiej. 1 czerwca 1921 nadal pełnił służbę w 21 pułku piechoty w Warszawie. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 706. lokatą w korpusie oficerów piechoty, a jego oddziałem macierzystym był wciąż 21 pułk piechoty. W 1923 roku pełnił służbę w 73 pułku piechoty w Katowicach na stanowisku pełniącego obowiązki dowódcy II batalionu detaszowanego w Szczakowej. W następnym roku został przesunięty na stanowisko dowódcy III batalionu, a w 1925 roku dowódcy I batalionu. 1 grudnia 1924 został mianowany majorem ze starszeństwem z dniem 15 sierpnia 1924 i 221. lokatą w korpusie oficerów piechoty. Z dniem 2 listopada 1926 został przydzielony do Wyższej Szkoły Wojennej w Warszawie, w charakterze słuchacza Kursu 1926–1928. Z czasów studiów zachowały się dwie odmienne opinie o Ciechanowskim, jedna francuskiego dyrektora nauk Wyższej Szkoły Wojennej Louisa Faury'ego: „Umysł chaotyczny, nie nadaje się do pracy w sztabach”, i druga opinia, polskiego komendanta szkoły gen. Aurelego Serdy-Teodorskiego: „Bardzo dobry oficer, nadaje się na wszelkie stanowiska sztabowe”. Z dniem 31 października 1928, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Dowództwa Okręgu Korpusu Nr V w Krakowie. 20 września 1930 został przeniesiony do 13 Dywizji Piechoty w Równem na stanowisko szefa sztabu. 17 stycznia 1933 został mianowany podpułkownikiem ze starszeństwem z dniem 1 stycznia 1933 i 10. lokatą w korpusie oficerów piechoty. 28 czerwca 1933 został przeniesiony do 44 pułku piechoty w Równem na stanowisko zastępcy dowódcy pułku. Od 18 października 1936 do 4 lutego 1937 pełnił obowiązki dowódcy tego oddziału. W 1938 roku został przeniesiony do 64 pułku piechoty w Grudziądzu na stanowisko dowódcy pułku. 
Na czele tego pułku walczył w kampanii wrześniowej 1939. 1 września w czasie bitwy nad Osą został ranny w nogę. Ewakuowany przez Warszawę do szpitala w Brześciu nad Bugiem. Po przekazaniu szpitala przez Niemców Rosjanom, aresztowany 25 października 1939, wywieziony 2 kwietnia 1940. Prawdopodobnie został zamordowany na mocy decyzji Biura Politycznego Wszechzwiązkowej Komunistycznej Partii (bolszewików) z dnia 5 marca 1940 i figuruje na nieodnalezionej dotychczas tzw. białoruskiej liście katyńskiej.
Był mężem Jadwigi z domu Grentza, ojcem emigracyjnego historyka Jana Mieczysława Ciechanowskiego oraz Wojciecha (ur. 1935).

</doc>
<doc id="3213917" url="https://pl.wikipedia.org/wiki?curid=3213917" title="Lista głów państwa maltańskiego">
Lista głów państwa maltańskiego



</doc>
<doc id="3213918" url="https://pl.wikipedia.org/wiki?curid=3213918" title="Andrzej Bogacz">
Andrzej Bogacz

Andrzej Wiesław Bogacz (ur. 18 listopada 1897 w Jodłowniku, zm. 6 lutego 1962 w Dundee) – pułkownik piechoty Polskich Sił Zbrojnych.
Życiorys.
Andrzej Wiesław Bogacz urodził się 18 listopada 1897 w Jodłowniku, w rodzinie Andrzeja i Agnieszki z Wójtowiczów. Należał do XIV Polskiej Drużyny Strzeleckiej, 18 czerwca 1914 awansowany do stopnia podchorążego PDS. Po wybuchu I wojny światowej od sierpnia 1914 służył w Legionach Polskich. W szeregach 16 kompanii 2 pułku piechoty uczestniczył w kampanii karpackiej, następnie w 11 kompanii, dwa razy był ranny w czerwcu i sierpniu 1915 pod Dubniakami. W randze sierżanta w grudniu 1915 został mianowany aspirantem oficerskim. 1 kwietnia 1916 został chorążym. Na początku 1917 przydzielony do Krajowego Inspektoratu Zaciągu, wkrótce odkomenderowany do Inspektoratu Zaciągu w Siedlcach. Po kryzysie przysięgowym trafił do Polskiego Korpusu Posiłkowego.
Jako podporucznik byłego Polskiego Korpusu Posiłkowego reskryptem Rady Regencyjnej z 31 października 1918 roku został przydzielony do podległego jej Wojska Polskiego z zatwierdzeniem posiadanego stopnia. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 499. lokatą w korpusie oficerów piechoty. Od 1923 był dowódcą II batalionu 2 pułku Strzelców Podhalańskich w Sanoku. 1 grudnia 1924 roku awansował na majora ze starszeństwem z dniem 15 sierpnia 1924 roku i 151. lokatą w korpusie oficerów piechoty. 26 kwietnia 1928 roku został przesunięty ze stanowiska dowódcy II baonu na stanowisko kwatermistrza pułku. Uprawiał piłkę nożną w zespole piłkarskim „Podhalanie” działającym przy jednostce wojskowej, w barwach którego grał na pozycji napastnika. W 1929 roku był jednym z założycieli sanockiego koła Polskiego Towarzystwa Tatrzańskiego. 31 marca 1930 roku został przeniesiony do Korpusu Ochrony Pogranicza na stanowisko dowódcy 11 batalionu KOP „Ostróg”. 14 grudnia 1931 roku został awansowany na podpułkownika ze starszeństwem z dniem 1 stycznia 1932 roku i 13. lokatą w korpusie oficerów piechoty. Z dniem 15 marca 1932 roku został przeniesiony z KOP do 83 pułku Strzelców Poleskich w Kobryniu na stanowisko zastępcy dowódcy pułku. Od 28 listopada 1938 roku do września 1939 był dowódcą pułku KOP „Snów”.
W czasie kampanii wrześniowej 1939 roku dowodził rezerwowym 96 pułkiem piechoty, na czele którego walczył w rejonie Dobromila, Sądowej Wiszni i w Lasach Janowskich oraz podczas próby przebicia się do Lwowa. 21 września 1939 roku w rejonie Lwowa dostał się do niewoli niemieckiej, z której zbiegł i przedostał się do Francji.
W 1940 roku był dowódcą 7 pułku piechoty. W czerwcu 1940 roku, po klęsce Francji, przedostał się do Wielkiej Brytanii. 29 października 1943 roku Naczelny Wódz zatwierdził go na stanowisku dowódcy 1 Brygady Grenadierów. Wiosną 1945 roku, w stopniu pułkownika, został dowódcą 8 Brygady Piechoty. 
Po demobilizacji pozostał w Wielkiej Brytanii. Zmarł 6 lutego 1962 w szkockim Dundee.
27 grudnia 1924 poślubił w Sanoku Zofię Barbarę Bezuchę (ur. 1902), córkę sędziego Augusta Bezuchy, siostrę m.in. Jana i Zygmunta – oficerów Wojska Polskiego, a świadkami na ich ślubie byli dowódca 2psp, płk Franciszek Stutzmann i miejscowy lekarz powiatowy, dr Józef Kurasiewicz. Ich synem był Kazimierz Bogacz (1926–1979), geolog, wykładowca akademicki.

</doc>
<doc id="3213924" url="https://pl.wikipedia.org/wiki?curid=3213924" title="Liseberg (stacja kolejowa)">
Liseberg (stacja kolejowa)

Liseberg (szwedzki: "Lisebergs station") – stacja kolejowa w Göteborg, w regionie Västra Götaland, w Szwecji. Stacja znajduje się na Västkustbanan w pobliżu parku rozrywki Liseberg. 
Położona jest w tunelu około 300 metrów od głównego wejścia do parku rozrywki. Dojście na perony z powierzchni ziemi umożliwiają windy i schody ruchome. Posiada 2 perony krawędziowe, które są zabezpieczone przed nadjeżdżającymi pociągami poprzez przeszklone drzwi, które otwierają się automatycznie dopiero po zatrzymaniu się pociągu na peronie.
W niewielkiej odległości od stacji położone są również: centrum wystawowe Svenska Mässan, centrum handlowe Focushuset. Znajduje się tam przystanek tramwajowy (linia do Sahlgrenska Universitetssjukhuset, Centrum i Hisingen). Około 500 metrów od stacji znajduje się skrzyżowanie, z którego kursuje wiele linii autobusowych i tramwajowych w różnych kierunkach.

</doc>
<doc id="3213926" url="https://pl.wikipedia.org/wiki?curid=3213926" title="Jan Huss">
Jan Huss

Jan Huss (ur. 28 grudnia 1903 w Czudcu, zm. 25 stycznia 1972 w Rzeszowie) – działacz komunistyczny i związkowy, funkcjonariusz MBP, wiceprezydent i prezydent Rzeszowa.
Syn robotnika folwarcznego Kazimierza, do 1918 skończył szkołę podstawową i został ślusarzem. Od 1922 czeladnik ślusarski w fabryce maszyn i odlewni żelaza w Rzeszowie. 1923-1925 pracownik warsztatów PKP w Stryju, następnie odbył służbę wojskową. Od 1927 pracownik warsztatów PKP we Lwowie. Działacz Związku Zawodowego Kolejarzy (ZZK), gdzie był mężem zaufania, członkiem Zarządu sekcji mechanicznej i członkiem Zarządu Koła we Lwowie. Wybierany na zjazdy okręgowe i krajowe związku. Od 1930 działał w KPZU do jej rozwiązania w 1938. Po zajęciu wschodniej Polski przez ZSRR, 1939-1941 był kierownikiem grupy montażowej w zakładach mechanicznych i administracji kolei; pozostał na kolei we Lwowie do początku 1944. II 1944 w obawie przed aresztowaniem zaczął ukrywać się w rodzinnych stronach. Od VII 1944 w PPR w Rzeszowie, niedługo potem został kierownikiem Wydziału Zawodowego Komitetu Wojewódzkiego (KW) PPR. Od IX 1944 członek Komitetu Organizacyjnego Związków Zawodowych z ramienia PPR, 8 X 1944 na I konferencji został sekretarzem Okręgowej Rady Związków Zawodowych (OKZZ). 1945-1948 wiceprezydent, a 1948-1950 prezydent Rzeszowa. Członek egzekutywy Komitetu Miejskiego (KM) PPR/PZPR. W 1949 skończył trzyletnie państwowe studium administracyjne w Rzeszowie. 1950-1952 kierownik Wydziału Administracyjnego KW PZPR w Rzeszowie, a 15 V 1952 – 30 IX 1953 był naczelnikiem Wydziału X WUBP w Rzeszowie w stopniu starszego sierżanta. Później zajmował kierownicze stanowiska w budownictwie w Rzeszowie. Od 1960 przewodniczący Wojewódzkiej Rady Związków Zawodowych (WRZZ) w Rzeszowie. Od 1971 na emeryturze. Odznaczony m.in. Orderem Sztandaru Pracy I i II klasy.

</doc>
<doc id="3213927" url="https://pl.wikipedia.org/wiki?curid=3213927" title="Port lotniczy Lidköping-Hovby">
Port lotniczy Lidköping-Hovby

Port lotniczy Lidköping-Hovby (kod IATA: LDK, kod ICAO: ESGL) – port lotniczy położony 3 km na południowy wschód od Lidköping. Dysponuje 1990-metrowym pasem startowym o kierunku 06/24.

</doc>
<doc id="3213930" url="https://pl.wikipedia.org/wiki?curid=3213930" title="Lödöse södra">
Lödöse södra

Lödöse södra ("Lödöse południe") – przystanek kolejowy położony na południe od Lödöse, w Gminie Lilla Edet,w regionie Västra Götaland, w Szwecji. Najbliższa miejscowości to Alvhem w Gminie Ale. Dziennie zatrzymuje się tutaj 21 par pociągów regionalnych na trasie Göteborg C – Vänersborg.
Historia.
W 2006 roku Västtrafik zdecydowało się zbudować nową stację w Alvhem, na południe od Lödöse na wniosek gminy Lilla Edet. Początkowo planowano nazwać stację Tingberg, ale ostatecznie nazwano ją Lödöse södra.

</doc>
<doc id="3213934" url="https://pl.wikipedia.org/wiki?curid=3213934" title="Mölndal (stacja kolejowa)">
Mölndal (stacja kolejowa)

Mölndal – stacja kolejowa w Mölndal, w regionie Västra Götaland, w Szwecji. Zwane jest także jako: Knutpunkt Mölndalsbro. Jest to ważny węzeł komunikacyjny Västtrafik, obsługujący 3,5 mln pasażerów rocznie. Głównym elementem jest 500-metrowy most zbudowany w latach 70. nad autostradą E6/E20 i nad Västkustbanan. W związku z budową węzła przesiadkowego most został poszerzony w celu budowy przystanków po północnej stronie. 
Węzeł skupia zarówno komunikację kolejową (pociągi podmiejskie Göteborgs pendeltåg, regionalne i Öresundståg), komunikację tramwajową (pętla linii 2 i 4) oraz kilka linii autobusowych. 

</doc>
<doc id="3213948" url="https://pl.wikipedia.org/wiki?curid=3213948" title="Adrian Hoszowski">
Adrian Hoszowski

Adrian Hoszowski pseud. "Bohun", "Łemko", "Zachar" (ur. 13 czerwca 1898 w Wysocku Wyżnym, zm. 8 sierpnia 1967 w Warszawie) – ukraiński działacz komunistyczny, publicysta, dziennikarz.
Życiorys.
Do 1914 skończył 4 klasy gimnazjum w Turce, po wybuchu I wojny światowej znalazł się z rodziną w Kijowie, potem w Rostowie nad Donem, gdzie w 1918 ukończył gimnazjum, po czym został robotnikiem pracującym w miejscowych fabrykach. Od III 1920 członek RKP(b), sekretarz organizacji w Dońskim Urzędzie Pracy i Opieki Społecznej, później członek Komitetu Rejonowego RKP(b). Działacz grup czerwonej samoobrony w Żeleznowodsku, potem przez 3 miesiące dowódca plutonu w oddziale specjalnego przeznaczenia w Armii Konnej Budionnego. 1921 wybrany do rostowskiej Rady Delegatów Robotniczych i Żołnierskich (RDRiŻ). XI 1921 za zgodą Południowo-Wschodniego Biura KC RKP(b) wrócił do kraju. Po bezskutecznych staraniach o przyjęcie na Uniwersytet Lwowski wyjechał do Wiednia, gdzie studiował w Wyższej Szkole Handlowej. Działał w Ukraińskiej Sekcji przy KC Komunistycznej Partii Austrii, której wkrótce został sekretarzem. Współpracował z centralnym organem KPGW/KPZU "Nasza Prawda". Brał udział w pracach Zagranicznego Biura Pomocy Ruchowi Rewolucyjnemu w Galicji Wschodniej. Z powodu prześladowania przez austriacką policję X 1923 udał się do Berlina, gdzie kontynuował studia i był sekretarzem Sekcji Ukraińskiej w KPD. Wielokrotnie wyjeżdżał z odczytami do skupisk ukraińskiej emigracji w Bremie i Hamburgu. III 1924 skierowany przez KC KPZU do Lwowa jako instruktor. XII 1925 aresztowany na 4 miesiące we Lwowie, po zwolnieniu został kierownikiem Centralnego Wydziału Zawodowego (CWZ) przy KC KPZU, był też członkiem CWZ przy KC KPP. Od 1926 wydawca i redaktor legalnego tygodnika KPZU "Profesijni Wisty" ("Wiadomości Związkowe"). Od jesieni 1927 do grudnia 1928 na Ukrainie Sowieckiej, po powrocie nadal kierował CWZ przy KC KPZU. W 1930 stał na czele delegacji KPZU na V Kongres Czerwonej Międzynarodówki Związków Zawodowych, od X 1930 był redaktorem legalnego pisma KPZU "Nasza Zemla". I 1931 skierowany przez KC KPP do ZSRR, gdzie do 1946 był ekonomistą w instytucjach gospodarczych w Moskwie, Charkowie, Nowosybirsku i Marinilsku. Po powrocie do kraju IV 1946 wstąpił do PPR i został dyrektorem administracyjno-finansowym Motozbytu (do 1948), później dyrektorem Centralnego Zarządu Mechanizacji i Budownictwa (do 1952) i dyrektorem departamentu ekonomicznego PKPG (do 1953). Od 1953 starszy redaktor w dziale klasyków marksizmu-leninizmu Wydawnictwa Książka i Wiedza, od VII 1956 do końca życia zastępca redaktora naczelnego tygodnika "Nasze Słowo" - organu prasowego Ukraińskiego Towarzystwa Społeczno-Kulturalnego. Członek SDP. Wiele czasu poświęcał historii polskiego i ukraińskiego ruchu komunistycznego, zwłaszcza KPZU, kierował pracami zespołu KPZU w ówczesnym Zakładzie Historii Partii przy KC PZPR. 1958 otrzymał rentę dla zasłużonych, której nie pobierał. Był odznaczony m.in. Orderem Sztandaru Pracy II klasy i Złotym Krzyżem Zasługi (20 lipca 1946). Pochowany na wojskowych Powązkach (kwatera D6-2-34).

</doc>
<doc id="3213953" url="https://pl.wikipedia.org/wiki?curid=3213953" title="Sprawa Leona Hałasa">
Sprawa Leona Hałasa

Sprawa Leona Hałasa – postępowanie karne, które toczyło się w Poznaniu w okresie międzywojennym, budząc zainteresowanie mediów ogólnopolskich.
12 września 1931 robotnicy przetaczający ciężkie bele papieru spowodowali przypadkowe obsunięcie się części płyt chodnikowych przy ul. Półwiejskiej 20 w Poznaniu. Odkryta w ten sposób część piwnicy (wnęka) skrywała ustawione pionowo zwłoki ludzkie (szkielet). Odkrycie to rozeszło się bardzo szybko po mieście, ściągając na Półwiejską kilkusetosobowy tłum. Na podstawie kwitu bankowego znalezionego przy zwłokach ustalono tożsamość osoby - był to Józef Jankowiak, szesnastoletni pracownik (goniec) Banku Mieszczańskiego.
W trakcie czynności procesowych ustalono, że zabójcą był 32-letni zecer Leon Hałas, mąż Franciszki Jankowiak, której bratem był zamordowany Józef Jankowiak. Leon Hałas zamordował Jankowiaka z przyczyn finansowych, wiedząc, że ten transportuje w określone dni z banku duże sumy gotówki. 9 lipca 1923 Hałas zwabił Jankowiaka do jednej z piwnic przy ul. Półwiejskiej, wiedząc, że ten ma przy sobie pieniądze (12 milionów marek polskich na wypłaty w jednym z poznańskich przedsiębiorstw). Pretekstem była możliwość zarobienia dzięki ściągnięciu platyny z bezpieczników w tej piwnicy. Inne źródła mówią o tym, że Jankowiak miał pomóc Hałasowi w rąbaniu drewna w piwnicy. W sprawę zamieszany był także restaurator działający w pobliżu miejsca morderstwa, który pomógł upić ofiarę w swojej restauracji; był także jeszcze jeden wspólnik. Hałas zabił Jankowiaka młotkiem (lub siekierą), a zwłoki ukrył we wnęce, którą zakrył zamówionymi wcześniej deskami, poczernionymi węglem. Pieniądze ukrył w restauracji naprzeciw kasyna wojskowego przy ul. Bukowskiej. Matka zamordowanego i przyszła teściowa Hałasa mieszkała przy tej samej ulicy pod nr 31. Według jej zeznań pewnego wieczora Leon Hałas przyszedł do jej domu z zakrwawionym rękawem, lecz tłumaczył to krwotokiem z nosa.
Wkrótce ożenił się Franiszką Jankowiak i wyposażył wspólne mieszkanie. Choć jego poczynania wzbudzały podejrzenia policji, to jednak nie można było udowodnić mu zbrodni. Po ślubie Hałas wysłał w imieniu zamordowanego list ze stacji granicznej Zbąszyń o treści: "Nie szukajcie mnie. Wyjechałem za granicę". To ostatecznie zamknęło śledztwo. Po kilku latach urodziły się dzieci, pieniądze się skończyły i rodzina wyjechała (1926) do francuskiego Bourg-en-Bresse koło Lyonu, gdzie Hałas dał się poznać jako wzorowy pracownik drukarni (niektóre źródła mówią o fabryce drutu) i ojciec. Po znalezieniu zwłok wystąpiono o ekstradycję Hałasa do władz francuskich. 13 lutego 1932 przekroczył on granicę w Zbąszyniu, by 2 kwietnia tego samego roku stanąć przed Sądem Okręgowym w Poznaniu. Oskarżycielem był podprokurator Mieczysław Hrabyk. Hałas przyznał się do winy, a zabójstwo tłumaczył miłością do żony. Mimo wniosku o karę śmierci skazano go na 10 lat ciężkiego więzienia. 27 lipca 1932, po rozprawie apelacyjnej (wniosek obu stron), zmieniono klasyfikację czynu z "zabójstwa bez zastanowienia" na zabójstwo z premedytacją. Zasądzono karę śmierci przez powieszenie. Po kolejnej apelacji (z marca 1933) karę tę zamieniono na dożywocie i utratę praw obywatelskich na zawsze. Sąd Najwyższy potwierdził ten wyrok w dniu 30 sierpnia 1933.
Po dwóch latach odbywania kary więzienia, osadzony wystąpił z wnioskiem o pracę.
Na podstawie tej kryminalnej historii powstała kilkuczęściowa powieść "Hałas i jego spólnicy", publikowana w gazecie "Goniec Wielkopolski".

</doc>
<doc id="3213956" url="https://pl.wikipedia.org/wiki?curid=3213956" title="Poicephalus gulielmi">
Poicephalus gulielmi



</doc>
<doc id="3213961" url="https://pl.wikipedia.org/wiki?curid=3213961" title="Edgar Bruun">
Edgar Bruun

Edgar Helge Bruun (ur. 4 sierpnia 1905 w Oslo, zm. 30 października 1985 tamże) – norweski lekkoatleta, chodziarz.
Życiorys.
Bruun rozpoczął karierę sportową w 1928 roku. Trzykrotnie startował na igrzyskach olimpijskich w chodzie na 50 km. W 1936 zajął 5. miejsce z czasem 4:34:53,2 s, w 1948 był 4. z czasem 4:53:18 s, a w 1952 uplasował się na 17. pozycji z czasem 4:52:48,4 s.
W 1938 został brązowym medalistą mistrzostw Europy w chodzie na 50 km z czasem 4:44:35 s. Bruun jest także wielokrotnym medalistą mistrzostw Norwegii w chodzie na różnych dystansach.
Sześciokrotnie ustanawiał rekordy świata na różnych dystansach. 28 czerwca 1936 w Oslo pobił rekord świata w chodzie na 50 km, uzyskując czas 4:26:41 s.
W swojej karierze reprezentował barwy klubów IL Frogg Oslo i IK Hero Oslo.
Z zawodu był fryzjerem. Prowadził własny zakład fryzjerski w Kampen.
Zmarł 30 października 1985 w Oslo.

</doc>
<doc id="3213964" url="https://pl.wikipedia.org/wiki?curid=3213964" title="Nol (przystanek kolejowy)">
Nol (przystanek kolejowy)

Nol (szwedzki: "Nol station") – przystanek kolejowy w Nol, w Gminie Ale, w regionie Västra Götaland, w Szwecji. Znajduje się na Vänerbanan, tuż przy autostradzie E45. Stacja została otwarta 31 maja 1877 i działała do 21 maja 1970.
Nowa stacja w formie przystanku kolejowego została otwarta 9 grudnia 2012 i jest obsługiwana przez pociągi podmiejskie z Göteborga do Älvängen. Jest on podobny do innych stacji w gminie Ale, posiada dwa perony, które są połączone kładką dla pieszych, przechodzącą nad autostradą i łączy perony z miejscowością.

</doc>
<doc id="3213967" url="https://pl.wikipedia.org/wiki?curid=3213967" title="1st Street (Los Angeles)">
1st Street (Los Angeles)

1st Street – arteria w Los Angeles i East Los Angeles, biegnąca ze wschodu na zachód. Ulica służy jako separator między regionami pocztowymi i jest jedną z ulic, które biegną z East Los Angeles do West Los Angeles, po drodze przecinając rzekę Los Angeles. Mimo że ulica służy głównie jako główna arteria drogowa biegnąca na wschód od Downtown Los Angeles, to jej odcinek biegnący na zachód od tej dzielnicy biegnie przez dzielnice mieszkalne.
Odcinek 1st Street o długości ok. półtora kilometra, biegnący między ulicami Hoover Street i Glendale Boulevard biegnie współbieżnie z ulicą Beverly Boulevard.
Transport.
Wzdłuż wschodniego odcinka 1st Street, między ulicami Alameda Street i Indiana Street, biegnie złota linia metra w Los Angeles; wzdłuż tej linii metra znajdują się stacje Little Tokyo/Arts District, Pico/Aliso, Mariachi Plaza, Soto i Indiana. Wzdłuż zachodniego odcinka 1st Street biegnie linia nr 14 Metro Local, natomiast wzdłuż jego wschodniego odcinka biegnie linia nr 30 Metro Local.

</doc>
<doc id="3213969" url="https://pl.wikipedia.org/wiki?curid=3213969" title="Norsesund (przystanek kolejowy)">
Norsesund (przystanek kolejowy)

Norsesund (szwedzki: "Norsesunds station") – przystanek kolejowy w Norsesund, w regionie Västra Götaland, w Szwecji, na Västra stambanan. Został otwarty w 1867 roku, ale w latach 1870-1986 stacja nie funkcjonowała formalnie. Zmieniło się to dopiero kiedy wprowadzono ruch pociągów podmiejskich Göteborgs pendeltåg na trasie Göteborg – Alingsås.

</doc>
<doc id="3213974" url="https://pl.wikipedia.org/wiki?curid=3213974" title="NGC 5087">
NGC 5087

NGC 5087 (również PGC 46541) – galaktyka soczewkowata (S0 lub SA0), znajdująca się w gwiazdozbiorze Panny. Odkrył ją William Herschel 8 kwietnia 1788 roku. Należy do galaktyk z aktywnym jądrem.

</doc>
<doc id="3213975" url="https://pl.wikipedia.org/wiki?curid=3213975" title="Schwanheim (Frankfurt nad Menem)">
Schwanheim (Frankfurt nad Menem)

Schwanheim, Frankfurt-Schwanheim – 18. dzielnica "(Stadtteil)" miasta Frankfurt nad Menem, w Niemczech, w kraju związkowym Hesja. Należy do okręgu administracyjnego West.

</doc>
<doc id="3213979" url="https://pl.wikipedia.org/wiki?curid=3213979" title="Keton etylowo-metylowy">
Keton etylowo-metylowy



</doc>
<doc id="3213981" url="https://pl.wikipedia.org/wiki?curid=3213981" title="Air Moorea">
Air Moorea

Air Moorea – tahitańska linia lotnicza z siedzibą w Faa'a założona w 1968 roku. Głównym portem lotniczym był port lotniczy Moorea Temae. Linia zbankrutowała w listopadzie 2010 r.

</doc>
<doc id="3213982" url="https://pl.wikipedia.org/wiki?curid=3213982" title="Metoda Volharda">
Metoda Volharda

Metoda Volharda – metoda argentometryczna opisana w roku 1874 przez Jacoba Volharda (1834–1910), w której punkt końcowy miareczkowania (wytrącenie całości jonów Ag+) uwidaczniany jest poprzez pojawienie się zabarwienia pochodzącego od krwistoczerwonego kompleksu rodankowego żelaza(III). Pozwala ona na bezpośrednie oznaczenie zawartości jonów srebra, zwykle jednak jest wykorzystywana do oznaczania chlorków, a także bromków i jodków. 
Podejście to pozwala także na oznaczanie rodanków (tiocyjanianów, SCN−).
Oznaczanie halogenków w metodzie Volharda przeprowadza się poprzez miareczkowanie odwrotne roztworu zawierającego oznaczany halogenek za pomocą mianowanego roztworu AgNO3, którego nadmiar odmiareczkowuje się kolejnym mianowanym roztworem rodanku potasu (KSCN) lub rodankiem amonu (NH4SCN). Jako wskaźnika końca miareczkowania używa się ałunu żelazowo-amonowego (NH4Fe(SO4)2·12H2O), dającego różową/czerwoną barwę z nadmiarem tiocyjanianu – barwa jest zależna od ilości nadmiarowego rodanku, a tym samym kompleksu, jaki utworzy z jonem żelaza(III). Oznaczanie przeprowadza się w środowisku kwaśnym dodając do próbki kwas azotowy, co zapobiega hydrolizie jonów Fe3+. 
Reakcje zachodzące podczas oznaczania chlorków:
Pierwszą reakcją jest wytrącenie chlorku srebra nadmiarem AgNO3:
Nadmiar jonów Ag+ pozostały w roztworze wytrąca się jonami SCN−:
Po wytrąceniu całości Ag+ dalszy dodatek roztworu jonów SCN− skutkuje ich reakcją z jonami Fe3+ wskaźnika, dając barwny kompleks:
gdzie n jest liczbą koordynacyjną żelaza i wynosi od 1 do 6.
Uwagi.
Nadmiar rodanku może reagować z wcześniej wytrąconym AgCl (AgSCN jest słabiej rozpuszczalny niż AgCl), co będzie skutkowało odbarwieniem wskaźnika, a tym samym błędem miareczkowania. Aby temu zapobiec, można zastosować nitrobenzen, który ulega adsorpcji na powierzchni osadu i uniemożliwia zachodzenie tej reakcji. Dodatkowo zapobiega on adsorpcji azotanu srebra na osadzie chlorku. W przypadku oznaczania bromków i jodków dodatek nitrobenzenu jest zbędny z uwagi na niskie iloczyny rozpuszczalności AgBr ("I"r = 5,4) i AgI ("I"r = 8,5), które są mniejsze niż AgSCN ("I"r = 1,0).

</doc>
<doc id="3213984" url="https://pl.wikipedia.org/wiki?curid=3213984" title="Frankfurt-Schwanheim">
Frankfurt-Schwanheim



</doc>
<doc id="3213985" url="https://pl.wikipedia.org/wiki?curid=3213985" title="Keton dimetylowy">
Keton dimetylowy



</doc>
<doc id="3213986" url="https://pl.wikipedia.org/wiki?curid=3213986" title="Egzekucja na górze Gruszka">
Egzekucja na górze Gruszka

Egzekucja na górze Gruszka, także Mord na Gruszce – masowa zbrodnia na 112 obywatelach polskich, dokonana przez funkcjonariuszy niemieckiej policji porządkowej nocą 5/6 lipca 1940 roku na górze Gruszka ponad Tarnawą Górną.
Historia.
Areszt i wyrok (Sanok).
Podczas II wojny światowej, w ramach Akcji AB, okupanci niemieccy przystąpili do „opróżniania” więzienia w Sanoku. W marcu 1940 osadzonych było tam 320 osób, a według stanu z 18 maja 1940 przebywało w zakładzie już 619 więźniów, podczas gdy przyjęta norma przewidywała 220 miejsc. W większości wypadków byli to tzw. „węgiernicy” (przez samych Niemców określani niekiedy jako „polscy legioniści”), uciekinierzy z terenu okupowanej Polski, usiłujący przedostać się do polskich oddziałów we Francji, których aresztowano podczas próby nielegalnego przekroczenia granicy ze Słowacją lub Węgrami głównie w okolicach miejscowości Baligród, Balnica, Cisna, Komańcza, Żubracze (zatrzymań tychże Polaków dokonywali funkcjonariusze niemieckich służb – policja graniczna, żandarmeria, straż celna – przy współpracy z policją ukraińską, a także wskutek działań cywilnych nacjonalistów ukraińskich). Zatrzymani byli poddawani śledztwu i torturom w Grenzkommissariat Sicherheitspolizei (Komisariat Graniczny Policji Bezpieczeństwa) Sanok.
14 czerwca 1940 kilkudziesięciu Polaków osadzonych uprzednio w więzieniu w Sanoku (w tym ośmiu pochodzących z Sanoka i sąsiednich wsi) znalazło się w pierwszym transporcie więźniów skierowanym z Tarnowa do obozu koncentracyjnego KL Auschwitz. Relację dotyczącą osadzonych złożył strażnik więzienia w Sanoku, Nestor Kiszka ps. „Neron”, zaprzysiężony do polskiej działalności podziemnej, który podczas pracy dostarczał aresztowanym m.in. żywność, lekarstwa i przekazywał grypsy. Według niego w połowie czerwca 1940 w sanockim więzieniu miał miejsce bunt wraz z próbą ucieczki podjętą przez więźniów, co zostało stłumione przez Niemców. Wskutek masowych zatrzymań, liczba osadzonych w więzieniu w Sanoku pod koniec czerwca 1940 wynosiła 1564 osoby wobec ww. limitu 220 osób (w celach przeznaczonych dla 6 osób przebywało ok. 50-60 ludzi). W jeden z czerwcowych dni 1940 (prawdopodobnie 5 czerwca 1940) wywoływano z cel sanockiego więzienia po 10 osób, konwojowano je do położonego tuż obok budynku Sądu Grodzkiego, gdzie przeprowadzano "quasi" rozprawę sądową, polegającą jedynie na postawieniu pytania czy osadzony przed zatrzymaniem usiłował przekroczyć granicę zmierzając do legionów polskich na Węgrzech, po czym – niezależnie od udzielonej odpowiedzi – rozprawę zamykano i odprowadzano oskarżonych z powrotem do cel. Analogicznie w dniu 5 lipca 1940 (tu podano 4 lipca) po godz. 15 więźniowie byli wywoływani z cel więziennych, prowadzeni do budynku ww. sądu, gdzie w tej samej sali w wyreżyserowanym przez Niemców procesie ogłaszono im wyrok: karę śmierci przez rozstrzelanie, wydaną przez niemiecki "Sondergericht" (sąd specjalny wzgl. Sąd Doraźny z Rzeszowa o charakterze policyjnym), a przy tym informując, iż Generalny Gubernator okupowanych obszarów polskich Hans Frank nie skorzystał wobec nich z prawa łaski). Wśród osądzonych wówczas były osoby zatrzymane przy próbie nielegalnego przekroczenia granicy w stronę południową oraz miejscowi sanoczanie (osadzeni w więzieniu byli wówczas przedstawiciele inteligencji, prawnicy, lekarze, oficerowie księża, młodzież szkolna).
Egzekucja (góra Gruszka).
Po ogłoszeniu wyroków skazani byli kierowani do cel przejściowych tj. cel śmierci). Następnie wszyscy skazani w liczbie 113 zostali przeniesieni do osobnej celi zbiorczej, ulokowanej na kondygnacji parterowej więzienia), gdzie spędzili wspólnie noc 5/6 lipca 1940. Po upływie ok. 12 godzin od czasu ogłoszenia wyroków, w przybliżeniu o północy skazani byli wyprowadzani z celi w porządku alfabetycznym, kierowani na dziedziniec więzienia i wprowadzani do podstawionych czterech policyjnych samochodów transportowych. Według relacji N. Kiszki więźniowie w tym czasie "stawiali czynny opór". Aktem osobistej odwagi wykazała się Leokadia Górska (ur. żona kapitana Ignacego Górskiego z garnizonującego do 1939 w Sanoku 2 Pułku Strzelców Podhalańskich, do 1939 oficera RKU Sanok), która protestowała znieważając Niemców. W początkowej fazie transportowania osób, były one prowadzone swobodnie, zaś następnie (wskutek podjętej próby ucieczki) skazani byli skuwani parami (według relacji Jana Barańskiego - skuwani zasadniczo po 5 osób). Na okrytej plandeką powierzchni załadunkowej ciężarówek więźniowie byli sadowieni na ławkach po dwóch plecami do siebie, zaś strzegli ich na przemian Niemcy uzbrojeni w karabiny. Po załadowaniu ciężarówek Niemcy wywieźli z Sanoka więźniów w kierunku południowym przez Zagórz na obszary leśny, położony na stoku góry Gruszka powyżej Tarnawy Górnej. Las był w tym czasie otoczony przez niemiecką policję i wojsko. Zaangażowane przez Niemców oddziały robotnicze, złożone z osób narodowości niemieckiej, dokonały uprzednio wykopania dołów. Przywiezieni na miejsce skazańcy byli ustawiani nad dołami i rozstrzeliwani przy pomocy karabinów maszynowych. Po dokonaniu egzekucji pierwszego transportu, cztery pojazdy ciężarowe powróciły do Sanoka, po czym dokonano transportu następnej grupy skazanych w to samo miejsce, gdzie ponownie dokonano egzekucji. Rozstrzeliwanie zakończono przed godz. 5 rano w dniu 6 lipca. Według N. Kiszki w sumie Niemcy zorganizowali trzy transporty (zgodnie z jego relacją ostatni z nich odjechał z więzienia kilka minut po godz. 6). Według Jana Barańskiego łącznie przeprowadzono siedem transportów. 
Egzekucje przeprowadzili funkcjonariusze niemieckiego 45. batalionu policyjnego (niem. Polizei-Bataillon 45), stacjonującego w Rzeszowie. W trakcie egzekucji Niemcy uruchomili silniki pojazdów celem zagłuszenia strzałów z broni oraz krzyków ofiar. Masowe groby zostały zasypane, a teren wyrównany i ugnieciony przy pomocy samochodów ciężarowych. Celem ukrycia miejsca zbrodni ułożono na nim dwa ścięte w pobliżu świerki. Następnie na tym terenie zostały zasadzone drzewka.
Rankiem tuż po egzekucji dwaj mieszkańcy z Tarnawy Górnej dotarli na obszar zbrodni, zauważając poruszający się grunt masowego grobu. Usiłując rozkopać to miejsca natrafili na ciało Leokadii Górskiej, jednak wobec zbliżania się tamże niemieckich funkcjonariuszy z psami, oddalili się stamtąd. Władze niemieckie wydały ludności Tarnawy Górnej zakaz wstępowania na teren leśny w okolicy dokonania zbrodni. Pomimo tego niektórzy mieszkańcy udali się na miejsce egzekucji, gdzie odnaleźli części garderoby ofiar, w tym damskiej. 
W oficjalnym rejestrze administracji niemieckiego więzienia w Sanoku z lat 1939-1940 dokonywano adnotacji "samobójstwo" przy 113 więźniach skazanych na karę śmierci.
Ofiary egzekucji.
Ofiarami byli Polacy pochodzący z różnych regionów kraju (m.in. Warszawa, Poznań, Lublin, Bydgoszcz, Gdynia, Tczew, Kraków, Kielce, Łódź, Częstochowa, Czeladź, Skarżysko-Kamienna, Zamość, natomiast z Sanoka pochodziło 12 osób) oraz z różnych środowisk i reprezentujących warstwy społeczne i różne profesje (dwie osoby z tytułem naukowym doktora, jeden inżynier, 19 uczniów szkół średnich, 6 studentów, lekarze, handlowcy, robotnicy, rolnicy). Zazwyczaj były to osoby zatrzymane podczas próby nielegalnego przekroczenia granicy Generalnego Gubernatorstwa w celu dostania się na Węgry i w głównej mierze byli to młodzi polscy patrioci pragnący dotrzeć do armii polskiej formowanej we Francji. Dziesięcioro zamordowanych pochodziło z terenu powiatu sanockiego. Wśród ofiar byli oficerowie Wojska Polskiego, w tym były kpt. Czesław Wawrosz, kpt. dr Grzegorz Woźniakowski (ur. 1909, we wrześniu 1939 naczelny lekarz 1 pułku Strzelców Konnych), kpt. Jan Drabik, por. Kazimierz Bielnicki (ur. 1898, adwokat ze Skarżyska-Kamiennej), a ponadto zginęli m.in. profesor Józef Rec i dwaj wychowankowie (Jerzy Hertig, Tadeusz Nunberg) z Gimnazjum Męskiego w Sanoku, Fryderyk Sedlak (rządca majątku w Myczkowie), Zygmunt Skarżyński (sędzia Sądu Grodzkiego), Tadeusz Twardowski (drukarz z Poznania) oraz jako jedyna kobieta wśród ofiar, wspomniana Leokadia Górska (ur. 1901). Część zamordowanych została wcześniej zadenuncjowana przez członków Organizacji Ukraińskich Nacjonalistów, współpracujących z Niemcami i przez ukraińską policją pomocniczą.
Wobec oficjalnej liczby 113 skazanych na karę śmierci oraz przy uwzględnieniu jednej osoby, która zbiegła z transportu, przyjęto, że na górze Gruszka rozstrzelano 112 osób. Podczas transportowania na miejsce egzekucji jeden ze skazanych, 20-letni Jan Schaller dokonał udanej próby ucieczki (wcześniej, podczas wyprowadzania z celi podciął sobie żyły i w stanie rzekomego osłabienia został usadzony na ostatniej ławce w ciężarówce), w ciemności wyskakując z jadącej ciężarówki. Innym uciekinierem miał być Jan Barański, który w swojej relacji wskazał, że po przyjeździe w ostatnim siódmym transporcie ciężarówką na miejsce egzekucji, będąc pierwotnie skutym tylko z dwoma innymi skazanymi, zauważył, że z rąk obsunął mu się łańcuch, po czym zaatakował konwojentów, odebrał jednemu z nich broń i zbiegł wraz z dwoma towarzyszami (jeden z nich był kierownikiem szkoły w Kętach). Inskrypcja na pomniku w miejscu egzekucji oraz tablica informacyjna na zbiorowej mogile ofiar na cmentarzu w Sanoku, a także niektóre inne źródła podały liczbę 115 ofiar. Biorąc pod uwagę łączną liczbę transportowanych skazańców z sanockiego więzienia, prawidłowym rozmiarem mogło być 114, jako że śmierci uniknął Jan Schaller. Dokument pod nazwą "Lista zamordowanych na Gruszce 5/6 lipca 1940 roku (wykaz sporządzony przez B.R na podstawie księgi więziennej)" podała liczbę 112 ofiar egzekucji (tyleż samo nazwisk zostało wymienionych na tablicach upamiętniających na cmentarzu w Sanoku). W artykule prasowym z 1946 sprzed dokonania ekshumacji anonsowano, że w egzekucji śmierć poniosło 189 osób, w tym 178 oficerów, 8 kobiet i 3 księży. Jak podał Zbigniew Osenkowski, Niemcy podczas transportu schwytali kilku chłopów, których dołączyli do grupy skazańców. Z kolei Mieczysław Przystasz w 1967 podał, że wśród ofiar było 104 Polaków osadzonych uprzednio w sanockim więzieniu oraz 14 Polaków przetrzymywanych wcześniej w sanockiej siedzibie gestapo.
Upamiętnienie.
Jeszcze w trakcie okupacji niemieckiej miejscowa ludność miała umieścić w miejscu egzekucji tabliczkę z napisem: "Tu spoczywają bohaterowie polscy".
Po zakończeniu wojny miejsce egzekucji na Gruszce było jednym z miejsc zaewidencjonowanych przez koło w Sanoku Polskiego Związku Byłych Więźniów Politycznych Hitlerowskich Więzień i Obozów Koncentracyjnych i wśród ustalonych przez działaczy zyskało pierwszorzędny status. Po przejęciu władzy przez komunistów i nastaniu Polski Ludowej 20 sierpnia 1946 Powiatowa Rada Narodowa w Lesku podjęła uchwałę o przeprowadzeniu ekshumacji ofiar egzekucji. W tym celu został powołany tamże specjalny komitet mający zadanie przeprowadzenie ekshumacji oraz przeniesienie ciał ofiar na cmentarz w Lesku. Po dokonaniu ekshumacji – według różnych źródeł przeprowadzonej jesienią 1946 lub jesienią 1947. W listopadzie 1947 szczątki ofiar zostały przewiezione do Sanoka w kilkunastu dużych trumnach koloru czarnego i umieszczone pod arkadami kamienicy w centrum miasta, gdzie odbyły się uroczystości żałobne. W tym czasie miasto było przystrojone czarnymi i biało-czerwonymi flagami, czuwała warta honorowa, grała orkiestra, ustawiono znicze i kwiaty. W uroczystościach uczestniczyły tłumy ludzi, a do miasta z całego kraju przybyły rodziny pomordowanych. Następnie szczątki ofiar, przy asyście żołnierzy Wojska Polskiego, zostały przewiezione na cmentarz przy ul. Rymanowskiej w Sanoku i przy salwie honorowej pochowane w zbiorowej mogile. Zbiorową mogiłę na sanockim cmentarzu obramowano, obsadzono kwiatami i ligustrem, a u wezgłowia ustanowiono obelisk. Na pomniku z podstawą w postaci stosu kamieni umieszczono tablicę z inskrypcją: "Męczennikom za wolność i demokrację. Mogiła zbiorowa Polaków zamordowanych bestialsko przez zbirów hitlerowskich w czasie okupacji powiatu sanockiego od września 1939 r. do czerwca 1944 r. Cześć waszej pamięci". Na postumencie usadowiono rzeźbę sokoła autorstwa Stanisława Jana Piątkiewicza, która pierwotnie od 1939 miała zostać umieszczona na Gmachu Towarzystwa Gimnastycznego „Sokół” w Sanoku. Na postumencie z tablicą pamiątkową umieszczono rzeźbę Sokoła, wykonaną w 1939 roku przez Stanisława Jana Piątkiewicza, która pierwotnie była umieszczona na Gmachu Towarzystwa Gimnastycznego Sokół w Sanoku. Całemu obiektowi patronowała Sanocka Fabryka Wagonów.
Z miejsca egzekucji na Gruszce pobrano ziemię, którą umieszczono w urnie złożonej w Mauzoleum Ofiar II Wojny Światowej, ustanowionym w 1948 na cmentarzu przy ulicy Rymanowskiej w Sanoku. W 1962 na tymże pomniku ustanowiono tablice z nazwiskami ofiar, w tym egzekucji na górze Gruszka.
Samo miejsce egzekucji do roku 1961 zostały zabezpieczone w sposób tymczasowy, uporządkowano tam teren i ogrodzono drewnianym parkanem. W 1961 przystąpiono do realizacji upamiętnienia tamże. W 1961 powstał pomnik-kurhan, na którym w 1961 ustanowiono upamiętniający zbrodnię obelisk. Znajduje się na nim krzyż Orderu Virtuti Militari, opleciony koroną z drutu kolczastego obejmującą trójkątną literę „P” oraz inskrypcją "Cześć ich pamięci". Na tablicy pamiątkowej umieszczono inskrypcję:
Powyżej obelisku, gdzie znajduje się prostokątna zbiorowa mogiła, po prawej stronie umieszczono biało czerwony słup z tarczą noszącą inskrypcję:
Fundatorem upamiętnień był oddział powiatowy w Sanoku Związku Bojowników o Wolność i Demokrację, zaś inicjatorem projektu działacz tej organizacji leśniczy Jan Marciniak. Żelazny krzyż wykonali kolejarze parowozowni w Zagórzu. Uroczystości odsłonięcia upamiętnienia zaplanowano na 5 lipca 1961, lecz tuż przed tym zostały one odwołane wskutek interwencji I sekretarza PZPR w Lesku, który sprzeciwił się umieszczeniu na pomniku krzyża "jako elementu nie przystającemu" (ówczesnemu) "systemowi".
W rocznicę egzekucji odbywają się uroczystości upamiętniające zarówno w miejscu jej dokonania, jak i w Sanoku przy zbiorowej mogile na cmentarzu. Po 1989 organizatorem obchodów zostało koło Światowego Związku Żołnierzy Armii Krajowej w Sanoku.
Tabliczka upamiętniająca ofiary egzekucji na górze Gruszka została umieszczona na Pomniku Synom Ziemi Sanockiej Poległym i Pomordowanym za Polskę w Sanoku, ustanowionym w 2005.

</doc>
<doc id="3213987" url="https://pl.wikipedia.org/wiki?curid=3213987" title="Iwan Czerniawski">
Iwan Czerniawski

Iwan Jeremijowycz Czerniawski (ukr. Іван Єремійович Чернявський, ros. Иван Еремеевич Чернявский "Iwan Jeriemiejewicz Czerniawski"; ur. 4 sierpnia 1930 w Kuciwce, zm. 2001) – radziecki lekkoatleta.
Lata młodości.
Czerniawski urodził się 4 sierpnia 1930 w Kuciwce w rejonie smiłańskim w wielodzietnej rodzinie. W 1937 wraz z rodziną przeprowadził się do wsi Makiejewka w tym samym rejonie, gdzie w 1946 ukończył szkołę średnią. W młodości uprawiał biegi narciarskie i boks. W rozwoju kariery przeszkodził mu atak Niemiec na ZSRR, po którym której jego ojciec i jeden z braci walczyli na froncie, a drugi został wzięty w niewolę przez Niemców. Po zakończeniu wojny pracował w Donieckim Zagłębiu Węglowym, a w 1950 wcielono go do wojska. Tam dostrzeżono jego talent lekkoatletyczny i zaproponowano mu posadę nauczyciela wychowania fizycznego, którą Czerniawski przyjął. W 1954 zaczął naukę w Kijowskim Instytucie Wychowania Fizycznego na kierunku lekkoatletyka.
Kariera.
W 1956 wystartował na igrzyskach olimpijskich, na których zajął 10. miejsce w biegu na 5000 m z czasem 14:22,4 s i 6. na 10000 m z czasem 29:31,6 s. Za występ na igrzyskach został odznaczony orderem Znak Honoru. W 1963 zakończył karierę. Jest rekordzistą obwodu czerkaskiego w biegu na 10000 m z czasem 29:14,0 s, ustanowionym w 1955.
Losy po zakończeniu kariery.
Po ukończeniu kijowskiego instytutu objął posadę kierownika działu edukacyjno-sportowego regionalnej rady DST "Kołchoźnik" w Równem. Następnie pracował jako nauczyciel wychowania fizycznego oraz trener w tym samym mieście. Był również wykładowcą w katedrze wychowania fizycznego na Ukraińskim Instytucie Inżynierów Gospodarki Wodnej. Zmarł w 2001.
Upamiętnienie.
Na cześć Czerniawskiego w obwodzie czerkaskim organizuje się maraton.
Życie prywatne.
W 1956 poślubił Rajisę Skrypnyk.

</doc>
<doc id="3213993" url="https://pl.wikipedia.org/wiki?curid=3213993" title="Czesław Wawrosz">
Czesław Wawrosz

Czesław Wawrosz (ur. 8 kwietnia 1895 w Jaworowie, zm. 6 lipca 1940 na górze Gruszka) – polski wojskowy, uczestnik czterech wojen, kawaler Orderu Virtuti Militari, zdegradowany w 1930 kapitan piechoty Wojska Polskiego II RP, ziemianin, przedsiębiorca, ofiara egzekucji na górze Gruszka.
Życiorys.
Czesław Wawrosz urodził się 8 kwietnia 1895 w Jaworowie jako syn Rudolfa i Heleny z domu Soerger. 
Podczas I wojny światowej służył w szeregach C. K. Armii. Został mianowany chorążym (kadetem) w rezerwie piechoty z dniem 1 maja 1915, a następnie zweryfikowany w stopniu chorążego w rezerwie piechoty z dniem 1 sierpnia 1915. Jesienią 1915 jako chorąży rezerwy 5 kompanii 10 pułku piechoty został wzięty do niewoli. Według informacji z początku stycznia 1918 był w niewoli rosyjskiej w Bobrowie (gubernia woroneska). W 1917, 1918 formalnie był przydzielony nadal do 10 pułku piechoty.
U kresu wojny od 1 listopada 1918 służył w Wojsku Polskim. Dekretem Naczelnego Wodza Wojsk Polskich z 7 maja 1919 jako były żołnierz armii austro-węgierskiej został przyjęty do Wojska Polskiego z zatwierdzeniem posiadanego stopnia podporucznika ze starszeństwem od 1 sierpnia 1916 i z zaliczeniem do I Rezerwy Armii, z jednoczesnym powołaniem do służby czynnej na czas wojny aż do demobilizacji. Następczym rozkazem Ministra Spraw Wewnętrznych otrzymał przydział do 10 pułku piechoty z dniem 28 lutego 1919. Brał udział w wojnie polsko-ukraińskiej 1918–1919 i wojnie polsko-bolszewickiej 1919–1920 w szeregach 37 pułku piechoty w stopniu porucznika. W czerwcu 1920 dowodzona przez niego 9 kompania III batalionu (kierowanego przez kpt. Mieczysława Jusa) rozbiła siły nieprzyjaciela pod Wielkim Stachowem. Za swoje czyny wojenne Wawrosz w 1921 otrzymał Order Virtuti Militari (nr 3685). W Wojsku Polskim służył czynnie do 13 września 1921 na rozkaz generała Malczewskiego. Następnie był porucznikiem rezerwy. 15 sierpnia 1924 został awansowany na stopień kapitana w Korpusie Oficerów Piechoty ze starszeństwem z dniem 1 czerwca 1919. W 1923 był przydzielony jako oficer rezerwowy do 38 pułku piechoty Strzelców Lwowskich w garnizonie Przemyśl, a w 1924 jako oficer rezerwowy zatrzymany w służbie czynnej do 78 pułku piechoty w garnizonie Baranowicze. W 1928 był zweryfikowany w stopniu kapitana na liście starszeństwa oficerów piechoty z dniem 1 grudnia 1924 z lokatą 3 i wówczas był oficerem 78 pułku piechoty.
W latach 20. wraz z Antonim Kozłowskim prowadził restaurację, zlokalizowaną na rynku w Lesku. Jako oficer rezerwy w pierwszej połowie lat 20. zamieszkiwał w Myczkowie i był dzierżawcą dóbr. W tychże latach jego matka, Helena Soerger wydzierżawiła obszar swojego majątku w Myczkowie porucznikowi rezerwy Tadeuszowi Jakubowskiemu. Z powodu powtarzających się kłótni i negatywnego zachowania dzierżawcy wobec wydzierżawiającej i miejscowych osób, umowa dzierżawy została rozwiązana. Następnie dobra ziemskie o powierzchni 400 morgów odkupił od matki Czesław Wawrosz. Pomimo wezwań właściciela, T. Jakubowski pozostawał w majątku. 14 października 1929 ponownie miał odmówić opuszczenia majątku, a ponadto w obecności przybyłego wójta miał znieważyć Czesława Wawrosza. W odpowiedzi na to Wawrosz zastrzelił Jakubowskiego z broni palnej. W czasie zdarzenia Czesław Wawrosz pozostawał oficerem 78 pułku piechoty. 
W myśl art. 453 k. k. został oskarżony o morderstwo Tadeusza Jakubowskiego. Rozprawa przed Wojskowym Sądem Okręgowym w Przemyślu toczyła się od 27 października 1930. Jako świadkowie zeznawali przed sądem sędzia Buczacki z Leska (będący wcześniej arbitrem w sądzie polubownym między Wawroszem a Jakubowskim), który potwierdził zamiar zabitego porucznika pozostania przy dzierżawie oraz kpt. taborów Alfred Tatarka, który był jednym z sekundantów w sprawie obu skonfliktowanych oficerów i potwierdził obawy Jakubowskiego w związku z faktem noszenia przy sobie rewolweru przez Wawrosza. Podczas rozprawy został odczytany list adwokata Seinfelda ze Stanisławowa, według którego podczas wojny w 1919 Wawrosz jako porucznik 37 pułku piechoty miał zmuszać sklepikarza Pinkasa Klara z Chryplina do oddania gotówki i wykopania grobu, skazać go na 25 plag oraz na karę śmierci; zaś po imitowanym akcie rozstrzelania ślepymi nabojami (uprzednio zmuszono ofiarę do wykopania sobie grobu) przez 14 żołnierzy skazany wykupił się kwotą 8 tys. koron, które Wawrosz miał zabrać od niego jako pożyczka wojenna. W odpowiedzi na te zarzuty, podniesione podczas procesu w 1930, zaskoczony nimi Wawrosz oświadczył przed sądem, że sprawa ta została już wcześniej zbadana przez sąd wojskowy i został on uwolniony od zarzutów. Po czterodniowej rozprawie w dniu 3 listopada 1930 o godz. 22 WSO w Przemyślu wydał wyrok, w myśl którego Czesław Wawrosz został uznany winnym popełnienia zabójstwa umyślnego, spowodowanego ciężką zniewagą ze strony poszkodowanego Tadeusza Jakubowskiego, i skazany na karę jednego roku i dwóch miesięcy więzienia zastępującego dom poprawy, pozbawienie stopnia oficerskiego i wydalenie z korpusu oficerskiego. Do wymiary kary zaliczono skazanemu 12 miesięcy aresztu śledczego, biegnącego od 15 października 1929. Po wydaniu wyroku Wawrosz "zastrzegł sobie trzy dni do namysłu".
Czesław Wawrosz był właścicielem dworu w Myczkowie do 1940. W tym czasie stworzył tam pensjonat „Dwór na Bercu” stanowiący ośrodek wczasowy i sanatorium, pierwszy tego rodzaju ośrodek w Bieszczadach, a ponadto infrastrukturę dla letników (korty tenisowe, zaporę wodną, ścieżki rekreacyjne). Poza tym dzierżawił pensjonat w Żukowie i był właścicielem restauracji w Krakowie. W latach 30. był członkiem sanockiego koła Polskiego Towarzystwa Tatrzańskiego, w ramach którego zasiadał w zarządzie i działał w komisji letniskowo-gospodarczej.
Po wybuchu II wojny światowej w 1939 i kampanii wrześniowej zaangażował się w działalność konspiracyjną. Został organizatorem transgranicznej siatki przerzutowej żołnierzy Wojska Polskiego. Wskutek prowadzonego przez Niemców śledztwa i dokonanej prowokacji organizator trasy kurierskiej Józef Rec dokonał nieświadomie dekonspiracji, wskutek czego Wawrosz został aresztowany przez Gestapo w Huzelach i 18 marca 1940 o godz. 17:20 osadzony w więzieniu w Sanoku. W dniu 5 lipca 1940 wyrokiem niemieckiego sądu specjalnego ("Sondergericht") w siedzibie przy sanockim więzieniu został skazany na karę śmierci. Nad ranem 6 lipca 1940 wraz z grupą więźniów został wywieziony z Sanoka i rozstrzelany w lesie na stoku góry Gruszka nieopodal Tarnawy Dolnej. Egzekucję wykonał 45 Batalion Policyjny stacjonujący w Rzeszowie.
Dwór Czesława Wawrosza w Myczkowie uległ zniszczeniu podczas II wojny światowej.
Upamiętnienie.
Po wojnie w 1947 szczątki ofiar egzekucji na Gruszce zostały ekshumowane i złożone w mogile zbiorowej na cmentarzu przy ul. Rymanowskiej w Sanoku. W jej miejscu powstał pomnik, na którym umieszczono tablicę z inskrypcją: "Męczennikom za wolność i demokrację. Mogiła zbiorowa Polaków zamordowanych bestialsko przez zbirów hitlerowskich w czasie okupacji powiatu sanockiego od września 1939 r. do czerwca 1944 r. Cześć waszej pamięci.", na którego postumencie znajduje się rzeźba Sokoła autorstwa Stanisława Jana Piątkiewicza, w 2013 przy pomniku umieszczono dwie tablice z listą zamordowanych na górze Gruszka (wśród 112 wymienionych ofiar został podany Czesław Wawrosz). U podnóża wzniesienia Gruszka znajduje się zbiorowa mogiła ofiar egzekucji w formie ziemnego kurhanu, na którym w 1961 ustanowiono upamiętniający zbrodnię obelisk. W 1962 Czesław Wawrosz został upamiętniony wśród innych osób wymienionych na jednej z tablic Mauzoleum Ofiar II Wojny Światowej na obecnym Cmentarzu Centralnym w Sanoku.
W ramach obchodów 75. rocznicy egzekucji na Gruszce podczas sesji popularnonaukowej, zorganizowanej przez Muzeum Historyczne w Sanoku w dniu 23 czerwca 2015 Stanisław Drozd z Muzeum Kultury Bojków w Myczkowie wygłosił referat pt. "Czesław Wawrosz – zapomniany bohater".

</doc>
<doc id="3213996" url="https://pl.wikipedia.org/wiki?curid=3213996" title="Sindlingen (Frankfurt nad Menem)">
Sindlingen (Frankfurt nad Menem)

Sindlingen, Frankfurt-Sindlingen – 38. dzielnica "(Stadtteil)" miasta Frankfurt nad Menem, w Niemczech, w kraju związkowym Hesja. Należy do okręgu administracyjnego West.
W dzielnicy znajduje się przystanek kolejowy Frankfurt-Sindlingen.

</doc>
<doc id="3213997" url="https://pl.wikipedia.org/wiki?curid=3213997" title="Adam Hahn">
Adam Hahn

Adam Hahn (ur. 18 września 1920, zm. 13 marca 2000 w Poznaniu) – polski architekt.
Życiorys.
W 1949 ukończył studia na Wydziale Architektury Szkoły Inżynierskiej w Poznaniu, a w 1964 na takim samym wydziale na Politechnice Wrocławskiej. Do 1951 zatrudniony Biurze Projektów i Studiów Budownictwa Osiedlowego ZOR. Potem przeszedł do poznańskiego "Miastoprojektu", gdzie pozostawał do 1981.
Pochowany na Cmentarzu Junikowo w Poznaniu w dniu 18 marca 2000.

</doc>
<doc id="3213998" url="https://pl.wikipedia.org/wiki?curid=3213998" title="Kristýna Petrová">
Kristýna Petrová

Kristýna Petrová, z domu Havlíková (ur. 22 lipca 1992 w Pilźnie) – czeska szachistka, mistrzyni międzynarodowa od 2010 roku.
Kariera szachowa.
Wielokrotnie reprezentowała Czechy w mistrzostwach świata i Europy juniorów w różnych kategoriach wiekowych. Była również wielokrotną finalistką indywidualnych mistrzostw Czech, dwukrotnie (Ostrawa 2010, Pardubice 2011) zdobywając brązowe medale.
Normy na tytuł mistrzyni międzynarodowej wypełniła w 2009 r., na turniejach w Mariańskich Łaźniach, Frydku-Mistku oraz Ołomuńcu.
Wielokrotnie reprezentowała Czechy w turniejach drużynowych, m.in.:
Najwyższy ranking w dotychczasowej karierze osiągnęła 1 września 2010 r., z wynikiem 2318 punktów zajmowała wówczas 3. miejsce (za Janą Jackovą i Evą Kulovaną) wśród czeskich szachistek.

</doc>
<doc id="3214001" url="https://pl.wikipedia.org/wiki?curid=3214001" title="Żeglarstwo na Letnich Igrzyskach Olimpijskich 1936 – Star">
Żeglarstwo na Letnich Igrzyskach Olimpijskich 1936 – Star

Zawody w żeglarskiej klasie Star podczas XI Letnich Igrzysk Olimpijskich odbyły się w dniach 4–10 sierpnia 1936 roku na wodach Zatoki Kilońskiej.
Informacje ogólne.
Do zawodów zgłosiło się dwanaście załóg reprezentujących tyleż krajów.
Regaty składały się z siedmiu wyścigów. Jeden punkt był przyznawany za ukończenie wyścigu, kolejne zaś za miejsca zajęte na mecie – liczba punktów równa była liczbie pokonanych załóg, łącznie z tymi, które nie wystartowały lub nie ukończyły danego wyścigu. Na wynik końcowy składała się suma wszystkich punktów, przy czym wyższą lokatę zajmował jacht o większej liczbie punktów. Przy równej punktacji załóg przeprowadzana była między nimi dogrywka.
Cztery z wyścigów odbyły się w innych godzinach niż planowano z powodu zbyt burzliwego lub spokojnego morza i, co za tym idzie, przesunięcia startów innych klas. W regatach triumfowali Niemcy, zwyciężając w pięciu wyścigach, przed Szwedami i Holendrami.

</doc>
<doc id="3214002" url="https://pl.wikipedia.org/wiki?curid=3214002" title="Żeglarstwo na Letnich Igrzyskach Olimpijskich 1936 - klasa Star">
Żeglarstwo na Letnich Igrzyskach Olimpijskich 1936 - klasa Star



</doc>
<doc id="3214003" url="https://pl.wikipedia.org/wiki?curid=3214003" title="Żeglarstwo na Letnich Igrzyskach Olimpijskich 1936 - Star">
Żeglarstwo na Letnich Igrzyskach Olimpijskich 1936 - Star



</doc>
<doc id="3214007" url="https://pl.wikipedia.org/wiki?curid=3214007" title="Tereza Olšarová">
Tereza Olšarová

Tereza Olšarová (ur. 16 maja 1991) – czeska szachistka, mistrzyni międzynarodowa od 2010 roku.
Kariera szachowa.
Wielokrotnie reprezentowała Czechy w mistrzostwach świata i Europy juniorów w różnych kategoriach wiekowych. Była również wielokrotną finalistką indywidualnych mistrzostw Czech, w 2012 r. zdobywając w mieście Světlá nad Sázavou tytuł mistrzyni kraju. 
Normy na tytuł mistrzyni międzynarodowej wypełniła w latach 2009 (w Cieplicach) oraz 2010 (w Deizisau i Liptowskim Mikułaszu).
Wielokrotnie reprezentowała Czechy w turniejach drużynowych, m.in.:
Najwyższy ranking w dotychczasowej karierze osiągnęła 1 września 2012 r., z wynikiem 2277 punktów zajmowała wówczas 3. miejsce (za Kateřiną Němcovą i Kristýną Havlíkovą) wśród czeskich szachistek.
Życie prywatne.
Siostra Terezy Olšarovej, mistrzyni międzynarodowa Karolína Olšarová, jest również czołową czeską szachistką (m.in. indywidualną mistrzynią Czech z 2011).

</doc>
<doc id="3214008" url="https://pl.wikipedia.org/wiki?curid=3214008" title="Rai Sender Bozen">
Rai Sender Bozen



</doc>
<doc id="3214010" url="https://pl.wikipedia.org/wiki?curid=3214010" title="Jan Zaus">
Jan Zaus

Jan Eugeniusz Zaus (ur. 15 czerwca 1889 w Krakowie, zm. 14 listopada 1969 w Poznaniu) – polski konstruktor, inżynier budownictwa, wykładowca akademicki. Specjalista od konstrukcji żelbetowych.
Życiorys.
Był synem kolejarza Jana i krawcowej Marii z Fischerów. Uczył się introligatorstwa po ukończeniu dwóch klas gimnazjum, a później pracował jako czeladnik. W 1908 w Wyższej Szkole Realnej w Krakowie zdał egzamin dojrzałości jako eksternista i jeszcze tego samego roku podjął studia na Politechnice Lwowskiej. Otrzymał półdyplom i w fabryce Hillera w Brnie rozpoczął praktykę i jednocześnie kontynuował studia na tamtejszej politechnice, a później w Pradze. Podczas I wojny światowej, od sierpnia 1914 do czerwca 1915 służył w Legionach Polskich, od kwietnia 1916 do listopada 1918 w wojsku austriackim na froncie rosyjskim. Od listopada 1918 do lutego 1919 przebywał w niewoli ukraińskiej. Od kwietnia 1919 do lipca 1920 służył w Wojsku Polskim.
W 1919 złożył w Brnie końcowy egzamin dyplomowy. Uzyskał także prawo projektowania i kierowania robotami murarskimi. Dyplom nostryfikował w 1937 na Politechnice Warszawskiej.
W lipcu 1920 rozpoczął pracę dydaktyczną jako nauczyciel w Państwowej Szkole Budownictwa w Poznaniu, a od października 1922 do 1939 był wykładowcą na Wydziale Rolniczo-Leśnym Uniwersytetu Poznańskiego. Równocześnie od sierpnia 1922 do lutego 1932, w Zarządzie Miejskim w Poznaniu, pełnił funkcję inżyniera statyka i założył tam stację doświadczalną materiałów budowlanych, od lutego 1932 był naczelnikiem wydziału tamże.
Podczas II wojny światowej został wysiedlony do Warszawy, gdzie pracował jako kierownik Biura Budowy w Gazowni Miejskiej zdając tam egzamin na mistrza murarskiego. Uwięziony pod koniec wojny, ale zbiegł z transportu.Po powrocie do Poznania w 1945 został mianowany naczelnikiem Wydziału Odbudowy Urzędu Wojewódzkiego i nadzwyczajnym komisarzem odbudowy miast i wsi województwa poznańskiego. W latach 1946–1968 dyrektor Zjednoczenia Przemysłu Materiałów Budowlanych w Poznaniu i naczelnik odbudowy województwa poznańskiego. Wówczas założył czasopismo „Materiały Budowlane”, zamieszczając w nim również i swoje artykuły. W 1947 rozpoczął pracę naukowo–dydaktyczną w Szkole Inżynierskiej w Poznaniu obejmując wykłady ze statyki budowlanej. W 1950 uczestniczył w organizowaniu Wieczorowej Szkoły Inżynierskiej, a w latach 1950–1952 był dziekanem Wydziału Budownictwa Lądowego oraz w latach 1952–1955 rektorem tej uczelni. W latach 1955–1956 prorektor Politechniki Poznańskiej do spraw Studiów wieczorowych. W 1957 został docentem.Zaprojektował konstrukcje następujących obiektów:
Był członkiem Komisji Nauk Technicznych Poznańskiego Towarzystwa Przyjaciół Nauk, a także pełnił liczne funkcje polityczne i społeczne w PPS, następnie PZPR, Wojewódzkiej Radzie Narodowej, Naczelnej Organizacji Technicznej, Froncie Narodowym, Związku Nauczycielstwa Polskiego, Towarzystwie Przyjaźni Polsko-Radzieckiej. Członek założyciel Polskiego Związku Inżynierów Budowlanych. Był także prezesem Klubu Sportowego „Budowlani” (1947) oraz komandorem Yacht Klubu w Poznaniu.
Dwukrotnie żonaty. Po raz pierwszy z Marią Lorenc, od 19 marca 1932 z Krystyną z Kopystyńskich (1906–1985), z którą miał syna Jana Stanisława (1935–2020).
Został pochowany 18 listopada 1969 w Alei Zasłużonych na Cmentarzu Junikowo w Poznaniu (AZ-P-55).

</doc>
<doc id="3214013" url="https://pl.wikipedia.org/wiki?curid=3214013" title="Annette Carlén-Karlsson">
Annette Carlén-Karlsson

Annette Elisabeth Carlén-Karlsson (ur. 2 sierpnia 1956 w Kristinehamn) – szwedzka łyżwiarka szybka, zdobywczyni Pucharu Świata.
Kariera.
Największe sukcesy w karierze Annette Carlén-Karlsson osiągnęła w sezonie 1985/1986, kiedy zwyciężyła w klasyfikacji końcowej Pucharu Świata na 1500 m. Wyprzedziła wtedy bezpośrednio Karin Enke z NRD oraz Katie Class z USA. W tym samym sezonie była też druga w klasyfikacji 3000 m/5000 m, rozdzielając dwie reprezentantki NRD: Andreę Ehrig-Mitscherlich i Karin Enke. Trzykrotnie stawała na podium zawodów tego cyklu, odnosząc jedno zwycięstwo: 4 stycznia 1986 roku w Inzell była najlepsza w biegu na 1500 m. Nigdy nie zdobyła medalu mistrzostw świata; jej najlepszym wynikiem było ósme miejsce wywalczone podczas sprinterskich mistrzostw świata w Lake Placid w 1978 roku. Była też między innymi siódma na rozgrywanych sześć lat później mistrzostwach Europy w Medeo. W 1980 roku brała udział w igrzyskach olimpijskich w Lake Placid, gdzie jej najlepszym wynikiem było dziesiąte miejsce w biegu na 1000 m. Cztery lata później, na igrzyskach olimpijskich w Sarajewie była między innymi dziewiąta na tym samym dystansie i jedenasta w biegu na 3000 m. W 1987 roku zakończyła karierę.

</doc>
<doc id="3214014" url="https://pl.wikipedia.org/wiki?curid=3214014" title="Tatiana Maslany">
Tatiana Maslany

Tatiana Gabrielle Maslany (ur. 22 września 1985 w Reginie) – kanadyjska aktorka.
Życie prywatne.
Tatiana Maslany urodziła się 22 września 1985 roku w Reginie w Saskatchewan. Ma dwóch młodszych braci - Daniela i Michaela. Ma polskie, niemieckie, austriackie, ukraińskie i rumuńskie korzenie. Tatiana poza językiem angielskim zna również niemiecki i francuski. Ukończyła szkołę średnią Dr. Martin LeBoldus High School. Jej partnerem od 2011 roku jest walijski aktor Tom Cullen. Obecnie mieszka w Los Angeles.
Kariera.
Swoją telewizyjną karierę zaczęła grając w serialach "Boże Narodzenie", "The Nativity", "Być jak Erica" oraz "Zaklinacze koni". W 2007 roku zagrała w filmie "Posłańcy."
W 2013 roku Maslany zdobyła kanadyjską nagrodę ACTRA za rolę Claire w filmie "Picture Day" oraz nagrodę Phillip Borsos za rolę w niezależnym filmie "Cas &amp; Dylan". W tym samym roku Maslany była jedną z prezenterek JUNO Awards.
Od 2013 do 2017 roku można ją było oglądać w popularnym kanadyjskim serialu science-fiction "Orphan Black," w którym odgrywała główną rolę jako Sarah Manning i jej klony: Cosima Niehaus, Alison Hendrix, Helena, Rachel Duncan, Elizabeth Childs, Katja Obinger, Veera "M.K.", Tony Sawicki, Krystal Goderitch, Jennifer Fitzsimmons. W 2016 roku Tatiana Maslany zdobyła nagrodę Emmy za rolę w tym serialu w kategorii „najlepsza aktorka pierwszoplanowa w serialu dramatycznym”, a także dwie nagrody Critics' Choice Television Awards w 2013 oraz 2014, nagrodę TCA w 2013 i nagrodę Kanadyjskiej Akademii Filmowej w 2014.
W 2015 roku zagrała w filmie "Woman in Gold" jako młodsza wersja Marii Altmann, w tym filmie grała m.in. z Ryanem Reynoldsem.
W 2016 zagrała główną rolę w filmie "The Other Half" jako Emily wraz ze swoim partnerem Tomem Cullenem.
Maslany w 2017 roku zagrała w filmie opartym na faktach "Stronger" jako Erin Hurley wraz z Jakiem Gyllenhaalem. Film opowiada o Jeffie Baumanie - poszkodowanym w zamachu podczas maratonu w Bostonie.

</doc>
<doc id="3214015" url="https://pl.wikipedia.org/wiki?curid=3214015" title="Rozbiór">
Rozbiór



</doc>
<doc id="3214016" url="https://pl.wikipedia.org/wiki?curid=3214016" title="Sindlingen">
Sindlingen

Niemcy:

</doc>
<doc id="3214017" url="https://pl.wikipedia.org/wiki?curid=3214017" title="Bob Dandridge">
Bob Dandridge

Robert L. "Bob" Dandridge (ur. 15 listopada 1947 w Richmond) – amerykański koszykarz, obrońca, 2-krotny mistrz NBA, uczestnik spotkań gwiazd.
Po ukończeniu uczelni Norfolk State przystąpił do draftu NBA w 1969 roku. Został w nim wybrany dopiero z numerem 45 przez klub Milwaukee Bucks. Niski numer w naborze był spowodowany w dużej mierze występami w dywizji drugiej NCAA, której spotkania nie były transmitowane przez ogólnokrajową telewizję, tak więc i jej zawodnicy byli mniej rozpoznawalni, nawet pomimo solidnych osiągnięć.
W debiutanckim sezonie Dandridge notował średnio 13,2 punktu, 7,7 zbiórki oraz 3,3 asysty, zamykając tym samym usta wielu malkontentom, kwestionującym jego talent. Bucks zajęli drugie miejsce w lidze z rezultatem 56-26, a Dandridge wraz z Lew Alcindorem zostali zaliczeni do NBA All-Rookie Team. W play-off Bucks przegrali w półfinałach dywizji wschodniej z kroczącymi po mistrzostwo New York Knicks.
Sezon 1970/71 okazał się najlepszym w historii klubu z Milwaukee. Zespół zdominował rozgrywki, wygrywając aż 66 spotkań sezonu regularnego, w trakcie których Dandridge uzyskiwał 18,4 punktu, 8 zbiórek i 3,5 asysty. Podczas kolejnej fazy rozgrywek drużyn z Wisconsin wyeliminowała najpierw San Francisco Warriors (4-1), następnie Los Angeles Lakers (4-1), po czym bez najmniejszych problemów sięgnęła po mistrzostwo ligi, pokonując w finale Baltimore Bullets 4-0.
Po raz drugi Bucks pojawili się w finale w 1974 roku. Tym razem byli jednak zmuszeni uznać wyższość Celtics, po bardzo zaciętej batalii (4-3). Rok później Dandridge został liderem NBA w liczbie zgromadzonych fauli (330). Jako strzelec wypadł najlepiej podczas rozgrywek 1975/76, kiedy to zdobywał 21,5 punktu na mecz, pod względem zbiórek (8,2) w 1973 roku, a asyst (4,7) w 1979. Był też czterokrotnie w karierze wybierany do udziału w NBA All-Star Game.
W sierpniu 1977 roku podpisał, jako wolny agent umowę z Washington Bullets i już w tym samym sezonie sięgnął z nimi po mistrzostwo ligi u boku Wesa Unselda oraz Elvina Hayesa. Bullets pokonali wtedy Seattle SuperSonics 4-3. Rok później zespół ze stolicy przystąpił do obrony tytułu. Niestety SuperSonics okazali się zbyt mocni, biorąc udany rewanż za ubiegłoroczna porażkę i zwyciężając wysoko 4-1. Na pocieszenie pozostały Dandridge'owi wyróżnienia w postaci wyboru do pierwszego składu najlepszych obrońców ligi oraz drugiego składu najlepszych zawodników całej NBA.
Karierę sportową zakończył tam, gdzie ją rozpoczął, czyli ponownie w Milwaukee, w 1982 roku.

</doc>
<doc id="3214019" url="https://pl.wikipedia.org/wiki?curid=3214019" title="Maess">
Maess

Maess (ur. jako Małgorzata Skrzypek 25 września 1982) – polska artystka współczesna.
Życiorys.
Maess urodziła się w 1982 w Warszawie, gdzie ukończyła Państwową Szkołę Muzyczną II stopnia im. Józefa Elsnera. W 2007 ukończyła warszawską ASP, w ramach wymiany studenckiej studiowała też w Escola Superior de Artes e Design w Porto.
Artystka jest stypendystką programów rezydencyjnych: LIA w Lipsku, w Amherst, Residency Unlimited w Nowym Jorku
przy wsparciu Instytutu Adama Mickiewicza, oraz w Saratoga Springs, gdzie była pierwszą polską artystką wizualną, której przyznano to stypendium.
Twórczość.
Kluczowe wątki jej prac oscylują wokół styku nauki, sztuk wizualnych i muzyki
Abnormal Results.
Prace z cyklu „Abnormal Results” odwołują się do obrazów wnętrza organizmu zaatakowanego przez nowotwór.
Artystka konstruuje swoje rysunki korzystając ze zdjęć, krzywych Kaplana-Meiera, baz danych, programów do tworzenia modeli 3D i szeroko pojętej dokumentacji medycznej.
Interesują ją problemy stawiania trafnych diagnoz, ale też bardziej abstrakcyjnie – relacje i sieci zależności.
Pozornie abstrakcyjne kompozycje odnoszą się do patofizjologicznych procesów, które sugerują tytuły jej prac.
Maess Anand przy pomocy rysunkowych narzędzi manipuluje medycznymi obrazami, tworząc na ich podstawie nowe dynamiczne formy, które stanowią artystyczne odbicie wewnętrznego mikrokosmosu.
Biennale de la Biche.
W 2017 roku wraz z Alexem Urso Maess Anand stworzyła i zorganizowała Biennale de la Biche; najmniejsze biennale świata na bezludnej wyspie Ilêt la Biche koło Gwadelupy. Miejsce zostało wybrane nieprzypadkowo; Ilêt La Biche, ze względu na zmiany klimatyczne, w niedługim czasie zniknie z mapy świata. Wystawa 14 artystów miała charakter efemeryczny, a zaproponowane obiekty wystawiennicze były skazane na rozpad pod wpływem sił przyrody. Do Biennale de la Biche zostali zaproszeni polscy i zagraniczni artyści m in: Zuzanna Hertzberg, Michał Frydrych i Aleksandra Urban. Biennale de la Biche zostało zauważone przez między innymi przez The Guardian, , Hyperallergic ArtTribune, Ming Pao i The Observer.

</doc>
<doc id="3214020" url="https://pl.wikipedia.org/wiki?curid=3214020" title="Papa Malick Diop">
Papa Malick Diop

Papa Malick Diop (ur. 25 października 1944 w Dakarze, zm. 24 czerwca 2013 tamże) – senegalski koszykarz, reprezentant kraju, dwukrotny olimpijczyk.
Uczestnik IO 1968 i IO 1972. Łącznie podczas tych turniejów wystąpił we wszystkich 17 meczach, w których zdobył 43 punkty (19 w Meksyku i 24 w Monachium). W Meksyku popełnił 14 przewinień, zaś w 1972 roku 17. Ponadto w Monachium uzyskał 11 zbiórek (w tym 3 ofensywne i 8 defensywnych).
Na obu imprezach zajmował wraz z drużyną 15. miejsce. Oba turnieje przebiegały dla Senegalu podobnie, przegrywali bowiem wszystkie siedem meczów grupowych i grali w turniejach o miejsca 13–16. Spotkania o miejsca 13–14 przegrywali, więc jako pokonani grali na obu turniejach o przedostatnie miejsce. W Meksyku wygrali z drużyną Maroka (42–38), zaś w Monachium wygrali z Egipcjanami walkowerem (mecz o przedostatnie miejsce się nie odbył, gdyż mająca w nim grać drużyna Egiptu wyjechała z Niemiec przed zakończeniem turnieju (w związku z masakrą izraelskich sportowców)).

</doc>
<doc id="3214023" url="https://pl.wikipedia.org/wiki?curid=3214023" title="Dżabal Irhud">
Dżabal Irhud



</doc>
<doc id="3214024" url="https://pl.wikipedia.org/wiki?curid=3214024" title="Adrianus Taroreh">
Adrianus Taroreh

Adrianus Taroreh (ur. 3 sierpnia 1966 w Manado, zm. 5 lutego 2013 tamże) – indonezyjski bokser.
Kariera amatorska.
W 1985 zdobył złoty medal igrzysk Azji Południowo-Wschodniej w wadze do 54 kg po pokonaniu w finale Kumunona Jangpanga z Tajlandii. Rok później wywalczył srebro na igrzyskach azjatyckich w wadze do 57 kg. W 1988 wystartował na igrzyskach olimpijskich, na których zajął 17. miejsce w wadze lekkiej. W pierwszej rundzie zawodów miał wolny los, a w drugiej przegrał z Brytyjczykiem Charliem Kanem.
Kariera zawodowa.
W latach 1992-1996 walczył zawodowo w wadze lekkiej. W tym czasie wygrał 12 walk (3 przez nokaut) i 1 przegrał.
Losy po zakończeniu kariery.
Po zakończeniu kariery promował boks oraz szkolił młodzież w tej dyscyplinie, a także pracował w wydziale sportu urzędu miasta Manado. Zmarł 5 lutego 2013 w Manado. W momencie śmierci był w śpiączce po przebytej kilka dni wcześniej operacji usunięcia kamienia nerkowego. Pochowany został 6 lutego 2013 w Manado.

</doc>
<doc id="3214025" url="https://pl.wikipedia.org/wiki?curid=3214025" title="Jebel Irhoud">
Jebel Irhoud



</doc>
<doc id="3214028" url="https://pl.wikipedia.org/wiki?curid=3214028" title="Misecznica jaśniejsza">
Misecznica jaśniejsza

Misecznica jaśniejsza ("Lecanora chlarotera" Nyl.) – gatunek grzybów z rodziny misecznicowatych ("Lecanoraceae"). Ze względu na symbiozę z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Lecanora, Lecanoraceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Niektóre synonimy nazwy naukowej:
Nazwa polska według opracowania W. Fałtynowicza. 
Charakterystyka.
Plecha skorupiasta z glonami protokokkoidalnym, zazwyczaj dość gruba, rzadziej cienka. Ma barwę jasnoszarą lub białawą, powierzchnię gruboziarnistą, brodawkowaną lub gładką. Może być ciągła, lub popękana i często występują na niej urwistki. Kora bezbarwna o grubości 20-25 μm, hymenium bezbarwne, o grubości 15-20 μm, epihymenium o barwie czerwonobrązowej lub pomarańczowobrązowej. Reakcje barwne: K + żółty, C-, KC-, P-lub P + żółty lub blado pomarańczowy do czerwonego.
W plesze występują dość licznie apotecja lekanorowe. Mogą być skupione w środku, lub rozproszone. Mają średnicę do 2,5 mm, koliste lub tępo kanciaste kształty i płaskie lub nieco wypukłe tarczki o barwie jasnobrunatnej, czasami ciemnobrunatnej. Zazwyczaj są gładkie, czasami tylko przyprószone. Brzeżek plechowy jest gładki lub nieco karbowany. Wewnątrz owocników występują duże, bezbarwne kryształki rozpuszczalne w KOH. Powstające w apotecjach askospory są jednokomórkowe, bezbarwne, elipsoidalne, proste i mają rozmiar (9,5-) 13.5-15 (-15,5) × (5,5) 6-7 (-7.5) um, a ich ściana ma grubość poniżej 1 um. Ponadto w plesze znajdują się zanurzone w niej pyknidy.
Kwasy porostowe: atranorin, chloroatranorin, gangaleoidin, kwas norgangaleoidynowy.
Występowanie i siedlisko.
Występuje na wszystkich kontynentach z wyjątkiem Antarktydy i Australii. W Polsce gatunek pospolity na terenie całego kraju.
Rośnie na korze drzew w miejscach świetlistych, głównie na drzewach przydrożnych i rosnących pojedynczo, rzadko w lasach. 
Gatunki podobne.
Na korze drzew występuje kilka podobnych gatunków misecznic:

</doc>
<doc id="3214029" url="https://pl.wikipedia.org/wiki?curid=3214029" title="Pierre Martin Sagna">
Pierre Martin Sagna

Pierre Martin Sagna (ur. 11 czerwca 1950) – senegalski koszykarz, reprezentant kraju, olimpijczyk.
W 1972 roku wystąpił wraz z drużyną na igrzyskach olimpijskich w Monachium (były to jego jedyne igrzyska olimpijskie). Podczas tego turnieju wystąpił we wszystkich ośmiu meczach, w których zdobył łącznie 86 punktów (drugi najlepiej punktujący zawodnik drużyny, po Babacarze Secku). Zanotował m.in. 9 zbiórek ofensywnych i 22 zbiórki defensywnych, popełnił też 25 fauli.
Wraz z drużyną przegrał wszystkie siedem spotkań grupowych, tym samym zajmując ostatnie miejsce w grupie. W turnieju o miejsca 13–16 Senegalczycy przegrali minimalnie półfinałowy mecz z Japończykami (67–70). Mecz o przedostatnie miejsce się nie odbył, gdyż mająca w nim grać drużyna Egiptu wyjechała z Niemiec 5 i 6 września (po masakrze izraelskich sportowców), zaś mecze o ostatnie pozycje toczyły się właśnie po wyjeździe Egipcjan. Senegal zajął tym samym przedostatnie 15. miejsce.

</doc>
<doc id="3214031" url="https://pl.wikipedia.org/wiki?curid=3214031" title="Jan Hauzer">
Jan Hauzer

Jan Hauzer (ur. 18 stycznia 1904 w Kijanach, zm. 1 lutego 1977 w Pruszkowie) – działacz komunistyczny i związkowy.
Syn robotnika w cukrowni, skończył szkołę podstawową i od 1918 był ślusarzem, od XII 1920 w warsztatach kolejowych w Zamościu, a 1922-1924 robotnik torowy w Hrubieszowie. 1924-1926 odbywał służbę wojskową w 19 pułku ułanów wołyńskich w Ostrogu, potem był robotnikiem torowym, pomocnikiem maszynisty i ślusarzem w PKP w Hrubieszowie i Jędrzejowie. 1928-1945 był ślusarzem w warsztatach kolejowych PKP Pruszków, Warszawa-Praga i ponownie Pruszków. Od 1928 działacz KPP i Związku Zawodowego Kolejarzy (ZZK). IV 1942 wstąpił do PPR, był kolporterem w Pruszkowie. 
Po 18 I 1945 rozpoczął organizowanie ZZK w Zakładach Naprawczych Taboru Kolejowego (ZNTK) w Pruszkowie i organów samorządowych w tym mieście. Członek komitetu fabrycznego PPR, IV 1945 przeniesiony służbowo do Gdańska na stanowisko kierownika robót warsztatowych w Warsztatach Głównych PKP. Członek Komitetu Miejskiego (KM) i egzekutywy KM PPR/PZPR. Był radnym Miejskiej Rady Narodowej (MRN) w Gdańsku i członkiem Komisji Rewizyjnej Zarządu Okręgowego (ZO) ZZK. Delegat na I Zjazd PZPR w grudniu 1948 i na I Konferencję Wojewódzką PZPR w Gdańsku 25 VI 1949. VII 1950 przeniesiony do ZNTK w Pruszkowie, gdzie do 1970 był mistrzem produkcji. Członek Komitetu Zakładowego (KZ) PZPR (1950-1952 i 1954-1970) i egzekutywy Oddziałowej Organizacji Partyjnej (1952-1954). 1970 przeszedł na emeryturę, a VIII 1971 otrzymał rentę specjalną. 1970-1974 w dalszym ciągu członek KZ PZPR, brał udział w pracach Zarządu Klubu Sportowego "Znicz". 
Odznaczony m.in. Orderem Sztandaru Pracy I klasy i Złotym Krzyżem Zasługi.

</doc>
<doc id="3214032" url="https://pl.wikipedia.org/wiki?curid=3214032" title="Sylvestre Lopis">
Sylvestre Lopis

Sylvestre Lopis (ur. 31 grudnia 1947) – senegalski koszykarz, reprezentant kraju, olimpijczyk.
W 1972 roku wystąpił wraz z drużyną na igrzyskach olimpijskich w Monachium (były to jego jedyne igrzyska olimpijskie). Podczas tego turnieju wystąpił we wszystkich ośmiu meczach, w których zdobył łącznie 46 punktów. Zanotował m.in. 15 zbiórek ofensywnych i 13 zbiórek defensywnych, popełnił też 20 fauli.
Wraz z drużyną przegrał wszystkie siedem spotkań grupowych, tym samym zajmując ostatnie miejsce w grupie. W turnieju o miejsca 13–16 Senegalczycy przegrali minimalnie półfinałowy mecz z Japończykami (67–70). Mecz o przedostatnie miejsce się nie odbył, gdyż mająca w nim grać drużyna Egiptu wyjechała z Niemiec 5 i 6 września (po masakrze izraelskich sportowców), zaś mecze o ostatnie pozycje toczyły się właśnie po wyjeździe Egipcjan. Senegal zajął tym samym przedostatnie 15. miejsce.

</doc>
<doc id="3214034" url="https://pl.wikipedia.org/wiki?curid=3214034" title="Lecanora chlarotera">
Lecanora chlarotera



</doc>
<doc id="3214035" url="https://pl.wikipedia.org/wiki?curid=3214035" title="Linia kolejowa 21 Szombathely – Szentgotthárd">
Linia kolejowa 21 Szombathely – Szentgotthárd

Linia kolejowa Szombathely – Szentgotthárd – linia kolejowa na Węgrzech. Jest to linia jednotorowa, w całości zelektryfikowana prądem zmiennym 25 kV 50 Hz. Łączy Szombathely z Szentgotthárd i dalej ze Austrią.
Historia.
Linia została otwarta w 1870 roku, a w 2010 roku została zelektryfikowana.

</doc>
<doc id="3214036" url="https://pl.wikipedia.org/wiki?curid=3214036" title="Hoechst am Main">
Hoechst am Main



</doc>
<doc id="3214039" url="https://pl.wikipedia.org/wiki?curid=3214039" title="Katie Class">
Katie Class

Kathryn Helen "Katie" Class (ur. 24 marca 1963 w Saint Paul) – amerykańska łyżwiarka szybka.
Kariera.
Największe sukcesy w karierze Katie Class osiągnęła w sezonach 1985/1986 i 1986/1987, kiedy zajmowała trzecie miejsce w klasyfikacji końcowej Pucharu Świata na 1500 m. W pierwszym przypadku wyprzedziły ją jedynie Szwedka Annette Carlén-Karlsson oraz Karin Enke z NRD, a rok później lepsze były Holenderki: Yvonne van Gennip i Marieke Stam. Class pięciokrotnie stawała na podium zawodów tego cyklu, odnosząc jedno zwycięstwo: 24 stycznia 1987 roku w Lake Placid była najlepsza w biegu na 1500 m. Nigdy nie zdobyła medalu mistrzostw świata; jej najlepszym wynikiem było siódme miejsce wywalczone podczas sprinterskich mistrzostw świata w Sainte-Foy w 1987 roku. W 1984 roku brała udział w igrzyskach olimpijskich w Sarajewie, zajmując dziesiąte miejsce w biegu na 500 m i siedemnaste na dwukrotnie dłuższym dystansie. Cztery lata później, podczas igrzysk w Calgary jej najlepszym wynikiem było ósme miejsce w biegu na 1000 m. W 1988 roku zakończyła karierę.

</doc>
<doc id="3214040" url="https://pl.wikipedia.org/wiki?curid=3214040" title="Cappie Pondexter">
Cappie Pondexter

Cappie Marie Pondexter (ur. 7 stycznia 1983 W Oceanside) – amerykańska koszykarka, występująca na pozycji obrońcy, dwukrotna mistrzyni WNBA z Phoenix Mercury w latach 2007 i 2009. Mistrzyni olimpijska z Pekinu.
College.
Pondexter spędziła cztery lata na uczelni Rutgers. Za pierwszy sezon została wybrana Debiutantką Roku konferencji Big East. Przez cztery lata swojej gry w barwach Scarlet Knights była wybierana do pierwszej piątki konferencji, a w 2006 roku została wybrana Zawodniczką Roku Big East. Zdobywała w tym sezonie średnio 21,4 punktu, 4,2 zbiórki, 3,4 asysty i 1,6 przechwytu na mecz.
Kariera profesjonalna.
WNBA.
W drafcie 2006 Pondexter została wybrana z 2. numerem przez Phoenix Mercury. Już w swoim pierwszym sezonie została wybrana do Meczu Gwiazd WNBA. Dostała się też do pierwszej drużyny debiutantek, a w głosowaniu na WNBA Rookie of the Year zajęła drugie miejsce, po Seimone Augustus.
W kolejnym sezonie wraz z Mercury zdobyła mistrzostwo WNBA, pokonując w Finałach Detroit Shock 3–2. Pondexter została wybrana najlepszą zawodniczką Finałów. W sezonie 2009 Pondexter została pierwszą zawodniczką w historii WNBA, która trzy razy z rzędu została wybrana zawodniczką tygodnia. Phoenix po raz drugi w ciągu trzech lat zdobyły mistrzostwo ligi, pokonując w finale Indianę Fever 3–2.
W marcu 2010 Pondexter została oddana w wymianie do New York Liberty. 18 lipca 2010, w przegranym po dogrywce meczu z Indianą Fever, Pondexter ustanowiła swój i klubowy rekord pod względem ilości zdobytych punktów, uzyskując ich 40. W 2011 została wybrana w głosowaniu fanów jako jedna z 15 najlepszych koszykarek w historii WNBA.
Europa.
Pondexter od sezonu 2006/07 występowała w tureckim klubie Fenerbahçe SK. W pierwszym sezonie doszła z tym zespołem do ćwierćfinałów Euroligi. W pierwszym meczu ćwierćwfinałowym trafiła rzut, który dał jej drużynie zwycięstwo. Fenerbahçe przegrało jednak dwa kolejne spotkania i odpadło z turnieju. Po sezonie Pondexter wzięła udział w Meczu Gwiazd, Europa vs. Reszta Świata i została wybrana jego najlepszą zawodniczką. W pierwszym sezonie z Fenerbahçe wygrała mistrzostwo Turcji, Puchar Turcji i Puchar Prezydenta.
W następnym sezonie (2007/08) koszykarki Fenerbahçe ponownie przegrały w ćwierćfinałach i nie awansowało do Final Four Euroligi Kobiet. Pondexter ze średnią 22,1 punktu na mecz zakończyła sezon na trzecim miejscu pod względem zdobywanych punktów. Ponownie zdobyła mistrzostwo Turcji.
Przed sezonem 2008/09 podpisała kontrakt z klubem UMMC Jekaterynburg. Grała w tym klubie do grudnia 2011. W tym czasie trzykrotnie zwyciężała z tym klubem w rozgrywkach ligi rosyjskiej. W trzech kolejnych sezonach (2009–2011) koszykarki z Jekaterynburga zajmowały też trzecie miejsce w Eurolidze.
2 stycznia 2012 ponownie podpisała kontrakt z Fenerbahçe. W sezonach 2012/13 i 2013/14 Pondexter dochodziła z tym zespołem do finału Euroligi. W 2013 turecki zespół przegrał z poprzednim zespołem Pondexter, UMMC Jekaterynburg, a w 2014 z Galatasaray SK. W 2013 klub ponownie zdobył mistrzostwo Turcji.
Kariera reprezentacyjna.
Pondexter po raz pierwszy wystąpiła w reprezentacji Stanów Zjednoczonych w 2000 roku, na Mistrzostwach Ameryk do lat 20. W zwycięskim dla Amerykanek turnieju zdobywała średnio 6,6 punktu na mecz. Rok później była w składzie reprezentacji na Mistrzostwa Świata do lat 19. W siedmiu meczach uzyskiwała średnio 11,0 punktu na mecz, a reprezentacja Stanów Zjednoczonych zakończyła mistrzostwa na trzecim miejscu.
W 2005 wraz z reprezentacją zdobyła złoto na Uniwersjadzie. 
W 2007 roku Amerykanki z Pondexter w składzie zdobyły złoty medal na Mistrzostwach Ameryk i zdobyły kwalifikację do turnieju olimpijskiego. Na igrzyskach w Pekinie zdobywała średnio 6,4 punktu na mecz, rzucając ze skutecznością 57,9% z pola i wraz z reprezentacją zdobyła złoty medal.

</doc>
<doc id="3214043" url="https://pl.wikipedia.org/wiki?curid=3214043" title="Autostrada A1 (Bułgaria)">
Autostrada A1 (Bułgaria)

Autostrada A1 „Trakija” – autostrada w Bułgarii długości 360 km., leżąca w VII transeuropejskim korytarzu transportowym.
Autostrada łączy stolicę Bułgarii z czarnomorskim portem Burgas. 

</doc>
<doc id="3214044" url="https://pl.wikipedia.org/wiki?curid=3214044" title="Parafia Matki Bożej Częstochowskiej w Przybędzy">
Parafia Matki Bożej Częstochowskiej w Przybędzy

Parafia rzymskokatolicka pw. Matki Bożej Częstochowskiej w Przybędzy – parafia w diecezji bielsko-żywieckiej, obejmująca swym zasięgiem miejscowość Przybędza. Utworzona 26 sierpnia 2013 roku – 30 lat po wybudowaniu tu kaplicy – poprzez wyodrębnienie jej z parafii św. Marcina w Radziechowach.

</doc>
<doc id="3214045" url="https://pl.wikipedia.org/wiki?curid=3214045" title="Związek Litewskich Narodowców">
Związek Litewskich Narodowców



</doc>
<doc id="3214046" url="https://pl.wikipedia.org/wiki?curid=3214046" title="Status prawny związków osób tej samej płci w Europie">
Status prawny związków osób tej samej płci w Europie

28 z 50 państw oraz 7 z 9 terytoriów zależnych Europy uznaje niektóre rodzaje związków jednopłciowych, wśród nich większość państw Unii Europejskiej. 16 państw: Austria, Belgia, Dania, Finlandia, Francja, Hiszpania, Holandia, Irlandia, Islandia, Luksemburg, Malta, Niemcy, Norwegia, Portugalia, Szwecja i Wielka Brytania uznaje małżeństwa osób tej samej płci. Kolejnych 20 krajów uznaje związki partnerskie lub nierejestrowane konkubinaty. San Marino dopuszcza jedynie imigrację partnera i wspólne mieszkanie. Obecnie kilka państw prowadzi debatę na temat wprowadzenia związków partnerskich lub małżeństw jednopłciowych.
Dane kraje ograniczają małżeństwo jako związek kobiety i mężczyzny: Białoruś, Bułgaria, Chorwacja, Czarnogóra, Litwa, Łotwa, Mołdawia, Polska, Serbia, Słowacja, Ukraina i Węgry.
Chorwacja, Czarnogóra i Węgry uznają jednak związki partnerskie osób tej samej płci.
Europejski Trybunał Praw Człowieka zobowiązuje kraje Rady Europy do prawnego uznawania związków osób tej samej płci oraz do uznania małżeństw osób tej samej płci zawartych w krajach, gdzie są one uznawane.
Prawo.
Wyroki Europejskiego Trybunału Praw Człowieka nakładają na kraje Rady Europy obowiązek:
Przyszłość związków jednopłciowych.
Małżeństwo.
Szwajcaria: Opozycyjna Liberalna Partia Zielonych zgłosiła projekt ustawy do Rady Narodowej 5 grudnia 2013.
Włochy: 2 projekty ustaw zostały zgłoszone do Senatu 15 marca 2013. Trzeci projekt został zgłoszony 5 kwietnia 2013. 18 czerwca 2013 kilka komisji rozpoczęło sprawdzanie tych projektów.
Opinia publiczna.
Poparcie dla małżeństw jednopłciowych wśród państw członkowskich Unii Europejskiej według badania z 2006 roku było największe w Holandii (82%), Szwecji (71%), Danii (69%), Hiszpanii (66%), Belgii (65%), Luksemburgu (58%), Finlandii (54%), Niemczech (52%) i Czechach (52%). Według innych badań również poparcie we Francji wynosiło od 54% do 65%, w Wielkiej Brytanii 61%.
Po przyjęciu prawa pozwalającego na zawieranie małżeństw pomiędzy osobami tej samej płci – w Portugalii w styczniu 2010 52% Portugalczyków opowiedziało się za tym prawem. W roku 2008 58% Norwegów poparło ustawę o małżeństwie, która została przedstawiona w tym samym roku, a 31% było przeciwko. W styczniu 2013 54,1% włoskich badanych poparło ideę małżeństw jednopłciowych. W styczniu 2013 77,2% włoskich badanych było za prawnym uznaniem związków jednopłciowych.
W Irlandii badanie z 2008 roku wykazało, że 84% osób poparło wprowadzenie związków partnerskich dla par jednopłciowych (58% poparło wprowadzenie małżeństw), Podczas gdy według badania z 2010 roku 67% poparło małżeństwa jednopłciowe. W 2012 roku poparcie to wzrosło do 73%.
Według badania z marca 2013 przeprowadzonego przez Taloustutkimus 58% Finów poparło wprowadzenie małżeństw jednopłciowych.
W Chorwacji badanie przeprowadzone w czerwcu 2013 ujawniło, że według 55,3% Chorwatów małżeństwo powinno być konstytucyjnie zdefiniowane jako związek pomiędzy mężczyzną i kobietą, podczas gdy 31,1% nie zgodziło się z tym.
W Polsce według sondażu Ipsos dla OKO.Press z 2022 roku 64% Polaków wyrażają aprobatę idei wprowadzenia związków partnerskich, w tym dla par jednopłciowych. 
Dla porównania, poparcie jest najniższe w Bułgarii, Cyprze, Grecji, Łotwie, i Rumunii. Średni odsetek poparcia dla małżeństw jednopłciowych w Unii Europejskiej w roku 2006, gdy składała się z 25 państw członkowskich wynosił 44%. Poprzedni odsetek wynosił 53%. Zmiana ta nastąpiła z powodu przyłączenia się do Unii państw, w których odsetek osób popierających małżeństwa jednopłciowe jest mniejszy.

</doc>
<doc id="3214050" url="https://pl.wikipedia.org/wiki?curid=3214050" title="Leslie Bader">
Leslie Bader

Leslie Elisabeth Corbett Bader (ur. 10 listopada 1963 w Monroe) – amerykańska łyżwiarka szybka.
Kariera.
Największe sukcesy w karierze Leslie Bader osiągnęła w sezonie 1986/1987, kiedy zajęła trzecie miejsce w klasyfikacji końcowej Pucharu Świata na 1500 metrów. Wyprzedziły ją dwie Holenderki: Yvonne van Gennip oraz Marieke Stam, a trzecie miejsce ex aequo z nią zajęła jej rodaczka, Katie Class. Bader dwukrotnie stawała na podium zawodów tego cyklu: 24 stycznia 1987 roku w Lake Placid była trzecia w biegu na 1500 m, a dzień później zajęła trzecie miejsce na dystansie 3000 m. Nigdy nie zdobyła medalu mistrzostw świata; jej najlepszym wynikiem było dziewiąte miejsce wywalczone podczas wielobojowych mistrzostw świata w Skien w 1988 roku. W tym samym roku brała udział w igrzyskach olimpijskich w Calgary, gdzie jej najlepszym wynikiem było siódme miejsce w biegu na 1000 m. Na tych samych igrzyskach zajęła też dziesiąte miejsce na 1500 m, 20. miejsce na 3000 m i 23. miejsce w biegu na 500 m. W 1988 roku zakończyła karierę.

</doc>
<doc id="3214057" url="https://pl.wikipedia.org/wiki?curid=3214057" title="Światowy Dzień Godności">
Światowy Dzień Godności

Światowy Dzień Godności jest symbolicznym dorocznym ukoronowaniem działań na rzecz godności prowadzonych przez ponadnarodową inicjatywę Global Dignity i jej partnerów. Obchodzony na całym świecie w trzecią środę października.
Global Dignity.
Global Dignity to niezależna inicjatywa, której myślą przewodnią jest propagowanie uniwersalnego prawa każdego człowieka do godnego życia. Utworzyli ją w 2006 roku trzej "odpowiedzialni obywatele świata": JKW Książę Haakon (Norwegia), profesor Pekka Himanen (Finlandia) i John Hope Bryant (USA), którzy spotkali się podczas Światowego Forum Ekonomicznego.
Inicjatywa współdziała między innymi z ruchem Young Global Leaders (z którego wywodzą się trzej założyciele) i ze społecznościami lokalnymi, aby objąć tzw. "lekcjami godności" jak największą liczbę dzieci i młodzieży na świecie. Lekcje godności mają na celu przede wszystkim uzmysłowienie odbiorcom istoty godności i problemów, jakie powstają w wyniku jej nieposzanowania, obudzenie ich wrażliwości, umiejętności współodczuwania z drugim człowiekiem, a także rozpalenie w nich chęci do pozytywnego działania na co dzień. Partnerami Dignity Day na świecie są między innymi: Operation Hope, Roland Berger Strategy Consultants i BBDO.
Dzień Godności w Polsce.
Inicjatywa Dignity Day jest obecna w Polsce od 2009 roku,a jej działania od początku koordynuje Jacek Olechowski. Krajowi partnerzy inicjatywy to między innymi Wydawnictwo Nowa Era (patronat edukacyjny) i Global Shapers Community Warsaw.
Zasady godności.
Godność Global Dignity ujmuje w pięciu podstawowych zasadach:

</doc>
<doc id="3214058" url="https://pl.wikipedia.org/wiki?curid=3214058" title="Monika Sobolewska">
Monika Sobolewska

Monika z Sobolewskich Grabowska (zm. 20 stycznia 1829) – polska arystokratka, córka kasztelana warszawskiego Macieja Sobolewskiego i Ewy Szydłowskiej, siostry metresy króla Stanisława Augusta Poniatowskiego Elżbiety Grabowskiej.
Życiorys.
Monika Sobolewska była wychowywana przez rodziców w wierze katolickiej. Wcześnie straciła matkę, która zmarła w 1778. Kasztelanka swoją młodość spędziła w Warszawie, a do grona jej przyjaciółek należała między innymi Krystyna Magdalena Radziwiłłówna, córka założycielki romantycznego ogrodu Arkadii Heleny z Przezdzieckich Radziwiłłowej. W 1797 Monika zawarła związek małżeński z Kazimierzem Grabowskim, najprawdopodobniej nieślubnym synem króla Stanisława Augusta Poniatowskiego. Mąż Moniki był zarazem jej ciotecznym bratem, a jego siostra Izabela poślubiła dwa lata wcześniej brata Sobolewskiej, Walentego. 
17 grudnia 1797 Monika Grabowska urodziła swojego pierwszego syna Maksymiliana. Kolejne dziecko Grabowskich, ochrzczone 21 maja 1799 w warszawskiej katedrze Świętego Krzyża nosiło imiona Mateusz Alfred Edward. Trzeci syn Grabowskich, urodzony 14 grudnia 1800 Kazimierz Maurycy został po powstaniu listopadowym kapitanem wojsk belgijskich. Ostatnie dziecko Moniki, syn Gustaw Jan został ochrzczony 28 czerwca 1807 w Izabelinie w rejonie wołkowyskim, gdzie mąż Sobolewskiej pełnił funkcję marszałka.

</doc>
<doc id="3214059" url="https://pl.wikipedia.org/wiki?curid=3214059" title="Marieke Stam">
Marieke Stam

Marieke Stam (ur. 21 kwietnia 1964 w Alkmaarze) – holenderska łyżwiarka szybka.
Kariera.
Największe sukcesy w karierze Marieke Stam osiągnęła w sezonie 1986/1987, kiedy zajęła drugie miejsce w klasyfikacjach końcowych Pucharu Świata na 1500 m i 3000/5000 m. W obu przypadkach wyprzedziła ją jedynie jej rodaczka, Yvonne van Gennip. Ponadto drugie miejsce w klasyfikacji 1500 m zajęła też w sezonie 1988/1989, tym razem przegrywając tylko z Constanze Moser z NRD. Stam wielokrotnie stawała na podium zawodów tego cyklu, jednak nigdy nie zwyciężyła. Nigdy też nie zdobyła medalu mistrzostw świata; jej najlepszym wynikiem było szóste miejsce wywalczone podczas wielobojowych mistrzostw świata w West Allis w 1987 roku. Rok później brała udział w igrzyskach olimpijskich w Calgary, gdzie jej najlepszym wynikiem było dwunaste miejsce w biegu na 1500 m. Na tych samych igrzyskach zajęła też szesnaste miejsce na 3000 m oraz trzynaste na dystansie 5000 m. W 1994 roku zakończyła karierę.
W 1984 roku w Calgary ustanowiła nieoficjalny rekord świata na dystansie 10 000 m.

</doc>
<doc id="3214060" url="https://pl.wikipedia.org/wiki?curid=3214060" title="Mirejo">
Mirejo

Mirejo ("Mirèio" w zapisie Mistrala, "Mirèlha" w zapisie klasycznym, "Mireille" w przekładzie na francuski) – poemat epicki w 12 pieśniach napisany w roku 1859 przez Frédérica Mistrala w dialekcie prowansalskim języka oksytańskiego. 
Publikacja.
Pracę nad "Mirejo" Mistral zakończył w roku 1858 i od razu przystąpił do tłumaczenia swojego dzieła na francuski. Wyimki z tekstu przeczytał Adolphe'owi Dumas, który niezwłocznie podzielił się swoim zachwytem z czytelnikami „La Gazette de France”, a ponadto przedstawił młodego twórcę prekursorowi francuskiego romantyzmu, Alphonse'owi de Lamartine. Ten z kolei w "Quarantième entretien" ("Pogadanka czterdziesta") zawartej w "Cours familier de la littérature" ("Popularny kurs literatury") ogłosił narodziny wielkiego talentu, przyrównując dzieło Mistrala do "Odysei" Homera oraz "Dafnisa i Chloe" Longosa. Entuzjastyczne opinie wygłosili również Stéphane Mallarmé i Barbey d’Aurevilly. Pierwsze wydanie "Mirejo" ukazało się 21 lutego 1859 roku w Awinionie, drugie z dedykacją dla Lamartine’a już rok później. Ostateczną formę nadał Mistral swojemu dziełu w edycji Alphonse’a Lemerre'a z roku 1886 i ta właśnie wersja tekstu jest podstawą wydań krytycznych. Pierwotnie poemat miał się nazywać od zawodu bohatera "Panieraire" ("Koszykarczyk"), lecz już na wczesnym etapie pracy pojawił się ostateczny tytuł, czyli imię "Mirejo". W rzeczywistości słowo „mirèio” było w Prowansji rzeczownikiem pospolitym i znaczyło „cud”; imieniem stało się dopiero pod wpływem ogromnej popularności dzieła Mistrala.
Struktura i forma wierszowa.
Struktura poematu wyraźnie nawiązywała do klasyki rzymskiej. Utwór, podobnie jak "Eneida", składa się z dwunastu pieśni, z których pięć pierwszych przywodzi na myśl "Prace i dni" Hezjoda oraz "Georgiki" Wergiliusza. Sielankowy nastrój początkowych części umożliwił poecie ukazanie realiów prowansalskiej wsi i codzienne życie żeńców, ratajów, jedwabniczek, wolarzy i pokłośnic, które już w czasach Mistrala stopniowo odchodziło w przeszłość. Mimo daleko posuniętej idealizacji poeta, przedstawiając dzieje nieszczęśliwej miłości ubogiego rękodzielnika i córki bogatego gospodarza, wyraźnie zaznaczył kwestie nierówności społecznych w środowisku wiejskim. Wraz z rozwojem akcji rodzajowość traciła na znaczeniu, a pojawiły się elementy fantastyki i grozy, których kulminacja – znów jak w "Eneidzie" – nastąpiła w pieśni szóstej o wyraźnym zabarwieniu pogańskim. Atak topielców na podstępnego zalotnika to zapowiedź wędrówki po świecie skrzatów, upiorów i strzyg, który ukazuje zakochanej parze miejscowa czarownica. Także mocno zaakcentowany w pieśni dziewiątej motyw wróżb odsyłał czytelnika bezpośrednio do kultury rzymskiej. 
Równie istotna była w "Mirejo" sfera mistyczna wyrastająca bezpośrednio z tradycji katolickich, często o zabarwieniu niemal franciszkańskim. Jej najistotniejsze elementy to podkreślony w pieśni jedenastej szacunek dla relikwii, miejsc pielgrzymkowych oraz kult świętych, w tym wypadku trzech Marii: Marii Magdaleny, Marii Salome i Marii Kleofasowej. Zgodnie z apokryficzną przypowieścią przybiły one łodzią do ziemi prowansalskiej, a towarzyszyli im: Trofim, w przyszłości pierwszy biskup Arles, Łazarz, brat Marii Magdaleny, oraz jej siostra, Marta, która zdołała uwolnić Tarascon od smoka. To przemieszanie pierwiastków chrześcijańskich i pogańskich sprawiło, że cały utwór przenikała typowa dla eposu atmosfera ludowej religijności. 
Poemat napisany został strofą siedmiowierszową, złożoną z pięciu ośmiozgłoskowców o rymach żeńskich i dwu dwunastozgłoskowców o rymach męskich. Strofę ułożono według schematu 8, 8, 12, 8, 8, 8, 12, przy czym pierwszy wers rymuje się z drugim, trzeci z siódmym, a czwarty, piąty i szósty ze sobą. To połączenie ośmiozgłoskowca z aleksandrynem dało w rezultacie dynamiczną formę wierszową, którą Mistral doprowadził do perfekcji. Niekiedy poeta uciekał się do przerzutni międzystroficznych, żeby oddać rytm gwałtownej rozmowy albo szybkość wydarzeń. W obrębie poematu trzykrotnie wykorzystano odmienne schematy wersowe. W pieśni o admirale Suffrenie ("Lou Baile Suffren"), mającej charakter narracyjny, Mistral zastosował strofę sześciowierszową, używając dziewięciozgłoskowca typowego dla dawnej epopei. Zrymował przy tym pierwszy wiersz z czwartym i szóstym, a drugi z trzecim i piątym. Ośmiowersowa strofa w żartobliwej pieśni o Magali składa się z sześciu ośmiozgłoskowców i dwu czterozgłoskowców (8, 8, 8, 8, 8, 4, 8, 4) o czterech rymach męskich i czterech żeńskich w układzie "abab abcc". Pieśń inwokacyjna do trzech Marii ("O Santi Mario") składa się zaś ze strof pięciowierszowych zbudowanych z pięciozgłoskowców w układzie rymów "abbab".
Popularność "Mirejo".
Pierwszego przekładu na francuski dokonał sam Mistral. To nierymowane tłumaczenie budzi dziś zastrzeżenia jako zbyt dosłowne, a miejscami nawet niezrozumiałe dla czytelnika, który nie zna prowansalskiego. Z konieczności niektóre wyrażenia związane z materialną kulturą wsi poeta musiał pozostawić w ojczystym dialekcie. Zabrakło również wielu zwrotów idiomatycznych, więc wersja ta, choć oddająca wiernie treść utworu, była dość uboga pod względem eufonii i obrazowania. Wkrótce ukazały się przekłady na kataloński (1864) i angielski (1867), oba autoryzowane przez Mistrala. Za nimi poszły wersje niemiecka, włoska i portugalska, co sprawiło, że "Mirejo" bardzo szybko zdobyła sobie w Europie dużą popularność. Obecnie przekładów na rozmaite języki jest już ponad 50. W roku 1864 na podstawie poematu Michel Carré napisał libretto operowe, do którego Charles Gounod podczas pobytu w Prowansji skomponował muzykę. Ale sceniczna "Mireille" poniosła na premierze klęskę i później, mimo wielokrotnych przeróbek, nigdy nie stała się operą powszechnie znaną. Poemat został dwukrotnie przeniesiony na ekran: w roku 1906 przez Louis Feuillade'a i Alice Guy-Blaché oraz w roku 1933 przez René Gaveau. Ku czci Mirejo jej imieniem nazwano odkrytą w 1906 roku asteroidę 594.
Streszczenie.
W prowansalskiej krainie Baux zakochali się w sobie Mirejo, córka bogatego gospodarza, i Wincenty, ubogi wyplatacz koszyków. Dziewczyna, wierna swojemu uczuciu, odrzuca kolejnych konkurentów: bogatego pasterza Alariego, hodowcę koni Verana i właściciela stad byków Uriasza. Ostatni pretendent zdradziecko zadaje Wincentemu cios włócznią, lecz chłopca ratują czary guślarki Taven. Rodzice Mirejo nie godzą się jednak na ślub ich córki z koszykarczykiem, oburzeni samą myślą o takim mezaliansie. Zrozpaczona Mirejo ucieka z domu i nie bacząc na ostre słońce przebiega równinę Camargue, żeby prosić o wstawiennictwo trzy święte Marie w sanktuarium Saintes-Maries-de-la-Mer. Wycieńczona upałem, umiera na skutek porażenia słonecznego. W przedśmiertnej wizji widzi święte, które obiecują jej szczęście na tamtym świecie.

</doc>
<doc id="3214062" url="https://pl.wikipedia.org/wiki?curid=3214062" title="Dufftown">
Dufftown

Dufftown (gael. "Baile Bhainidh") − miasto w Wielkiej Brytanii, w Szkocji. Początkowo miasto nazywało się Mortlach, jednak w XIX wieku hrabia Fife zmienił nazwę miasta na obecną.
W Dufftown znajdują się ruiny zamku Balvenie.

</doc>
<doc id="3214065" url="https://pl.wikipedia.org/wiki?curid=3214065" title="Askia Muhammad Ture Wielki">
Askia Muhammad Ture Wielki



</doc>
<doc id="3214066" url="https://pl.wikipedia.org/wiki?curid=3214066" title="Annamarie Thomas">
Annamarie Thomas

Annamarie Thomas (ur. 15 września 1971 w Emmeloord) – holenderska łyżwiarka szybka, trzykrotna medalistka mistrzostw świata.
Kariera.
Pierwszy sukces w karierze Annamarie Thomas osiągnęła w 1995 roku, kiedy zdobyła brązowy medal podczas wielobojowych mistrzostw świata w Savalan. W zawodach tych wyprzedziły ją jedynie Niemka Gunda Niemann oraz Ludmiła Prokaszowa z Kazachstanu. W tym samym roku zajęła też drugie miejsce za Niemann na mistrzostwach Europy w Heerenveen. Kolejne trzy medale zdobyła w 1996 roku, rozpoczynając od wywalczenia srebra podczas mistrzostw Europy w Heerenveen. Dwa miesiące później zwyciężyła w biegach na 1000 i 1500 m podczas dystansowych mistrzostw świata w Hamar. Była to pierwsza edycja tej imprezy, została więc pierwszą w historii oficjalną mistrzynią świata na tych dystansach. W tym samym roku była ponadto czwarta na wielobojowych mistrzostwach świata w Inzell, przegrywając walkę o podium z Mie Ueharą z Japonii. Ostatni medal zdobyła na rozgrywanych w 1999 roku mistrzostwach Europy w Heerenveen, gdzie zajęła trzecie miejsce za rodaczką Tonny de Jong i Niemką Claudią Pechstein. W 1999 roku była też czwarta na wielobojowych mistrzostwach świata w Hamar, przegrywając walkę o medal z de Jong. Wielokrotnie stawała na podium zawodów Pucharu Świata, odnosząc przy tym jedno zwycięstwo: 1 marca 1996 roku w Calgary była najlepsza w biegu na 1500 m. Najlepsze wyniki osiągała w sezonach 1994/1995 i 1995/1996, kiedy zajmowała trzecie miejsce w klasyfikacji końcowej 1500 m. W 1994 roku brała udział w igrzyskach olimpijskich w Lillehammer, gdzie była między innymi piąta w biegach na 1500 i 3000 m. Na rozgrywanych cztery lata później igrzyskach w Nagano zajęła piąte miejsce na 1000 m i szóste na 1500 m. Brała również udział w igrzyskach olimpijskich w Salt Lake City, gdzie jej najlepszym wynikiem była jedenasta pozycja na dystansie 1500 m. W 2006 roku zakończyła karierę.
Ustanowiła trzy rekordy świata.

</doc>
<doc id="3214067" url="https://pl.wikipedia.org/wiki?curid=3214067" title="Benedykt Hirszowicz">
Benedykt Hirszowicz

Benedykt Hirszowicz (właśc. "Bencjon Hirszowicz") pseud. "Beniek" (ur. 10 października 1908 w Warszawie, zm. 23 października 1974 w Erywaniu) – działacz komunistyczny, podpułkownik WP, uczestnik wojny domowej w Hiszpanii, członek Prezydium Zarządu Głównego (ZG) ZPP, kierownik Wydziału Organizacyjnego ZPP.
Życiorys.
Był synem żydowskiego kupca Arona (Arnolda). Podczas nauki w gimnazjum był członkiem Związku Młodzieży Socjalistycznej (ZMS). W latach 1928–1930 studiował prawo na Uniwersytecie Jagiellońskim, równocześnie od 1928 działając w Związku Młodzieży Komunistycznej (ZMK) (późniejszym KZMP). Od 1930 członek Komitetu Dzielnicowego (KD) KZMP Mokotów, VIII 1930 uczestniczył w demonstracji, za co został aresztowany i osadzony na Pawiaku (do grudnia 1930). Po zwolnieniu udał się do Francji, gdzie przebywał nielegalnie i działał w Paryskim Komitecie Sekcji Polskiej FPK. 1932 wydalony z Francji, przeniósł się do Czechosłowacji, gdzie niedługo potem został aresztowany. Wyjechał do Niemiec unikając deportacji do Polski i podjął działalność w kierownictwie Sekcji Polskiej KPD w Berlinie. Po objęciu władzy przez nazistów władze KPP poleciły mu ponownie udać się do Francji, gdzie od lipca 1933 pracował w kierownictwie Sekcji Polskiej Okręgu Paryskiego FPK. III 1936 za nielegalny pobyt został aresztowany i uwięziony do VII 1936. 10 X 1936 w związku z wojną domową w Hiszpanii wyjechał tam, wstąpił do KPH i do Batalionu im. J. Dąbrowskiego, w którego szeregach walczył pod Madrytem (7-25 XI 1936) i pod Guadalajarą (8-22 III 1937), gdzie został ranny, po czym odesłany do szpitala w Murcji. Podczas leczenia był w szpitalu komisarzem politycznym w stopniu kapitana. XII 1937 z powodu odniesionych ran i niezdolności do służby lioniowej wrócił do Francji, gdzie działał w Komitecie Pomocy Hiszpanii do stycznia 1939, gdy ponownie go aresztowano za nielegalny pobyt i skazano na 6 miesięcy więzienia. Po zwolnieniu, IX 1939 wraz z transportem rannych udał się do ZSRR, gdzie od IX 1940 studiował w moskiewskim Instytucie Pedagogicznym Języków Obcych. XII 1941 w związku ze zbliżaniem się wojsk niemieckich do Moskwy został ewakuowany do Samarkandy, gdzie był kierownikiem bazy aptecznej. Od VIII 1943 pracownik Zarządu Obwodowego ZPP, członek i przedstawiciel ZG ZPP w Sowieckiej Organizacji Pomocy Polakom. W 1944 wezwany do pracy w ZG ZPP w Moskwie, X 1944 został zastępcą kierownika, a III 1946 kierownikiem Wydziału Organizacyjnego ZPP i członkiem Prezydium ZG ZPP do jego likwidacji w lipcu 1946. W 1944 wstąpił do PPR, od I 1947 zastępca szefa Polskiej Misji Repatriacyjnej przy Ambasadzie RP w Moskwie. 10 XII 1948 wrócił do kraju i został oficerem zawodowym WP w stopniu majora. Zastępca szefa wydziału Sztabu Generalnego WP, od III 1950 zastępca, a od IV 1951 attaché wojskowy w Polskiej Misji Wojskowej w Berlinie XII 1952 odwołany do kraju, a IV 1953 przeniesiony do rezerwy w stopniu podpułkownika. Następnie pracował w Polskich Wydawnictwach Gospodarczych, gdzie był zastępcą redaktora naczelnego i p.o. redaktora naczelnego "Życia Gospodarczego", od IV 1954 zastępca redaktora naczelnego ds. książek, od I 1958 redaktor naczelny pionu czasopism. Od XI 1958 do emerytury w 1972 sekretarz Wydawnictwa. Członek (przez kilka kadencji) egzekutywy POP PZPR w Wydawnictwie i członek Komisji Wydawniczej KD PZPR Śródmieście. Odznaczony m.in. Orderem Sztandaru Pracy II klasy i Orderem Krzyża Grunwaldu III klasy. Pochowany na wojskowych Powązkach (kwatera CII28-14-6).

</doc>
<doc id="3214068" url="https://pl.wikipedia.org/wiki?curid=3214068" title="Rezerwat przyrody Sieciemińskie Rosiczki">
Rezerwat przyrody Sieciemińskie Rosiczki

Sieciemińskie Rosiczki – rezerwat torfowiskowy typu florystycznego w województwie zachodniopomorskim, w powiecie sławieńskim, w gminie Malechowo, o powierzchni około 12,22 ha, utworzony 15 września 2009 roku.
Położenie.
Rezerwat położony jest w południowo-zachodniej części gminy Malechowo. Posiada otulinę o powierzchni 23,1857 ha, której znaczna część (17,76 ha) znajduje się również w gminie Sianów, w powiecie koszalińskim. Rezerwat zlokalizowany jest na północny wschód od miejscowości Przytok, około 3 km na północ od drogi powiatowej łączącej Sianów z Ratajkami.
Cel.
Celem ochrony jest zachowanie torfowiska przejściowego, będącego siedliskiem rzadkich i chronionych gatunków roślin. Na obszarze rezerwatu stwierdzono występowanie czterech gatunków owadożernych rosiczek, wszystkich naturalnie występujących w Polsce: okrągłolistnej, długolistnej, pośredniej i owalnej (gatunek pochodzenia mieszańcowego). Dodatkowo spośród roślin naczyniowych objętych ochroną prawną występują m.in.: turzyca bagienna, bagno zwyczajne, bagnica torfowa, pływacz zachodni i grzybienie północne.
Podstawy prawne.
Rezerwat utworzony został na mocy "Zarządzenia nr 54/2009 Dyrektora Ochrony Środowiska w Szczecinie z dnia 15 września 2009 r. w sprawie uznania za rezerwat przyrody „Sieciemińskie Rosiczki”", opublikowanego dnia 7 października 2009 roku w Dzienniku Urzędowym Województwa Zachodniopomorskiego Nr 68, poz. 1857. Zostało ono zmienione przez "Zarządzenie Regionalnego Dyrektora Ochrony Środowiska w Szczecinie z dnia 29 kwietnia 2016 r. zmieniającego zarządzenie w sprawie uznania za rezerwat przyrody „Sieciemińskie Rosiczki”" (Dz. Urz. Województwa Zachodniopomorskiego z 2016 r. poz. 1791).
Na mocy obowiązującego planu ochrony ustanowionego w 2010 roku (z późniejszymi zmianami), obszar rezerwatu objęty jest ochroną:
Rezerwat znajduje się na gruntach Skarbu Państwa w zarządzie Nadleśnictwa Karnieszewice. Nadzór sprawuje Regionalny Dyrektor Ochrony Środowiska w Szczecinie.
Turystyka.
Na terenie rezerwatu znajdują się pomosty z platformami widokowymi oraz tablice edukacyjne.

</doc>
<doc id="3214069" url="https://pl.wikipedia.org/wiki?curid=3214069" title="New Technology Telescope">
New Technology Telescope

NTT () – teleskop należący do Europejskiego Obserwatorium Południowego (ESO), znajdujący się w Obserwatorium La Silla położonym około 600 km na północ od Santiago de Chile. Stanowił przełom w inżynierii i projektowaniu teleskopów. Jest to pierwszy teleskop na Ziemi, którego główne lustro jest kontrolowane przez komputer oraz w którym zastosowano technikę optyki aktywnej. Technologia opracowana przez ESO jest obecnie stosowana w VLT i w większości największych teleskopów na świecie.
3,58-metrowy teleskop oddano do użytku w 1989 roku. Był pierwszym teleskopem, na którym testowano optykę adaptatywną. Teleskop charakteryzuje się ponadprzeciętną ochroną termiczną. Kopuła, w której się znajduje, zbudowana jest ze specjalnych klap, które optymalizują przepływ powietrza, zwiększając tym samym szansę na uzyskanie doskonałego obrazu. Ponadto cała kopuła porusza się wraz z teleskopem, co powoduje ruch budynku, często dezorientując przebywających w La Silla gości.

</doc>
<doc id="3214070" url="https://pl.wikipedia.org/wiki?curid=3214070" title="Cegielnianka">
Cegielnianka



</doc>
<doc id="3214073" url="https://pl.wikipedia.org/wiki?curid=3214073" title="Młynówka (potok)">
Młynówka (potok)



</doc>
<doc id="3214075" url="https://pl.wikipedia.org/wiki?curid=3214075" title="Magharat at-Tabun">
Magharat at-Tabun

Magharat at-Tabun (arab. مغارة الطابون, "Maghārat at-Tābūn", dosł. „Jaskinia Pieca”; hebr. מערת תנור, "Me’arat Tannur") – jaskinia położona w wadi Nachal Me’arot (arab. Wadi al-Maghara) w północnym Izraelu, w paśmie Góry Karmel, niedaleko Hajfy. Paleolityczne stanowisko archeologiczne.
Stanowisko było badane w latach 1929–1934 przez Dorothy Garrod i Dorotheę Bate oraz w latach 1967–1972 przez Arthura Jelinka. Wykopaliska dostarczyły jedną z najdłuższych sekwencji stratygraficznych na obszarze Bliskiego Wschodu, miąższość osadów wynosi 24,5 m. Kolejne warstwy odpowiadają przemysłom tajackim (G), aszelskim (F), aszelsko-jabrudzkim zwanym też od położenia jaskimi mugharskimi (E) oraz mustiersko-lewalualskim (D, C, B). Chronologia warstwy E określana jest na między 350 a 270 tys. lat temu, warstwy D 290–250 tys. lat temu, zaś warstwy B 80–50 tys. lat temu.
W jaskini odkryto szereg narzędzi kamiennych i kości zwierzęce, a także szczątki ludzkie: częściowo zachowany szkielet kobiety, kompletną żuchwę, trzon kości udowej oraz kości nadgarstka i dłoni. Ich interpretacja jest problematyczna, zarówno jeśli chodzi o stratygrafię (warstwa C lub B) jak i pozycję taksonomiczną (neandertalczyk lub archaiczny przedstawiciel "Homo sapiens").

</doc>
<doc id="3214076" url="https://pl.wikipedia.org/wiki?curid=3214076" title="Algorytm Berlekampa">
Algorytm Berlekampa

Algorytm Berlekampa – algorytm faktoryzacji wielomianów o współczynnikach w ciele skończonym. Został opisany przez Elwyna Berlekampa w 1967.
Złożoność i poprawność.
Algorytm ma złożoność obliczeniową formula_14
Jego poprawność opiera się na następujących faktach:

</doc>
<doc id="3214077" url="https://pl.wikipedia.org/wiki?curid=3214077" title="Tonny de Jong">
Tonny de Jong

Tonny de Jong (ur. 17 lipca 1974 w Scharsterbrugu) – holenderska łyżwiarka szybka, wielokrotna medalistka mistrzostw świata i Europy oraz zdobywczyni Pucharu Świata.
Kariera.
Pierwszy sukces w karierze Tonny de Jong osiągnęła w 1995 roku, kiedy zdobyła brązowy medal podczas mistrzostwach Europy w Heerenveen. W zawodach tych wyprzedziły ją jedynie Niemka Gunda Niemann oraz kolejna Holenderka, Annamarie Thomas. Na rozgrywanych dwa lata później mistrzostwach Europy w Heerenveen zdobyła złoto, wyprzedzając bezpośrednio Niemann i swą rodaczkę, Barbarę de Loor. Miesiąc później zajęła trzecie miejsce podczas wielobojowych mistrzostw świata w Nagano. Lepsze okazały się Niemki Gunda Niemann i Claudia Pechstein. Kolejne medale wywalczyła w 1999 roku, rozpoczynając od zwycięstwa na mistrzostwach Europy w Heerenveen. Na dystansowych mistrzostw świata w Heerenveen zdobyła srebrny medal na dystansie 3000 m, rozdzielając Niemann i Pechstein. Na tych samych mistrzostwach wywalczyła również brązowe medale w biegach na 1500 i 5000 m. Ponadto na rozgrywanych w tym samym roku wielobojowych mistrzostwach świata w Hamar była trzecia, plasując się za Niemann-Stirnemann i Pechstein. Ostatni medal zdobyła podczas dystansowych mistrzostw świata w Nagano w 2000 roku, zajmując trzecie miejsce w biegu na 5000 m. Na tych mistrzostwach była też czwarta w biegu na 3000 m, przegrywając walkę o medal z Maki Tabatą z Japonii. Wielokrotnie stawała na podium zawodów Pucharu Świata, odnosząc przy tym siedem zwycięstw. Najlepsze wyniki osiągała w sezonie 1996/1997, kiedy zwyciężyła w klasyfikacji końcowej 3000/5000 m a w klasyfikacji 1500 m była druga. Ponadto w sezonie 1998/1999 zajęła trzecie miejsce w klasyfikacji 1500 m. W 1994 roku brała udział w igrzyskach olimpijskich w Lillehammer, zajmując między innymi dziesiąte miejsce w biegu na 1500 m. Na rozgrywanych cztery lata później igrzyskach w Nagano była piąta na dystansie 5000 m. Brała również udział w igrzyskach olimpijskich w Salt Lake City, gdzie była piąta w biegu na 3000 m oraz siódma na dystansach 1500 i 5000 m. W 2002 roku zakończyła karierę.
Jej mężem jest były kanadyjski panczenista, Mark Knoll.

</doc>
<doc id="3214080" url="https://pl.wikipedia.org/wiki?curid=3214080" title="Mie Uehara">
Mie Uehara

 – japońska łyżwiarka szybka, brązowa medalistka mistrzostw świata.
Kariera.
Pierwszy sukces w karierze Mie Uehara osiągnęła w 1996 roku, kiedy zdobyła brązowy medal podczas wielobojowych mistrzostw świata w Inzell. W zawodach tych wyprzedziły ją jedynie Niemki: Gunda Niemann oraz Claudia Pechstein. Był to jedyny medal wywalczony przez nią na międzynarodowej imprezie tej rangi. W tym samym roku była też czwarta w biegu na 1500 m podczas dystansowych mistrzostw świata w Hamar, przegrywając walkę o medal z Sandrą Zwolle z Holandii. Wielokrotnie stawała na podium zawodów Pucharu Świata, odnosząc przy tym jedno zwycięstwo: 3 marca 1996 roku w Calgary zajęła pierwsze miejsce na dystansie 5000 m. Najlepsze wyniki osiągała w sezonie 1995/1996, kiedy była druga w klasyfikacji końcowej 1500 m, a w klasyfikacji 3000/5000 m zajęła trzecie miejsce. W 1992 roku brała udział w igrzyskach olimpijskich w Albertville, zajmując między innymi jedenaste miejsce w biegu na 1500 m. Na rozgrywanych sześć lat później igrzyskach w Nagano jej najlepszym wynikiem było jedenaste miejsce w biegu na 5000 m. W 1998 roku zakończyła karierę.

</doc>
<doc id="3214082" url="https://pl.wikipedia.org/wiki?curid=3214082" title="Greatest Hits (album Guns N' Roses)">
Greatest Hits (album Guns N' Roses)



</doc>
<doc id="3214083" url="https://pl.wikipedia.org/wiki?curid=3214083" title="Posiłek regeneracyjny">
Posiłek regeneracyjny

Posiłek regeneracyjny – bezpłatny posiłek, wydawany pracownikowi przez pracodawcę w procesie świadczenia pracy w uciążliwych warunkach. Warunki jego serwowania reguluje Kodeks pracy.
Pracodawca zobowiązany jest do zapewnienia pracownikom zatrudnionym w warunkach szczególnie uciążliwych, a także osobom zatrudnionym przy usuwaniu skutków klęsk żywiołowych i innych zdarzeń losowych, nieodpłatnych posiłków wydawanych ze względów profilaktycznych. Taki regeneracyjny posiłek ma formę jednego dania gorącego, winien posiadać wartość kaloryczną około 1000 kilokalorii i zawierać:
W Polsce, w przypadku, gdy pracodawca nie ma możliwości wydania posiłku ze względu na rodzaj wykonywanej przez pracownika pracy lub ze względów organizacyjnych, może zapewnić w czasie pracy korzystanie z takich posiłków w punktach gastronomicznych lub przyrządzanie przez pracownika posiłków we własnym zakresie z otrzymanych produktów.

</doc>
<doc id="3214088" url="https://pl.wikipedia.org/wiki?curid=3214088" title="Kompleksometria">
Kompleksometria

Kompleksometria - dział analizy miareczkowej w którym oznacza się substancje w reakcji z czynnikami kompleksującymi. Jako pierwszy tę metodę analizy ilościowej wykorzystał Justus von Liebig w roku 1851, miareczkował on jony cyjankowe mianowanym roztworem azotanu srebra. Analizę wykorzystującą tworzenie kompleksów rozwinął Gerold Schwarzenbach odkrywając kompleksotwórcze właściwości kwasków aminopolikarboksylowych.
Analizę kompleksometryczną dzieli się ze względu na funkcyjność ligandów tj. niechelatowe (jednofunkcyjne) oraz chelatowe (wielofunkcyjne). W przypadku użycia czynnika chelatującego mówi się o "miareczkowaniu chelatometrycznym". 
Przykładami oznaczeń za pomocą kompleksów jednofunkcyjnych są między innymi argentometryczne oznaczanie cyjanków czy merkurymetryczne oznaczanie chlorków a kompleksonometrycznych oznaczanie metali ciężkich za pomocą EDTA. 
Ważniejszą częścią analiz kompleksometrycznych są oznaczenia chelatometryczne a szczególnie kompleksonometria.
Wskaźniki w analizie kompleksometrycznej.
W przypadku oznaczeń niechelatowych wskaźnikiem końca miareczkowania może być zmętnienie roztworu czy reakcja z inną substancją - odpowiednio miareczkowanie cyjanków roztworem azotanu srebra i chlorków azotanem rtęci wobec nitroprusydku sodu. 
W analizie kompleksonometrycznej stosuje się związki organiczne tworzące kompleksy z oznaczanym metalem o trwałości mniejszej niż titrant(użycie wskaźnika o większej trwałości uniemożliwi zobaczenia końca miareczkowania). Przykładami takich związków są czerń eriochromowa T, kalces czy mureksyd.

</doc>
<doc id="3214090" url="https://pl.wikipedia.org/wiki?curid=3214090" title="Askia Mohammed II">
Askia Mohammed II

Askia El-Hadż Mohammed II (znany również jako Askia al-hadżdż Muhammad lub Askia al-Hadżdż, arab. أسكيا الحاج محمد, "Askiyā al-Ḥājj Muḥammad") – władca imperium songhajskiego rządzący w latach 1582–1586, syn Askii Dauda. Objął władzę jako najstarszy syn po śmierci ojca. Okres jego rządów wypełniony był głównie konfliktami z braćmi.
Życiorys.
Konflikt o władzę.
Mohammed był najstarszym synem Askii Dauda w chwili jego śmierci. Na tron wstąpił 16 sierpnia 1582 roku po pogrzebaniu ojca – wtedy to ludność Gao złożyła mu przysięgę wierności. Tytuł Askii przejął ze względu na starszeństwo, mimo że ojciec wyznaczył na swojego następcę jego brata Mohammeda Benkana, pełniącego funkcję "Kurmina-fari" – zarządcy Kurminy. Funkcja ta była pod względem hierarchii drugim po władcy urzędem w Songhaju, "Kurmina-fari" zarządzał całą zachodnią częścią państwa stacjonując w Tendrimie. Tu właśnie Benkan dowiedział się o chorobie ojca, udał się więc ze swoją armią w kierunku Gao. Po drodze wstąpił do Timbuktu, gdzie dowiedział się o sukcesji brata, kadi El-Akib przekonał go jednak do zaniechania siłowego przejęcia władzy. Benkan napisał do Askii Mohammeda II list, w którym rezygnował z pełnionej funkcji i prosił o pozwolenie na studiowanie Koranu pod okiem kadiego Timbuktu. Askia wyraził na to zgodę, rok później złamał jednak słowo pod naciskiem dowódców wojskowych. Argumentowali, iż boją się donosów o spiskowanie z Benkanem przy każdym pobycie w Timbuktu. W reakcji na to Askia kazał aresztować brata – ten do końca rządów Mohammeda II przetrzymywany był w Kanatu. 
Mohammed Benkan nie był jedynym bratem, z którym Askia El-Hadż musiał się liczyć. Już na samym początku jego urzędowania dworzanie radzili mu aresztować część rodzeństwa. Bracia przekonali jednak Askię o swojej lojalności, co z kolei spowodowało wygnanie części doradców. Na buntowniczy nastrój wpływała bezczynność armii spowodowana chorobą Askii – jedyną jego wyprawą wojenną była pacyfikacja regionu Wagadu w 1583 roku, jego dowódcy zajęli się także buntem zarządcy ludu Fulbe. Rebelię przeciw władcy podniósł następca Benkana na stanowisku "Kurmina-fari" – El-Hadż ben Daud. Wyruszył on z Tendrimu w lutym lub marcu 1584 roku, do Gao przybył 16 marca. Askia był przekonany, iż nie uda mu się utrzymać władzy, pomogły mu jednak konflikty pomiędzy wspierającymi buntownika braćmi, do których należeli Mohammed Gao i Nuh. Ostatecznie El-Hadż został aresztowany i postawiony przed Askią. Mohammed zaczął oskarżać buntownika o zdradę, spotkał się jednak z wyrzutami ze strony "Fari-mondo" al-Mustafy o to, że sam stwarza sytuacje sprzyjające rebeliom. Władca zdecydował się rozładować napiętą atmosferę żartem i rozkazał wprowadzić konia nieposłusznego brata. Po wnikliwych oględzinach zwierzęcia orzekł, iż tylko ten koń mógł przywieść jego brata do buntu. Askia profilaktycznie rozkazał umieścić konia we własnej stajni, El-Hadż został uwięziony w Kanatu, zaś spiskujący bracia wybatożeni. 
Bunt został tym razem zażegnany, jednak schorowany i pozbawiony energii władca nie miał sił, by stawić czoła kolejnemu. Zbuntowani bracia zdjęli go z urzędu 16 grudnia 1586 roku, nowym Askią obwołując Mohammeda Bani, który swoje rządy rozpoczął od zabicia obu osadzonych w Kanatu więźniów. Mohammed II został wygnany do Tondibi, po czym rychło zmarł.
Relacje z kadimi Timbuktu.
Na początku panowania relacje Askii z kadim Timbuktu były dobre. Kadi El-Akib uchronił Mohammeda II przed rebelią jego brata, sam Askia przekazał zaś kadiemu znaczne sumy na budowę meczetów w Timbuktu. Sytuacja zmieniła się, gdy Mohammed rozkazał aresztować swojego brata znajdującego się pod opieką El-Akiba. Kadi El-Akiba zmarł 10 sierpnia 1583 roku. Następcę kadiego wybierał Askia, spośród członków rodu Akit. Tym razem jednak stanowisko pozostawało nieobsadzone przez półtora roku. Według Tymowskiego sytuację wywołał Askia, zwlekając z nominacją. Inaczej sprawę przedstawia kronika al-Saida. Mohammed II miał dwu lub trzykrotnie wysyłać pismo nominacyjne do Abu Hafs Omara, ten jednak odmawiał przyjęcia stanowiska. Za radą szejka Saliha Takinniego Askia napisał do Omara list, w którym informował go, iż jeśli ten nie przyjmie proponowanego stanowiska, nominuje na nie ignoranta. W ten sposób to Omar będzie odpowiadał przed sądem ostatecznym za wszystkie złe decyzje wydane przez niekompetentnego kadiego. Przekonany w ten sposób Abu Hafs Omar przyjął nominację 1 lutego 1585 roku.
Problem marokański.
W 1578 roku tron marokański objął nowy sułtan – Ahmad al-Mansur. Zażądał on od Askii Dauda przekazania kopalni soli w Taghazie. Daud rozwiązał sytuację, wysyłając Saadycie dar w wysokości 10000 mitkali złota. Zażegnał tym samym ryzyko wojny, zachowując kontrolę nad kopalnią. Sułtan nie zrezygnował jednak zupełnie ze swoich aspiracji i powrócił do nich po objęciu władzy w Songhaju przez Mohammeda II. W celu wybadania sytuacji wewnętrznej w państwie wysłał w 1584 roku poselstwo z bogatymi darami na dwór Askii. Askia El-Hadż nie pozostał mu dłużnym i rozkazał przesłać do Marrakeszu jeszcze cenniejsze podarki. Po odjeździe delegacji rozeszły się wieści o armii marokańskiej liczącej 20000 ludzi, mającej zmierzać w kierunku Wadanu ( "Ouadane"), docelowo zaś do granic Songhaju. Armia ta jednak według al-Saida miała zginąć podczas przeprawy przez pustynię, choć jedna z songhajskich kronik podaje, że podporządkowała ona sobie część zależnych wcześniej od Askiów ludów, docierając aż do rzeki Senegal.
Jednocześnie w 1582 lub 1583 roku al-Mansur rozpoczął opanowywanie oaz Guarara (Tiguararin) i Taut, leżących na szlaku karawan handlujących solą, aż po miejscowość Reggen (obecnie w algierskiej prowincji Adrar), oddaloną od dotychczasowych marokańskich posiadłości w Tafilalt o 720 kilometrów. Zachęcony łatwym sukcesem sułtan wysłał oddział złożony z 200 strzelców w celu zajęcia kopalni soli w Taghazie. Górnicy opuścili zagrożone miejsce i udali się między innymi do kopalni w Taudeni, leżącej 180 km bliżej centrum Songhaju. Mimo iż w 1585 roku Askia zabronił powrotu do porzuconej kopalni pod groźbą konfiskaty majątku, niska wydajność złóż w Taudeni spowodowała, że po pewnym czasie zdecydowano się wznowić wydobycie w Taghazie, by pokryć zapotrzebowanie państwa na sól.
Ocena panowania.
Kronikarze bardzo wysoko oceniają Askię Mohammeda II i jego panowanie. Al-Said stwierdza, że władca tak wspaniały jak Mohammed II zasługuje by rządzić nie tylko w Gao, ale i w Bagdadzie. Spośród pozostałych władców Songhaju jedynie jego dziadek, założyciel dynastii Askia Mohammed I Wielki, miał cieszyć się podobną opinią. Współcześni historycy dostrzegają również ujemne strony jego rządów, takie jak brak stabilności i silnych podstaw władzy.
Drzewo genealogiczne.
Askia Mohammed II był synem Askii Dauda i wnukiem założyciela dynastii Askii Mohammeda I. Z uwagi na bardzo liczną grupę synów Askii Mohammeda I oraz Askii Dauda drzewo ogranicza się jedynie do panujących w Songhaju członków dynastii (oznaczonych kolorem zielonym). Wśród pozostałych braci Mohammeda II należy wymienić między innymi: władców królestwa Dendi – Askię Nuha, Askię El-Mustafę, Askię Mohammeda Sorko, Askię Haruna i Askię El-Amina; Askię Paszaliku Arma Sulejmana i wymienionych wyżej "Kurmina-farich" Mohammeda Benkana i El-Hadża. Askia Mohammeda II miał dwóch synów i jedną córkę. Synowie to Muhammad i urzędujący w Paszaliku Askia Harun al-Rashid, zaś córką była zmarłą w Marrakeszu Fati Turi.

</doc>
<doc id="3214093" url="https://pl.wikipedia.org/wiki?curid=3214093" title="Nödinge (przystanek kolejowy)">
Nödinge (przystanek kolejowy)

Nödinge (szwedzki: "Nödinge station") – przystanek kolejowy w Nödinge, w Gminie Ale, w regionie Västra Götaland, w Szwecji. Znajduje się na Vänerbanan, tuż przy autostradzie E45. Został otwarty 9 grudnia 2012 i jest obsługiwany przez pociągi podmiejskie Göteborgs pendeltåg między Göteborgiem i Älvängen.

</doc>
<doc id="3214096" url="https://pl.wikipedia.org/wiki?curid=3214096" title="Skarbiec felibryzmu">
Skarbiec felibryzmu

Skarbiec felibryzmu, także Skarbiec felibriżu ("Lou Tresor dóu Felibrige" według zapisu Mistrala, "Lo Tresaur dau Felibritge" w zapisie klasycznym, "Le Trésor du Félibrige" w przekładzie francuskim) – dwutomowy, obszerny słownik prowansalsko-francuski opracowany przez Frédérica Mistrala, opublikowany po raz pierwszy w roku 1878. Główne dzieło leksykograficzne prowansalskiego odrodzenia narodowego (felibryzmu), na którego czele stał Związek Felibrów.
Słownik zawiera zbiór wyrazów i frazeologizmów w układzie prowansalsko-francuskim, ale uwzględnia także pozostałe dialekty języka oksytańskiego: gaskoński, langwedocki, limuzyński, owerniacki i vivaroalpejski (prowansalski alpejski). W słowniku autor zamieścił także cytaty literackie, które pozwalają umiejscowić dane słowo w odpowiednim kontekście; warianty archaiczne niektórych wyrazów; odpowiedniki poszczególnych słów w innych językach romańskich; informacje dotyczące etymologii i toponimii; liczne synonimy; wzory odmian czasowników regularnych i nieregularnych; słownictwo fachowe związane z rolnictwem, rybołówstwem i różnymi rodzajami rzemiosł; typowe nazwiska historyczne i przydomki; gnomy; wyjaśnienia dotyczące zwyczajów, tradycji i wierzeń; noty biograficzne i bibliograficzne osobistości z południa Francji.

</doc>
<doc id="3214107" url="https://pl.wikipedia.org/wiki?curid=3214107" title="Dendi (państwo)">
Dendi (państwo)

Dendi – afrykańskie królestwo powstałe w wyniku rozpadu imperium Songhaju w 1591 roku. Początkowo obejmowało ziemie pograniczne obecnych państw Mali, Nigru i Burkiny Faso, jednak z czasem ulegało coraz większemu rozbiciu na niezależne państewka, by na początku XX wieku zostać podbitym przez Francję.
Historia.
Okoliczności powstania.
Imperium Songhaju przeżywało w drugiej połowie XVI wieku poważny kryzys. Złożyło się na niego wiele różnych czynników. Pogorszyła się sytuacja ekonomiczna – ceny złota stanowiącego podstawę eksportu znacznie spadły z powodu eksploatacji bogatych złóż tego kruszcu w Ameryce. Nowym towarem eksportowym, mającym choć w części zastąpić złoto, byli niewolnicy. Wywóz ich jednak tylko chwilowo bilansował straty, na dłuższą metę pogłębiając jeszcze kryzys. Songhaj stracił kontrolę nad częścią szlaków handlowych na rzecz Europejczyków, którzy założyli faktorie handlowe na wybrzeżu Zatoki Gwinejskiej. Zmusiło to klasę panującą do rozbudowy rodzimej gospodarki, która jednak nie była w stanie zapewnić coraz liczniejszemu potomstwu elit dóbr luksusowych. Właśnie rozrost elit spowodowany wielożeństwem przyczynił się do pogrążenia państwa w chaosie politycznym. Dzieci wysoko urodzonych starały się zachować poziom życia rodziców, co przy mniejszym dostępie do dóbr prowadziło do konfliktów. Gdy w 1582 roku umarł Askia Daud rozgorzały nieustanne walki o tron.
Osłabieniu Songhaju wykorzystał sułtan Maroka Mahmed el-Mansur. Już w 1580 roku rozpoczął on opanowywanie pojedynczych oaz oraz kopalni soli w Taghazie. Sułtan rozpoczął w 1484 roku dyplomatyczne zabiegi w celu podporządkowania sobie Songhaju, na które Askia Ishak II odpowiedział wysyłając do Maroka oszczepy i sidła, co symbolizowało rozpoczęcie wojny. Mahmed el-Mansur rozpoczął przygotowania do wojny w 1589 roku, na jego dworze pojawił się też pretendent do Songhajskiego tronu – Uled Kirinfil. Pod wodzą hiszpańskiego renegata Dżaudara, 16 października 1590 na Saharę wyruszyła armia składająca się z 4000 żołnierzy, uzbrojonych w arkebuzy, muszkiety, lance i działa oraz wojska pomocnicze i transportowe w skład których wchodziło 1600 ludzi i 9000 zwierząt. Mimo iż marsz przez pustynię przetrwała tylko połowa sił marokańskich, nadal stanowiły one duże wyzwanie dla nie posiadających broni palnej Shonghajczyków. W obliczu przytłaczającej przewagi liczebnej Askia zdecydował się na bezpośredni atak. Strony starły się 12 marca 1951 w zaciętej bitwie w pobliżu miejscowości Tondibi. Toczyła się ona ze zmiennym szczęściem, jednak po sześciu godzinach walki górę wzięli Marokańczycy, zaś wojska Askii uciekły w panice.
Askia Ishak II próbował negocjować pokój, sułtan wysłał jednak kolejną ekspedycję, która doprowadziła do klęski pod Bambą. Po przegranej bitwie władze w Songhaju przejął Askia Mohammed Gao, który już po czterdziestu dniach został podstępnie zamordowany przez paszę Mahmuda ben Zerguna. W miejsce zabitego władcy armia wybrała na stanowisko Askii Nuha – brata poprzednich panujących. Udało mu się ewakuować wielu Songhajów z opanowanych przez Maroko terenów. Wraz z nimi udał się do Dendi, dając początek nowemu, okrojonemu królestwu.
Władcy.
Władza w Dendi znajdowała a się w rękach dynastii Askia, od nazwy tej dynastii pochodził też tytuł Askia przyjmowany przez panującego. Do władzy dochodzili potomkowie Askii Dauda, nie było ustalonej kolejności, tytuł przypadał pretendentowi który potrafił go sobie zapewnić poprzez siłę i autorytet armii. Głównym źródłem autorytetu Askiów była ciągłość dynastyczna z władcami Songhaju, którą usilnie podkreślali. Poniżej znajduje się drzewo genealogiczne Askiów z Dendi, na zielono oznaczeni są władcy królestwa.
Administracja.
Państwo Dendi odziedziczyło pewną część aparatu państwowego obecnego w Songhaju. Stale obsadzane były urzędy naczelników obu pozostałych w królestwie prowincji – "Hombori-koi" i "Dendi-fari". Aparat państwowy nadzorowali kontrolerzy "mundio" zarządzani przez "fari-mundio". Istniała też funkcja sekretarza prowadzącego korespondencję władcy.
Armia podlegała bezpośrednio Askii, często jednak przekazywał on nad nią kontrolę dowódcom. Jednym z najwyższych był "hi-koi" – naczelnik floty na rzece Niger wywodzący się tradycyjnie z ludu Sorko, często armią dowodził też "Dendi-fari". Ryzykownym, aczkolwiek spotykanym posunięciem, było przekazanie przez Askię kontroli nad wojskiem jednemu ze swych krewnych.
Religia.
W Songhaju oficjalną religią był islam. Pozostawał on jednak religią elity, nigdy nie był w pełni przyjęty przez animistyczne masy. Większość jego wyznawców skupiała się w większych miastach, takich jak Timbuktu i Dżenne, które po ataku marokańskim weszły w skład Paszaliku Arma. Islam, jako ideologia panująca, służył w Songhaju do wzmacniania więzów między różnymi etnicznie plemionami. Królestwo Dendi, składające się zaledwie z dwóch prowincji dawnego imperium, było pod względem etnicznym znacznie mniej zróżnicowane. Dodatkowo atrakcyjność islamu osłabiały ciągłe wojny z muzułmańskim Paszalikiem Arma. Wszystkie te czynniki prowadziły do stopniowego osłabiania roli islamu, kosztem wierzeń animistycznych. Wiadomo, że dwór Askii Nuha składał się jeszcze z muzułmanów, choć jego armia opierała się w większości na wyznawcach animizmu – świadczy o tym zapis w kronikach Timbuktu, że pasza Mahmud ben Zerguna walczył w Hombori z „poganami”. Ostatnim świadectwem obecności islamu w Dendi jest fakt korespondencji pomiędzy Askią a paszą w latach trzydziestych XVII wieku, do czego była potrzebna osoba o muzułmańskim wykształceniu. Rozbicie dzielnicowe ostatecznie doprowadziło do zaniku islamu – nie miała już racji bytu jego jednocząca rola. Istotne jest także, że oprócz członków dynastii Askiów, władze w okręgach przejmowali też potomkowie Sonnich, którzy chętniej odwoływali się do miejscowych wierze i tradycji, oraz do odziedziczonych po swych przodkach magicznych właściwości.

</doc>
<doc id="3214109" url="https://pl.wikipedia.org/wiki?curid=3214109" title="Podsumowanie startów zespołu Arrows w Formule 1">
Podsumowanie startów zespołu Arrows w Formule 1

Zespół Formuły 1 Arrows powstał w listopadzie 1977 roku po tym, gdy część personelu opuściła Shadow. Założycielami Arrowsa byli Franco Ambrosio, Alan Rees, Jackie Oliver, Dave Wass i Tony Southgate. Pierwszy samochód zbudowano w 53 dni. Kierowca zespołu, Riccardo Patrese, prowadził już w drugim wyścigu Arrowsa w Formule 1, ale uszkodzeniu uległ silnik. Pierwsze punkty Arrows zdobył w trzeciej swojej eliminacji. Mimo problemów zespołu (aresztowanie Ambrosio oraz podejrzenia, że Arrows FA1 jest kopią Shadowa DN9) Patrese zajął drugie miejsce w Grand Prix Szwecji 1978. Włoch zdobył jeszcze dla Arrowsa trzy podia, zanim pod koniec 1981 roku zdecydował się opuścić zespół na rzecz Brabhama.
Od 1984 roku Arrows otrzymywał turbodoładowane silniki BMW, których używał do sezonu 1988. W tym okresie zdobył dwa podia oraz najlepszy końcowy rezultat w historii, jako że 1988 rok ukończył na piątym miejscu w klasyfikacji konstruktorów. W 1990 zespół został sprzedany japońskiemu biznesmenowi Wataru Ohashiemu, który w 1991 roku przemianował zespół na Footwork. Początkowe starty Footworka za sprawą słabych silników Porsche 3512 były bardzo nieudane, ale w późniejszych sezonach, stosując między innymi jednostki Mugen Honda czy Hart odnoszono lepsze rezultaty. W marcu 1996 roku 40% udziałów w zespole wykupił Tom Walkinshaw. Na sezon 1997 zatrudniono mistrza świata, Damona Hilla. Wskutek problemów finansowych Arrows wycofał się z rywalizacji w połowie sezonu 2002 i z końcem roku został postawiony w stan likwidacji.
Wyniki.
"Tabela obejmuje wyniki Arrowsa oraz Footworka. W nawiasie wskazano całkowitą liczbę punktów uzyskaną w sezonie, jeśli różniła się od liczby punktów, które dany kierowca uzyskał w Arrowsie/Footworku.""Źródło: statsf1"
Statystyki.
"Źródło: statsf1"
Informacje techniczne.
"Źródło: statsf1"
Kierowcy.
"Źródło: statsf1"

</doc>
<doc id="3214113" url="https://pl.wikipedia.org/wiki?curid=3214113" title="Linia M1 metra bukaresztańskiego">
Linia M1 metra bukaresztańskiego



</doc>
<doc id="3214115" url="https://pl.wikipedia.org/wiki?curid=3214115" title="Puchar Austrii w piłce nożnej (2011/2012)">
Puchar Austrii w piłce nożnej (2011/2012)

Puchar Austrii w piłce nożnej (2011/2012) (ÖFB Samsung-Cup) był 78. edycją krajowego, dorocznego Pucharu Austrii w piłce nożnej. Rozpoczął się od rundy wstępnej dnia 15 lipca 2011 roku, a skończył finałem 20 maja 2012 roku. Po raz pierwszy w historii zdobywcą pucharu został zespół Red Bull Salzburg.
Runda wstępna.
Losowanie odbyło się 6 lipca 2011 na Ernst-Happel-Stadion w Wiedniu. Do rozgrywek przystąpiło 66 amatorskich drużyn z lig regionalnych. Mecze odbyły się w dniach 15-24 lipca 2011.
"* - dogrywka"
Pierwsza runda.
Losowanie odbyło się 25 lipca 2011. Zwycięzcy rundy wstępnej zostali rozlosowani z zespołami z pierwszych trzech lig austriackich. Mecze odbyły się w dniach 5-7 sierpnia 2011.
"* - dogrywka"
Druga runda.
Mecze rozegrano od 20 do 21 września 2011.
"* - dogrywka"
Trzecia runda.
Mecze rozegrano od 25 do 26 października 2011.
"* - dogrywka"
Ćwierćfinały.
Mecze rozegrano w dniach 10-11 kwietnia 2012 roku. W jednym z meczów ćwierćfinałowych zmierzyły się ze sobą dwie drużyny tego samego klubu Red Bull Salzburg. Zwyciężyła pierwsza drużyna, pokonując rezerwy 4-1.
Półfinały.
Mecze rozegrano 1 i 2 maja 2012 roku. 

</doc>
<doc id="3214116" url="https://pl.wikipedia.org/wiki?curid=3214116" title="Linia M1 metra bukareszteńskiego">
Linia M1 metra bukareszteńskiego



</doc>
<doc id="3214117" url="https://pl.wikipedia.org/wiki?curid=3214117" title="Linia M2 metra bukaresztańskiego">
Linia M2 metra bukaresztańskiego



</doc>
<doc id="3214118" url="https://pl.wikipedia.org/wiki?curid=3214118" title="Linia M3 metra bukaresztańskiego">
Linia M3 metra bukaresztańskiego



</doc>
<doc id="3214120" url="https://pl.wikipedia.org/wiki?curid=3214120" title="Linia M4 metra bukaresztańskiego">
Linia M4 metra bukaresztańskiego



</doc>
<doc id="3214122" url="https://pl.wikipedia.org/wiki?curid=3214122" title="Nico Puig">
Nico Puig

Luíz Nicolau Schumann Puig, bardziej znany jako Nico Puig (ur. 15 listopada 1972 w São Paulo, w stanie São Paulo) – brazylijski aktor i model.
Życiorys.
W wieku 17 lat prowadził program "Revistinha" (1988) na kanale TV Cultura. W miniserialu Rede Globo "Sex Appeal" (1993) z Camilą Pitangą i Thalesem Panem Chaconem grał Antônia „Tony’ego” Marchezziego, boksera wagi średniej. W latach 90 XX wieku występował w telenowalach Rede Globo, w tym i "OKo w oko" ("Olho no Olho", 1993) jako makiaweliczny Fred i "Malhação" (1995, 1996) w roli złego chłopaka. Za rolą Fernadno w telenoweli "Pequena Travessa" (2002–2003) był nominowany do nagrody Contigo 2003 w kategorii najlepszy czarny charakter.
W sierpniu 1999 pozował nago jako model dla brazylijskiego miesięcznika „G Magazine”. W listopadzie 2012 trafił na okładkę „Mensch”.
W lipcu 2013 pojawił się w teledysku do utworu Joe Welch „Rebirth” z filmu "Desalmados – O Vírus" ("Odrodzenia - wirus"), kręconym w klubie Blue Space. 
Życie prywatne.
W 2016 publicznie ujawnił swoją orientację seksualną jako gej. Od lat 90. był związany z producentem Jeffem Lattari. Związek został ujawniony opinii publicznej dopiero w 2016.

</doc>
<doc id="3214123" url="https://pl.wikipedia.org/wiki?curid=3214123" title="Linia M5 metra bukaresztańskiego">
Linia M5 metra bukaresztańskiego



</doc>
<doc id="3214125" url="https://pl.wikipedia.org/wiki?curid=3214125" title="Linia M6 metra bukaresztańskiego">
Linia M6 metra bukaresztańskiego



</doc>
<doc id="3214126" url="https://pl.wikipedia.org/wiki?curid=3214126" title="Linia M7 metra bukaresztańskiego">
Linia M7 metra bukaresztańskiego



</doc>
<doc id="3214135" url="https://pl.wikipedia.org/wiki?curid=3214135" title="Rafał z Gołuchowa">
Rafał z Gołuchowa

Rafał z Gołuchowa (Rafał Gołuchowski) (ur. XIV w., zm. w 1442/1443 roku) – rycerz polski herbu Wieniawa, starosta generalny Wielkopolski w latach 1436-1439, podkomorzy kaliski w 1436 roku, podstoli poznański w 1426 roku, starosta Odolanowa w 1434 roku.
Życiorys.
Rafał z Gołuchowa urodził się prawdopodobnie pod koniec XIV wieku, w Wielkopolsce. Pochodził z rycerskiego rodu Wieniawitów, jego ojciec Iwan z Obiechowa i Gołuchowa był kasztelanem śremskim, uczestnikiem bitwy pod Grunwaldem, bliskim współpracownikiem Władysława Jagiełły. Lata młodości Rafał spędził na Rusi, u boku ojca, który od 1411 do 1421 był starostą generalnym tej prowincji.
W 1426 został mianowany podstolim poznańskim. Po śmierci Jagiełły, Rafał był związany z dworem młodocianego króla Władysława III. W tym czasie objął intratne podkomorstwo kaliskie i został starostą generalnym Wielkopolski (1436), ten urząd pełnił do stycznia 1439. Potem przebywał w najbliższym otoczeniu króla, jako świadek podpisał w Bieczu, ugodę między królem a zakonem joannitów. W 1440 wyjechał w świcie królewskiej na Węgry, był świadkiem koronacji Władysława III na króla Węgier. Po powrocie do kraju, w 1441 zastępował Krzesława Kurozwęckiego na urzędzie starosty generalnego Wielkopolski.
Rafał z Gołuchowa był dwukrotnie żonaty. Z pierwszego małżeństwa z Katarzyną herbu Doliwa: syn Iwan sędzia ziemski kaliski. Z drugiej żony Elżbiety synowie: Jan, Andrzej i Cherubin.
Rafał po ojcu odziedziczył Gołuchów, gdzie mieszkał oraz kilka pobliskich wsi, dla jednej z nich, Przygodzic, uzyskał przywilej lokacji miasta. Posiadał także pojedyncze wioski w powiatach konińskim, łęczyckim i ostrzeszowskim.
Był fundatorem obrazu Matki Boskiej "ab igne", dla kolegiaty kaliskiej. Obraz zachowany do dziś, jest jednym z najcenniejszych zabytków sztuki gotyckiej w Wielkopolsce, według niektórych źródeł wykonał go w 1417, malarz Mikołaj z Kalisza . W dolnej części dzieła znajdują się wizerunki Rafała i jego żony Katarzyny z Doliwów, jako donatorów obrazu.
Rafał z Gołuchowa zmarł przed 13 lutego 1443.

</doc>
<doc id="3214138" url="https://pl.wikipedia.org/wiki?curid=3214138" title="Claude Constantino">
Claude Constantino

Claude Constantino (ur. 13 grudnia 1938 w Dakarze, zm. 29 października 2019) – senegalski koszykarz, reprezentant kraju, olimpijczyk.
W 1968 roku wystąpił wraz z drużyną na igrzyskach olimpijskich w Meksyku (były to jego jedyne igrzyska olimpijskie). Podczas tego turnieju wystąpił we wszystkich dziewięciu meczach, w których zdobył łącznie 28 punktów. Popełnił aż 29 fauli.
Wraz z drużyną przegrał wszystkie siedem spotkań grupowych, tym samym zajmując ostatnie miejsce w grupie. W turnieju o miejsca 13–16 Senegalczycy przegrali półfinałowy mecz z południowokoreańskimi koszykarzami (59–76). Mecz o przedostatnie miejsce drużyna Senegalu wygrała z ekipą z Maroka (42–38). Senegal zajął tym samym przedostatnie 15. miejsce.

</doc>
<doc id="3214139" url="https://pl.wikipedia.org/wiki?curid=3214139" title="Parafia Świętego Jana Kantego w Ustrobnej">
Parafia Świętego Jana Kantego w Ustrobnej



</doc>
<doc id="3214140" url="https://pl.wikipedia.org/wiki?curid=3214140" title="Claude Sadio">
Claude Sadio

Claude Sadio (ur. 29 października 1943 w Dakarze) – senegalski koszykarz, reprezentant kraju, olimpijczyk.
W 1968 roku wystąpił wraz z drużyną na igrzyskach olimpijskich w Meksyku (były to jego jedyne igrzyska olimpijskie). Podczas tego turnieju wystąpił we wszystkich dziewięciu meczach, w których zdobył łącznie 52 punkty (trzeci najlepiej punktujący zawodnik Senegalu). Popełnił przy tym 29 fauli.
Wraz z drużyną przegrał wszystkie siedem spotkań grupowych, tym samym zajmując ostatnie miejsce w grupie. W turnieju o miejsca 13–16 Senegalczycy przegrali półfinałowy mecz z południowokoreańskimi koszykarzami (59–76). Mecz o przedostatnie miejsce drużyna Senegalu wygrała z ekipą z Maroka (42–38). Senegal zajął tym samym przedostatnie 15. miejsce.

</doc>
<doc id="3214141" url="https://pl.wikipedia.org/wiki?curid=3214141" title="Virginia (telenowela)">
Virginia (telenowela)

Virginia (hiszp. "La intrusa") – meksykańska telenowela z 2001 roku. W rolach głównych Gabriela Spanic i Arturo Peniche. W roli antagonistów Sergio Sendel, Laura Zapata, Dominika Paleta, Chantal Andere, Karla Álvarez, Claudio Báez i Guillermo García Cantú.
Wersja polska.
W Polsce telenowela była emitowana w TVN. Opracowaniem wersji polskiej zajęło się ITI Film Studio na zlecenie TVN. Autorem tekstu była Olga Krysiak. Lektorem serialu był Janusz Kozioł.
Adaptacje.
"Virginia" jest oparta na radiowej operze mydlanej – radionoweli pt. "Valentina" napisanej przez Inés Rodena. Powstały też inne wersje tej telenoweli. Pierwszą wersją była telenowela "Valentina" wyprodukowana przez RCTV w 1975 roku (w rolach głównych Marina Baura i Raúl Amundaray). W 1989 roku RCTV stworzył swobodną wersję tej historii zatytułowaną "Alma mía" (w rolach głównych Carlos Montilla, Nohely Arteaga i Astrid Carolina Herrera). Producent Venevisión wyprodukował w 1999 roku kolejną swobodną wersję tej historii zatytułowaną "Cuando hay pasión" (w rolach głównych Fedra López, Jorge Reyes i Roxana Díaz).

</doc>
<doc id="3214142" url="https://pl.wikipedia.org/wiki?curid=3214142" title="Parafia MB Częstochowskiej w Dzianiszu">
Parafia MB Częstochowskiej w Dzianiszu



</doc>
<doc id="3214143" url="https://pl.wikipedia.org/wiki?curid=3214143" title="Parafia Matki Boskiej Ostrobramskiej w Chrzanowie">
Parafia Matki Boskiej Ostrobramskiej w Chrzanowie



</doc>
<doc id="3214144" url="https://pl.wikipedia.org/wiki?curid=3214144" title="Parafia MB Bolesnej w Pieniążkowicach">
Parafia MB Bolesnej w Pieniążkowicach



</doc>
<doc id="3214145" url="https://pl.wikipedia.org/wiki?curid=3214145" title="Parafia MB Bolesnej w Podczerwonym">
Parafia MB Bolesnej w Podczerwonym



</doc>
<doc id="3214147" url="https://pl.wikipedia.org/wiki?curid=3214147" title="Parafia Przenajświętszej Trójcy w Czernichowie">
Parafia Przenajświętszej Trójcy w Czernichowie



</doc>
<doc id="3214148" url="https://pl.wikipedia.org/wiki?curid=3214148" title="Moussa Sène">
Moussa Sène

Moussa Sène (ur. 19 stycznia 1946 w Dakarze) – senegalski koszykarz, reprezentant kraju, olimpijczyk.
W 1968 roku wystąpił wraz z drużyną na igrzyskach olimpijskich w Meksyku (jedyne jego igrzyska olimpijskie). Podczas tego turnieju wystąpił jedynie w dwóch meczach (z dziewięciu). Zdobył cztery punkty w meczu przeciwko Portoryko oraz osiem punktów w spotkaniu ze Stanami Zjednoczonymi. W tych dwóch spotkaniach przewinił siedem razy.
Jego drużyna przegrała wszystkie siedem spotkań grupowych, tym samym zajmując ostatnie miejsce w grupie. W turnieju o miejsca 13–16 Senegalczycy przegrali półfinałowy mecz z południowokoreańskimi koszykarzami (59–76). Mecz o przedostatnie miejsce drużyna Senegalu wygrała z ekipą z Maroka (42–38). Senegal zajął tym samym przedostatnie 15. miejsce.

</doc>
<doc id="3214149" url="https://pl.wikipedia.org/wiki?curid=3214149" title="Virginia (serial)">
Virginia (serial)



</doc>
<doc id="3214150" url="https://pl.wikipedia.org/wiki?curid=3214150" title="Parafia Matki Boskiej Częstochowskiej w Okleśnej">
Parafia Matki Boskiej Częstochowskiej w Okleśnej



</doc>
<doc id="3214151" url="https://pl.wikipedia.org/wiki?curid=3214151" title="Parafia Matki Boskiej Częstochowskiej w Mętkowie">
Parafia Matki Boskiej Częstochowskiej w Mętkowie



</doc>
<doc id="3214152" url="https://pl.wikipedia.org/wiki?curid=3214152" title="Parafia Najświętszego Serca Pana Jezusa w Stadnikach">
Parafia Najświętszego Serca Pana Jezusa w Stadnikach



</doc>
<doc id="3214153" url="https://pl.wikipedia.org/wiki?curid=3214153" title="Radio Mix">
Radio Mix



</doc>
<doc id="3214154" url="https://pl.wikipedia.org/wiki?curid=3214154" title="Radio mix">
Radio mix



</doc>
<doc id="3214155" url="https://pl.wikipedia.org/wiki?curid=3214155" title="Parafia św. Jana Kantego w Tarnawce">
Parafia św. Jana Kantego w Tarnawce

Parafia św. Jana Kantego w Tarnawce – parafia rzymskokatolicka znajdująca się w archidiecezji przemyskiej, w dekanacie Dubiecko.
Parafia erygowana 3. listopada 1903 r. przez biskupa Józefa Sebastiana Pelczara.

</doc>
<doc id="3214156" url="https://pl.wikipedia.org/wiki?curid=3214156" title="Ogród Bernardynów we Lwowie">
Ogród Bernardynów we Lwowie

Ogród Bernardynów – skwer we Lwowie przy ulicy Wałowej 18a, na Starym Mieście. 
Znajduje się obok lwowskiego klasztoru bernardynów, dawniej był ogrodem klasztornym i jedynym terenem zielonym na obszarze ograniczonym murami miejskimi. Ogród Bernardynów znajduje się na obszarze uznanym za dziedzictwo światowe i objętym ochroną UNESCO. Od 2000 organizowane są tu imprezy i festiwale o charakterze kulturalnym m.in.: 
W 2006 podczas święta 750-lecia Lwowa Ogród Bernardynów był jednym z głównych miejsc obchodów. Na skwerze znajduje się wejście do znajdującej się w piwnicy klasztoru galerii sztuki "Muzeum Idei". 

</doc>
<doc id="3214157" url="https://pl.wikipedia.org/wiki?curid=3214157" title="Kroplik Dybowskiego">
Kroplik Dybowskiego

Kroplik Dybowskiego ("Euschistospiza dybowskii") – gatunek małego ptaka z rodziny astryldowatych (Estrildidae). Zamieszkuje wschodnią i centralną Afrykę. Niezagrożony wyginięciem.
Taksonomia.
Pierwszy raz gatunek opisał Émile Oustalet w roku 1892. Holotyp pochodził z okolic górnego biegu rzeki Kémo (Republika Środkowoafrykańska). Przydzielił mu nazwę naukową "Lagonosticta dybowskii". Drugi raz ptaka opisał Boyd Alexander, wykazując go z tej samej lokalizacji, w której odnaleziono holotyp; nie był świadom, że ten gatunek wcześniej opisano i przydzielił mu nazwę "Cryptospiza sharpei". Według IOC kroplik Dybowskiego przynależy do rodzaju "Euschistospiza". Monotypowy.
Morfologia.
Wymiary średnie: długość skrzydła 49–57 mm, ogona 39–47 mm, skoku 16–17 mm, dzioba 11–12 mm. Występuje wyraźny dymorfizm płciowy. U samca cała głowa, szyja, broda, gardło i pierś łupkowoszare. Wierzch ciała od grzbietu po kuper i pokrywy ogonowe szkarłatnoczerwony; pióra u nasady szare, cecha ta widoczna jest zwłaszcza przy świeżo wyrośniętych piórach lub poza sezonem lęgowym. Sterówki częściowo zakryte przez pokrywy nadogonowe, czarne, często jednak na zewnętrznych chorągiewkach widać szkarłatną czerwień; ogon na końcu zaokrąglony. Pokrywy skrzydłowe średnie i duże ciemnoszare lub nieco oliwkowobrązowe, często z drobnymi, białymi plamkami. Pozostała część skrzydła łupkowoszara, na świeżo wyrośniętych piórach białe krawędzie. Brzuch, boki ciała oraz pokrywy podogonowe czarne w trzech wariantach – z białymi plamkami, półkolami albo sierpowatymi wzorkami (wtedy brzuch i okolice kloaki „czyste”). Dziób czarny, lekko wygięty. Tęczówka ciemnoczerwona. Obrączka oczna jasnoniebieska, różowa albo czerwona. Nogi i stopy ciemnoszare, czarne lub czarnobrązowe.
Samicę wyróżniają mniejsze rozmiary i jaśniejsze odcienie szarości, ponadto czerwień na wierzchu ciała ma głębszy lub bardziej matowy odcień. Tęczówka brązowa lub czerwonobrązowa, obrączka oczna szara. Skrzydła mają zdecydowanie bardziej brązowy kolor. U osobników młodych kolor czerwony zastępuje łupkowoszary z rdzawymi lub czerwonobrązowymi plamami, brak białych kropek na spodzie i bokach ciała. Uzyskują szatę dorosłą – jak większość astryldów – po 3 miesiącach życia.
Zasięg występowania.
Kroplik Dybowskiego występuje od Sierra Leone, Gwinei, wyżyny Mambilla i Dżos na wschód do Kamerunu, Republiki Środkowoafrykańskiej, północnej Demokratycznej Republiki Konga i Sudanu Południowego (Zande). Możliwe, że w Senegalu żyje mała, przerzedzona populacja; "E. dybowskii" odnotowano w tym państwie w marcu 1972 i marcu 1984. Środowisko życia stanowią trawiaste sawanny z dużą ilością krzewów, także zarośla nad brzegami rzek.
Zachowanie.
Woła miękkim, szybko powtarzanym "tset" albo "tsit-tsit", głośniejsze "tsit-tsit-tsit" to głos alarmowy. Pieśń stanowi różnorodne tryle podobne do tych kanarka ("Serinus canaria"), głębokich, bulgoczących dźwięków słowika rdzawego ("Luscinia megarhynchos") i fletowych odgłosów kosa ("Turdus merula"). Żywi się różnymi, drobnymi nasionami, prawdopodobnie w przeważającej części nasionami trawl prócz tego zjada drobne owady.
Lęgi.
Brak informacji na temat rozrodu w naturze (stan w 1999). Dalsze dane pochodzą z niewoli. Samica może być zdolna do zniesienia jaja już w wieku pół roku. Gniazdo buduje samiec; jest to zamknięta konstrukcja z traw, wyściełana miękkimi trawami, umieszczona na krzewie lub małym drzewie, często jednak blisko ziemi. W zniesieniu 4–6 białych jaj. Inkubacja trwa 13–14 dni. W nocy wysiaduje samica, w dzień partnerzy zmieniają się. Młode są w pełni opierzone po blisko 3 tygodniach od wyklucia.
Hodowla.
Gatunek zalecany dla doświadczonych hodowców ptaków lub specjalistów w tej dziedzinie. Do lat 90. XX w. popularny w hodowli, potem w wyniku krzyżowania spokrewnionych ptaków – co często skutkuje niepłodnością – ich liczba w niewoli spadała. Nie toleruje sprawdzania gniazda w hodowli. Należy używać półotwartych budek lęgowych. Ptaki winny mieć stały dostęp do materiału gniazdowego, aby mogły ulepszać istniejące gniazdo lub zbudować nowe na kolejne zniesienia. Mogą być trzymane z innymi astryldami. Prawidłowa karma to dobrej jakości mieszanka dla astryldów, kiełki oraz dodatki, np. owoce. Cena za parę w stanie Wiktoria to około 800 dolarów.
Status i zagrożenia.
Przez IUCN gatunek klasyfikowany jako najmniejszej troski (LC, "Least Concern"). Ze względu na szeroki zasięg występowania i brak potencjalnych zagrożeń trend populacji uznawany za stabilny. Występuje niezbyt pospolicie, lokalnie, gatunek słabo poznany.

</doc>
<doc id="3214160" url="https://pl.wikipedia.org/wiki?curid=3214160" title="NGC 5117">
NGC 5117

NGC 5117 (również PGC 46746) – galaktyka spiralna z poprzeczką (SBc), znajdująca się w gwiazdozbiorze Psów Gończych. Odkrył ją John Herschel 30 marca 1827 roku.

</doc>
<doc id="3214162" url="https://pl.wikipedia.org/wiki?curid=3214162" title="Wydział Teologii Ewangelickiej Uniwersytetu Warszawskiego">
Wydział Teologii Ewangelickiej Uniwersytetu Warszawskiego

Wydział Teologii Ewangelickiej Uniwersytetu Warszawskiego – istniejąca w latach 1920-1954 jednostka organizacyjna Uniwersytetu Warszawskiego kształcąca na kierunku teologia wyznawców Kościołów protestanckich w Polsce, głównie Kościoła Ewangelicko-Augsburskiego. W 1954 uchwałą Rady Ministrów PRL usunięta z tej uczelni. W oparciu o nią utworzono Chrześcijańską Akademię Teologiczną w Warszawie. Jej sukcesorem jest Wydział Teologiczny ChAT.
Historia.
Powstał w 1920 dzięki inicjatywie bp. Juliusza Bursche zwierzchnika Kościoła Ewangelicko-Augsburskiego w Polsce. Pierwszego dziekana Wydziału wybrano w 1922 i został nim ks. prof. Edmund Bursche. Podstawą prawną działalności było m.in. rozporządzenie Ministra Wyznań Religijnych i Oświecenia Publicznego z dnia 19 kwietnia 1922 r. i rozporządzenie tegoż ministra w sprawie planu studiów w Wydziale.
Przeciwnikami utworzenia Wydziału byli duchowni katoliccy ks. Franciszek Jehliczka i o. Jan Rostworowski. Do Wydziału negatywnie nastawiony był Ewangelicki Kościół Unijny w Polsce z konsystorzem w Poznaniu oraz profesorowie prowadzonego przez ten Kościół Ewangelickiego Seminarium Kaznodziejskiego i Szkoły Teologicznej w Poznaniu.
W latach 30. Wydział posiadał 4 profesorów zwyczajnych, 1 zastępcę profesora oraz 4 profesorów prowadzących zajęcia zlecione. Prowadzone tam studia trwały 4 lata. W roku akademickim 1931/1932 studia na Wydziale odbywało ogółem ok. 100 studentów.
Struktura organizacyjna Wydziału w okresie II Rzeczypospolitej była następująca:
W okresie okupacji hitlerowskiej działalność Wydziału była kontynuowana w ramach tajnego nauczania.
Po II wojnie światowej Wydział odrodził się i prowadził działalność do 1954, kiedy został zniesiony decyzją władz komunistycznych. W podobny sposób postąpiono wobec Wydziału Teologii Katolickiej UW oraz Wydziału Teologicznego Uniwersytetu Jagiellońskiego, z których utworzono Akademię Teologii Katolickiej w Warszawie, później przekształconą w UKSW.
Absolwenci Wydziału (m.in.).
Studentem wydziału był zamordowany w 1940 w Katyniu podporucznik piechoty rezerwy Henryk Hoffman, syn Emila i Emilii z domu Schultz, urodzony 6 kwietnia 1901 w Koninie. Pracował jako urzędnik Banku Komunalnej Kasy Oszczędności w Solcu Kujawskim. Ukończył Szkołę Podchorążych Rezerwy Piechoty i został przydzielony do 29 pułku piechoty, do którego zmobilizowano go na czas wojny obronnej 1939.
W 1951 studia na Wydziale rozpoczął ks. Ryszard Janik, lecz w związku z likwidacją Wydziału dokończył je w Chrześcijańskiej Akademii Teologicznej.
Czasopismo naukowe.
Organem naukowym Wydziału było założone w 1936 czasopismo „Rocznik Teologiczny”.

</doc>
<doc id="3214163" url="https://pl.wikipedia.org/wiki?curid=3214163" title="Andranotsimistamalona">
Andranotsimistamalona

Andranotsimistamalona – rzeka w północnej części Madagaskaru, w regionie Diana. Wpada do Saharenany.

</doc>
<doc id="3214165" url="https://pl.wikipedia.org/wiki?curid=3214165" title="Makoto Ninomiya">
Makoto Ninomiya

 – japońska tenisistka, finalistka French Open 2018 w grze podwójnej, medalistka igrzysk azjatyckich.
Kariera tenisowa.
W zawodach cyklu WTA Tour Japonka wygrała sześć turniejów w grze podwójnej z czternastu rozegranych finałów. Triumfowała też w jednym deblowym turnieju kategorii WTA 125.
W karierze wygrała jeden turniej singlowy i dwadzieścia jeden deblowych rangi ITF. 22 lutego 2016 zajmowała najwyższe miejsce w rankingu singlowym WTA Tour – 280. pozycję, natomiast 22 października 2018 roku osiągnęła najwyższą lokatę w deblu – 20. miejsce.

</doc>
<doc id="3214166" url="https://pl.wikipedia.org/wiki?curid=3214166" title="Mini World">
Mini World

Mini World – debiutancki album studyjny francuskiej wokalistki Indili wydany przez Capitol Music France w 2014 roku. Wydawnictwo promowały single: „Dernière danse”, „Tourner dans le vide”, „S.O.S”, „Run Run” i „Love Story”.
Płyta dotarła do 1. miejsca na oficjalnej polskiej listy sprzedaży (OLiS). Album uzyskał w Polsce status diamentowej płyty.
Lista utworów.
Wersja rozszerzona.
Zawiera dodatkowe wersje promowanych utworów:

</doc>
<doc id="3214167" url="https://pl.wikipedia.org/wiki?curid=3214167" title="Simon Tüting">
Simon Tüting

Simon Tüting (ur. 7 września 1986 w Münster) – niemiecki piłkarz grający zazwyczaj na pozycji ofensywnego pomocnika. W pierwszej Bundeslidze niemieckiej rozegrał jeden mecz w barwach klubu Hansa Rostock. Od 1 lipca 2012 gra w klubie SV Sandhausen.

</doc>
<doc id="3214169" url="https://pl.wikipedia.org/wiki?curid=3214169" title="Bellisario">
Bellisario



</doc>
<doc id="3214171" url="https://pl.wikipedia.org/wiki?curid=3214171" title="NGC 5716">
NGC 5716

NGC 5716 (również PGC 52458) – galaktyka spiralna z poprzeczką (SBc), znajdująca się w gwiazdozbiorze Wagi. Odkrył ją William Herschel 7 maja 1787 roku.

</doc>
<doc id="3214173" url="https://pl.wikipedia.org/wiki?curid=3214173" title="Fort San Sebastian (Ghana)">
Fort San Sebastian (Ghana)

Fort San Sebastian – jedna z najstarszych fortyfikacji w Ghanie, położona w mieście Shama.
Historia.
Fort został zbudowany przez Portugalczyków w latach 1520-1526. W 1638 roku przejęła go Holenderska Kompania Zachodnioindyjska. Pierwotnie miał odstraszać angielskich żeglarzy utrudniających handel w Shamie. Holendrzy rozbudowali twierdzę w latach 1640-43. Kompania ujawniła informacje, że fort był ośrodkiem handlu złotem i niewolnikami, czemu jednak zaprzeczyła na początku XVIII wieku. Brytyjczycy przejęli fort w 1872 roku.
W okresie handlu niewolnikami w Forcie San Sebastian niewolnicy oczekiwali na transport do Ameryki Północnej.
Po rewitalizacji w połowie XX wieku, budynek stał się siedzibą urzędu pocztowego, sądu i biur. Jest udostępniony do zwiedzania.

</doc>
<doc id="3214175" url="https://pl.wikipedia.org/wiki?curid=3214175" title="Jagodostan">
Jagodostan

Jagodostan – rodzaj owocostanu, w którym poszczególne owoce, w tym wypadku jagody, są zrośnięte w wyraźnie wyodrębniający się fragment pędu. Przykładem jagodostanu jest część jadalna ananasa. U roślin z tego rodzaju jagody są zrośnięte w jeden organ wraz z mięsistą osią pędu i mięsistymi przysadkami.

</doc>
<doc id="3214176" url="https://pl.wikipedia.org/wiki?curid=3214176" title="Władysław Jacher">
Władysław Jacher

Władysław Jacher (ur. 8 lutego 1931 w Joninach, zm. 4 kwietnia 2009 w Katowicach) – polski socjolog. 
Życiorys.
Odbył studia z filozofii oraz socjologii na KUL w latach 1959–1962. Pracę magisterską pt. "Zagadnienie pracy u Św. Tomasza z Akwinu" napisał w 1962 roku pod kierunkiem Czesława Strzeszewskiego. Doktorat w 1966 zrobił pod kierunkiem Jana Turowskiego dzięki pracy pt. "Teoria więzi społecznej w socjologii Emila Durkheima". W latach 1963–1968, pracując w Instytucie Tomistycznym, kierował działem socjologicznym. Jednocześnie, w latach 1966–1974 wykładał socjologię na KUL-u. Habilitował się na KUL-u w 1973 roku na podstawie pracy pt. "Zagadnienie integracji systemu społecznego". W latach 1974–1978 kierował Pracownią Socjologii Wsi w Instytucie Śląskim w Opolu. Od 1977 roku był kierownikiem Zakładu Kultury Współczesnej. Od 1977 roku wykładał na Wyższej Szkole Pedagogicznej w Łodzi. W 1978 roku objął stanowisko kierownika Zakładu Socjologii Pracy i Organizacji w Instytucie Socjologii Uniwersytetu Śląskiego. W 1982 roku otrzymał tytuł naukowy profesora nauk społecznych. Pełnił także funkcję dyrektora Instytutu Socjologii UŚ oraz prodziekana Wydziału Nauk Społecznych UŚ. Wykładał również na Uniwersytecie Łódzkim. Był członkiem Centrum Studiów i Relacji Kulturalnych w Rzymie, Międzynarodowego Towarzystwa Socjologów Języka Francuskiego, Instytutu Zachodniego w Poznaniu, Instytutu Śląskiego w Opolu, Polskiego Towarzystwa Socjologicznego, Komitetu Socjologii PAN, Rady Naukowej Centrum Badań Przedsiębiorczości i Zarządzania PAN, Komisji Filozofii i Socjologii PAN. 
Został pochowany na cmentarzu w Katowicach. W dniach 9–10 kwietnia 2014 roku odbyła się konferencja naukowa poświęcona osobie i spuściźnie Władysława Jachera.

</doc>
<doc id="3214180" url="https://pl.wikipedia.org/wiki?curid=3214180" title="Ataki w Agadezie i Arlicie">
Ataki w Agadezie i Arlicie

Ataki w Agadezie i Arlicie były atakami terrorystycznymi na koszary oraz kopalnię uranu w Nigrze i miały miejsce 23 maja 2013 roku. Zamachów dokonała organizacja terrorystyczna Ruch na rzecz Jedności i Dżihadu w Afryce Zachodniej (MUJAO). W Agadezie zaatakowała nigerską bazę wojskową, a w Arlicie kopalnię uranu będącą francuską własnością. W ataku na nigerską bazę wojskową wzięło udział ośmiu bojowników. Zginęło w nim 23 żołnierzy i jeden cywil. W ataku na kopalnię uranu wzięło udział dwóch terrorystów. MUJAO przyznał się do ataku: „Zaatakowaliśmy Francję oraz Niger za współpracę z Francją w wojnie przeciw szariatowi.” Zapowiedział też więcej ataków w odwecie za udział Nigru w wojnie w północnym Mali. Według raportów zamachy przygotował Muchtar Bilmuchtar z organizacji Zamaskowany Batalion współpracującej z MUJAO. Były to pierwsze tego typu ataki w historii Nigru.
Atak w Agadezie.
O 5:30 czasu lokalnego, podczas porannych modlitw zaatakowano koszary znajdujące się na północ od Agadezu w północnym Nigrze. Kierowca wjechał ciężarówką do koszar niszcząc po drodze barykady, a następnie pojazd wybuchł zabijając kilku nigerskich żołnierzy. Chwilę po ataku do koszar wjechała kolejna ciężarówka, z której ostrzelano żołnierzy. Zawiązała się długa bitwa, podczas której atakującym udało się zając biuro oraz sypialnie. Po kilku godzinach walka przeniosła się na ulice Agadezu, gdzie zginęło kilku cywilów. Późnym popołudniem islamiści wzięli w koszarach pięciu nigerskich żołnierzy jako zakładników. Porywacze grozili, że wysadzą się z zakładnikami, ale zdecydowali się negocjować z armią. Następnego dnia rano wojska nigerskie i francuskie przeprowadziły akcję odbicia zakładników, w której zabito dwóch islamistów, a jednego ujęto. Trzech zakładników zginęło, a dwóch uratowano. Według nigerskiej armii w ataku zginęło 23 żołnierzy nigerskich oraz jeden żołnierz kameruński, który odbył w koszarach szkolenie. Ośmiu islamistów zginęło, a jeden został pojmany.
Atak w Arlicie.
Kilka minut po rozpoczęciu ataku w Agadezie dwóch zamachowców-samobójców przebranych w mundury wojskowe pojechało do kopalni uranu w Arlicie zarządzanej przez francuski koncern Areva. Samochód eksplodował przed busem przewożącym pracowników kopalni. Oprócz dwóch zamachowców zginął jeden pracownik, a 16 zostało rannych. Z powodu zniszczeń spowodowanych przez wybuch zakład musiał zostać zamknięty. Celem zamachu byli Francuzi pracujący w kopalni.

</doc>
<doc id="3214185" url="https://pl.wikipedia.org/wiki?curid=3214185" title="Sławomir Zieliński (duchowny)">
Sławomir Zieliński (duchowny)

Sławomir Włodzimierz Zieliński (ur. 16 stycznia 1963 w Zawierciu) – polski duchowny katolicki, teolog, dr hab. teologii fundamentalnej.
Życiorys.
Urodził się 16 stycznia 1963 roku w Zawierciu. W 1982 roku ukończył II Liceum Ogólnokształcące im. Heleny Malczewskiej w Zawierciu, po czym podjął studia filozoficzno-teologiczne w Wyższym Seminarium Duchownym Diecezji Częstochowskiej w Krakowie, które zakończył w 1988 roku uzyskaniem tytułu magistra teologii. W 1991 roku na Papieskiej Akademii Teologicznej w Krakowie uzyskał licencjat kanoniczny. W roku 1998 na podstawie dysertacji "Se gagner soi-même et gagner Dieu. Esquisse anthropologique basée sur la confrontation des philosophies de l’esprit et de l’amour avec la grâce surnaturelle dans les écrits publiés et inédits de Pierre Rousselot SJ" uzyskał na Wydziale Teologicznym Uniwersytetu we Fryburgu doktorat z teologii fundamentalnej. Od 1 października 2004 roku pracował jako adiunkt w Zakładzie Teologii Fundamentalnej Wydziału Teologicznego Uniwersytetu Śląskiego. 25 listopada 2008 roku na podstawie dorobku naukowego i rozprawy "Podmiotowy charakter apologetyki francuskiej przełomu XIX i XX stulecia" uzyskał habilitację. Od 1 listopada 2009 roku jest kierownikiem Zakładu Teologii Fundamentalnej Wydziału Teologicznego Uniwersytetu Śląskiego. Prowadzi także wykłady z teologii fundamentalnej i religiologii w Wyższym Seminarium Duchownym Archidiecezji Częstochowskiej.
Jest członkiem Stowarzyszenia Teologów Fundamentalnych w Polsce, Polskiego Towarzystwa Teologicznego w Krakowie oraz Europejskiego Stowarzyszenia Teologii Katolickiej. W latach 1998-2009 pełnił funkcję referenta ds. ekumenizmu w archidiecezji częstochowskiej.

</doc>
<doc id="3214197" url="https://pl.wikipedia.org/wiki?curid=3214197" title="Tabun (jaskinia)">
Tabun (jaskinia)



</doc>
<doc id="3214198" url="https://pl.wikipedia.org/wiki?curid=3214198" title="Skhul">
Skhul



</doc>
<doc id="3214199" url="https://pl.wikipedia.org/wiki?curid=3214199" title="Jialing Xingyin">
Jialing Xingyin

Jialing Xingyin (chiń. 迦陵性音, pinyin "Jiālíng Xìngyīn"; kor. 가릉성음 "Karŏng Sǒngŏm"; jap. "Karyō Shōin"; wiet. "Dà Lăng Tính Âm"; ur. 1671, zm. 1726) – chiński mistrz chan ze szkoły linji, znany także jako Chuiyu.
Życiorys.
Pochodził z wybitnej rodziny z Shenyang w prowincji Liaoning. W wieku 24 lat wstąpił do zakonu buddyjskiego. Udał się do klasztoru Li’an w Hangzhou, gdzie praktykował pod kierunkiem Meng’ana Chaoge (1639–1708). W 1707 roku Meng’an został opatem klasztoru Bailin w Pekinie. Gdy w następnym roku mistrz zmarł, Jialing objął to stanowisko po nim.
Ze względu na swoje położenie klasztor ten stał jednym z ulubionych miejsc medytacji przyszłego cesarza Yongzhenga (雍正, pan. 1722-1735). Pod wpływem Jialina objął swoim patronatem również dawny jego klasztor Li’an, który znajdował się w tym czasie w całkowitym upadku, a jego opat Yuejian Chaoche (1659–1709) zmarł z głodu. W 1714 roku książę Yongzheng poprosił swojego ojca Kangxi (康熙, pan. 1661-1722) o przeznaczenie funduszy dla tego klasztoru oraz nadanie mu tytułów w celu zrewitalizowania. Od tej pory zarówno klasztor Bailin, jak i Li’an cieszyły się specjalnymi względami dworu cesarskiego i były często odwiedzane przez cesarzy.
Gdy w 1722 roku Yongzheng wstąpił na tron cesarski, Jialing zrezygnował z prowadzenia Bailin si i przeniósł się na górę Lu, ponieważ cesarz nie chciał aby dwór plotkował o jego słabości do buddyzmu.
Po śmierci mistrza Jialinga Xingyina na górze Lu, cesarz wydał specjalny edykt 30 grudnia 1726 roku aby uczcić śmierć mistrza.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3214200" url="https://pl.wikipedia.org/wiki?curid=3214200" title="Qafzeh">
Qafzeh



</doc>
<doc id="3214202" url="https://pl.wikipedia.org/wiki?curid=3214202" title="Pontechium">
Pontechium



</doc>
<doc id="3214203" url="https://pl.wikipedia.org/wiki?curid=3214203" title="Autostrada A1 Trakija">
Autostrada A1 Trakija



</doc>
<doc id="3214205" url="https://pl.wikipedia.org/wiki?curid=3214205" title="Pomoc Żołnierzowi">
Pomoc Żołnierzowi

Pomoc Żołnierzowi (PŻ) – organizacja kobieca powstała w marcu 1942 roku początkowo jako referat, a później samodzielny podwydział w strukturze Biura Informacji i Propagandy Komendy Głównej AK, ściśle współpracująca z Wojskową Służbą Kobiet. Celem tej organizacji była opieka nad żołnierzami AK. Jej członkinie zwane były potocznie „peżetkami”.
Komórki PŻ powstały również w innych obwodach AK, poza Warszawą.
Zadania PŻ.
Okres 1943–1944.
Zgodnie z „Wytycznymi organizacyjnymi akcji Pomocy Żołnierzowi” z 17 marca 1943 roku ogłoszonymi przez komendanta głównego AK gen. Stefana Roweckiego, do zadań referatów PŻ należało:
W tym samym dokumencie zostały sformułowane zadania PŻ na okres Powstania i Organizacji Sił Zbrojnych:
W planowanych przez podwydział działaniach decydującą rolę miały odegrać komitety i koła PŻ, dla których ustalono następujące zadania:
Podwydziałem kierowała mjr Hanna Łukaszewicz „Ludwika” (od momentu jego powołania aż do marca 1945 roku). Podwydział podzielono na 4 referaty:
Podstawową działalności „peżetek” miała być organizacja i prowadzenie gospód żołnierskich i domów żołnierza. W „Wytycznych organizacyjnych pracy w domach i gospodach żołnierskich” zadania te ujęto tak:
„Zadaniem gospód żołnierskich jest:
W czasie powstania warszawskiego.
Podczas powstania warszawskiego organizacja liczyła około dwustu osób, głównie kobiet. Zorganizowały one ponad 30 gospód, które zapewniały powstańcom wyżywienie, opiekę nad rannymi, pranie i naprawę odzieży, oraz dawały możliwość wypoczynku: w prowadzonych przez nie gospodach można było posłuchać radia, poczytać książki i prasę powstańczą, pośpiewać. Organizowano w nich koncerty i kominki, ale też odprawiano msze święte. Peżetki dbały o morale, nosiły żywność również na barykady. Obsadę każdej z gospód stanowiło od sześciu do dziewięciu „peżetek” (dzieliły się one na instruktorki i ochotniczki). W lokalach znajdowały się odbiorniki radiowe, patefony z licznymi płytami i egzemplarze aktualnej prasy powstańczej, szachy i warcaby. Miejsca te były dla żołnierzy schodzących z pierwszej linii enklawami spokoju i normalnego życia. W gospodach występowali również znani artyści przedwojennych scen warszawskich: Mira Zimińska-Sygietyńska, Mieczysław Fogg, Jan Ekier, Irena Dubiska, Leon Schiller, Danuta Szaflarska, Tadeusz Fijewski i inni.
W czasie powstania poległo około pięćdziesięciu „peżetek”. Wiele z tych, które przeżyły, po wypędzeniu z Warszawy poszło ochotniczo z powstańcami do stalagów i oflagów, aby tam im pomagać.
Po powstaniu.
Rozkazem z 7 grudnia 1944 roku komendant AK gen. Leopold Okulicki podniósł rangę PŻ do poziomu wydziału BIP KG AK, nadając mu nowe zadania:
W marcu 1945 roku komendantka PŻ mjr Hanna Łukaszewicz została aresztowana przez NKWD. Jej dalsze losy nie są znane.

</doc>
<doc id="3214206" url="https://pl.wikipedia.org/wiki?curid=3214206" title="Eugeniusz Kraj">
Eugeniusz Kraj

Eugeniusz Kraj (ur. 1 stycznia 1929 w Pabianicach, zm. 25 lipca 2014) – polski działacz polityczny i społeczny.
Był synem Edwarda i Józefy. W czasie II wojny światowej należał do Szarych Szeregów. W latach 1948–1956 był członkiem Związku Młodzieży Polskiej w Pabianicach, gdzie pełnił między innymi funkcję członka Zarządu Koła ZMP i sekretarza ZMP w Pabianicach. Od 1955 należał do Polskiej Zjednoczonej Partii Robotniczej. W latach 1961–1964 był słuchaczem Wyższej Szkoły Nauk Społecznych przy KC PZPR. Był między innymi I sekretarzem Komitetu Miejskiego PZPR oraz przewodniczącym Miejskiej Rady Narodowej w Pabianicach w latach 1970–1977. Oo 1977 do 1981 kierował Wydziałem Administracyjnym Komitetu Łódzkiego PZPR.
Zmarł 25 lipca 2014 i został pochowany na cmentarzu katolickim w Pabianicach.

</doc>
<doc id="3214207" url="https://pl.wikipedia.org/wiki?curid=3214207" title="Zygmunt Brejnak">
Zygmunt Brejnak

Zygmunt Brejnak ps. "Zygmunt, 1094" (ur. 2 kwietnia 1899 w Warszawie, zm. 24 listopada 1984 w Nowym Drzewiczu) – żołnierz Wojska Polskiego i podziemia niepodległościowego w czasie II wojny światowej, podpułkownik, dowódca Zgrupowania Chrobry II, kawaler Krzyża Srebrnego Orderu Virtuti Militari.
Życiorys.
Urodził się w rodzinie Jana i Walerii z d. Kędzierska. Żołnierz 2 pułku piechoty z którym brał udział w walkach podczas wojny polsko-bolszewickiej. W 1918 dowódca plutonu w 30 pułku strzelców Kaniowskich, a następnie w 19 pułku piechoty.
W lipcu 1922 został powołany do służby czynnej w Baonach Celnych z równoczesnym oddaniem do dyspozycji Głównej Komendy Baonów Celnych. Był porucznikiem rezerwy piechoty z przydziałem w rezerwie do 30 pułku Strzelców Kaniowskich w Warszawie.
Zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów rezerwy artylerii. W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział w rezerwie do 3 pułku artylerii ciężkiej w Wilnie.
W czasie konspiracji działał w Narodowej Organizacji Wojskowej (NOW). Podczas powstania warszawskiego był członkiem sztabu Zgrupowania Chrobry II - I Obwód „Radwan” (Śródmieście) AK. W dniach 3–4 sierpnia pełnił funkcję zastępcy dowódcy Zgrupowania, od 4 do 27 sierpnia był jego dowódcą, natomiast od 4 września do 2 października pełniącym obowiązki dowódcy Zgrupowania. Po powstaniu dostał się do niewoli niemieckiej. Przebywał w Oflagu II C Woldenberg.
Otrzymał awans do stopnia podpułkownika. Po zakończeniu wojny wrócił do Polski i osiedlił się w okolicach Wrocławia, a następnie w Nowym Drzewiczu, gdzie zmarł.
Został pochowany na Cmentarzu Komunalnym na Powązkach (kwatera D4-4-6).
Życie prywatne.
Żonaty z Haliną z. d. Gościmska. Mieli syna Anatola (ur. 1926).

</doc>
<doc id="3214212" url="https://pl.wikipedia.org/wiki?curid=3214212" title="Henryk Węglowski">
Henryk Węglowski

Henryk Węglowski (ur. 6 czerwca 1895 w Rzeszowie, zm. 19 maja 1942 w Dachau) – polski żołnierz, porucznik piechoty Wojska Polskiego, lekarz i działacz społeczny.
Życiorys.
Syn Piotra Węglowskiego i Marianny z Krogulskich. Uczęszczał do I Gimnazjum w Rzeszowie, działając równocześnie w skautingu, a następnie w Związku Strzeleckim. Od 1914 r. służył w Legionach Polskich. Po kryzysie przysięgowym wcielony do armii austriackiej. Brał udział w powstaniu śląskim. W 1918 r. zgłosił się ochotniczo do 1 pułku piechoty Ziemi Rzeszowskiej, gdzie pełnił funkcję dowódcy kompanii. Zwolniony z wojska w 1921 r. w stopniu porucznika.
Po zwolnieniu z wojska rozpoczął studia medyczne na Uniwersytecie Jagiellońskim, a po ich ukończeniu powrócił do Rzeszowa i podjął praktykę lekarską. Jego żona, Maria Węglowska, również była lekarką.
Działalność społeczna.
Henryk Węglowski w czasie studiów w Krakowie był m.in. organizatorem Zrzeszenia Akademickich Kół Prowincjonalnych, jako przedstawiciel koła rzeszowskiego. W latach 1922–1924 pełnił funkcję prezesa Akademickiego Koła Rzeszowiaków w Krakowie. Angażował się w tworzenie ruchu skautowskiego na ziemi sandomierskiej. Po powrocie do Rzeszowa brał udział we władzach Polskiego Towarzystwa Gimnastycznego „Sokół”. W 1933 roku został mianowany Komendantem Powiatowym Związku Strzeleckiego Rzeszowie. Funkcje pełnił do 1936 roku. Od 1934 roku był członkiem zarządu, a następnie prezesem Związku Legionistów Polskich. Od 1935 roku był członkiem Komitetu Rozbudowy Miasta Rzeszowa.
Działalność polityczna i samorządowa.
Jako działacz rzeszowskiego BBWR był członkiem Rady Miejskiej (1927 – IX 1936), członkiem Zarządu Miejskiego (1927–1935), ławnikiem w Radzie Miejskiej (1935–1936), członkiem Tymczasowego Zarządu Powiatowego (1928–1930), członkiem Tymczasowej Rady Powiatowej (1930–1933), członkiem Rady Powiatowej (1933–1937). Brał udział w tworzeniu Obozu Zjednoczenia Narodowego – w 1937 roku wszedł w skład Zarządu Miejskiego OZN w Rzeszowie.
Aresztowanie i śmierć.
We wrześniu 1939 roku został schwytany przez Niemców wśród uciekających na Węgry. „Po długich badaniach i ścisłym odosobnieniu” został osadzony w więzieniu m.in. w „szlacheckiej celi”. Zginął 19 maja 1942 roku w niemieckim obozie koncentracyjnym KL Dachau.

</doc>
<doc id="3214214" url="https://pl.wikipedia.org/wiki?curid=3214214" title="Rumpelstiltskin (film 2009)">
Rumpelstiltskin (film 2009)

Rumpelstiltskin (niem. "Rumpelstilzchen") – niemiecki film familijny z 2009 roku, należący do cyklu filmów telewizyjnych "Najpiękniejsze baśnie braci Grimm". Film jest adaptacją baśni braci Grimm pt. "Titelitury". 
Treść.
Pewien młynarz nieopatrznie wmawia królowi, że jego córka potrafi zmienić słomę w złoto. Chciwy król wzywa do siebie dziewczynę, aby sprawdzić, czy to prawda. Grożąc jej i jej rodzinie, zamyka ją w wieży i każe w ciągu nocy wytworzyć złoto ze zgromadzonej słomy. Dziewczyna nie potrafi tego dokonać. Nieoczekiwanie odwiedza ją tajemniczy karzeł, który oferuje pomoc. Cena tej pomocy okazuje się wysoka. 

</doc>
<doc id="3214217" url="https://pl.wikipedia.org/wiki?curid=3214217" title="Prezydencka Pochwała dla Jednostki">
Prezydencka Pochwała dla Jednostki



</doc>
<doc id="3214220" url="https://pl.wikipedia.org/wiki?curid=3214220" title="Rumpelstiltskin (film 2007)">
Rumpelstiltskin (film 2007)

Rumpelstiltskin (niem. "Rumpelstilzchen") – niemiecko-austriacki film familijny z 2007 roku, należący do cyklu filmów telewizyjnych "Märchenperlen" ("Bajkowe Perły"). Film jest adaptacją baśni braci Grimm pt. "Titelitury". 
Treść.
Pewien król, na łożu śmierci, prosi swojego syna Micheale, by ten obiecał mu, że zostanie władcą i ożeni się z przyzwoitą osobą. Po śmierci ojca, książę chcąc spełnić obietnicę udaje się na poszukiwanie żony. Podczas wędrówki przypadkiem trafia do młyna, gdzie spotyka piękna córkę młynarza, Marię. Oczarowany jej urodą Michael pragnie się z nią ożenić. Jego ukochana zostaje uprowadzona przez niegodziwego ministra, który więzi wieży na zamku, gdyż słyszał, że potrafi ona na wrzecionie Maria upleść ze zwykłej słomy złoto. Dziewczyna nie ma takich zdolności, ale porywacz jej nie wierzy i daje jej czas do świtu. Dziewczyna jest przerażona. Wtedy w jej życiu pojawia się mały karzeł, który oferuje pomoc. Jednak cena tej pomocy okazuje się wysoka.

</doc>
<doc id="3214224" url="https://pl.wikipedia.org/wiki?curid=3214224" title="Rumpelstiltskin">
Rumpelstiltskin



</doc>
<doc id="3214226" url="https://pl.wikipedia.org/wiki?curid=3214226" title="Krogulec szary">
Krogulec szary

Krogulec szary ("Accipiter ovampensis") – gatunek średniej wielkości ptaka drapieżnego z rodziny jastrzębiowatych (Accipitridae). Występuje w Afryce Subsaharyjskiej. Nie jest zagrożony wyginięciem. Nie wyróżnia się podgatunków. 

</doc>
<doc id="3214227" url="https://pl.wikipedia.org/wiki?curid=3214227" title="Accipiter ovampensis">
Accipiter ovampensis



</doc>
<doc id="3214231" url="https://pl.wikipedia.org/wiki?curid=3214231" title="Brygada PSzP &quot;Grunwald&quot;">
Brygada PSzP &quot;Grunwald&quot;



</doc>
<doc id="3214232" url="https://pl.wikipedia.org/wiki?curid=3214232" title="Krogulec rudobrzuchy">
Krogulec rudobrzuchy

Krogulec rudobrzuchy ("Accipiter rufiventris") – gatunek średniej wielkości ptaka drapieżnego z rodziny jastrzębiowatych (Accipitridae), zamieszkujący wschodnią i południową Afrykę.
Systematyka i zasięg występowania.
Blisko spokrewniony z krogulcem zwyczajnym ("A. nisus"), z którym często bywał uznawany za jeden gatunek, ponadto z krogulcem prążkowanym ("A. madagascariensis") i być może kompleksem "A. striatus". Wyróżnia się dwa podgatunki "A. rufiventris":
Morfologia.
Długość ciała 29–36 cm, rozpiętość skrzydeł 58–72 cm.
Grzbiet ma barwę ciemnoszarą, ogon ciemnoszarą z czarnymi pasami. Gardło jest płowe, klatka piersiowa, brzuch i uda rudawe, oczy, woskówka i nogi żółte. Młode mają ciemnobrązowy grzbiet, ciemnobrązową głowę z bladymi elementami, ciemnobrązowe skrzydła z rudymi krawędziami, biało-rudą klatkę piersiową i brzuch.
Ekologia i zachowanie.
Krogulce rudobrzuche żyją w niewielkich, górskich lasach w pobliżu obszarów trawiastych, a także na plantacjach i w ogrodach. Żywią się głównie mniejszymi ptakami (m.in. frankolinami, gołębiami, skowronkami i szponnikami). W skład ich diety wchodzą także owady, gady i niewielkie ssaki. Poluje podczas lotu lub poszukując pożywienia na gałęzi.
Status.
Międzynarodowa Unia Ochrony Przyrody (IUCN) uznaje krogulca rudobrzuchego za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznaje się za wzrostowy.

</doc>
<doc id="3214233" url="https://pl.wikipedia.org/wiki?curid=3214233" title="Accipiter rufiventris">
Accipiter rufiventris



</doc>
<doc id="3214235" url="https://pl.wikipedia.org/wiki?curid=3214235" title="Zygmunt Papieski">
Zygmunt Papieski

Zygmunt Papieski (ur. 1852, zm. 1938) – polski malarz, jeden z uczniów Jana Matejki.
Życiorys.
Studia artystyczne w krakowskiej Szkole Sztuk Pięknych odbył w latach 1870–1874. W końcu października 1875 r. zgłosił się do Akademii Sztuk Pięknych - Techn. Malklasse Jego najbardziej znanym dziełem jest kolorowa wersja Pocztu królów i książąt polskich Matejki, którą malował wspólnie z Leonardem Stroynowskim (według rysunków mistrza olejem na płótnie) – w tej postaci niezwykle popularnego (m.in. publikowanego na pocztówkach przez Salon Malarzy Polskich w Krakowie) i wznawianego dotychczas. Został pochowany na Cmentarzu Rakowickim w Krakowie.

</doc>
<doc id="3214242" url="https://pl.wikipedia.org/wiki?curid=3214242" title="Chropiatka kwiatowata">
Chropiatka kwiatowata

Chropiatka kwiatowata ("Thelephora anthocephala" (Bull.) Fr.) – gatunek grzybów należący do rodziny chropiatkowatych ("Thelephoraceae").
Systematyka i nazewnictwo.
Pozycja w klasyfikacji: "Thelephora, Thelephoraceae, Thelephorales, Incertae sedis, Agaricomycetes, Agaricomycotina, Basidiomycota, Fungi" (według Index Fungorum.
Po raz pierwszy gatunek ten opisał w 1786 r. Jean Baptiste François Bulliard jako "Clavaria anthocephala", do rodzaju "Thelephora" przeniósł go E. M. Fries w 1838 r. 
Niektóre synonimy nazwy naukowej:
Nazwę polską nadali Barbara Gumińska i Władysław Wojewoda w 1983 r., w 1933 r. Feliks Teodorowicz opisywał ten gatunek pod nazwą chropiatka bukietowata. 
Morfologia.
Krzaczkowaty, czasem przypominający wyglądem koronę kwiatu. Wysokość do 6 cm, kształt nieregularnie rozetkowaty. Owocniki występują gromadnie. U pojedynczego okazu z krótkiego trzonu wyrastają boczne, rozpłaszczone, głęboko wcinane i postrzępione gałązki. Owocniki są barwy białawej, jasnordzawobrązowej, z czasem ciemnieją. Brak wyraźnego zapachu. Powierzchnia gładka. 
Hymenium ciemnobrązowe lub szarofioletowe. Podstawki o rozmiarach 40–80 × 7–11 μm z długimi sterygmami o rozmiarach 2–4 × 5–7 μm. Cystyd brak. Strzępki o szerokości 2–6,4 μm, ze sprzążkami. Zarodniki nieregularnie brodawkowane, o rozmiarach 7–11 × 5–8,5 µm.
Występowanie i siedlisko.
Występuje tylko w Ameryce Północnej i Europie. W Polsce gatunek rzadki. Znajduje się na "Czerwonej liście roślin i grzybów Polski". Ma status V – gatunek narażony na wyginięcie. Znajduje się na listach gatunków zagrożonych także w Niemczech, Danii, Holandii, Szwecji. 
Rośnie w lasach liściastych, na ziemi. Owocniki wytwarza od lipca do listopada.
Znaczenie.
Saprotrof rozwijający się na resztkach roślinnych. Grzyb niejadalny.

</doc>
<doc id="3214243" url="https://pl.wikipedia.org/wiki?curid=3214243" title="Thelephora anthocephala">
Thelephora anthocephala



</doc>
<doc id="3214245" url="https://pl.wikipedia.org/wiki?curid=3214245" title="Chropiatka bukietowata">
Chropiatka bukietowata



</doc>
<doc id="3214252" url="https://pl.wikipedia.org/wiki?curid=3214252" title="Joseph M. Gillman">
Joseph M. Gillman

Joseph Moses Gillman (10 czerwca 1888, Sokoliwka, Ukraina - kwiecień 1968, Hartsdale, Stany Zjednoczone) – amerykański ekonomista marksistowski pochodzenia żydowskiego.
W wieku lat 18 Joseph M. Gillman przeniósł się z Ukrainy do Stanów Zjednoczonych. W tym czasie mówił tylko w języku jidisz, jednak zanim podjął studia filozoficzne w Case Western Reserve University w Cleveland uczył się języka angielskiego w Hiram College niedaleko Cleveland. Podczas studiów w Western Reserve University poznał swoją przyszłą żonę - Ettę, urodzoną w Cleveland, której rodzice byli emigrantami z Polski. Małżeństwo (zawarte w 1914 r.) miało dwójkę synów, w tym późniejszego znanego matematyka Leonarda Gillmana. W 1922 r. cała rodzina przeniosła się do Pittsburga, gdzie Joseph zaczął uczyć na tamtejszym uniwersytecie i pracował nad swoim doktoratem z dziedziny ekonomii pt. "Poziom czynszów w Pittsburghu, Pensylwania, i ich przyczyny", obronionym ostatecznie na Columbia University w 1926 r.

</doc>
<doc id="3214253" url="https://pl.wikipedia.org/wiki?curid=3214253" title="NGC 6365A">
NGC 6365A



</doc>
<doc id="3214262" url="https://pl.wikipedia.org/wiki?curid=3214262" title="Jacob deGrom">
Jacob deGrom

Jacob Anthony deGrom (ur. 19 czerwca 1988) – amerykański baseballista występujący na pozycji miotacza w Texas Rangers.
Przebieg kariery.
Jacob deGrom studiował w Calvary Christian Academy w Ormond Beach na Florydzie. W 2010 został wybrany w dziewiątej rundzie draftu przez New York Mets i początkowo grał w klubach farmerskich, między innymi w Las Vegas 51s, reprezentującym poziom Triple-A, w którym w ciągu dwóch sezonów wystąpił w 21 meczach jako starter i zanotował bilans W-L 8–2 przy wskaźniku ERA 3,87. W Major League Baseball zadebiutował 15 maja 2014 w meczu Subway Series z New York Yankees na Citi Field, w którym zanotował porażkę, oddając tylko jednego runa i zaliczając 6 strikeoutów w 7 rozegranych inningach, zaliczył również uderzenie (single'a); w tym samym meczu zadebiutował również na górce Chase Whitley z Yankees, który w tym spotkaniu także zaliczył single'a.
21 czerwca 2014 w swoim ósmym starcie w meczu z Miami Marlins zanotował pierwsze zwycięstwo w MLB, zaś 13 lipca 2014 w spotkaniu z Marlins zaliczył pierwsze RBI. W tym samym miesiącu został wybrany NL Rookie of the Month przy statystykach 4-1 W-L, 1,39 ERA, 38 SO, oddając 7 baz za darmo po rozegraniu 32⅛ inningu. 15 września 2014 w spotkaniu z Miami Marlins rozegranym na Citi Field wyrównał rekord MLB zaliczając 8 strikeoutów z rzędu od rozpoczęcia meczu. W tym samym roku został wybrany najlepszym debiutantem w National League.
W lipcu 2015 został po raz pierwszy w karierze powołany do NL All-Star Team. W szóstej zmianie oddał 10 narzutów, zaliczając trzy strikeouty. 17 lipca 2016 w meczu przeciwko Philadelphia Phillies zaliczył pierwszy w MLB complete game shutout. W całym spotkaniu oddał jedno uderzenie i zaliczył siedem strikeoutów. 18 czerwca 2017 w meczu przeciwko Washington Nationals zdobył swojego pierwszego home runa w MLB.
3 września 2018 deGrom wyrównał rekord MLB, nie dopuszczając do zdobycia czterech lub więcej runów przez drużynę wybijającą w 25 meczach z rzędu. 26 września w meczu przeciwko Atlanta Braves zaliczył 1000. strikeout w MLB. Sezon zakończył z trzecim najlepszym wskaźnikiem ERA (1,70), biorąc pod uwagę statystyki od 1969 roku, kiedy zmniejszono górkę miotacza. 14 listopada 2018 został wybrany najlepszym miotaczem w National League i otrzymał nagrodę Cy Young Award. W 2019 został jedenastym miotaczem w historii MLB, który otrzymał Cy Young Award dwa razy z rzędu.
2 grudnia 2022 podpisał pięcioletni kontrakt z Texas Rangers.

</doc>
<doc id="3214267" url="https://pl.wikipedia.org/wiki?curid=3214267" title="Żeglarstwo na Letnich Igrzyskach Olimpijskich 1936 – klasa 6 metrów">
Żeglarstwo na Letnich Igrzyskach Olimpijskich 1936 – klasa 6 metrów

Zawody w żeglarskiej klasie 6 metrów podczas XI Letnich Igrzysk Olimpijskich odbyły się w dniach 4–10 sierpnia 1936 roku na wodach Zatoki Kilońskiej.
Informacje ogólne.
Do zawodów zgłosiło się dwanaście załóg reprezentujących tyleż krajów.
Regaty składały się z siedmiu wyścigów. Jeden punkt był przyznawany za ukończenie wyścigu, kolejne zaś za miejsca zajęte na mecie – liczba punktów równa była liczbie pokonanych załóg, łącznie z tymi, które nie wystartowały lub nie ukończyły danego wyścigu. Na wynik końcowy składała się suma wszystkich punktów, przy czym wyższą lokatę zajmował jacht o większej liczbie punktów. Przy równej punktacji załóg przeprowadzana była między nimi dogrywka.
Cztery z wyścigów odbyły się w innych godzinach niż planowano z powodu zbyt burzliwego lub spokojnego morza i, co za tym idzie, przesunięcia startów innych klas. Różnice między pierwszą trójką nie były duże, a triumfowali reprezentanci Wielkiej Brytanii przed Norwegami i Szwedami. Szwajcarska załoga została zdyskwalifikowana, bowiem jej sternik nie spełniał warunku bycia amatorem.

</doc>
<doc id="3214268" url="https://pl.wikipedia.org/wiki?curid=3214268" title="Sanowag 5R">
Sanowag 5R

5R – wagon towarowy, przeznaczony do przewozu ładunków płynnych. W 1949 roku opracowano projekt cysterny "73W", która później otrzymała oznaczenie "5R". Projekt opracowało Centralne Biuro Konstrukcyjne Nr 1. Została zaprojektowana do przewozu stężonego kwasu siarkowego. Typ 6R różnił się tym, że nie był wyposażony w ogrzewanie zbiornika i załadunek odbywał się tylko przez górny właz. Z kolei w odmianie 5R/1 produkowanej od 1958 roku znormalizowano części biegowe oraz wprowadzono zmiany w systemie hamulcowym i kosmetyczne jak drabinka na pomost hamulcowy.

</doc>
<doc id="3214269" url="https://pl.wikipedia.org/wiki?curid=3214269" title="Żeglarstwo na Letnich Igrzyskach Olimpijskich 1936 - klasa 6 metrów">
Żeglarstwo na Letnich Igrzyskach Olimpijskich 1936 - klasa 6 metrów



</doc>
<doc id="3214272" url="https://pl.wikipedia.org/wiki?curid=3214272" title="Grzybowiecki Potok">
Grzybowiecki Potok

Grzybowiecki Potok – potok, lewy dopływ Strążyskiego Potoku
Potok płynie w polskich Tatrach Zachodnich. Wypływa na wysokości 1280 m z krasowego źródła w Dolinie Grzybowieckiej i spływa w kierunku północno-wschodnim. Zasilany jest źródłami wypływającymi ze zbudowanych z dolomitów i łupków południowo-wschodnich zboczy Łysanek oraz północno-zachodnich zboczy Grzybowca. W tych ostatnich jest kilka suchych jarów, w których okresowo pojawiają się potoki zasilające Grzybowiecki Potok. Cały bieg potoku znajduje się w terenie porośniętym lasem. Przy dolnym końcu Polany Strążyskiej uchodzi do Strążyskiego Potoku.

</doc>
<doc id="3214274" url="https://pl.wikipedia.org/wiki?curid=3214274" title="Kościół Wszystkich Świętych w Skórczu">
Kościół Wszystkich Świętych w Skórczu

Kościół Wszystkich Świętych w Skórczu – rzymskokatolicki kościół parafialny znajdujący się w mieście Skórcz, w województwie pomorskim. Należy do dekanatu Skórcz diecezji pelplińskiej.
Historia.
Świątynia ufundowana przez zakon krzyżacki w XIV stuleciu. Jej budowa rozpoczęła się zapewne w latach 1309-1327. W latach 1581-1596 kościół należał do luteran, ale dzięki wstawiennictwu biskupa Hieronima Rozdrażewskiego, został oddany katolikom. W XVII stuleciu budowlę rozbudowano i odrestaurowano: dobudowano przedsionek (portyk) od strony południowej oraz odnowiono dach i wieżę. 
W 1883 roku na nowo wybudowano górną część wieży z kopułą i wyremontowano strop. W latach 1927-1938 świątynia została gruntownie przebudowana: odnowiono transept razem z kruchtami i zakrystią, zakończono budowę chóru i sklepienia nad prezbiterium a także wymalowano wnętrze. 
W marcu 1945 roku wieża kościelna została uszkodzona, odbudowano ją w latach 1957-1959. W 1974 roku świątynię ponownie wymalowano i zamontowano nowe organy. W 1988 roku przebudowano częściowo prezbiterium, a w 1996 roku wyremontowano dach. W 1999 roku wnętrze budowli przeszło gruntowną renowację: wymalowano ściany, odnowiono ołtarze i zabytkowe żyrandole, gruntowny remont przeszła zakrystia, urządzono ponownie Kaplicę Matki Bożej w północnej nawie świątyni. W latach 2000-2003 kościół otrzymał iluminację, wybudowano droga procesyjna razem ze schodami z kostki granitowej, zamontowano nowy ołtarz razem z amboną z dolomitu na podstawie z granitu. Mury starej części świątyni zostały poddane konserwacji. Z ofiar parafian zamontowano nowe witraże. Jeden z nich ufundował ksiądz kardynał Johannes Joachim Degenhardt z niemieckiej archidiecezji paderborńskiej.
Nagrobki.
Na terenie przykościelnym pochowano m.in. miejscowych kapłanów:

</doc>
<doc id="3214282" url="https://pl.wikipedia.org/wiki?curid=3214282" title="SmartLynx">
SmartLynx

SmartLynx Airlines – łotewska czarterowa linia lotnicza założona w 1992 roku, przewozy rozpoczęła we wrześniu 2008. Jej główną bazą jest port lotniczy Ryga. Linia obsługuje połączenia czarterowe i cargo pomiędzy Łotwą i Estonią oraz popularne kierunki urlopowe w Europie.
Flota.
W styczniu 2023 średni wiek floty wynosił 14,4 lat

</doc>
<doc id="3214285" url="https://pl.wikipedia.org/wiki?curid=3214285" title="Bad Cannstatt">
Bad Cannstatt

Bad Cannstatt, Stuttgart-Bad Cannstatt (do 23 lipca 1933 "Cannstatt", hist. "Kannstadt", "Canstatt", "Cannstadt") – uzdrowiskowy okręg administracyjny "(Stadtbezirk)" w Stuttgarcie, w kraju związkowym Badenia-Wirtembergia. Liczy 66 611 mieszkańców (31 grudnia 2011) i ma powierzchnię 15,71 km².

</doc>
<doc id="3214287" url="https://pl.wikipedia.org/wiki?curid=3214287" title="Strój sieradzki">
Strój sieradzki

Strój sieradzki – strój ludowy grupy etnograficznej Sieradzan. Strój sieradzki dzieli się na trzy odmiany różniące się jedynie stopniem zaniku: monicką (okolice Sieradza), która przetrwała najdłużej, dobrońską (okolice Łasku i Dobronia) oraz klonową (okolice Klonowej), która zanikła najszybciej.
Historia.
Strój sieradzki wykształcił się w XIX wieku. Wtedy to w typowo rolniczym regionie sieradzkim, położonym na nieurodzajnych glebach zaczęły powstawać ośrodki przemysłowe (m.in. w Sieradzu, Łasku, Zduńskiej Woli i Pabianicach) oraz członkowie rodzin zaczęli emigrować do Łodzi oraz za granicę. Ważnym wydarzeniem w historii stroju sieradzkiego była działalność znawcy i miłośnika regionu sieradzkiego Stanisława Graeve’a, na którego zaproszenie do Biskupic przybyli Franciszek Łubieński i Florian Piekarski. Namalowali oni w latach 1909–1912 trzydzieści obrazów przedstawiających mieszkańców wsi w swoich strojach. Obrazy te zostały umieszczone potem na pocztówkach wydawanych w Sieradzu. Rozwój miast spowodował wzbogacenie się wsi, ale również początek zaniku stroju ludowego i zastępowanie go strojem miejskim. Najpierw zanikać zaczął strój męski. W latach międzywojnia nosili go tylko starzy gospodarze pamiętający czasy, gdy ubiór był wyznacznikiem statusu materialnego. W tym okresie mieszkańców sieradzkiej wsi uwieczniał na swoich obrazach Szczepan Andrzejewski. Strój kobiecy noszony był w dni świąteczne jeszcze w latach 50. XX wieku.
Strój męski.
Najważniejszymi elementami stroju sieradzkiego były "lajbiki", "spencerki" i sukmany. Lajbikiem była kamizelka, bez rękawów uszyta z trzech kawałków materiału: dwóch przodów i jednego tyłu, uszytego z gorszego materiału. Spencerki były dłuższymi kaftanami sięgającymi za biodra z długimi rękawami. Szyte były z wełnianych, pasiastych tkanin samodziałowych w prążki. Najczęściej były koloru czerwonego. Najczęstszym i najbardziej reprezentacyjnym rodzajem okryć wierzchnich była "sukmana z wyłogami". Wykonana była najczęściej z granatowego sukna. Zdobił ją stojący kołnierz oraz klapa z lewej strony. Zapinana była na mosiężne guziki. Rękawy zakończone były czerwonymi mankietami. Często sukmana miała kieszenie. 
Najczęstszym rodzajem spodni były "portki z fartuszkiem". Wykonane były z płótna lub wełnianego pasiaka koloru zielonego, modrego, czerwonego lub purpurowego. Z przodu miały fartuszek – klapkę zapinaną na guziki. Na początku XX wieku powoli zaczęły zastępować je fabrycznie robione spodnie z rozporkiem. Nogawki spodni wkładano w skórzane buty z cholewami. 
Sieradzanie nosili przede wszystkim maciejówki (kaszkiety) – okrągłe czapki z niebieskiego sukna ze skórzanym daszkiem. Czasem zdobione były sztucznymi kwiatami i wstążkami. Wyparły one noszone w XIX wieku niebieskie rogatywki z otokiem z czarnego baranka, które według ludowych opowieści zostały rozpowszechnione w okolicach Sieradza przez Tadeusza Kościuszkę podczas powstania w 1794 roku. W upalne dni oraz podczas pracy zarówno rogatywki, jak i maciejówki zastępowano kapeluszami słomkowymi. 
Strój kobiecy.
Ważnymi elementami stroju kobiecego był "wełniak" i "sukienka". Wełniak była to spódnica z doszytą "sznurówką", wykonane z wełnianego, pasiastego materiału o czerwonym lub niebieskim tle. Wykończone były tasiemkami z aksamitu. Sukienki miały bardzo podobny krój do wełniaków. Były jednak wykonane z fabrycznej, gładkiej, kretonowej lub wełnianej tkaniny. Sznurówki sukienek ozdabiane były cekinami i pasmanterią. Na spódnice zakładano jeden z dwóch rodzajów "zapasek do pasa": większe z samodziałowego pasiaka oraz fabryczne kretonowe wykończone koronką lub zdobione pasami kwiatowego haftu. Osobnym rodzajem zapaski były "zapaski do odziewu". Wykonywano je tak, jak zapaski samodziałowe. Były jednak od nich większe i zakładano je na ramiona. Innym okryciem wierzchnim był kaftan z ogonem. Wykonywano go z jednolitego, czerwonego, granatowego lub ciemnozielonego samodziału. Zapinany był na pętelki, a zdobiły go czarne paski aksamitu. 
Częstym nakryciem głowy były chusty występujące w dwóch rodzajach: domowej roboty zakończone frędzlami lub koronką wykonaną na szydełku oraz fabryczne różniące się kolorystyką o motywach kwiatowych lub "tureckich". Innym rodzajem nakrycia głowy były czepce. Najbardziej rozpowszechnionym typem były tiulowe "kopki". Obwiązywano je specjalnymi, jedwabnymi chustami – "jedwabnicami". Strój uzupełniały paciorki: korale i naszyjniki bursztynów, zarówno prawdziwych jak i sztucznych oraz "dynek" – szklanych paciorków.

</doc>
<doc id="3214288" url="https://pl.wikipedia.org/wiki?curid=3214288" title="Stuttgart-Bad Cannstatt">
Stuttgart-Bad Cannstatt

Niemcy:

</doc>
<doc id="3214289" url="https://pl.wikipedia.org/wiki?curid=3214289" title="Cannstatt">
Cannstatt



</doc>
<doc id="3214290" url="https://pl.wikipedia.org/wiki?curid=3214290" title="Museumsinsel">
Museumsinsel



</doc>
<doc id="3214292" url="https://pl.wikipedia.org/wiki?curid=3214292" title="Kannstadt">
Kannstadt



</doc>
<doc id="3214293" url="https://pl.wikipedia.org/wiki?curid=3214293" title="Leningrad (serial telewizyjny)">
Leningrad (serial telewizyjny)

Leningrad (tyt. oryg. "Ленинград") – brytyjsko-rosyjski miniserial wojenny z 2007 roku, wyprodukowany przez Pierwyj kanał. W 2009 roku odbyła się premiera w zagranicznych kinach filmu "Leningrad", powstałego na podstawie serialu.
W Polsce dystrybucją serialu zajęły się stacje telewizyjne: Ale Kino+, FilmBox oraz WiP.

</doc>
<doc id="3214294" url="https://pl.wikipedia.org/wiki?curid=3214294" title="Puchar CEV kobiet (2013/2014)">
Puchar CEV kobiet (2013/2014)



</doc>
<doc id="3214296" url="https://pl.wikipedia.org/wiki?curid=3214296" title="Bazyli Hołod">
Bazyli Hołod

Bazyli Hołod pseud. "Jan" (ur. 23 lutego 1907 w Mostach, zm. 6 grudnia 1963 we Włodawie) – działacz komunistyczny, I sekretarz Komitetów Wojewódzkich (KW) PZPR w Lublinie (1955–1956) i Koszalinie (1959–1960).
Życiorys.
Urodzony w biednej rodzinie chłopskiej Jana Hołoda, stryjeczny brat Jana Hołoda „Kirpicznego”. Podczas I wojny światowej ewakuowany w głąb Rosji, gdzie skończył szkołę podstawową i został gońcem w Urzędzie Zatrudnienia w Birsku.
XI 1921 wrócił do rodzinnej wsi i w 1925 związał się z młodzieżowym ruchem komunistycznym, organizując w Mostach komórkę Związku Młodzieży Komunistycznej (ZMK) (od 1930 KZMP), której został sekretarzem. Współtwórca filii organizacji kulturalno-oświatowej ludności ukraińskiej „Ridna Chata”. do której wciągnął okoliczną młodzież. 1928 „Ridna Chata” została zlikwidowana, a B. Hołod zorganizował koło ZLCh „Samopomoc” w Mostach i został jego przewodniczącym oraz zastępcą przewodniczącego Zarządu Powiatowego w Lublinie. Uczestniczył w pracach przygotowawczych do Europejskiego Kongresu Chłopskiego (27–29 III 1930 w Berlinie), będąc zastępcą przewodniczącego Powiatowego Komitetu Kongresowego. W 1927 wstąpił do KPP, w latach 1928–1933 był sekretarzem komitetu gminy Opole Lubelskie i sekretarzem komórki KPP w Mostach. Kontaktował się z Komitetem Dzielnicowym (KD) KPP w Parczewie i z komitetami dzielnicowymi i rejonowymi KPZU. Brał udział w konferencjach dzielnicowych i okręgowych, w przygotowywaniu demonstracji i w kolportażu komunistycznej literatury w języku polskim, ukraińskim i białoruskim. Organizował MOPR na swoim terenie.
9 XI 1930 został aresztowany i na 6 miesięcy uwięziony we Włodawie, na rozprawie 6 V 1931 uniewinniony. 4 VIII 1933 aresztowany za zorganizowanie wiecu antywojennego w Holeszowie i skazany na 3 lata więzienia; karę odsiadywał na Zamku Lubelskim, gdzie był członkiem zarządu i potem przewodniczącym komuny więziennej. Zwolniony w 1936, do wybuchu wojny IX 1939 pracował w sklepie spółdzielczym w Mostach.
Jesienią 1939 udał się do ZSRR i był robotnikiem rolnym w Równem oraz w kołchozie i sowchozie w Kraju Krasnodarskim i w Donieckim Zagłębiu Węglowym. Latem 1944 wrócił do kraju i wstąpił do PPR, VIII 1944 mianowany wójtem gminy Mosty-Opole i pełnomocnikiem ds. reformy rolnej. II 1945 skończył kurs partyjny w Lublinie i został I sekretarzem Komitetu Powiatowego (KP) PPR w Puławach VII 1947 – VIII 1950 kierownik Wydziału Organizacyjnego i Rolnego KW PPR/PZPR w Gdańsku. Delegat na I Zjazd PPR (XII 1945), I Zjazd PZPR (XII 1948), II (III 1954) i III Zjazd PZPR (III 1959). IX 1950 – X 1953 starszy instruktor – kierownik sektora PGR Wydziału Rolnego KC PZPR, następnie sekretarz organizacyjny i od II 1955 do X 1956 I sekretarz KW PZPR w Lublinie. Później krótko sekretarz rolny KW PZPR w Lublinie, zrezygnował ze stanowiska i III 1957 został I sekretarzem KP PZPR w Puławach, od XII 1957 w Koszalinie, gdzie 1959–1960 był I sekretarzem KW PZPR.
W 1961 otrzymał rentę dla zasłużonych i został wiceprzewodniczącym Wojewódzkiej Komisji Rewizyjnej KW PZPR w Lublinie oraz sekretarzem POP dzielnicy Kalinowszczyzna. Był odznaczony m.in. Orderem Sztandaru Pracy I klasy.
Pochowany w Alei Zasłużonych części komunalnej cmentarza przy ul. Lipowej w Lublinie (kwatera P3AZ-1-17).

</doc>
<doc id="3214297" url="https://pl.wikipedia.org/wiki?curid=3214297" title="Parafia Matki Bożej Nieustającej Pomocy w Nienadowej">
Parafia Matki Bożej Nieustającej Pomocy w Nienadowej

Parafia Matki Bożej Nieustającej Pomocy w Nienadowej – parafia rzymskokatolicka znajdująca się w archidiecezji przemyskiej, w dekanacie Dubiecko. 

</doc>
<doc id="3214300" url="https://pl.wikipedia.org/wiki?curid=3214300" title="Muzeum Arlezyjskie">
Muzeum Arlezyjskie

Muzeum Arlezyjskie, także Muzeum Arelackie (prowans. "Museon Arlaten") – muzeum etnograficzne we francuskim Arles. Siedzibą muzeum jest renesansowy pałac Laval-Castellane. 
Muzeum zostało założone w roku 1896 przez Frédérica Mistrala, ale otwarcie pierwszej ekspozycji nastąpiło dopiero po zgromadzeniu zbiorów w roku 1899. W roku 1904, dzięki pieniądzom za Nagrodę Nobla, Mistral odnowił pałac Laval-Castellane i przeniósł do niego całą kolekcję. W muzeum zebrano pamiątki związane z miejscowym folklorem oraz wiele dokumentów ukazujących okres odrodzenia prowansalskiego. Obecnie muzeum liczy około 35 000 eksponatów, wśród nich: stroje regionalne, meble, zapisy nutowe, obiekty numizmatyczne, narzędzia rolnicze i rzemieślnicze oraz dzieła sztuki malarskiej i rzeźbiarskiej.

</doc>
<doc id="3214301" url="https://pl.wikipedia.org/wiki?curid=3214301" title="Parafia Najświętszego Serca Jezusowego w Nienadowej">
Parafia Najświętszego Serca Jezusowego w Nienadowej

Parafia Najświętszego Serca Jezusowego w Nienadowej – parafia rzymskokatolicka znajdująca się w archidiecezji przemyskiej, w dekanacie Dubiecko. 

</doc>
<doc id="3214303" url="https://pl.wikipedia.org/wiki?curid=3214303" title="Partille (stacja kolejowa)">
Partille (stacja kolejowa)

Partille (szwedzki: "Partille station") – stacja kolejowa w Partille, w regionie Västra Götaland, w Szwecji, na Västra stambanan. Stacja została otwarta w 1856 roku i już od lat 60 obsługiwała pociągi podmiejskie między Göteborgiem i Alingsås. W pobliżu dworca jest Partille centrum który posiada duży dworzec autobusowy w tym samym budynku co centrum handlowe Allum.
Pierwszy budynek dworca został zaprojektowany przez Adolfa W. Edelsvärda, głównego architekta SJ. Kilka innych stacji zostało zbudowanych na tym samym modelu, zwanego Partilledsmodellen. W 1901 zbudowano nowy budynek dworcowy w stylu Art Nouveau. Budynek dworca został ogłoszony w 1990 roku obiektem zabytkowym.

</doc>
<doc id="3214305" url="https://pl.wikipedia.org/wiki?curid=3214305" title="Kolegium Kijowsko-Mohylańskie">
Kolegium Kijowsko-Mohylańskie

Kolegium Kijowsko-Mohylańskie – kolegium prawosławne utworzone w 1632 według wzorów kolegiów jezuickich przez metropolitę Piotra Mohyłę - reformatora organizacji Cerkwi w Rzeczypospolitej. W 1658, w wykonaniu postanowień unii hadziackiej kolegium zostało przekształcone w Akademię Kijowsko-Mohylańską, otrzymując oficjalny status wyższej uczelni i zrównanie w prawach z Akademią Krakowską.
W 1632 prawosławny metropolita kijowski Piotr Mohyła połączył i zreorganizował szkoły Ławry Kijowsko-Peczerskiej i kijowskiej szkoły brackiej, tworząc Kolegium Kijowsko-Mohylańskie. 14 marca 1633 roku Władysław IV Waza zatwierdził przywilejem kolegium w Kijowie, potwierdzając to 18 marca 1635. Szkoła była wzorowana na kolegiach jezuickich, identyczny był również program studiów, w czasie których używano podręczników w języku polskim i łacińskim. Klasy nosiły nazwy: infima, grammatica, syntaxima, klasa poetyki, klasa retoryki. Kładziono nacisk na naukę greki, łaciny, cerkiewnosłowiańskiego i polskiego. Kolegium posiadało bibliotekę, której podstawą były prywatne zbiory zapisane przez Piotra Mohyłę.
Piotr Mohyła chciał wykorzystać doświadczenia Akademii Ostrogskiej. Mohyła przez wiele lat starał się bezskutecznie o przyznanie utworzonej przez niego uczelni statusu akademii. Zorganizowanie szkoły prawosławnej według wzorców katolickich wywołało żywą dyskusję wśród prawosławnych Rzeczypospolitej; krytycy Piotra Mohyły przekonywali, że absolwenci placówki odchodzą od swojego wyznania.
Pierwszym rektorem uczelni był Izajasz Trochimowicz-Kozłowski. Wykładowcami w kolegium kijowskim byli: Sylwester Kossów, Ignat Aksienowicz Staruszczyc, Sofroniusz Poczapski, Antoni Pacewski, Jazep Kananowicz Garbacki.

</doc>
<doc id="3214306" url="https://pl.wikipedia.org/wiki?curid=3214306" title="Parafia Najświętszego Serca Jezusowego w Łękach Dukielskich">
Parafia Najświętszego Serca Jezusowego w Łękach Dukielskich

Parafia Najświętszego Serca Jezusowego w Łękach Dukielskich – parafia rzymskokatolicka znajdująca się w archidiecezji przemyskiej, w dekanacie Dukla.
Historia.
Mieszkańcy Łęk Dukielskich wyznania rzymskokatolickiego należeli do parafii pod wezwaniem Narodzenia Najświętszej Maryi Panny w Kobylanach. Kilka lat po zakończeniu II wojny światowej pojawiły się myśli o wybudowaniu własnego kościoła i utworzeniu placówki duszpasterskiej we własnej wsi. Sytuacja polityczna w Polsce nie sprzyjała wtedy zakładaniu nowych parafii. Antonina i Paweł Nawroccy przekazali część swojego domu w celu przemianowania go na kaplicę. 
Punktualnie o godzinie 16:00, 17 października 1976 roku odbyła się pierwsza msza święta. Przewodniczył jej ordynariusz diecezji przemyskiej ks. abp Ignacy Tokarczuk. Przedstawiono pierwszego proboszcza, którym został ks. Władysław Nowak. Parafię utworzono Dekretem Kurii Biskupiej 1 stycznia 1977 roku. 
W kolejnych latach pracowano nad udoskonalaniem świątyni. Prac było wiele, a nie brakowało również problemów wynikających z ówczesnego ustroju politycznego. 
Po roku 1980 przystąpiono do zakładania parafialnego cmentarza i budowy domu przedpogrzebowego. Pierwszy pochówek na nowym cmentarzu miał miejsce 22 października 1982 roku. 
W czasie krótszym niż 10 lat od powołania parafii rzymskokatolickiej w Łękach Dukielskich pojawiły się plany budowy nowego Kościoła. Główną przyczyną była niedostateczna wielkość kaplicy w dawnym domu Nawrockich. Niespodziewana śmierć 47-letniego proboszcza w 1987 roku zatrzymała te zamiary. Kontynuacją tworzenia nowej świątyni zajął się nowy proboszcz, ks. Edward Wołos. Projekt budowli opracował Ruben Bardanaszwili. 
W niedzielę 7 listopada 1999 roku odbyła się uroczysta msza święta połączona z poświęceniem nowego kościoła. Uroczystościom przewodniczył metropolita przemyski ks. abp Józef Michalik. 
W parafii od maja 1998 roku, regularnie co dwa miesiące ukazuje się gazeta „Powołanie”. Redagują ją parafianie wraz z księdzem proboszczem.  
Istotne wydarzenia w życiu parafii.
1 stycznia 1977 - utworzenie parafii pod wezwaniem Najświętszego Serca Pana Jezusa w Łękach Dukielskich 
Rok 1977 - jubileusz 600-lecia powstania archidiecezji przemyskiej, uroczystość 
29 grudnia 1987 - śmierć proboszcza ks. kan. Władysława Nowaka
7 listopada 1999 - poświęcenie nowego kościoła przez. ks. abp Józefa Michalika 
2-3 września 2003 - peregrynacja kopii Obrazu Matki Bożej Częstochowskiej 
27 czerwca 2004 - konsekracja świątyni parafialnej przez abp Józefa Michalika 
15-16 sierpnia 2012 - peregrynacja Krzyża i relikwii bł. Jana Pawła II 
8 stycznia 2017 - uroczystość 40-lecia powstania parafii, Eucharystię celebrował abp Adam Szal, msza była transmitowana na żywo w TVP Polonia 
Wykaz proboszczów.
1976-1987 - ks. kan. Władysław Nowak
1988-2003 - ks. Edward Wołos
2003-2012 - ks. Alojzy Szwed 
2012-2017 - ks. Zdzisław Babiarz 
od 2017 - ks. Marek Danak

</doc>
<doc id="3214307" url="https://pl.wikipedia.org/wiki?curid=3214307" title="Parafia Najświętszego Serca Jezusowego w Bóbrce">
Parafia Najświętszego Serca Jezusowego w Bóbrce

Parafia Najświętszego Serca Jezusowego w Bóbrce – parafia rzymskokatolicka znajdująca się w archidiecezji przemyskiej, w dekanacie Dukla. 

</doc>
<doc id="3214308" url="https://pl.wikipedia.org/wiki?curid=3214308" title="Narodowy Uniwersytet Akademia Ostrogska">
Narodowy Uniwersytet Akademia Ostrogska



</doc>
<doc id="3214309" url="https://pl.wikipedia.org/wiki?curid=3214309" title="Surte (przystanek kolejowy)">
Surte (przystanek kolejowy)

Surte (szwedzki: "Surte station") – przystanek kolejowy w Surte, w Gminie Ale, w regionie Västra Götaland, w Szwecji. Znajduje się na Vänerbanan i jest obsługiwana przez pociągi podmiejskie Göteborgs pendeltåg, kursujące między Göteborgiem i Älvängen. Przystanek został oddany do użytku w grudniu 2012 roku.

</doc>
<doc id="3214310" url="https://pl.wikipedia.org/wiki?curid=3214310" title="Sävenäs (przystanek kolejowy)">
Sävenäs (przystanek kolejowy)

Sävenäs – przystanek kolejowy położony pomiędzy Sävenäs i Göteborgiem, w regionie Västra Götaland, w Szwecji. Znajduje się na Västra stambanan i jest obsługiwany przez pociągi podmiejskie Göteborgs pendeltåg, kursujące między Göteborgiem i Alingsås.

</doc>
<doc id="3214313" url="https://pl.wikipedia.org/wiki?curid=3214313" title="Mnożnik analityczny">
Mnożnik analityczny

Mnożnik analityczny ("faktor chemiczny") – stosowana w analizie wagowej liczba określająca zawartość oznaczanego pierwiastka (względnie związku) w osadzie. Jego wartość jest równa stosunkowi masy molowej oznaczanego składnika do masy molowej danej substancji.
Przykładowe wartości mnożnika analitycznego:

</doc>
<doc id="3214317" url="https://pl.wikipedia.org/wiki?curid=3214317" title="Stanisław Guzicki">
Stanisław Guzicki

Stanisław Guzicki pseud. "Czarny", "Mechanik", "Ojciec", "Stanisław" (ur. 1 lutego 1892 w Mławie, zm. 26 czerwca 1976 w Warszawie) – inżynier mechanik, profesor Politechniki Śląskiej i Politechniki Warszawskiej, działacz komunistyczny.
Życiorys.
Syn szewca Antoniego, skończył gimnazjum i szkołę techniczną w Warszawie, później od 1914 był w Jekaterynosławiu majstrem w hucie i równocześnie studiował w Instytucie Politechnicznym (do 1918), po czym został inżynierem mechanikiem. 1917-1918 członek egzekutywy Zjednoczenia Socjalistycznego Polskiego (ZSP) w tym mieście. W 1917 mobilizował do walki rewolucyjnej pracowników Rosyjskich Zakładów Fabrykacji Rur, współtworzył Rady Delegatów Robotniczych (RDR) i był sekretarzem Rejonowej Rady w dzielnicy Amur-Dniepropetrowsk. 1918 wrócił do Warszawy, gdzie był zastępcą naczelnika warsztatów w Porcie Czerniakowskim i członkiem Zarządu Związku Zawodowego Pracowników Polskiej Żeglugi Państwowej. Od 1922 do 1931 kierownik biura warsztatów głównych Tramwajów Miejskich w Warszawie, zwolniony za współorganizowanie strajku tramwajarzy. 1919-1922 wykładał na UL. W 1919 wstąpił do KPRP w Powiślu, członek Komitetu Warszawskiego KPRP 1920-1923. 1922-1924 w jego mieszkaniu odbywały się zebrania Sekretariatu KPRP. 1923-1928 był członkiem Zarządu Stowarzyszenia Wolnomyślicieli Polskich. 1931-1933 naczelnik wydziału i wicedyrektor administracyjny Państwowych Zakładów Tele- i Radiotechnicznych (PZT). Działacz komitetu fabrycznego podczas strajku w styczniu 1933, za co został zwolniony i był inwigilowany. Później do 1939 był doradcą organizacyjnym i asystentem prof. K. Adamieckiego w Instytucie Naukowej Organizacji i Kierownictwa. 1932-1935 współorganizator i członek Zarządu Muzeum Społecznego, a 1931-1939 Zarządu Instytutu Gospodarstwa Społecznego. Działacz tzw. inteligencji technicznej w KPP (wraz z m.in. A. Rajchmanem i Marianem Spychalskim), która zajmowała się organizowaniem związków zawodowych pracowników inżynieryjno-technicznych. Wraz z tą grupą założył Zarząd Związku Zawodowego Inżynierów i techników, którego był członkiem (1932-1934), współpracował również z MOPR. Podczas okupacji nauczyciel w Towarzystwie Kursów Technicznych i w Miejskiej Szkole Handlowej w Warszawie, gdzie wykładał "naukową" organizację pracy w interpretacji marksistowskiej; brał też udział w tajnym nauczaniu. W 1942 wstąpił do PPR i GL, współdziałał z Wydziałem (Oddziałem) Informacji Sztabu Głównego GL. Kontaktował się z centralnym aktywem PPR i pomagał mu w informacji prasowej, blisko współpracował z Bolesławem Bierutem. Po powstaniu warszawskim udał się do Proszowic, a I 1945 do Krakowa, gdzie brał udział w odbudowie przemysłu. Później w Bytomiu założył i został dyrektorem (do 1946) Państwowego Technikum dla robotników mianowanych na kierownicze stanowiska. Do 1951 był kontraktowym profesorem organizacji pracy na Politechnice Śląskiej w Gliwicach; był członkiem Komitetu Miejskiego (KM) PPR/PZPR w tym mieście. Równocześnie 1948-1951 profesor w Akademii Nauk Politycznych (późniejsza Szkoła Główna Służby Zagranicznej) w Warszawie, a do emerytury (1962) profesor nadzwyczajny ekonomiki planowania i organizacji przemysłu maszynowego na Politechnice Warszawskiej w Oddziale Inżynieryjno-Ekonomicznym na Wydziale Mechanicznym Technologicznym. Prezes i członek honorowy Towarzystwa Naukowej Organizacji i Kierownictwa, prezes i członek honorowy Towarzystwa Wolnej Wszechnicy Polskiej, przewodniczący organizacji ZNP na PW, działacz organizacji partyjnej na PW. Autor wielu książek, podręczników i artykułów fachowych, głównie z zakresu systemów płac, rachuby materiałowej, norm wydajności, zasad organizacji pracy, zarządzania i organizacji przedsiębiorstw. Opublikował "Nowoczesne systemy płac" (Warszawa 1939), "Istalenie norm wydajności" (Warszawa 1939), "Strukturę przedsiębiorstw przemysłu budowy maszyn i ogólne zasady zarządzania" (Warszawa 1957). Był odznaczony m.in. Orderem Sztandaru Pracy II klasy, Krzyżem Oficerskim Orderu Odrodzenia Polski i Złotą Odznaką Honorową NOT. Pochowany na wojskowych Powązkach (kwatera 35D-3-11).

</doc>
<doc id="3214318" url="https://pl.wikipedia.org/wiki?curid=3214318" title="Żeglarstwo na Letnich Igrzyskach Olimpijskich 1936 – klasa 8 metrów">
Żeglarstwo na Letnich Igrzyskach Olimpijskich 1936 – klasa 8 metrów

Zawody w żeglarskiej klasie 8 metrów podczas XI Letnich Igrzysk Olimpijskich odbyły się w dniach 4–12 sierpnia 1936 roku na wodach Zatoki Kilońskiej.
Informacje ogólne.
Do zawodów zgłosiło się dziesięć załóg reprezentujących tyleż krajów.
Regaty składały się z siedmiu wyścigów. Jeden punkt był przyznawany za ukończenie wyścigu, kolejne zaś za miejsca zajęte na mecie – liczba punktów równa była liczbie pokonanych załóg, łącznie z tymi, które nie wystartowały lub nie ukończyły danego wyścigu. Na wynik końcowy składała się suma wszystkich punktów, przy czym wyższą lokatę zajmował jacht o większej liczbie punktów. Przy równej punktacji załóg przeprowadzana była między nimi dogrywka.
Cztery z wyścigów odbyły się w innych godzinach niż planowano z powodu zbyt burzliwego lub spokojnego morza i, co za tym idzie, przesunięcia startów innych klas. Różnice między pierwszą trójką nie były duże, a triumfowali reprezentanci Włoch. O drugie miejsce została rozegrana dogrywka, w której lepsi od Niemców okazali się Norwegowie.

</doc>
<doc id="3214319" url="https://pl.wikipedia.org/wiki?curid=3214319" title="Żeglarstwo na Letnich Igrzyskach Olimpijskich 1936 - klasa 8 metrów">
Żeglarstwo na Letnich Igrzyskach Olimpijskich 1936 - klasa 8 metrów



</doc>
<doc id="3214323" url="https://pl.wikipedia.org/wiki?curid=3214323" title="Ihor Łytowka">
Ihor Łytowka

Ihor Jurijowycz Łytowka, ukr. Ігор Юрійович Литовка (ur. 5 czerwca 1988 w Nikopolu, w obwodzie dniepropetrowskim) – ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek klubów Kołos Nikopol i Obrij Nikopol, barwy których bronił w juniorskich mistrzostwach Ukrainy (DJuFL). W 2006 rozpoczął karierę piłkarską w miejscowej drużynie Ełektrometałurh-NZF Nikopol. Podczas przerwy zimowej sezonu 2006/07 przeszedł do PFK Sewastopol. W styczniu 2009 został wypożyczony na pół roku do Tawrii Symferopol. Po rozformowaniu klubu w maju 2014 opuścił Krym, a już 31 lipca zasilił skład Olimpika Donieck. Po zakończeniu sezonu 2014/15 opuścił doniecki klub. 2 marca 2016 podpisał kontrakt z łotewskim Riga FC. Po wygaśnięciu kontraktu w grudniu 2016 opuścił łotewski klub. 1 lutego 2018 zasilił skład Desny Czernihów.

</doc>
<doc id="3214324" url="https://pl.wikipedia.org/wiki?curid=3214324" title="Hybrid Synergy Drive">
Hybrid Synergy Drive

Hybrid Synergy Drive (HSD) – nazwa handlowa technologii hybrydowego napędu samochodów, opracowanej przez firmę Toyota. Jednostki napędowe Hybrid Synergy Drive wykorzystywane są w samochodach Toyota Yaris Hybrid, Toyota Auris Hybrid, Toyota Auris Touring Sports Hybrid, Toyota Prius, Toyota RAV4 Hybrid, Toyota Highlander Hybrid, Toyota Camry Hybrid, Toyota Previa, Lexus RX 400h/RX 450h, Lexus NX 300h/NX 350h, Lexus ES 300h, Lexus GS 450h, Lexus LS 600h/LS 600hL, Lexus CT 200h oraz Lexus HS 250h. Toyota udostępnia również licencję na technologię HSD firmie Nissan, która wykorzystuje ją w modelu Nissan Altima Hybrid. Współpracujący z Toyotą producent podzespołów Aisin Seiki Co. oferuje podobne przekładnie hybrydowe innym firmom motoryzacyjnym.
Do maja 2007 r. Toyota sprzedała na całym świecie milion samochodów hybrydowych, w sierpniu 2009 r. całkowita sprzedaż przekroczyła dwa miliony, w kwietniu 2012 r. – cztery miliony, w grudniu 2014 -- sześć milionów, a w kwietniu 2016 r. globalna sprzedaż samochodów hybrydowych Toyoty przekroczyła dziewięć milionów egzemplarzy. Pojazdy hybrydowe produkcji Toyoty stanowią ok. 75% wszystkich samochodów hybrydowych sprzedawanych w USA.
Idea napędu hybrydowego.
Ideą hybrydowych napędów spalinowo-elektrycznych jest wykorzystanie zalet napędu elektrycznego, takich jak oszczędność i elastyczność, przy wyeliminowaniu jego największej wady, czyli małego zasięgu, przez wykorzystanie silnika spalinowego jako źródła energii. Technologia HSD zapewnia napęd w pełni hybrydowy, umożliwiając również jazdę z napędem czysto elektrycznym, przy wyłączonym silniku spalinowym.
W systemie Toyota HSD głównym źródłem napędu pozostaje silnik spalinowy, jednak konwencjonalną skrzynię przekładniową zastąpiono w nim przekładnią planetarną, która w połączeniu z napędem elektrycznym pełni rolę bezstopniowej skrzyni biegów.
Tłokowy silnik spalinowy osiąga największą sprawność w wąskim zakresie prędkości obrotowych, musi jednak zapewniać napęd kół w całym użytkowym zakresie prędkości samochodu. W konwencjonalnych samochodach za dostosowanie prędkości i momentu obrotowego silnika do zapotrzebowania wynikającego z sytuacji odpowiada wielostopniowa przekładnia zębata, zwana skrzynią biegów. Może to być klasyczna przekładnia manualna ze sprzęgłem ciernym lub przekładnia automatyczna ze sprzęgłem hydrokinetycznym – oba rodzaje realizują to samo zadanie. Kierowca reguluje prędkość i moment obrotowy wytwarzany przez silnik za pomocą pedału przyspieszenia, zaś mechaniczna przekładnia przekazuje niemal całą moc wytwarzaną przez silnik na koła, zmniejszając prędkość obrotową i zwiększając moment obrotowy zgodnie ze współczynnikiem wybranego przełożenia. Liczba dostępnych przełożeń (czyli „biegów”) jest ograniczona, zazwyczaj do 4, 5 lub 6. W związku z tym praktyczny zakres obrotów silnika na każdym z przełożeń obejmuje również wartości niższe i wyższe od obrotów optymalnych, co powoduje spadek średniej sprawności silnika – inaczej mówiąc, zużycie tej samej ilości paliwa daje mniej energii mechanicznej i umożliwia przejechanie mniejszej odległości. Konieczność pracy w szerokim zakresie prędkości obrotowych wiąże się nie tylko z gorszą sprawnością silnika – powoduje również zwiększenie jego złożoności, wielkości i masy, a także zmniejsza niezawodność i trwałość. Dlatego silniki napędzające generatory elektryczne, z definicji pracujące w bardzo wąskim zakresie prędkości obrotowych, są dużo prostsze, mniejsze, lżejsze, trwalsze, bardziej niezawodne i mają większą sprawność, niż silniki samochodowe czy inne, działające w szerokim zakresie prędkości obrotowych.
Rozwiązaniem zapewniającym zachowanie optymalnych warunków pracy silnika podczas jazdy z dowolną prędkością jest bezstopniowa skrzynia biegów, umożliwiająca kierowcy (lub automatowi) płynną zmianę przełożenia stosownie do sytuacji. Tłokowe silniki spalinowe osiągają największą sprawność przy obrotach rzędu 1500-2000 obr./min dla typowej mocy potrzebnej do napędzania samochodu. W pojeździe z napędem HSD silnik spalinowy pracuje w optymalnym zakresie parametrów, gdy potrzebny jest prąd do doładowania akumulatorów lub podczas przyspieszania, zaś gdy zapotrzebowanie na energię jest mniejsze, zostaje wyłączony.
Podobnie jak w mechanicznych bezstopniowych skrzyniach biegów, przekładnia HSD dopasowuje wypadkowe przełożenie między silnikiem a kołami tak, by utrzymać optymalną prędkość obrotową silnika, a jednocześnie zapewnić odpowiedni moment obrotowy przekazywany na koła podczas ruszania czy przyspieszania. Dlatego właśnie Toyota klasyfikuje samochody z napędem HSD jako wyposażone w elektroniczną, bezstopniową skrzynię biegów e-CVT (electronic continuously variable transmission).
Budowa systemu HSD.
W „zwykłym” samochodzie silnik spalinowy napędza koła poprzez skrzynię biegów. Do uruchamiania silnika służy rozrusznik (silnik prądu stałego), czerpiący prąd z akumulatora, zaś prądu dla wszystkich urządzeń elektrycznych (oraz do ładowania akumulatora) dostarcza alternator (generator prądu przemiennego).
W systemie HSD zasadniczym źródłem energii pozostaje tłokowy silnik spalinowy, zaś skrzynię biegów, alternator i rozrusznik zastępują:
Przekładnia planetarna pełni rolę rozdzielacza mocy, który dzięki inteligentnemu sterowaniu pracą silnika spalinowego i obu elektrycznych silników-generatorów zapewnia odpowiedni przepływ mocy między poszczególnymi elementami układu
MG1 i MG2.
MG1 (pomocniczy silnik-generator): Przy uruchamianiu silnika spalinowego pełni rolę rozrusznika, zaś w większości sytuacji wytwarza prąd do zasilania silnika MG2 i ładowania akumulatora. Poprzez odpowiednie regulowanie prędkości i momentu obrotowego wytwarzanego przez MG1, układ elektroniczny wykorzystuje go do sterowania przełożeniem bezstopniowej skrzyni biegów. Podczas jazdy z dużą prędkością działa jako silnik zasilany energią wytworzoną przez MG2, zwiększając prędkość przekazywaną do układu przeniesienia napędu.
MG2 (główny silnik-generator): Napędza koła, wykorzystując prąd wytworzony przez MG1 oraz pochodzący z akumulatora i zapewnia gładkie ruszanie z miejsca, zaś podczas hamowania rekuperacyjnego odzyskuje energię, zamieniając energię kinetyczną pojazdu na elektryczną, gromadzoną w akumulatorze. Podczas jazdy z dużą prędkością działa jako generator, wytwarzając prąd zasilający MG1.
Przekładnia.
Wchodząca w skład systemu przekładnia mechaniczna umożliwia rozdzielanie mocy wytworzonej przez silnik spalinowy w taki sposób, by wykorzystać nadmiar prędkości obrotowej lub momentu obrotowego, który nie zostanie przekazany na koła. Przepływem mocy z różnych źródeł – silnika spalinowego i silników elektrycznych – steruje układ mikroprocesorowy z odpowiednim oprogramowaniem. W ten sposób realizowane są funkcje bezstopniowej skrzyni biegów, tyle że konwersja prędkości i momentu obrotowego dokonywana jest za pomocą silników elektrycznych, a nie przekładni mechanicznej. Napęd HSD nie mógłby działać bez sterownika mikroprocesorowego, elektronicznych układów zasilających, akumulatora i elektrycznych silników-generatorów, choć do jego działania nie jest w zasadzie konieczny silnik spalinowy (patrz: Hybryda Plug-in). W istocie, samochód z napędem HSD może przejechać kilka kilometrów bez benzyny – na przykład aby dojechać do stacji benzynowej.
W przekładni planetarnej sumują się momenty obrotowe silnika spalinowego, silników elektrycznych oraz układu przeniesienia napędu. Silnik spalinowy połączony jest z jarzmem, na którym znajdują się koła obiegowe przekładni. Jeden z elektrycznych silników-generatorów (w dokumentacji Toyoty nazywany MG2, zwany również „MG-T” od „torque", czyli moment obrotowy), jest zamontowany na kole zewnętrznym przekładni, połączonym z wałem napędowym – jego zadanie to wspomaganie momentu obrotowego przekazywanego na koła. Drugi, mniejszy silnik-generator (w nomenklaturze Toyoty MG1, zwany także „MG-S” od „speed" – prędkość) połączony jest z kołem centralnym przekładni, która w sytuacji, gdy obroty silnika spalinowego są wyższe, niż wynikałoby to z prędkości obrotowej kół, umożliwia odebranie nadmiaru prędkości przez MG1, pełniący wtedy rolę generatora. Prędkości i momenty obrotowe na poszczególnych elementach są monitorowane przez komputer sterujący układem za pomocą zestawu specjalnych czujników.
Działanie.
W zależności od prędkości i zapotrzebowania na moment obrotowy, zespół napędowy HSD może pracować w różnych trybach. Oto niektóre z nich:
Ładowanie akumulatora: Ładowanie akumulatora HSD może się odbywać podczas postoju pojazdu. Wówczas MG1 pracuje jako generator napędzany przez silnik spalinowy. Prąd trafia w całości do akumulatora, zaś moment obrotowy nie jest przekazywany na koła. Dźwignia biegów musi być ustawiona w pozycję "Park".
Uruchomienie silnika spalinowego: W celu uruchomienia silnika spalinowego, prąd doprowadzany jest do silnika MG1, pełniącego rolę rozrusznika. Ze względu na dużą moc MG1, uruchomienie silnika spalinowego nie stanowi dla niego dużego obciążenia, nie słychać nawet typowego dźwięku rozrusznika. Silnik spalinowy może zostać uruchomiony zarówno podczas postoju, jak i podczas jazdy.
Bieg wsteczny: HSD nie ma osobnego przełożenia dla biegu wstecznego – odpowiednie sterowanie silnikiem-generatorem MG2 (zamiana kolejności faz prądu trójfazowego wytwarzanego przez falownik) powoduje zmianę kierunku jego obrotów i przekazanie ujemnego momentu obrotowego na koła. W przypadku znacznego rozładowania akumulatora, zostanie uruchomiony silnik spalinowy, a rolę źródła energii elektrycznej przejmie MG1 – jednak powoduje to spadek momentu obrotowego przekazywanego na koła.
Luz: W większości krajów przepisy wymagają możliwości przełączenia skrzyni biegów w przełożenie neutralne ("luz"), powodujące mechaniczne odłączenie silnika od kół. HSD realizuje to przez wyłączenie elektrycznych silników-generatorów. W tej sytuacji przy nieruchomych kołach przekładnia planetarna pozostanie w bezruchu, natomiast obracanie się kół spowoduje obracanie się zewnętrznej bieżni, a to z kolei – obracanie się wewnętrznej zębatki (przy niewielkich prędkościach opór silnika spalinowego będzie utrzymywał jarzmo kół obiegowych w bezruchu); wirnik MG1 będzie się obracał, jednak bez ładowania akumulatora. Długotrwała jazda z dźwignią biegu w położeniu "Neutral" prowadzi do rozładowania akumulatora.
Jazda w trybie elektrycznym (EV): Przy niewielkich prędkościach i małych momentach obrotowych HSD może zapewniać napęd bez uruchamiania silnika spalinowego – zasilany jest wyłącznie silnik MG2, zaś MG1 obraca się swobodnie, zapewniając w ten sposób wysprzęglenie silnika spalinowego. Przy naładowanym akumulatorze można tak przejechać nawet kilka kilometrów, nie zużywając ani kropli benzyny.
Niski bieg (odpowiednik niskiego przełożenia): Podczas ruszania i jazdy z małymi prędkościami silnik spalinowy pracuje z większą prędkością obrotową, niż jest to konieczne, jednak wytwarza niewystarczający moment obrotowy. Nadmiar prędkości obrotowej odbierany jest przez MG1, działający jako generator. Prąd wytworzony przez MG1 zasila MG2, który pracując jako silnik elektryczny przekazuje moment do układu przeniesienia napędu.
Wysoki bieg (odpowiednik wysokiego przełożenia): Podczas jazdy z dużą prędkością silnik spalinowy pracuje z prędkością mniejszą od wymaganej, dysponuje natomiast nadmiarem momentu obrotowego. W takiej sytuacji nadmiar momentu obrotowego napędza MG2, pracujący jako generator, zaś wytworzony przezeń prąd zasila MG1 pracujący jako silnik, którego prędkość obrotowa sumuje się w przekładni planetarnej z prędkością obrotową silnika spalinowego, umożliwiając szybsze obracanie się kół. Istnieje także pewien zakres prędkości, w którym cała prędkość i moment obrotowy wytwarzane przez silnik spalinowy przekazywane są na koła, zaś układ elektryczny pozostaje pasywny. Z drugiej strony, jeśli np. podczas gwałtownego przyspieszania zapotrzebowanie na moc przekracza możliwości układu silników i generatorów, dodatkowa energia do zasilania napędu elektrycznego pobierana jest z akumulatora.
Hamowanie rekuperacyjne: Wykorzystując MG2 jako generator napędzany od kół poprzez układ przeniesienia napędu, HSD może realizować hamowanie silnikiem z jednoczesnym odzyskiwaniem energii kinetycznej pojazdu do doładowywania akumulatora. Takie hamowanie rekuperacyjne za pomocą HSD absorbuje znaczną część normalnego obciążenia hamulców, dzięki czemu konwencjonalne hamulce w samochodach z HSD mogą być mniejsze niż w zwykłych samochodach i wolniej się zużywają.
Hamowanie silnikiem: Dźwignia biegów systemu HSD ma położenie oznaczone "B" (od "Brake"; odpowiednik pozycji "L" w zwykłych przekładniach automatycznych), umożliwiające hamowanie silnikiem podczas zjeżdżania ze wzniesień. Tryb ten można włączyć ręcznie zamiast hamowania rekuperacyjnego. Gdy podczas hamowania poziom naładowania akumulatora osiąga dopuszczalne maksimum, układ sterujący przekazuje prąd wytwarzany przez MG2 do MG1, który rozpędza silnik spalinowy przy zamkniętej przepustnicy i w ten sposób absorbuje energię, wyhamowując pojazd.
Elektryczne wspomaganie: Akumulator stanowi rezerwuar energii, umożliwiającej eksploatowanie silnika spalinowego w zakresie optymalnych parametrów pracy, a jednocześnie uzyskanie osiągów pożądanych przez kierowcę. Wykorzystaniem tej energii steruje komputer, w razie potrzeby przekazując ją do silnika elektrycznego, a jednocześnie dbając o jej uzupełnianie.
Osiągi.
Samochody wyposażone w HSD są bardzo oszczędne, np. Toyota Auris HSD, Auris TS HSD, Prius, Prius+ zużywają poniżej 4 l/100 km w mieście i około 4 l/100 km poza miastem (według danych producenta). Subkompaktowy Yaris HSD zużywa jedynie 3,1 l/100 km w mieście. Raporty kierowców podają wartość średniego spalania dla Priusa IV generacji na poziomie 4,5 l/100 km. To około dwukrotnie mniej, niż w przypadku analogicznego samochodu z konwencjonalnym napędem. Tak dobry wynik jest nie tylko efektem użycia napędu hybrydowego, lecz również zastosowania silnika spalinowego pracującego w cyklu Atkinsona. W stosunku do cyklu Otta, w którym pracują klasyczne silniki spalinowe, cykl Atkinsona wyróżnia się przesunięciem faz zaworów, umożliwiającym zmniejszenie oporu stawianego przez tłoki oraz zmniejszenie oporów podciśnienia w układzie dolotowym. Oprócz tego wydłużony cykl pracy pozwala odzyskać większą ilość energii pochodzącej ze spalania mieszanki. Wadą cyklu Atkinsona jest zmniejszenie momentu obrotowego, zwłaszcza przy niskich prędkościach obrotowych, jednak tę niedogodność wyeliminowano w HSD przez wspomaganie potężnym momentem obrotowym wytwarzanym przez MG2.
Zastosowanie napędu hybrydowego może poprawić osiągi danego modelu. Przykładem jest Toyota Highlander, która w wersji hybrydowej przyspiesza od 0 do 100 km/h w 7,2 sekundy, niemal o sekundę szybciej niż wersja z napędem konwencjonalnym. Łączna moc napędu hybrydy to 268 KM (200 kW), zaś wersji podstawowej 215 KM (160 kW). Highlander Hybrid zużywa przy tym 8,7 l/100 km w mieście i 7,6 l/100 km w trasie, zaś konwencjonalny Highlander odpowiednio 12,4 i 9,4 l/100 km.
Oszczędność paliwa przez pojazdy z napędem HSD zależy od dbałości o optymalną eksploatację silnika spalinowego, której sprzyjają:
jazda na dłuższych odcinkach, szczególnie w zimie: ogrzewanie kabiny wymaga ciągłej pracy silnika spalinowego, co jest sprzeczne z ideą HSD – w normalnej sytuacji komputer wyłącza silnik spalinowy, gdy jego praca nie jest konieczna do napędzania pojazdu, oszczędzając w ten sposób paliwo.
umiarkowane przyspieszanie: napęd hybrydowy umożliwia przyspieszanie z użyciem silnika elektrycznego – bez zwiększania obrotów silnika spalinowego lub nawet gdy jest on wyłączony, jednak szybkie przyspieszanie wymusza pracę silnika spalinowego poza optymalnym zakresem parametrów.
łagodne hamowanie: hamowanie rekuperacyjne umożliwia gromadzenie w akumulatorze energii odzyskiwanej podczas hamowania, jednak nie jest w stanie gwałtownie zatrzymać samochodu. Przy gwałtownym hamowaniu konieczny jest udział klasycznych hamulców hydraulicznych i znaczna część energii kinetycznej pojazdu marnuje się w postaci ciepła wydzielanego na okładzinach hamulców. Hamowanie silnikiem podczas zjeżdżania ze wzgórz (dźwignia zmiany biegów w pozycji „B) odciąża hamulce i zwiększa ich trwałość, jednak nie umożliwia odzyskiwania energii. Toyota odradza częste używanie trybu „B”, ponieważ może to prowadzić do przedwczesnego zużycia przekładni.
Rozwój.
Zasadnicza koncepcja układu Toyota Hybrid System / Hybrid Synergy Drive nie zmieniła się od rynkowej premiery samochodu Toyota Prius w 1997 roku, wprowadzono jednak szereg usprawnień.
Stopniowo, lecz nieustannie rozwijany jest akumulator jezdny, rośnie jego pojemność. Pierwszy Prius wykorzystywał akumulator zbudowany z połączonych ogniw R-20 o napięciu po 1,2 wolta, w późniejszych pojazdach zastosowano łatwo wymienne moduły o napięciu po 7,2 V.
Napędzający pierwszego Priusa system THS – Toyota Hybrid System – zastąpił w 2004 system THS II, nazwany w kolejnych wersjach Hybrid Synergy Drive. THS zasilany był z akumulatora napięciem od 276 do 288 V. W Hybrid Synergy Drive dodano przetwornicę prądu stałego (konwerter DC-DC), podwyższającą napięcie do ponad 500 V, co umożliwiło użycie mniejszych akumulatorów i mocniejszych silników.
Rozwojowi HSD towarzyszą też inne usprawnienia – wszystkie napędzane nim pojazdy od Priusa model 2004 wyposażane są w klimatyzację ze sprężarką elektryczną (zamiast napędzanej mechanicznie), co eliminuje konieczność ciągłej pracy silnika spalinowego. Układ ogrzewania uzupełniono o dwa grzejniki elektryczne.
W roku 2005 samochody takie jak Lexus RX 400h czy Toyota Highlander Hybrid wyposażono w napęd na wszystkie koła przez dodanie trzeciego silnika elektrycznego (MGR) połączonego z tylną osią. Tylne koła nie są mechanicznie połączone z silnikiem spalinowym i napędzane są wyłączenie elektrycznie, możliwe jest również hamowanie rekuperacyjne tylnych kół. Silnik MG2 połączono z układem przeniesienia napędu dodatkową przekładnią planetarną, pozwalającą zmniejszyć jego fizyczne rozmiary. Podobny układ hybrydowy opracował Ford, wprowadzając go w samochodzie Ford Escape Hybrid.
W latach 2006 i 2007 w pojazdach Lexus GS 450h / LS 600h wprowadzono kolejne rozwinięcie systemu HSD, nazwane Lexus Hybrid Drive. Wprowadzenie dwóch sprzęgieł/hamulców w dodatkowej przekładni planetarnej między MG2 a układem przeniesienia napędu umożliwiło zmienianie przełożenia między 3,9 i 1,9 w zależności od prędkości jazdy i zmniejszenie natężenia prądu przepływającego między MG1 i MG2. Sprawność układu elektrycznego to ok. 70%, więc zmniejszenie obciążenia pozwala zwiększyć całkowitą sprawność przekładni.
Nowa generacja.
Kolejnym etapem rozwoju Toyota Hybrid Synergy Drive było uzupełnienie go o akumulator litowo-jonowy o dużej pojemności w zaprezentowanym w 2011 roku samochodzie Prius Plug-in. Takie rozwiązanie umożliwia jazdę na znaczne odległości (powyżej 20 km) z napędem wyłącznie elektrycznym, a więc np. codzienne dojeżdżanie do pracy w ogóle bez uruchamiania silnika spalinowego.
Lista pojazdów z napędem HSD.
Poniższa lista obejmuje samochody z napędem Hybrid Synergy Drive i jego odmianami (Toyota Hybrid System I/II, Lexus Hybrid Drive)
Toyota Prius z THS: grudzień 1997 – październik 2003; z THSII: od października 2003
Toyota Prius+
Toyota Prius Plug-in
Lexus RX 400h / Toyota Harrier Hybrid (od marca 2005)
Toyota Highlander/Kluger Hybrid
z THS I: lipiec 2005 – wrzesień 2008
z THS II: od października 2008
Lexus GS 450h (od marca 2006)
Toyota Camry Hybrid (od maja 2006)
Lexus LS 600h/LS 600hL (od kwietnia 2007)
Toyota Crown Majesta (od kwietnia 2012)
Toyota Crown (od kwietnia 2008)
Toyota A-BAT (koncepcyjny pojazd ciężarowy)
Nissan Altima Hybrid (od 2007)
Lexus RX 450h (od 2009)
Lexus NX 300h (od 2014)
Lexus HS 250h (od 2009)
Lexus CT 200h (od II połowy 2010)
Toyota Auris Hybrid (od lipca 2010)
Toyota Yaris Hybrid (od marca 2012)
Lexus IS 300h (od 2013)
Toyota RAV4 Hybrid (od kwietnia 2015)
Ford Fusion (USA) 2012

</doc>
<doc id="3214326" url="https://pl.wikipedia.org/wiki?curid=3214326" title="Nikander (Kowalenko)">
Nikander (Kowalenko)

Nikander, imię świeckie Aleksiej Wiktorowicz Kowalenko (ur. 22 września 1954 w Ułan Bator) – rosyjski biskup prawosławny.
Życiorys.
Pochodzi z rodziny geologów. W 1971, po uzyskaniu średniego wykształcenia, podjął studia w zakresie fizyki na Uniwersytecie Moskiewskim. W 1977 ukończył je i przez kolejne cztery lata był nauczycielem w moskiewskich szkołach. Następnie zrezygnował z pracy zawodowej i wstąpił do seminarium duchownego w Moskwie. Po jego ukończeniu w 1984 rozpoczął studia w Moskiewskiej Akademii Duchownej, równocześnie wstępując do ławry Troicko-Siergijewskiej jako posłusznik. Wieczyste śluby mnisze złożył 25 lutego 1985, przyjmując imię zakonne Nikander na cześć św. Nikandra Pskowskiego. 17 marca tego samego roku przyjął święcenia diakońskie z rąk arcybiskupa włodzimierskiego i suzdalskiego Serapiona, zaś 7 kwietnia 1986 ten sam hierarcha wyświęcił go na hieromnicha.
W 1987 otrzymał godność ihumena, zaś rok później ukończył studia teologiczne ze stopniem kandydata nauk, na podstawie dysertacji poświęconej semiotycznym problemom języka w tekstach patrystycznych. Na stałe żył w ławrze Troicko-Siergijewskiej. 19 lipca 1988 został nominowany na biskupa zwienigorodzkiego, wikariusza eparchii moskiewskiej, a zarazem oficjalnego przedstawiciela Patriarchatu Moskiewskiego przy Patriarchacie Antiochii. Jego chirotonia biskupia odbyła się 7 sierpnia 1988 w soborze katedralnym w Mińsku pod przewodnictwem metropolity mińskiego i słuckiego Filareta.
W 1995 Patriarchat Moskiewski odwołał go z pełnionego do tej pory stanowiska, w roku następnym biskup Nikander wrócił do Moskwy. W 1997 został przeniesiony w stan spoczynku w związku z faktem, iż po udzielonym mu urlopie zdrowotnym nie wrócił do pełnienia obowiązków duszpasterskich.

</doc>
<doc id="3214329" url="https://pl.wikipedia.org/wiki?curid=3214329" title="Kamen Rider Wizard">
Kamen Rider Wizard

 – japoński serial "tokusatsu", dwudziesta trzecia odsłona serii "Kamen Rider". Serial został stworzony przez Toei Company. Emitowany był na kanale TV Asahi od 2 września 2012 do 29 września 2013 roku, liczył 53 odcinki. 
Sloganem serialu jest zdanie: "A więc czas na przedstawienie!" (さあ、ショ－タイムだ! "Saa, shōtaimu da!").
Fabuła.
W dzień zaćmienia słońca miał miejsce tajemniczy rytuał mający na celu wypuszczenie na świat potworów zwanych Fantomami przy użyciu ludzi obdarzonych potencjałem magicznym zwanych Bramami. Wśród nich znajdował się młody piłkarz Haruto Sōma, którego rodzice ucierpieli w wypadku kilkanaście lat wcześniej i którego nadzieja na ich uratowanie podtrzymywała go by żyć. Haruto jako jedyny przetrwał ceremonię dzięki swej nadziei, czego skutkiem było uwięzienie w sobie Fantoma zwanego Czarosmokiem. Tajemniczy Biały Mag, który uczestniczył w rytuale ofiarowuje Haruto pas zwany Wizardriverem oraz Pierścienie Czarodzieja, za pomocą których chłopak może przemienić się w Kamen Ridera Wizarda i chronić ludzkość od Fantomów. Wsparcia udzielają mu przypadkowo spotkany Shunpei Nara, który staje się potem powiernikiem Haruto, tajemnicza dziewczyna o imieniu Koyomi, która podobnie jak Haruto ma wiele wspólnego z Fantomami, policjantka Rinko Daimon, twórca Pierścieni Czarodzieja Shigeru Wajima oraz wspomniany tajemniczy Biały Mag. Niedługo później pojawia się młody archeolog Kōsuke Nitō, który za pomocą odnalezionego pasa staje się Kamen Riderem Beastem.

</doc>
<doc id="3214330" url="https://pl.wikipedia.org/wiki?curid=3214330" title="Wiktor Hoppe">
Wiktor Hoppe

Wiktor Hoppe pseud. "Wawrzon" (ur. 21 maja 1898 w Warszawie, zm. 14 stycznia 1969 w Pruszkowie) – działacz komunistyczny i związkowy.
Syn robotnika Adolfa, po ukończeniu szkoły podstawowej w 1913 został robotnikiem w fabryce maszyn w Pruszkowie. W tym czasie zaczął nawiązywać kontakty z działaczami SDKPiL, 15 VI 1915 aresztowany pod zarzutem przynależności do tej partii i po kilku miesiącach zesłany na Syberię. W 1917 wcielony do rosyjskiej armii, brał udział w rewolucji październikowej i uczestniczył w walkach w Moskwie i Orszy. IX 1918 wrócił do kraju i 1918/1919 organizował w Pruszkowie Rady Delegatów Robotniczych (RDR) i KPRP. XII 1918 na I okręgowej konferencji KPRP Warszawa-Podmiejska wybrany członkiem Komitetu Okręgowego (KO) KPRP. Latem 1919 na 2 miesiące aresztowany za działalność komunistyczną. 1920 udał się do Francji, gdzie do 1922 był robotnikiem w zakładach metalowych w Verdun. Po powrocie do kraju pracował w Towarzystwie Zakupów dla Przemysłu Graficznego w Warszawie, później w zakładach metalowych Stowarzyszenia Mechaników Polskich z Ameryki. Działał w KPP i w Związku Robotników przemysłu Metalowego, 1935-1939 był delegatem robotników swojego zakładu. Podczas okupacji działacz grup sabotażowych na terenie zakładów w Pruszkowie, pomagał również osobom ukrywającym się przed Niemcami. Od 1943 członek PPR, od 1948 PZPR. 1949-1952 był przewodniczącym Powiatowej Rady Związków Zawodowych (RZZ) w Pruszkowie. Od 1958 na rencie, mimo to pracował społecznie m.in. w Komisji Historii Partii przy Komitecie Powiatowym (KP) PZPR w Pruszkowie. Odznaczony m.in. Krzyżem Oficerskim Orderu Odrodzenia Polski.

</doc>
<doc id="3214332" url="https://pl.wikipedia.org/wiki?curid=3214332" title="Linia kolejowa nr 272 (D29-1971)">
Linia kolejowa nr 272 (D29-1971)



</doc>
<doc id="3214333" url="https://pl.wikipedia.org/wiki?curid=3214333" title="Linia kolejowa nr 118 (D29-1985)">
Linia kolejowa nr 118 (D29-1985)



</doc>
<doc id="3214334" url="https://pl.wikipedia.org/wiki?curid=3214334" title="Bernard Halbrajch">
Bernard Halbrajch

Bernard Halbrajch ("Halbreich"), pseud. "Jakub" (ur. 1916 w Krakowie, zm. 19 lutego 1943 tamże) – działacz komunistyczny, żołnierz ŻOB i GL.
Życiorys.
Pochodził z żydowskiej rodziny inteligenckiej, w latach 30. działał w lewicowym ruchu młodzieżowym, prawdopodobnie w KZMP. Uczestnik wojny obronnej 1939 jako sierżant WP, wzięty do niemieckiej niewoli, skąd uciekł i wrócił do Krakowa. Wkrótce nawiązał kontakt z przed-PPR-owską organizacją komunistyczną „Polska Ludowa” kierowaną przez Ignacego Fika.
Był współorganizatorem ŻOB na terenie krakowskiego getta i od momentu jej powstania nawiązywał kontakty i współorganizował agendy ŻOB w Tarnowie, Rzeszowie i Bochni. Poza tym utrzymywał łączność między ŻOB a PPR i GL. Od października 1942 do lutego 1943 był dowódcą grupy wypadowej „Iskra” i brał udział w wielu akcjach dywersyjno-bojowych ŻOB i GL w Krakowie. W drugiej połowie grudnia 1942 brał udział w konferencji IV Obwodu PPR, na której został mianowany zastępcą dowódcy GL Okręgu Kraków.
Zginął na Grzegórzkach w Krakowie. W 1948 pośmiertnie został odznaczony Orderem Krzyża Grunwaldu III klasy.

</doc>
<doc id="3214335" url="https://pl.wikipedia.org/wiki?curid=3214335" title="Podsumowanie startów zespołu Tyrrell w Formule 1">
Podsumowanie startów zespołu Tyrrell w Formule 1

Artykuł obejmuje rezultaty Tyrrell Racing jako zespołu korzystającego z samochodów Matra i March (1968–1970), a także jako konstruktora (1970–1998).
Kierowcy.
"Tabela obejmuje wyłącznie kierowców ścigających się samochodami Tyrrell."

</doc>
<doc id="3214336" url="https://pl.wikipedia.org/wiki?curid=3214336" title="Linia kolejowa nr 317 (D29-1985)">
Linia kolejowa nr 317 (D29-1985)



</doc>
<doc id="3214338" url="https://pl.wikipedia.org/wiki?curid=3214338" title="Wersenian disodu">
Wersenian disodu

Wersenian disodu, komplekson III – organiczny związek chemiczny, sól disodowa kwasu wersenowego. Ma zdolność tworzenia kompleksów (chelatów) z różnowartościowymi metalami, przy czym niezależnie od wartościowości oznaczanego metalu zawsze wiąże jeden atom. W kompleksometrii stosowany jest częściej niż wolny kwas wersenowy z uwagi na lepszą rozpuszczalność w wodzie. Jako czynnik kompleksujący w analizie jest najważniejszym kompleksonem. Stosowany także jako odczynnik maskujący w analizie jakościowej.

</doc>
<doc id="3214340" url="https://pl.wikipedia.org/wiki?curid=3214340" title="Muzeum Frédérica Mistrala w Maillane">
Muzeum Frédérica Mistrala w Maillane

Muzeum Frédérica Mistrala (prowans. "Museon Frederi Mistral", fr. "Musée Frédéric-Mistral") – francuskie muzeum z pamiątkami po Frédéricu Mistralu, prowansalskim poecie i leksykografie, laureacie literackiej Nagrody Nobla za rok 1904, założone w Maillane.
Siedzibą muzeum jest trzeci z domów, w których mieszkał Frédéric Mistral. Pierwszy, zwany „Zagrodą Sędziowską” ("Mas du Juge"), poeta opuścił w roku 1855, drugi, „Dom pod Jaszczurką” ("Maison du Lézard"), w roku 1875. Właśnie nieopodal „Domu pod Jaszczurką” wybudował trzeci budynek, w którym mieszkał z żoną aż do śmierci. Na mocy testamentu z 7 września 1907 roku zapisał cały swój majątek gminie Maillane z zastrzeżeniem, że w jego posiadłości ma zostać założone muzeum. Oficjalnego otwarcia ekspozycji dokonano w roku 1944. Wśród pamiątek po pisarzu znajdują się dokumenty, obrazy, fotografie, rzeźby i blisko 60 000 listów. Muzeum jest otoczone ogrodem założonym przez Mistrala w roku 1876. Nad głównymi drzwiami widnieją monogramy E i C (przywołujące bohaterów poematu "Calendau") oraz M i V (przywołujące bohaterów poematu "Mirejo"), na nadprożu zaś wyryto dewizę poety "Lou soulèu me fai canta" ("Słońce budzi moją pieśń").

</doc>
<doc id="3214342" url="https://pl.wikipedia.org/wiki?curid=3214342" title="Linia kolejowa 17 Szombathely – Nagykanizsa">
Linia kolejowa 17 Szombathely – Nagykanizsa

Linia kolejowa Szombathely – Nagykanizsa – linia kolejowa na Węgrzech. Jest to linia jednotorowa, w całości nie zelektryfikowana. Łączy Szombathely z Nagykanizsa.

</doc>
<doc id="3214344" url="https://pl.wikipedia.org/wiki?curid=3214344" title="Kazimierz Gryglas">
Kazimierz Gryglas

Kazimierz Gryglas pseud. "Doktor", "Maciek", "Janek", "Marian" (ur. 7 sierpnia 1904 w Warszawie, zm. 2 czerwca 1964 tamże) – działacz komunistyczny.
Syn kotlarza Juliana, skończył szkołę podstawową i praktykował w warsztatach mechanicznych, równocześnie ucząc się w szkole rzemieślniczej. Od 1923 pomocnik frezera w fabryce budowy parowozów, działał w Związku Młodzieży Komunistycznej (ZMK) (później KZMP) od 1924. Był jednym z najaktywniejszych działaczy Wydziału Żołnierskiego ZMK. 25 stycznia 1925 aresztowany i osadzony na Pawiaku, potem na rok w mokotowskim więzieniu. Zwolniony z pracy za działalność komunistyczną, został sezonowym robotnikiem budowlanym. Od października 1926 do marca 1928 odbywał służbę wojskową we Włodawie, później został członkiem Komitetu Warszawskiego ZMK i latem 1928 reprezentował warszawską organizację ZMK na IV Plenum KC ZMK. Uczestnik obrad V Kongresu Komunistycznej Międzynarodówki Młodzieży w Moskwie jesienią 1928, podczas powrotu przez Niemcy aresztowany za nielegalne przekroczenie granicy. Po powrocie wstąpił do KPP, na polecenie której rozpoczął również działalność w PPS-Lewicy. Został sekretarzem okręgowym PPS-Lewicy w Białymstoku, w kwietniu 1929 z ramienia PPS-Lewicy kierował kampanią wyborczą do Rady Miejskiej w Grodnie, za co został na krótko uwięziony. 20-21 czerwca 1929 w Warszawie na I Zjeździe PPS-Lewicy został wybrany do Komitetu Centralnego. 3 sierpnia 1929 aresztowany w Białymstoku i skazany na 1,5 roku więzienia, podczas odbywania kary był starostą komuny więziennej. W marcu 1931 zwolniony, pracował w ZLCh „Samopomoc” w Białymstoku do jej rozwiązania. W styczniu 1932 został członkiem Komitetu Okręgowego (KO) KPP w Lublinie, w maju 1932 aresztowany w Warszawie na pół roku, zwolniony z braku dowodów. W KPP działał do jej likwidacji w 1938. Podczas okupacji pracował na budowach, po styczniu 1945 wstąpił do PPR, potem PZPR. Pracował w Centralnym Zarządzie Przemysłu Mięsnego, Warszawskich Zakładach Fotochemicznych „Foton” i (od maja 1953) Przedsiębiorstwie Zmechanizowanych Robót Ziemnych. W 1949 decyzją Wojewódzkiej Komisji Kontroli Partyjnej (WKKP) wydalony z partii za „popełnienie nadużyć przy rozdziale mięsa”; prawa członka PZPR przywrócono mu 14 sierpnia 1956, a w 1964 przyznano mu rentę dla zasłużonych. Był odznaczony Krzyżem Komandorskim Orderu Odrodzenia Polski. Został pochowany na wojskowych Powązkach (kwatera 2C-10-15).

</doc>
<doc id="3214346" url="https://pl.wikipedia.org/wiki?curid=3214346" title="Petra Moolhuizen">
Petra Moolhuizen

Petra Moolhuizen (ur. 29 kwietnia 1964) – holenderska łyżwiarka szybka.
Kariera.
Największe sukcesy w karierze Petra Moolhuizen osiągnęła w sezonie 1986/1987, kiedy zajęła trzecie miejsce w klasyfikacji końcowej Pucharu Świata na 3000/5000 m. Wyprzedziły ją jedynie dwie rodaczki: Yvonne van Gennip oraz Marieke Stam. Ośmiokrotnie stawała na podium zawodów tego cyklu, odnosząc przy tym jedno zwycięstwo - 25 stycznia 1987 roku w Lake Placid była w biegu na 3000 m. Nigdy nie zdobyła medalu mistrzostw świata; jej najlepszym wynikiem było piąte miejsce wywalczone podczas wielobojowych mistrzostw świata w Skien w 1988 roku. Była też między innymi dziesiąta na rozgrywanych rok później wielobojowych mistrzostwach Europy w Berlinie. Nigdy nie wystąpiła na igrzyskach olimpijskich. W 1986 roku była mistrzynią Holandii w wieloboju sprinterskim, a rok później zwyciężyła na dystansie 1000 m. W 1989 roku zakończyła karierę.

</doc>
<doc id="3214347" url="https://pl.wikipedia.org/wiki?curid=3214347" title="Husajn al-Chalidi">
Husajn al-Chalidi

Husajn al-Chalidi (ur. 1895 w Jerozolimie, zm. 6 lutego 1962 w Ammanie) – jordański polityk, premier Jordanii w kwietniu 1957.
Życiorys.
Pochodził z zamożnej rodziny palestyńskiej. Ukończył studia medyczne na Uniwersytecie Amerykańskim w Bejrucie w 1915. W roku uzyskania dyplomu zaciągnął się do armii tureckiej i został ciężko ranny, po czym zdezerterował, by dołączyć do wojsk emira Fajsala. Walczył w powstaniu arabskim i w zdobyciu Damaszku w 1918. Po upadku Wielkiej Syrii rządzonej przez Fajsala przeniósł się do brytyjskiego Mandatu Palestyny i tam został zatrudniony w rządowym departamencie zdrowia. W 1934 zrezygnował z posady, by móc wystartować w wyborach samorządowych i uzyskał mandat radnego Jerozolimy, zaś w 1935 został burmistrzem miasta. Na urzędzie tym pozostał przez dwa lata. W 1937 władze brytyjskie usunęły go ze stanowiska i deportowały na Seszele za działalność w Wysokim Komitecie Arabskim. Po roku Husajn al-Chalidi uzyskał prawo wyjazdu z Seszelów. Osiadł w Bejrucie, gdzie pozostawał do 1943. Nadal aktywny w ruchu panarabskim, w 1948 wyjechał na Zachodni Brzeg Jordanu, który po wojnie izraelsko-arabskiej znalazł się w granicach Jordanii; uzyskał obywatelstwo tegoż kraju.
Król Jordanii Abd Allah mianował go senatorem, zaś w 1953 - ministrem spraw zagranicznych, z ministerstwa odszedł jednak już po roku. Następnie pełnił urząd ministra zdrowia i spraw społecznych Jordanii, zaś od 1955 do 1956 ponownie był ministrem spraw zagranicznych. W kwietniu 1957 był krótko premierem Jordanii. Król Husajn mianował go na to stanowisko po dymisji lewicowego, pronaserowskiego rząd Sulajmana an-Nabulusiego, masowych demonstracjach zwolenników naseryzmu i panarabizmu, rozruchach w wojsku zakończonych ucieczką głównodowodzącego gen. Alego al-Hajjariego, zwolennika panarabizmu. W rządzie al-Chalidiego an-Nabulusi został ministrem spraw zagranicznych, co wskazywało, że Husajn nie był jeszcze przekonany o przyszłym kursie polityki zagranicznej. Ostatecznie jednak postanowił opowiedzieć się po stronie Stanów Zjednoczonych, zacieśnić relacje z Irakiem i poprawić stosunki z Arabią Saudyjską. 25 kwietnia 1957 al-Chalidi został zdymisjonowany i zastąpiony przez Ibrahima Haszima.
Po dymisji al-Chalidi pozostał aktywny w jordańskiej polityce, nigdy jednak nie został już nominowany na stanowisko ministerialne. Zmarł w 1962 wskutek komplikacji po chorobie wrzodowej żołądka.

</doc>
<doc id="3214348" url="https://pl.wikipedia.org/wiki?curid=3214348" title="Habis al-Majali">
Habis al-Majali



</doc>
<doc id="3214349" url="https://pl.wikipedia.org/wiki?curid=3214349" title="Mahmed el-Mansur">
Mahmed el-Mansur



</doc>
<doc id="3214351" url="https://pl.wikipedia.org/wiki?curid=3214351" title="Dendi">
Dendi



</doc>
<doc id="3214354" url="https://pl.wikipedia.org/wiki?curid=3214354" title="Teofila Grunberg">
Teofila Grunberg

Teofila Grunberg ("Grynberg") przybrane nazwisko "Marta Górska", pseud. "Magda", "Marta" (ur. 1897 w Warszawie, zm. 1937 lub 1938 w ZSRR) – działaczka komunistyczna.
Córka żydowskiego robotnika Matiasa, siostra działaczy komunistycznych Abrama i Józefa. Od XII 1915 działaczka SDKPiL, w 1916 została członkinią Zarządu Dzielnicowego (ZD) SDKPiL Muranów, w 1918 włączona do Komitetu Warszawskiego SDKPiL. Działaczka Związku Zawodowego pracownic Igły i agitatorka wśród młodzieży robotniczej. Delegatka organizacji warszawskiej SDKPiL na I Założycielski Zjazd KPRP 16 XII 1918 w Warszawie. Potem działała w Komitecie Warszawskim KPRP, a wiosną 1919 wysłana do pracy w Komitecie Okręgowym (KO) KPRP w Łodzi, gdzie poznała swojego przyszłego męża I. Segalewicza. 3 V 1920 brała udział w I Ogólnokrajowej Konferencji KPRP jako przedstawicielka organizacji łódzkiej, a w grudniu 1920 uczestniczyła w przygotowaniu i przeprowadzeniu łódzkiej okręgowej konferencji KPRP, po której została aresztowana i 3 VI 1921 skazana w Łodzi na 4 lata więzienia. Karę odbywała w żeńskim oddziale Pawiaka, tzw. Serbii. 1922 w ramach wymiany więźniów wyjechała do ZSRR, gdzie używała przybranego nazwiska Marta Górska, pracując w Giełdzie Pracy w Moskwie. Skończyła kurs na Komunistycznym Uniwersytecie im. Swierdłowa, po czym pracowała w Komitecie rejonowym RKP(b) w moskiewskiej dzielnicy. Od 1927 studiowała na wydziale historii w Instytucie Czerwonej Profesury. Wykładała w szkołach partyjnych i na kursach organizowanych przez polską sekcję Kominternu. Podczas walk frakcyjnych w KPP była zwolenniczką ultralewicowej "mniejszości". Od 1932 członkini kierownictwa szkoły partyjnej przy polskiej sekcji Kominternu, 8-18 X 1932 k. Mohylewa brała udział w obradach VI Zjazdu KPP jako gość. Uczestniczyła również w pracach Komisji Programowej KPP. 1933–1937 kierowała Wydziałem Propagandy Komitetu Rejonowego WKP(b) w Sokolnikach - dzielnicy Moskwy. VII 1937 odsunięta od pracy w aparacie partyjnym w związku z aresztowaniami wśród działaczy KPP, została krawcową w Teatrze Wielkim w Moskwie. 24 VIII 1937 aresztowana, zginęła podczas Wielkiego Terroru. W 1956 pośmiertnie zrehabilitowana.

</doc>
<doc id="3214356" url="https://pl.wikipedia.org/wiki?curid=3214356" title="Ingrid Paul">
Ingrid Paul

Dirkina Wilhelmina „Ingrid” Paul (ur. 14 grudnia 1964 w Goudzie) – holenderska łyżwiarka szybka i trenerka.
Kariera.
Największe sukcesy w karierze Ingrid Paul osiągnęła w sezonie 1987/1988, kiedy zajęła drugie miejsce w klasyfikacji końcowej Pucharu Świata na 3000/5000 m. Rozdzieliła tedy dwie reprezentantki NRD: Gabi Zange i Karin Enke. Dokonała tego, mimo iż nigdy nie stanęła na podium zawodów tego cyklu (była między innymi czterokrotnie czwarta). W tej samej klasyfikacji była też szósta w sezonie 1988/1989. Nigdy nie wzięła udziału w mistrzostwach świata. W 1988 roku wystartowała za to na igrzyskach olimpijskich w Calgary. W biegu na 5000 m zajęła czternastą pozycję, a rywalizacji na 3000 m nie ukończyła. Trzykrotnie zdobywała medale mistrzostw Holandii: w 1987 roku była trzecia na dystansie 1500 m, w 1988 roku druga na 3000 m, a rok później zajęła drugie miejsce w biegu na 1500 m. W 1990 roku zakończyła karierę.
Po zakończeniu kariery pracowała jako trenerka. Prowadziła między innymi reprezentację Kanady w latach 1992–1998 i Norwegii w latach 1998–2000. Od 2010 roku pomaga w przygotowaniu fizycznym holenderskiej grupie kolarskiej AA Drink-leontien.nl.
Oskarżenie o próbę przekupstwa.
W grudniu 2009 roku polska panczenistka, Katarzyna Wójcicka ujawniła w wywiadzie dla holenderskiej telewizji NOS, że podczas igrzysk olimpijskich w Turynie w 2006 roku zaoferowano jej około 50 tysięcy euro w zamian za wycofanie się z biegu na dystansie 5000 m. Propozycja łapówki wyszła od Ingrid Paul, której podopieczna Gretha Smit (srebrna medalistka na tym dystansie z Salt Lake City) nie zakwalifikowała się do zawodów i była pierwsza na liście rezerwowej. Wójcicka, która początkowo nie planowała startu na tym dystansie, odmówiła i wystąpiła w biegu zajmując 16. miejsce. Paul zaprzeczyła udziału w próbie przekupstwa.

</doc>
<doc id="3214359" url="https://pl.wikipedia.org/wiki?curid=3214359" title="Luka (informatyka)">
Luka (informatyka)



</doc>
<doc id="3214361" url="https://pl.wikipedia.org/wiki?curid=3214361" title="Piotr Działyński (wojewoda chełmiński)">
Piotr Działyński (wojewoda chełmiński)

Piotr Działyński herbu Ogończyk (zm. w pierwszej połowie 1668 roku) – wojewoda chełmiński w latach 1663-1668, kasztelan dobrzyński w latach 1658-1663, podkomorzy dobrzyński w latach 1624-1651, starosta kowalewski. 
Syn Michała (zm. 1632) i Barbary Czarnkowskiej (zm. 1642), córki Andrzeja, kasztelana kamieńskiego, nakielskiego, rogozińskiego i kaliskiego. Wnuk Michała Działyńskiego (zm. 1617), wojewody brzeskokujawskiego. W 1662 roku poślubił Mariannę Chlewicką, wdowę po Ferdynandzie Myszkowskim. Małżeństwo było bezpotomne.
Poseł na sejm zwyczajny 1629 roku z województwa płockiego. Poseł na sejm nadzwyczajny 1637 roku. Był członkiem konfederacji generalnej zawiązanej 31 lipca 1648 roku.
Będąc u władzy, popierał rozwój i misje zakonu Jezuitów.

</doc>
<doc id="3214366" url="https://pl.wikipedia.org/wiki?curid=3214366" title="Joanna Rosik (Stefanowska)">
Joanna Rosik (Stefanowska)



</doc>
<doc id="3214368" url="https://pl.wikipedia.org/wiki?curid=3214368" title="Trakija">
Trakija



</doc>
<doc id="3214372" url="https://pl.wikipedia.org/wiki?curid=3214372" title="Parafia św. Jana Chrzciciela w Iwli">
Parafia św. Jana Chrzciciela w Iwli

Parafia św. Jana Chrzciciela w Iwli − parafia rzymskokatolicka znajdująca się w archidiecezji przemyskiej, w dekanacie Dukla. 

</doc>
<doc id="3214374" url="https://pl.wikipedia.org/wiki?curid=3214374" title="Yauheni Hutarovich">
Yauheni Hutarovich



</doc>
<doc id="3214375" url="https://pl.wikipedia.org/wiki?curid=3214375" title="Odczynnik maskujący">
Odczynnik maskujący

Odczynnik maskujący – substancja chemiczna reagująca z jonami przeszkadzającymi w analizie chemicznej. Działanie takiej substancji polega na wyłączeniu danego jonu z reakcji, jaką następnie przeprowadza się bez usunięcia go z próbki.
Przykładem maskowania jest dodawanie kwasu szczawiowego do próbki zawierającej jony Sn2+ i Sb3+, kwas kompleksuje jony cyny i umożliwia wytrącenie tylko siarczku antymonu. Innym przykładem jest dodanie fluorków do roztworu zawierającego jony Fe3+ i Co2+, fluorki wiążą w kompleks jon żelaza, co uniemożliwia reakcje z jonem tiocyjanianowym, który następnie jest wprowadzany do roztworu (reakcja Vogla). Innymi odczynnikami maskującymi mogą być tiosiarczany czy EDTA.

</doc>
<doc id="3214378" url="https://pl.wikipedia.org/wiki?curid=3214378" title="Stadion Miejski przy ulicy Krochmalnej w Lublinie">
Stadion Miejski przy ulicy Krochmalnej w Lublinie



</doc>
<doc id="3214382" url="https://pl.wikipedia.org/wiki?curid=3214382" title="Joseph Roumanille">
Joseph Roumanille

Joseph Roumanille (prowans.: według zapisu Mistrala – Jousé Roumaniho, według zapisu klasycznego – Josèp Romanilha; ur. 8 sierpnia 1818 w Saint-Rémy-de-Provence, zm. 24 maja 1891 w Awinionie) – francuski poeta i wydawca, piszący w dialekcie prowansalskim. 
W młodości pracował jako nauczyciel w szkole średniej w Awinionie, gdzie jego uczniem był Frédéric Mistral. W roku 1854 został jednym ze współzałożycieli Związku Felibrów, któremu poświęcił się niemal całkowicie. W roku 1862 objął funkcję sekretarza tego stowarzyszenia, a w roku 1884 wybrano go na przewodniczącego. W 1855 otworzył w Awinionie wydawnictwo, w którym ukazywało się pismo „Armana Prouvençau”. Tam zamieszczał większość swoich nowelek, cenionych ze względu na barwny język. 21 lutego 1859 roku opublikował pierwsze wydanie "Mirejo" Mistrala.

</doc>
<doc id="3214385" url="https://pl.wikipedia.org/wiki?curid=3214385" title="Żelkowa Woda">
Żelkowa Woda

Żelkowa Woda – struga w województwie pomorskim, w powiecie słupskim, w gminie Kobylnica, stanowiąca lewobrzeżny dopływ Słupi.
Ciek jest miejscem występowania strzebli potokowej, troci wędrownej oraz łososia szlachetnego. W 2008 roku amatorzy jazdy quadami i samochodami terenowymi zniszczyli co najmniej dziesięć tarlisk troci wędrownej, rozjeżdżając koryto strugi w Żelkówku.
W okresie ochronnym łososia i troci (od 1 października do 31 grudnia) przedstawiciele Straży Gminnej, Policji, Straży Rybackiej oraz strażnicy Parku Krajobrazowego Dolina Słupi patrolują brzegi cieku w celu ochrony ryb przed kłusownikami. W 2013 roku akcja odbyła się pod nazwą "Troć 2013". Problem ochrony tarlisk troci, żyjących w strudze, podejmuje m.in. "Rozporządzenie Nr 15/2003 Wojewody Pomorskiego z dnia 23 czerwca 2003 roku w sprawie ustanowienia Planu ochrony Parku Krajobrazowego "Dolina Słupi"". 
Struga uwzględniona została w wykazie śródlądowych wód powierzchniowych, istotnych dla kształtowania zasobów wodnych i ochrony przeciwpowodziowej, będącym załącznikiem nr 1 do "Rozporządzenia Rady Ministrów z dnia 17 grudnia 2002 r. w sprawie śródlądowych wód powierzchniowych lub części stanowiących własność publiczną".
Nad ciekiem położony był niegdyś zespół pałacowo-parkowy w Żelkówku. Do czasów obecnych przetrwał jedynie park, zawarty w wykazie obiektów objętych ewidencją konserwatorską w gminie Kobylnica.

</doc>
<doc id="3214388" url="https://pl.wikipedia.org/wiki?curid=3214388" title="Warren Cuccurullo">
Warren Cuccurullo

Warren Bruce Cuccurullo (ur. 8 grudnia 1956 w Nowym Jorku) – amerykański muzyk rockowy, który współpracował z Frankiem Zappą (1979-81), członek współzałożyciel grupy Missing Persons (1980-86) i wieloletni członek zespołu Duran Duran (1986-2001).
Życiorys.
Urodził się w Brooklynie w stanie Nowy Jork jako najstarsze z czworga dzieci Jerry'ego i Ellen Cuccurullo. Miał dwóch braci, Jerry'ego i Roberta, oraz siostrę, Stephanie. Ma włoskie pochodzenie (pierwotnie od gminy Nocera Inferiore, w regionie Kampania we Włoszech), a także korzenie greckie. 
. Zaczął grać na perkusji i gitarze jako dziecko.
Jako nastolatek Cuccurullo stał się oddanym fanem Franka Zappy. Wyjeżdżał na jego koncerty w odległości 500 mil od swojego domu w Brooklynie. W połowie lat 70. zaprzyjaźnił się z kilkoma członkami zespołu Zappy, w tym z Terrym Bozzio i Patrickiem O'Hearn. W ciągu kolejnych trzech lat brał udział w kilku występach z zespołem, jak również w 1979 Zappa w filmowym zapisie koncertu "Baby Snakes" (w październiku 1977). Imponował Zappie swoją wiedzą dotyczącą partii gitarowych do każdej piosenki Zappy w katalogu, w tym znajomością najdziwniejszych dźwięków czy najbardziej dziwacznych popisów zespołu.
W grudniu 1978 roku, w wieku 22 lat, Cuccurullo został zaproszony na przesłuchanie jako gitarzysta do nowego zespołu Zappy, w której wielu członków zostało zastąpionych (w tym Bozzio i O'Hearn). Na początku 1979 wziął udział w europejskiej i azjatyckiej trasie koncertowej "Human Jukebox", z której utwory trafiły potem na płyty. Po tournée Cuccurullo powrócił z Zappą do studia, by nagrać albumy "Joe's Garage - I, II, III" (1979). Cuccurullo wspólnie z Dale Bozzio napisał kilka piosenek. W 1988 wziął także udział w trasie koncertowej Zappy jako gitarzysta.
Zaadoptował syna Mayko (ur. 7 lipca 1983), który zamieszkał w Rio de Janeiro w Brazylii z matką Claudią Bueno, jego wieloletnią partnerką. Mayko pojawił się w teledysku „Breath After Breath” Duran Duran, nakręconym w 1993 w Argentynie, a także śpiewał w projekcie "N'Liten Up".
W latach 1989-2001 był gitarzystą zespołu Duran Duran. Utwór „Ordinary World” z albumu "The Wedding Album" (1993) odniósł światowy sukces. Dużą popularnością cieszyła się też piosenka „Come Undone”. W 1995 powstała płyta z coverami ulubionych piosenek zespołu zatytułowana "Thank You". Potem grupa wydała dwie mało znane płyty "Medazzaland" (1997) i "Pop Trash" (2000). Znane z nich piosenki to: „Out Of My Mind” nagrana do filmu Phillipa Noyce’a "Święty" ("The Saint", 1997) z Valem Kilmerem i „Someone Else Not Me”. Cuccurullo odszedł z Duran Duran podczas nagrywania płyty "Medazzaland".
W 2001 zamieszkał w Venice (Los Angeles). W 2002 kupił włoską restaurację Via Veneto w Santa Monica w stanie Kalifornia, który stała się znana w okolicach Los Angeles i odwiedzana przez popularne osoby. Również finansował restaurację Hidden, preferującą kuchnię wietnamską z Michaelem „Bao” Huynh. Romansował z Avą Vincent (2001) i Belladonną.
W grudniu 2000 pozował nago do brazylijskiego czasopisma dla gejów „G Magazine”.

</doc>
<doc id="3214389" url="https://pl.wikipedia.org/wiki?curid=3214389" title="Elena Belci-Dal Farra">
Elena Belci-Dal Farra

Elena Belci-Dal Farra (ur. 31 maja 1964 w Turynie) — włoska łyżwiarka szybka, brązowa medalistka mistrzostw świata.
Życiorys.
Największy sukces w karierze Elena Belci-Dal Farra osiągnęła w 1996 roku, kiedy zdobyła brązowy medal w biegu na 5000 m podczas dystansowych mistrzostw świata w Hamar. W zawodach tych wyprzedziły ją jedynie Niemka Claudia Pechstein oraz Carla Zijlstra z Holandii. Był to jedyny medal wywalczony przez nią na międzynarodowej imprezie tej rangi. Była też między innymi czwarta na mistrzostwach Europy w Heerenveen w 1993 roku, przegrywając walkę o medal z Rosjanką Swietłaną Bażanową. Wielokrotnie stawała na podium zawodów Pucharu Świata, ale nigdy nie zwyciężyła. Najlepsze wyniki osiągała w sezonie 1994/1995, kiedy zajęła trzecie miejsce w klasyfikacji końcowej 3000/5000 m. Lepsze okazały się tylko Niemka Gunda Niemann i Carla Zijlstra. W 1988 roku wystartowała na igrzyskach olimpijskich w Calgary, zajmując dwunaste miejsce na dystansie 5000 m i trzynaste na 3000 m. Cztery lata później, podczas igrzysk w Albertville jej najlepszym wynikiem było dziesiąte miejsce na 5000 m. Swój najlepszy wynik osiągnęła na igrzyskach w Lillehammer w 1994 roku, gdzie była czwarta w biegu na 5000 m, przegrywając walkę o medal z Hiromi Yamamoto z Japonii. Brała również udział w igrzyskach olimpijskich w Nagano w 1998 roku, zajmując dziewiąte miejsce w biegu na 5000 m i jedenaste na 3000 m. W 1998 roku zakończyła karierę.
We wrześniu 1984 roku wyszła za włoskiego trenera, Carlo dal Farrę i od tej pory startowała pod nazwiskiem Belci-Dal Farra.

</doc>
<doc id="3214390" url="https://pl.wikipedia.org/wiki?curid=3214390" title="Borys Fournier">
Borys Fournier

Borys Fournier (ur. w Petersburgu, zm. wiosną 1940 w Katyniu) – polski oficer i inżynier pochodzenia francusko-rosyjskiego, major piechoty Wojska Polskiego, kawaler Orderu Virtuti Militari, ofiara zbrodni katyńskiej.
Życiorys.
Urodził się w Petersburgu na terenie Imperium Rosyjskiego jako syn Włodzimierza i Heleny, z domu Pietrowej. Jego ojciec był Francuzem, a matka Rosjanką.
Absolwent Średniej Szkoły Technicznej w Moskwie w 1911. Podjął studia na Wydziale Mechanicznym Politechniki Warszawskiej i ukończył sześć semestrów. Po wybuchu I wojny światowej rozpoczął kształcenie w szkole oficerskiej w Petersburgu, zaś po jej ukończeniu został przydzielony do Lejb-Gwardyjskiego Keksholmskiego Pułku Armii Imperium Rosyjskiego. Brał udział w walkach i został dwukrotnie ranny: nad Stochodem w 1915 oraz w 1916. W 1917 wstąpił do III Korpusu Polskiego w Rosji w ramach Wojska Polskiego na Wschodzie i został dowódcą batalionu. U schyłku wojny w 1918 wstąpił do Wojska Polskiego i rozpoczął służbę w szeregach 27 pułku piechoty. Po odzyskaniu przez Polskę niepodległości brał udział w wojnie polsko-bolszewickiej 1920 na stanowisku dowódcy batalionu. W sposób szczególny odznaczył się podczas obrony wsi Suszczany (10 km na północny - wschód od Olewska) przed nacierającą sowiecką 20 Dywizją po 1 lipca 1920 oraz w walkach nad Bugiem. Za te zasługi 28 lutego 1921 otrzymał Order Virtuti Militari. Został awansowany do stopnia kapitana piechoty. W 1923 był pełniącym obowiązki dowódcy III batalionu w 27 pp. Następnie został przydzielony do 2 pułku strzelców podhalańskich w Sanoku, w którym w 1924 był pełniącym obowiązki dowódcy I batalionu, a później dowódcą I batalionu. 3 maja 1926 został mianowany majorem ze starszeństwem z 1 lipca 1925 i 34. lokatą w korpusie oficerów piechoty. W październiku tego roku został przeniesiony do 86 pułku piechoty w Mołodecznie na stanowisko dowódcy II batalionu. W styczniu 1927 został przesunięty na stanowisko kwatermistrza, a w maju tego roku zwolniony z zajmowanego stanowiska i oddany do dyspozycji dowódcy pułku. 28 lutego 1928 został przeniesiony w stan spoczynku. W 1928 jako major w stanie spoczynku zamieszkiwał w Mołodecznie. W 1934 był zweryfikowany z lokatą 25.
Został pracownikiem kolejowym (pomocnik naczelnika eksploatacji kolei Jabłonna-Karczew). Był zatrudniony w fabryce A. Brodzic-Lipińskiego.
Jego żoną była Maria, z domu Lisowska. Ich dziećmi byli: synowie Tadeusz (zm. 1936 po maturze w wyniku utonięcia), Wiesław (1922-1975, ps. „Renard”) i Włodzimierz (1926-1945, ps. „Bob”) oraz najmłodsza córka Maria (ur. 1931, po mężu Buńda, działaczka Stowarzyszenie Rodzina Katyńska w Warszawie). Rodzina zamieszkiwała w Sanoku, a następnie w Warszawie (przy ulicy Chłodnej), gdzie Borys Fournier pracował na stanowisku inżynieryjnym, w tym w Centralnym Instytutem Wychowania Fizycznego (CIFW). W Warszawie mieszkali także jego rodzice.
Po wybuchu II wojny światowej 1939 Borys Fournier został zmobilizowany do macierzystego 2 psp w Sanoku i brał udział w kampanii wrześniowej. Po agresji ZSRR na Polskę z 17 września 1939, został aresztowany przez Sowietów. Był przetrzymywany w obozie w Kozielsku. W tym czasie nadsyłał korespondencję do bliskich w Warszawie. Wiosną 1940 został przetransportowany do Katynia i rozstrzelany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Został pochowany na terenie obecnego Polskiego Cmentarza Wojennego w Katyniu, gdzie w 1943 jego ciało zidentyfikowano podczas ekshumacji prowadzonych przez Niemców pod numerem 953. Przy zwłokach Borysa Fournier zostały odnalezione m.in. legitymacja oficerska, legitymacja Orderu Virtuti Militari, karta szczepień.
W 1944 jego żona oraz synowie i córka brali udział w powstaniu warszawskim.
Upamiętnienie.
5 października 2007 roku Minister Obrony Narodowej Aleksander Szczygło awansował go pośmiertnie do stopnia podpułkownika. Awans został ogłoszony 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia” 21 maja 2009 Borys Fournier został uhonorowany poprzez zasadzenie Dębu Pamięci przy Gimnazjum nr. 1 im. Kardynała Stefana Wyszyńskiego Prymasa Tysiąclecia w Jaworzynie Śląskiej.

</doc>
<doc id="3214391" url="https://pl.wikipedia.org/wiki?curid=3214391" title="Łukasz Henel">
Łukasz Henel

Łukasz Henel (ur. 1 stycznia 1980 w Będzinie) – polski pisarz, filozof. Jego teksty to głównie horrory i fantasy. Jest absolwentem filozofii, pracuje jako nauczyciel i copywriter.

</doc>
<doc id="3214393" url="https://pl.wikipedia.org/wiki?curid=3214393" title="Karol Meissner">
Karol Meissner

Karol Meissner OSB, właśc. Wojciech Meissner (ur. 17 maja 1927 w Poznaniu, zm. 20 czerwca 2017 w Kościanie) – polski duchowny rzymskokatolicki, benedyktyn, lekarz, przeor klasztoru benedyktynów w Lubiniu w latach 1980–1983, administrator parafii Narodzenia Najświętszej Maryi Panny w Lubiniu w latach 1982–1988, proboszcz parafii Narodzenia Najświętszej Maryi Panny w Lubiniu w latach 1993–1999.
Życiorys.
Był synem Czesława Meissnera. Dzieciństwo spędził w Poznaniu, od wybuchu II wojny światowej w Warszawie. W powstaniu warszawskim był sanitariuszem w szpitalu polowym. Ranny podczas bombardowania dostał się do obozu jenieckiego Stalag XI A. Po zakończeniu wojny wrócił do kraju. Odbył studia medyczne na Wydziale Lekarskim Uniwersytetu Poznańskiego. Po ich ukończeniu wstąpił do zakonu benedyktynów, najpierw w Tyńcu, następnie od lat 50. XX wieku w opactwie w Lubiniu. Śluby zakonne złożył 1 stycznia 1957, a po studiach w Seminarium Duchowym w Kielcach 21 grudnia 1965 przyjął święcenia kapłańskie. W latach 1966–2005 był wykładowca w Katolickim Uniwersytecie Lubelskim, gdzie zajmował się psychologią i psychiatrią. Był autorem publikacji dotyczących małżeństwa, rodziny, płciowości, wychowania, etyki. Służył przez głoszone rekolekcje, konferencje, artykuły oraz porady indywidualne. Należał do grona inicjatorów nowego przekładu Pisma Świętego zwanego Biblią Tysiąclecia, a także członkiem kolegium redakcyjnego przekładu.

</doc>
<doc id="3214394" url="https://pl.wikipedia.org/wiki?curid=3214394" title="Paweł Tamborski">
Paweł Tamborski

Paweł Tamborski (ur. 17 stycznia 1966 w Pile) – polski ekonomista, w latach 2012–2014 podsekretarz stanu w Ministerstwie Skarbu Państwa, w latach 2014–2015 prezes zarządu Giełdy Papierów Wartościowych w Warszawie.
Życiorys.
Ukończył studia na Akademii Ekonomicznej w Poznaniu. W 1991 uzyskał licencję maklera papierów wartościowych. Pracował w Banku Staropolskim, biurze maklerskim Wielkopolskiego Banku Kredytowego, a od 1994 w grupie CAIB (następnie UniCredit), gdzie był m.in. szefem bankowości inwestycyjnej i członkiem zarządu UniCredit CAIB Poland, a od 2008 odpowiadał za londyński zespół rynków kapitałowych Europy Środkowo-Wschodniej. W latach 2010–2012 kierował bankowością inwestycyjną w banku inwestycyjnym Wood &amp; Company.
Od 23 stycznia 2012 do 6 czerwca 2014 (okres drugiego rządu Donalda Tuska) był wiceministrem skarbu państwa w randze podsekretarza stanu. 25 lipca 2014 zastąpił Adama Maciejewskiego na stanowisku prezesa zarządu Giełdy Papierów Wartościowych w Warszawie. Cztery dni później został także przewodniczącym rady nadzorczej Krajowego Depozytu Papierów Wartościowych. 3 grudnia 2015 złożył rezygnację z pełnienia funkcji prezesa zarządu GPW z dniem 31 grudnia 2015.
12 lutego 2018 został zatrzymany przez Centralne Biuro Antykorupcyjne w związku z nieprawidłowościami („niedopełnienia ciążących obowiązków i nadużycia udzielonych uprawnień w celu osiągnięcia korzyści majątkowej przez osoby zobowiązane do zajmowania się sprawami majątkowymi Skarbu Państwa”) przy sprzedaży Ciechu. Pakiet 37,9 proc. akcji tego przedsiębiorstwa, za kwotę nie mniejszą niż 619 mln zł, nabyło KI Chemistry z grupy Kulczyk Investments. Katowicka prokuratura regionalna złożyła wniosek o tymczasowe aresztowanie zatrzymanego, na co nie wydał zgody sąd.

</doc>
<doc id="3214401" url="https://pl.wikipedia.org/wiki?curid=3214401" title="Gábor Bodó">
Gábor Bodó

Gábor Bodó (ur. 5 sierpnia 1941 w Balatonfüred, zm. 8 lipca 2011 w Győr) – węgierski siatkarz i lekkoatleta.
Kariera lekkoatletyczna.
W latach 1961–1962 był członkiem kadry narodowej Węgier w lekkoatletyce.
Kariera siatkarska.
Kariera klubowa.
W latach 1959–1963 był zawodnikiem klubu TFSE, a w latach 1963–1970 grał w Honvédzie Budapeszt. Z klubem tym w latach 1964–1967 zostawał mistrzem kraju, w 1963 i 1968 zdobywał wicemistrzostwo, a w 1969 zajął trzecie miejsce w lidze węgierskiej.
Kariera reprezentacyjna.
W latach 1964–1965 rozegrał 30 meczów w reprezentacji Węgier. W 1964 wystartował wraz z nią na igrzyskach olimpijskich, na których kadra zajęła 6. miejsce, a Bodó zagrał w 6 spotkaniach. Rok później zdobył srebrny medal na uniwersjadzie.
Losy po zakończeniu kariery.
Po zakończeniu kariery pracował jako nauczyciel wychowania fizycznego. Zmarł 8 lipca 2011 w Győr, a pochowany został 27 lipca tegoż roku w tym samym mieście.

</doc>
<doc id="3214404" url="https://pl.wikipedia.org/wiki?curid=3214404" title="Théodore Aubanel">
Théodore Aubanel

Théodore Aubanel (prowans.: według zapisu klasycznego – Teodòr Aubanèu, według zapisu Mistrala – Teoudor Aubanèu; ur. 26 marca 1829 w Awinionie, zm. 2 listopada 1886 tamże) – francuski poeta i drukarz, tworzący w dialekcie prowansalskim.
Pochodził ze starej awiniońskiej rodziny drukarzy i księgarzy wyróżnionej w XVIII wieku zaszczytnym tytułem drukarzy papieskich. Po studiach w Aix-en-Provence podjął pracę w rodzinnej drukarni. Podobnie jak wszyscy jego bliscy był silnie związany z wiarą katolicką. W roku 1850 poznał Jenny Manivet zwaną Zani. Nie odważył się wyznać jej swojego uczucia i w roku 1854 dziewczyna wstąpiła do klasztoru. W tym samym roku grono prowansalskich poetów, z Frédérikiem Mistralem na czele, utworzyło Związek Felibrów, a Aubanel został jednym z jego filarów. Głęboka rozpacz po utraconej miłości i pragnienie śmierci stały się głównymi motywami pierwszego tomu jego wierszy "La Mióugrano entre duberto" ("Rozwarty owoc granatu", 1860). Mimo entuzjastycznego przyjęcia przez większość czytelników zbiór ten spotkał się z ostrą krytyką ze strony ortodoksyjnych środowisk katolickich. Konflikty z Josephem Roumanille'em sprawiły, że Aubanel w roku 1880 ograniczył swoje kontakty z felibrami. W roku 1885 wydał drugi tom wierszy, "Li fiho d'Avignoun" ("Dziewczęta z Awinionu"), którego jawna zmysłowość wywołała powszechny skandal. Autor został zmuszony przez władze kościelne do zniszczenia całego nakładu. Rok później zmarł na apopleksję. Został pochowany na cmentarzu w Awinionie.

</doc>
<doc id="3214406" url="https://pl.wikipedia.org/wiki?curid=3214406" title="Lecę, chwila, spadam">
Lecę, chwila, spadam

Lecę, chwila, spadam – drugi album polskiego rapera Kuby Knapa. Wydawnictwo ukazało się 13 czerwca 2014 roku nakładem wytwórni muzycznej Alkopoligamia.com. Promowany był teledyskami do utworów „Mhm”, „Zbyt dziabnięty”, „Też chciałbym to wiedzieć”. Gościnie na albumie udzielali się m.in. Emil G, Ciech oraz 2cztery7. Do płyt zamawianych w preorderze przez stronę wytwórni dołączana była bonusowa płyta zatytułowana „Clint Eastwóód EP – z przymrużeniem oka”
Nagrania dotarły do 3. miejsca na liście OLiS. 
Lista utworów.
Opracowane na podstawie materiału źródłowego.

</doc>
<doc id="3214408" url="https://pl.wikipedia.org/wiki?curid=3214408" title="Herb gminy Grzegorzew">
Herb gminy Grzegorzew

Herb gminy Grzegorzew przedstawia w srebrnym polu tarczy mur czerwony ceglany z umieszczonymi ponad jego linią dwiema wieżami, również barwy czerwonej, zakończonymi blankami. W każdej z wież jest jeden otwór okienny – czarny.
Herb został ustanowiony przez Radę Gminy 28 czerwca 2014 r. Zaprojektował go Piotr Gołdyn.

</doc>
<doc id="3214409" url="https://pl.wikipedia.org/wiki?curid=3214409" title="Kenneth Stewart">
Kenneth Stewart

Kenneth Stewart (ur. 28 czerwca 1925 w Liverpoolu, zm. 2 września 1996 tamże) – brytyjski polityk i działacz związkowy, poseł do Parlamentu Europejskiego II, III i IV kadencji.
Życiorys.
W okresie II wojny światowej służył w oddziale spadochroniarzy. Pracował jako stolarz, był działaczem związku zawodowego UCATT, radnym Liverpoolu i przewodniczącym miejskiej komisji mieszkaniowej. Należał do Partii Pracy. Z ramienia laburzystów w 1984 po raz pierwszy uzyskał mandat eurodeputowanego. Z powodzeniem ubiegał się o reelekcję w 1989 i w 1994. Pracował m.in. w Komisji ds. Transportu i Turystyki. Zmarł w trakcie IV kadencji PE.
Kenneth Stewart był żonaty z Margaret Robertson Vass, miał troje dzieci (syna i dwie córki).

</doc>
<doc id="3214411" url="https://pl.wikipedia.org/wiki?curid=3214411" title="Norman West">
Norman West

Norman West (ur. 26 listopada 1935 w Barnsley, zm. 7 września 2009) – brytyjski polityk, górnik i działacz związkowy, poseł do Parlamentu Europejskiego II, III i IV kadencji.
Życiorys.
Podjął pracę w zawodzie górnika w Stocksbridge. Był działaczem górniczej centrali związkowej (NUM) oraz współpracownikiem Arthura Scargilla. Należał do Partii Pracy, pełnił funkcję radnego w Worsbrough oraz radnego hrabstwa South Yorkshire.
Z ramienia laburzystów w 1984 po raz pierwszy uzyskał mandat eurodeputowanego. Z powodzeniem ubiegał się o reelekcję w 1989 i w 1994. Pracował m.in. w Komisji ds. Badań naukowych, Rozwoju Technicznego i Energii. Zrezygnował z mandatu na kilkanaście miesięcy przed końcem IV kadencji PE.

</doc>
<doc id="3214416" url="https://pl.wikipedia.org/wiki?curid=3214416" title="Sidki Subhi">
Sidki Subhi

Sidki Subhi (, ur. 12 grudnia 1955 w Al-Minufijji) – egipski wojskowy, głównodowodzący egipskich sił zbrojnych od 26 marca 2014, minister obrony Egiptu od 26 marca 2014 do 14 czerwca 2018.
Życiorys.
W 1976 ukończył akademię wojskową w Kairze, dziesięć lat później uzyskał stopień magistra nauk wojskowych. W latach 2004-2005 kształcił się na studiach podyplomowych w United States Army War College, uzyskując magisterium w dziedzinie studiów strategicznych. Służył w egipskiej Trzeciej Armii, dochodząc do stanowiska jej naczelnego dowódcy w 2009.
W sierpniu 2012, gdy prezydent Egiptu Muhammad Mursi zdymisjonował ministra obrony marszałka Muhammada Husajna Tantawiego i zastąpił go gen. Abd al-Fattahem as-Sisim, Subhi uzyskał awans na stopień generała porucznika i został szefem sztabu armii egipskiej. Blisko współpracował z as-Sisim w czasie protestów w Egipcie wiosną i latem 2013, zakończonych zamachem stanu odsuwającym Mursiego od władzy. Faktyczną władzę w kraju przejęło wówczas wojsko na czele z as-Sisim.
26 marca 2014 Abd al-Fattah as-Sisi ogłosił odejście z wojska oraz z ministerstwa obrony, by móc wziąć udział w wyborach prezydenckich planowanych na czerwiec 2014. W tym samym dniu Sidki Subhi otrzymał awans na generała pułkownika i wszedł do rządu Ibrahima Mahlaba jako nowy minister obrony. Zachował stanowisko po rekonstrukcji rządu w czerwcu 2014.

</doc>
<doc id="3214420" url="https://pl.wikipedia.org/wiki?curid=3214420" title="James Moorhouse">
James Moorhouse

James Moorhouse (ur. 1 stycznia 1924 w Kopenhadze, zm. 6 stycznia 2014) – brytyjski polityk i inżynier, poseł do Parlamentu Europejskiego I, II, III i IV kadencji (1979–1999).
Życiorys.
Absolwent St Paul's School, następnie studiował na University of London (w King’s College i Imperial College). Pracował jako inżynier w branży lotniczej, a także jako doradca ds. środowiska w przedsiębiorstwach paliwowym i górniczym.
Należał do Partii Konserwatywnej. Z ramienia torysów w 1979 po raz pierwszy uzyskał mandat eurodeputowanego. Z powodzeniem ubiegał się o reelekcję w 1984, 1989 i 1994. Pracował m.in. w Komisji ds. Transportu i Turystyki oraz w Komisji ds. Stosunków Gospodarczych z Zagranicą. W 1998 przeszedł do Liberalnych Demokratów, zarzucając władzom Partii Konserwatywnej tendencje eurosceptyczne.

</doc>
<doc id="3214422" url="https://pl.wikipedia.org/wiki?curid=3214422" title="Antología (album Paco de Lucii)">
Antología (album Paco de Lucii)

Antología – drugi album kompilacyjny hiszpańskiego gitarzysty flamenco i kompozytora Paco de Lucii. Składanka wydana została na początku 1996 roku, w formie dwóch płyt kompaktowych.
Zobacz też.
"Entre dos aguas"

</doc>
<doc id="3214424" url="https://pl.wikipedia.org/wiki?curid=3214424" title="Ghost (singel Elli Henderson)">
Ghost (singel Elli Henderson)

Ghost – pierwszy singel brytyjskiej piosenkarki Elli Henderson z jej debiutanckiego albumu studyjnego "Chapter One", wydany 8 czerwca 2014 roku w Wielkiej Brytanii. Twórcami tekstu są Kenan Williams, Ryan Tedder, Noel Zancanella oraz sama Henderson, natomiast producentami utworu są Ryan Tedder i Noel Zancanella.
Teledysk.
Teledysk, który był kręcony 10 marca 2014 roku w Nowym Orleanie, miał swoją premierę 23 kwietnia tego samego roku. Klip przedstawia Henderson wykonującą utwór w czerwono oświetlonym motelu.
Dnia 14 kwietnia 2014 roku w sieci pojawił się również teledysk do zremiksowanej wersji utworu, którego dyrektorem jest Jem Talbot. Możemy zobaczyć w nim młodą kobietę, graną przez Samarę Zwain, która chodząc po opuszczonym domu wspomina swój związek.

</doc>
<doc id="3214426" url="https://pl.wikipedia.org/wiki?curid=3214426" title="Andreas Kilingaridis">
Andreas Kilingaridis

Andreas Kilingaridis (gr. Ανδρέας Κιλιγκαρίδης; ur. 5 sierpnia 1976 w Saratowie, zm. 11 czerwca 2013 w Bydgoszczy) – grecki kajakarz.
Lata młodości.
Urodził się w rosyjskim Saratowie w rodzinie Greków pontyjskich pochodzących z Aleksandropolis. Kajakarstwo zaczął uprawiać w wieku 11 lat. W Grecji mieszkał od 1993.
Kariera.
Trzykrotnie startował na igrzyskach olimpijskich: w 2000, 2004 i 2008, za każdym razem biorąc udział w zawodach jedynek na 500 i 1000 m. W Sydney odpadł w eliminacjach wyścigu na 500 m i półfinale na 1000 m. W Atenach zarówno na 500, jak i na 1000 m odpadł w półfinale. W Pekinie ponownie zakończył rywalizację na obu dystansach w półfinale.
W 2001 zdobył złoty medal mistrzostw Bałkanów.
Reprezentował klub Klamaria Saloniki. Dwukrotnie zostawał mistrzem Grecji: w 1994 i 2012.
Śmierć.
Zmarł 11 czerwca 2013 na białaczkę w szpitalu w Bydgoszczy, do którego trafił po tym, jak zasłabł w pokoju hotelowym w czasie zawodów Pucharu Świata w Poznaniu.
Życie prywatne.
Był żonaty z Ioanną, z którą miał dwoje dzieci: Wladimiro i Ilianę.

</doc>
<doc id="3214428" url="https://pl.wikipedia.org/wiki?curid=3214428" title="Ken Coates">
Ken Coates

Kenneth (Ken) Sidney Coates (ur. 16 września 1930 w Leeku, zm. 27 czerwca 2010 w Matlocku) – brytyjski polityk, publicysta, socjolog i aktywista pacyfistyczny oraz antynuklearny, poseł do Parlamentu Europejskiego III i IV kadencji.
Życiorys.
W 1948 odmówił służby wojskowej, podejmując pracę w zawodzie górnika. W 1956 uzyskał stypendium uczelniane, kończąc następnie socjologię na University of Nottingham.
Działał w Komunistycznej Partii Wielkiej Brytanii, w połowie lat 50. zrezygnował jednak z członkostwa. Po powstaniu węgierskim z 1956 deklarował poglądy trockistowskie. Współtworzył brytyjską trockistowską International Group, był dyrektorem BRPF (pacyfistycznej fundacji odwołującej się do dorobku Bertranda Russella) i redaktorem jej periodyku „The Spokesman”.
Jako autor lub współautor opublikował liczne pozycje książkowe, poświęcone głównie historii związków zawodowych i historii socjalizmu, m.in. "The history of the Transport and General Workers' Union" (1991), "Poverty: the Forgotten Englishmen" (1970), "Workers' Control" (1968, 2005), "The Dangerous Decade" (1984)).
Z ramienia Partii Pracy w 1989 po raz pierwszy uzyskał mandat eurodeputowanego. Z powodzeniem ubiegał się o reelekcję w 1994. Pracował m.in. w Podkomisji Praw Człowieka, którą kierował od 1992 do 1994. W 1998 został wykluczony z Partii Pracy.
Ken Coates był żonaty z Tamarą, miał sześcioro dzieci (trzech synów i trzy córki).

</doc>
<doc id="3214432" url="https://pl.wikipedia.org/wiki?curid=3214432" title="Lövestad">
Lövestad

Lövestad – miejscowość ("tätort") w południowej Szwecji, w regionie administracyjnym ("län") Skania (gmina Sjöbo).
Miejscowość położona jest w południowo-wschodniej części prowincji historycznej ("landskap") Skania, ok. 30 km na północ od Ystad.
Lövestad rozwinęło się w 2 połowie XIX wieku jako osada kolejowa przy oddanej do użytku w 1865/1866 linii Ystad – Eslöv (YEJ; "Ystad – Eslövs Järnväg"). W 1981 zamknięto dla ruchu pasażerskiego odcinek Eslöv – Tomelilla. W 1984 linia na odcinku Eslöv – Tomelilla została rozebrana.
W 1936 miejscowość otrzymała status "municipalsamhälle" w ramach gminy wiejskiej Lövestad ("Lövestads landkommun"). Od 1952 Lövestad był siedzibą władz gminy wiejskiej Östra Färs ("Östra Färs landskommun"), włączonej w 1974 do gminy Sjöbo.
W 2010 Lövestad liczył 643 mieszkańców.

</doc>
<doc id="3214433" url="https://pl.wikipedia.org/wiki?curid=3214433" title="Sebino">
Sebino



</doc>
<doc id="3214434" url="https://pl.wikipedia.org/wiki?curid=3214434" title="Maria Starzycka">
Maria Starzycka

Maria Helena Starzycka (ur. 15 czerwca 1934 w Krakowie, zm. 20 grudnia 2018 tamże) – polska okulistka, profesor medycyny w zakresie chorób oczu.
Życiorys.
Córka Jana i Heleny. Studia medyczne oraz całe życie zawodowe związana z Collegium Medicum Uniwersytetu Jagiellońskiego. Od 1996 do 2004 była kierownikiem Katedry i Kliniki Okulistyki CM UJ. W latach 1990–1993 i 1996–1999 pełniła funkcję prodziekana Wydziału Lekarskiego. Zasiadała w zarządzie Polskiego Towarzystwa Okulistycznego. Była redaktorem naczelnym czasopisma naukowego „Klinika Oczna" (oficjalne pismo Polskiego Towarzystwa Okulistycznego). Była też członkiem szwajcarskiego Klubu Jonesa Gonina, skupiającego czołowych okulistów z całego świata zajmujących się siatkówką (retinologów).
Została odznaczona Złotym Krzyżem Zasługi.
Pochowana na Cmentarzu Salwatorskim w Krakowie.

</doc>
<doc id="3214435" url="https://pl.wikipedia.org/wiki?curid=3214435" title="Włoska Formuła 3000 Sezon 2005">
Włoska Formuła 3000 Sezon 2005

Włoska Formuła 3000 Sezon 2005 – siódmy sezon w historii tej serii. Sezon rozpoczął się 17 kwietnia podczas wyścigu na torze Adria International Raceway we Włoszech, a zakończył 23 października na włoskim torze Misano World Circuit. Tytuł w klasyfikacji głównej zdobył Włoch Luca Filippi, w klasie lekkiej Włoch Stefano Gattuso, w klasyfikacji głównej zespołów włoska ekipa Fisichella Motor Sport, a w klasyfikacji klasy lekkiej zespołów włoska ekipa Vanni Racing/Traini Corse.

</doc>
<doc id="3214438" url="https://pl.wikipedia.org/wiki?curid=3214438" title="Schneider et Creusot">
Schneider et Creusot



</doc>
<doc id="3214455" url="https://pl.wikipedia.org/wiki?curid=3214455" title="Bożena Romanowska-Dixon">
Bożena Romanowska-Dixon

Bożena Anna Romanowska-Dixon (ur. 27 października 1955) – polska okulistka, profesor medycyny.
Życiorys.
Doktorat (1993) oraz habilitację (2004) obroniła w Collegium Medicum Uniwersytetu Jagiellońskiego. Od 2004 jest kierownikiem Katedry Okulistyki CM UJ. Jest kierownikiem Oddziału Klinicznego Okulistyki i Onkologii Okulistycznej Szpitala Uniwersyteckiego w Krakowie. Od 2013 pełni funkcję wiceprezesa Polskiego Towarzystwa Okulistycznego. Członek komitetu redakcyjnego czasopisma naukowego "Klinika Oczna" (oficjalne pismo Polskiego Towarzystwa Okulistycznego). W 2011 otrzymała tytuł naukowy profesora. W kadencji 2012-2017 pełni funkcję regionalnego reprezentanta Europy Wschodniej we władzach European Association for Vision and Eye Research z siedzibą w belgijskim Leuven. 
Swoje prace publikowała m.in. w "Graefe's Archive for Clinical and Experimental Ophthalmology", "Ophthalmology" oraz "Clinical Ophthalmology".

</doc>
<doc id="3214456" url="https://pl.wikipedia.org/wiki?curid=3214456" title="Herb gminy Opinogóra Górna">
Herb gminy Opinogóra Górna

Herb gminy Opinogóra Górna przedstawia w polu błękitnym srebrną wieżę zamkową z czterema otworami w kształcie ostrołuku. Po obu stronach dwa złote skrzydła, a nad nimi dwa złote kruki ze złożonym skrzydłami i złotymi pierścieniami w dziobach, skierowane na zewnątrz tarczy.
Herb został przyjęty przez Radę Gminy 2 czerwca 2014 r.
Symbolika.
Symbolika herbu gminy Opinogóra Górna uwzględnia rolę i znaczenie rodziny Krasińskich jak też bezpośrednio odwołuje się do charakterystycznego elementu architektonicznego, tj. wieży zamkowej, stanowiącej wizytówkę Opinogóry Górnej. Wieża opinogórskiego zameczku, przedstawiona w centralnej części tarczy, stanowi charakterystyczny element, a jej zwieńczenie widoczne jest dla wszystkich, którzy docierają do Opinogóry już z odległości kilku kilometrów. Skrzydła i kruki są elementami, które pojawiają się w herbie Wincentego Krasińskiego, a także zostały umieszczone w podobnej formie na zwieńczeniu wieży opinogórskiego zameczku. Tam centralny element stanowi miecz (również jeden z elementów wyżej wspomnianego herbu Wincentego Krasińskiego), który w herbie Gminy Opinogóra Górna zastąpiony został sylwetką wieży.

</doc>
<doc id="3214458" url="https://pl.wikipedia.org/wiki?curid=3214458" title="Diane Valkenburg">
Diane Valkenburg

Diane Maria Valkenburg (ur. 30 sierpnia 1984 w Bergschenhoek) – holenderska łyżwiarka szybka, wielokrotna medalistka mistrzostw świata.
Kariera.
Pierwsze sukcesy w karierze Diane Valkenburg osiągnęła w 2011 roku, kiedy zdobyła dwa medale podczas dystansowych mistrzostw świata w Inzell. W biegu na 1500 m zajęła drugie miejsce, rozdzielając swoje rodaczki: Ireen Wüst i Jorien Voorhuis. Ponadto wspólnie z Marrit Leenstrą i Ireen Wüst wywalczyła też srebrny medal w biegu drużynowym. Na rozgrywanych rok później dystansowych mistrzostwach świata w Heerenveen razem Wüst i Lindą de Vries zwyciężyła w drużynie. Wynik ten Holenderki z Valkenburg w składzie powtórzyły na mistrzostwach świata w Soczi. Zajęła tam też czwarte miejsce w biegach na 1500 i 3000 m. W tym samym roku zdobyła ponadto srebrny medal na wielobojowych mistrzostwach świata w Hamar oraz brązowy podczas mistrzostw Europy w Heerenveen. W 2010 roku wzięła udział w igrzyskach olimpijskich w Vancouver, zajmując szóste miejsce w drużynie oraz jedenaste w biegu na 3000 m.
Wielokrotnie stawała na podium zawodów Pucharu Świata, ale nie odniosła indywidualnego zwycięstwa. Najlepsze wyniki osiągała w sezonie 2012/2013, kiedy zajęła trzecie miejsce w klasyfikacji końcowej 3000/5000 m. Wyprzedziły ją tylko Czeszka Martina Sáblíková oraz Niemka Claudia Pechstein. Trzecie miejsce zajęła także w klasyfikacji generalnej, plasując się za Wüst i Christine Nesbitt z Kanady.

</doc>
<doc id="3214459" url="https://pl.wikipedia.org/wiki?curid=3214459" title="Marta Misiuk-Hojło">
Marta Misiuk-Hojło

Marta Misiuk-Hojło (ur. 4 grudnia 1955) – polska okulistka, profesor nauk medycznych. Kierownik Katedry i Kliniki Okulistyki Uniwersytetu Medycznego we Wrocławiu.
Życiorys.
Habilitowała się w 2006 roku na podstawie oceny dorobku naukowego i rozprawy "Endotoksyny bakteryjne w zapaleniu przedniego odcinka błony naczyniowej oka". Tytuł naukowy profesora nauk medycznych został jej nadany w 2010 roku. Od 2006 jest kierownikiem Katedry Okulistyki Uniwersytetu Medycznego we Wrocławiu oraz Kliniki Okulistyki w Uniwersyteckim Szpitalu Klinicznym im. Jana Mikulicza-Radeckiego (kierownictwo Katedry i Kliniki przejęła po Marii Hannie Niżankowskiej, która była kierownikiem w latach 1994-2006). 
Specjalizuje się w: badaniach nad jaskrą, zagadnieniach związanych z zapaleniami błony naczyniowej oraz zwyrodnieniem siatkówki związanym z wiekiem. Główny badacz w 18 wieloośrodkowych, międzynarodowych badaniach klinicznych.
W ramach Polskiego Towarzystwa Okulistycznego (PTO) była członkiem zarządu głównego, przewodniczącą Sekcji Jaskry oraz pełni funkcję przewodniczącej oddziału dolnośląskiego. Ponadto jest wiceprezesem Polskiego Towarzystwa Profilaktyki Jaskry, członkiem Rady Okulistów Polskich, członkiem zarządu Ogólnopolskiego Stowarzyszenia AMD, członkiem Europejskiego Towarzystwa Jaskrowego oraz konsultantem wojewódzkim w dziedzinie okulistyki dla województwa dolnośląskiego. 
Odznaczona Medalem Komisji Edukacji Narodowej (2007), Złotym Krzyżem Zasługi oraz odznaką honorową „Za zasługi dla ochrony zdrowia”.
Publikacje.
Jest redaktor naczelną „Przeglądu Okulistycznego", członkiem rady naukowej „Magazynu Lekarza okulisty", komitetu redakcyjnego „Kliniki Ocznej" oraz członkiem rady naukowej wydawanego od marca 2014 roku kwartalnika naukowego „OphthaTherapy. Terapie w Okulistyce". 
Swoje prace publikowała w czasopismach krajowych i zagranicznych, m.in. w „Ophthalmology", „Acta Ophthalmologica" oraz „Kontaktologii i Optyce Okulistycznej".
Autorka i współautorka wielu opracowań:
Była redaktorką wydań polskich szeregu tłumaczeń prac zagranicznych: 

</doc>
<doc id="3214460" url="https://pl.wikipedia.org/wiki?curid=3214460" title="Elena Belci">
Elena Belci



</doc>
<doc id="3214461" url="https://pl.wikipedia.org/wiki?curid=3214461" title="Anselme Mathieu">
Anselme Mathieu

Anselme Mathieu (prowans. Ansèume Matieu; ur. 21 kwietnia 1828 w Châteauneuf-du-Pape, zm. 8 lutego 1895 tamże) – francuski poeta tworzący w dialekcie prowansalskim.
W szkole średniej w Awinionie był uczniem Josepha Roumanille'a i kolegą Frédérica Mistrala.
21 maja 1854 został współzałożycielem Związku Felibrów, organizacji mającej na celu wskrzeszenie kultury prowansalskiej. Opublikował tom poezji "La Farandoulo" ("Farandola") poprzedzony wstępem Mistrala. Choć kilka jego wierszy ukazało się także w piśmie „Armana Prouvençau”, twórczość była dla niego zawsze sprawą poboczną. Zrujnowany przez filokserę, która spustoszyła jego winnice, zmarł w biedzie.

</doc>
<doc id="3214462" url="https://pl.wikipedia.org/wiki?curid=3214462" title="Stuttgart-Feuerbach">
Stuttgart-Feuerbach

Niemcy:
Zobacz też:

</doc>
<doc id="3214465" url="https://pl.wikipedia.org/wiki?curid=3214465" title="Władysław Imielski">
Władysław Imielski

Władysław Imielski (ur. 16 lipca 1893 we wsi Łosień w powiecie będzińskim, zm. 21 kwietnia 1973 w Olsztynie) – górnik, działacz polskiego i francuskiego ruchu komunistycznego.
Syn górnika Antoniego, w wieku 11 lat zaczął pracować zarobkowo, od 1906 wydobywał węgiel z biedaszybów, od 1908 pracował w kopalniach. W 1912 w kopalni "Czeladź" zetknął się z SDKPiL, pod wpływem której odtąd pozostawał. Od 1918 działał w klasowych związkach zawodowych i nowo powstałej KPRP. Był delegatem z kopalni "Czeladź" do Rad Delegatów Robotniczych Zagłębia Dąbrowskiego. 23 grudnia 1918 przemawiał na wiecu w kopalni "Flora" w związku z zastrzeleniem komunisty Władysława Dyląga. Z powodu prześladowania za działalność komunistyczną w 1923 wyjechał do Francji i pracował w Montceau-les-Mines (w departamencie Saona i Loara) w kopalni węgla jako górnik. Działacz CGT i od 1924 FPK. Podczas okupacji uczestniczył od 1942 w komunistycznym ruchu oporu we Francji, a po wyzwoleniu współorganizował koło Organizacji Pomocy Ojczyźnie. I 1946 wstąpił do nowo powstałego Oddziału PPR we Francji. 1947 wrócił do kraju, zamieszkał najpierw w Węgorzewie, później w Olsztynie, gdzie był dozorcą-palaczem w przedszkolu Komendy Wojewódzkiej MO. Działał w PZPR. W latach 1950–1954 był sekretarzem organizacji partyjnej i członkiem Komitetu Zakładowego PZPR, od 1954 członkiem egzekutywy OOP i Komitetu Miejskiego PZPR. Był odznaczony m.in. Orderem Sztandaru Pracy II klasy, Krzyżem Komandorskim Orderu Odrodzenia Polski i Odznaką Grunwaldzką.
Był żonaty z Władysławą z Łączkowskich (ur. 1 lipca 1894), ciotką (siostrą ojca) poety Zdzisława Tadeusza Łączkowskiego. Żona zmarła 14 kwietnia 1973, Władysław Imielski tydzień po niej. Oboje zostali pochowani na cmentarzu komunalnym w Olsztynie w alei zasłużonych.

</doc>
<doc id="3214468" url="https://pl.wikipedia.org/wiki?curid=3214468" title="Canstatt">
Canstatt

Osoby:
Zobacz też:

</doc>
<doc id="3214470" url="https://pl.wikipedia.org/wiki?curid=3214470" title="Faktor chemiczny">
Faktor chemiczny



</doc>
<doc id="3214471" url="https://pl.wikipedia.org/wiki?curid=3214471" title="Cannstadt">
Cannstadt



</doc>
<doc id="3214472" url="https://pl.wikipedia.org/wiki?curid=3214472" title="Herb gminy Świercze">
Herb gminy Świercze

Herb gminy Świercze przedstawia w polu czerwonym dwa gołębie białe w locie zwrócone ku sobie a pod nimi lilia podwójna srebrna z pierścieniem złotym w środku.
Herb został ustanowiony przez Radę Gminy 26 czerwca 2014 r.
Autorem herbu i innych symboli gminy jest heraldyk Robert Szydlik. 

</doc>
<doc id="3214474" url="https://pl.wikipedia.org/wiki?curid=3214474" title="Stuttgart-Münster">
Stuttgart-Münster

Niemcy:
Zobacz też:

</doc>
<doc id="3214476" url="https://pl.wikipedia.org/wiki?curid=3214476" title="Andrian Mardare">
Andrian Mardare

Andrian Mardare (ur. 20 czerwca 1995) – mołdawski lekkoatleta, specjalizujący się w rzucie oszczepem.
W 2011 był ósmy na mistrzostwach świata juniorów młodszych. Odpadł w eliminacjach mistrzostw Europy juniorów (2013). Zdobył brązowy medal podczas rozegranych w 2014 roku mistrzostw świata juniorów. Brązowy medalista młodzieżowych mistrzostw Europy (2017). Finalista mistrzostw Europy (2018). W 2021 zajął 7. miejsce podczas igrzysk olimpijskich w Tokio.
Medalista mistrzostw Mołdawii i reprezentant kraju w drużynowych mistrzostwach Europy oraz pucharze Europy w rzutach.
W 2019 zajął pierwsze miejsce podczas uniwersjady, jednak jego wynik został anulowany z powodu wykrycia w jego organizmie niedozwolonej ostaryny.
Rekord życiowy: 86,66 (8 maja 2021, Split) – rekord Mołdawii.

</doc>
<doc id="3214479" url="https://pl.wikipedia.org/wiki?curid=3214479" title="Azərbaycan Atletika Federasiyası">
Azərbaycan Atletika Federasiyası

Azerska Federacja Lekkiej Atletyki (azer. "Azərbaycan Atletika Federasiyası"; "AAF") – azerska narodowa federacja lekkoatletyczna należąca do European Athletics. Siedziba znajduje się w Baku, a prezesem jest Çingiz Hüseynzadə.
Federacja powstała w 1923, a członkiem IAAF jest od 1993.

</doc>
<doc id="3214481" url="https://pl.wikipedia.org/wiki?curid=3214481" title="Anto Petrović">
Anto Petrović

Anto Petrović (ur. 1 czerwca 1975 w Tesliciu) – chorwacki piłkarz występujący na pozycji obrońcy, trener piłkarski.
Kariera klubowa.
Grę w piłkę nożną rozpoczął w amatorskim klubie FK Proleter Teslić z rodzinnej miejscowości Teslić. Następnie trenował w akademiach piłkarskich HNK Cibalia oraz austriackiego FC Zeltweg. Przed sezonem 1994/95 przeniósł się do NK Marsonia, gdzie rozpoczął karierę na poziomie seniorskim. 16 kwietnia 1995 zadebiutował w 1. HNL w przegranym 0:1 meczu przeciwko HNK Segesta. 24 maja 1995 zdobył pierwszą bramkę w lidze chorwackiej w spotkaniu z HNK Cibalia (3:0). Przed sezonem 1995/96 odszedł do HNK Segesta, gdzie przez dwa lata zaliczył 40 ligowych spotkań. W latach 1997–2002 występował w NK Hrvatski Dragovoljac, gdzie pełnił funkcję kapitana zespołu i dla którego rozegrał łącznie 110 meczów i zdobył 3 gole.
W połowie 2002 roku podpisał on trzyletni kontrakt z SK Sturm Graz. 10 lipca 2002 zaliczył pierwszy występ w Bundeslidze w przegranym 0:4 spotkaniu z Rapidem Wiedeń. 13 sierpnia 2002 zadebiutował w europejskich pucharach w meczu z Maccabi Hajfa (0:2) w kwalifikacjach Ligi Mistrzów 2002/03. Po sezonie 2002/03, w którym rozegrał 12 ligowych spotkań, został wypożyczony do chińskiego klubu Qingdao Etsong, gdzie spędził pół roku grając na poziomie tamtejszej ekstraklasy. Pod koniec 2003 roku powrócił do Chorwacji i podpisał umowę z NK Marsonia. Po sezonie 2003/04 jego zespół zajął ostatnie miejsce w tabeli grupy spadkowej 1. HNL i został relegowany z ligi. Petrović wkrótce po tym przeniósł się do mistrza Bośni i Hercegowiny NK Široki Brijeg, z którym wziął udział w eliminacjach Ligi Mistrzów 2004/05.
W marcu 2005 roku, po odbyciu testów, został on zawodnikiem Górnika Łęczna, prowadzonego przez Bogusława Kaczmarka. W XVII kolejce sezonu 2004/05 zadebiutował w I lidze w wygranym 5:0 wyjazdowym meczu przeciwko Odrze Wodzisław Śląski. W lipcu 2005 roku jego kontrakt rozwiązano za porozumieniem stron. Ogółem rozegrał on dla Górnika 8 ligowych spotkań. Od połowy 2005 roku kontynuował karierę w NK Kamen Ingrad. W latach 2006–2008 występował w NK Croatia Sesvete. Po sezonie 2007/08 uzyskał z tym klubem awans do 1. HNL. W listopadzie 2008 zakończył grę w piłkę nożną, po tym, gdy zarząd Croatii zdecydował się rozwiązać jego umowę z powodu niezadowalających wyników zespołu.
Kariera reprezentacyjna.
Petrović rozegrał jeden mecz w reprezentacji Chorwacji U-20 (1995) oraz jedno spotkanie w kadrze U-21 (1996). W 2000 roku otrzymał od Mišo Smajlovicia powołanie do seniorskiej reprezentacji Bośni i Hercegowiny na towarzyski mecz z Macedonią.
Kariera trenerska.
W 2008 roku Petrović rozpoczął pracę jako trener młodzieży w NK Croatia Sesvete. W tym samym roku mianowano go asystentem trenera Ljupko Petrovicia. W lipcu 2009 objął posadę pierwszego szkoleniowca. Po porażce 0:6 z Hajdukiem Split w listopadzie 2009, odszedł z zespołu i został zastąpiony przez Nenada Gračana. Od 2011 roku był on szkoleniowcem swojego macierzystego klubu FK Proleter Teslić. W sezonie 2011/12 spadł z tym zespołem z Prvej Ligi RS, do której powrócił w sezonie 2012/13. Jesienią 2013 roku opuścił FK Proleter i podjął pracę w NK Konavljanin (3. HNL). Wiosną 2014 roku został dyrektorem nowo utworzonej akademii piłkarskiej AF Sporting Teslić.
Życie prywatne.
Urodził się w miejscowości Teslić na terenie dzisiejszej Bośni i Hercegowiny w rodzinie bośniackich Chorwatów. Jest bratem Vladimira Petrovicia oraz stryjem Tomiego Petrovicia. Posiada paszport bośniacki i chorwacki.

</doc>
<doc id="3214482" url="https://pl.wikipedia.org/wiki?curid=3214482" title="Travis Oliver">
Travis Oliver

Travis Oliver (ur. w Belgii) – angielski aktor i kompozytor.
Urodził się w Belgii, ale wychowywał się w pobliżu Farnham w regionie South East England, w hrabstwie Surrey, gdzie uczęszczał do Frensham Heights School, w tym samym czasie co koledzy aktorzy Tobias Menzies i Jim Sturgess. Jednak dopiero po uzyskaniu stopnia licencjata z ekonomii w University College London w Londynie, zaczął uczyć się aktorstwa w Drama Studio London.

</doc>
<doc id="3214484" url="https://pl.wikipedia.org/wiki?curid=3214484" title="Mariska Huisman">
Mariska Huisman

Mariska Huisman (ur. 23 listopada 1983 w Andijk) – holenderska łyżwiarka szybka, brązowa medalistka mistrzostw świata oraz zdobywczyni Pucharu Świata.
Kariera.
Pierwszy sukces w karierze Mariska Huisman osiągnęła w sezonie 2011/2012, kiedy zwyciężyła w klasyfikacji końcowej Pucharu Świata w starcie masowym. W tej samej klasyfikacji była też druga, rozdzielając Kim Bo-reum z Korei Południowej i Kanadyjkę Ivanie Blondin. Wielokrotnie stawała na podium zawodów tego cyklu, odnosząc przy tym trzy zwycięstwa: 27 listopada 2011 roku w Astanie oraz 4 marca 2012 roku i 17 listopada 2012 roku w Heerenveen była najlepsza w starcie masowym. Nigdy nie wystąpiła na mistrzostwach świata, ani igrzyskach olimpijskich. Jako juniorka zdobywała złote medale w biegu drużynowym na mistrzostwach świata juniorów w Collalbo w 2002 roku i rozgrywanych rok później mistrzostwach świata juniorów w Kushiro. Podczas dystansowych mistrzostw świata w Heerenveen w 2015 roku zajęła trzecie miejsce w starcie masowym, przegrywając tylko ze swą rodaczką Irene Schouten oraz Ivanie Blondin z Kanady.

</doc>
<doc id="3214485" url="https://pl.wikipedia.org/wiki?curid=3214485" title="Marko Šimić">
Marko Šimić

Marko Šimić (ur. 23 stycznia 1988 w Pakracu) – chorwacki piłkarz występujący na pozycji napastnika.
Kariera klubowa.
Grę w piłkę nożną rozpoczął w wieku 13 lat w klubie HNK Rijeka. Następnie szkolił się w akademii piłkarskiej NK Zagreb. W sezonie 2006/07 wywalczył z tym zespołem mistrzostwo Chorwacji w kategorii U-19 i został z 19 bramkami królem strzelców rozgrywek. W 2007 roku, decyzją trenera Miroslava Blaževicia, zaoferowano mu profesjonalny, siedmioletni kontrakt, który odrzucił ze względu na niekorzystne warunki finansowe. W lipcu 2007 roku podpisał umowę z rosyjskim FK Chimki i został włączony do składu drużyny U-21. 1 września 2007 roku zadebiutował w Priemjer-Lidze w przegranym 0:1 spotkaniu przeciwko Saturnowi Ramienskoje. W lutym 2008 roku wypożyczono go do FC Daugava (Virslīga), gdzie rozpoczął regularne występy i wywalczył Puchar Łotwy, strzelając gola w meczu finałowym z FK Ventspils. Po powrocie do FK Chimki trenował z zespołem U-21 i zaliczył 3 kolejne spotkania na poziomie rosyjskiej ekstraklasy.
W 2009 roku Šimić powrócił do Chorwacji i związał się umową z drugoligowym NK Lokomotiva Zagrzeb. Po roku jego klub awansował do 1. HNL, w której zadebiutował on 21 sierpnia 2010 w zremisowanym 0:0 meczu z HNK Šibenik, wchodząc na boisko w 78. minucie za Nino Bule. Na początku 2011 roku został wypożyczony do NK Radnik Sesvete, gdzie występował przez pół roku i wywalczył awans do 2. HNL. W czerwcu 2011 roku jako wolny agent podpisał dwuipółletni kontrakt z Vasas-Híd FC. 15 lipca 2011 zadebiutował w NB I w przegranym 2:5 spotkaniu z Debreceni VSC-TEVA, wchodząc na boisko w 46. minucie. W 48. minucie zdobył on dla Vasasu bramkę, natomiast w 60. minucie opuścił plac gry z powodu urazu mięśni uda. W marcu 2012 roku przeszedł on do Ferencvárosi TC, trenowanego przez Lajosa Détáriego, gdzie w 8 meczach zdobył 2 gole. W czerwcu tego samego roku odszedł z zespołu i przez pół roku był wolnym zawodnikiem.
W listopadzie 2012 roku, po zaliczeniu testów, podpisał kontrakt z GKS Bełchatów prowadzonym przez Jana Złomańczuka. 12 listopada zadebiutował w Ekstraklasie w przegranym 0:1 spotkaniu z Pogonią Szczecin. Miesiąc później decyzją trenera Michała Probierza przesunięto go wraz z ośmioma innymi zawodnikami do zespołu Młodej Ekstraklasy. W grudniu klub postanowił o rozwiązaniu z nim umowy za porozumieniem stron. Od marca 2013 roku występował w ND Mura 05. 17 kwietnia 2013 rozegrał pierwszy mecz w 1. SNL w przegranym 1:3 spotkaniu przeciwko FC Luka Koper, w którym zdobył gola. Po zakończeniu sezonu 2012/13 jego klub ogłosił bankructwo i został rozwiązany. Jesienią 2013 roku przeniósł się on do NK Inter Zaprešić (2. HNL), gdzie rozegrał 3 ligowe spotkania. Z powodu komplikacji po przebytych kontuzjach w 2014 roku zawiesił karierę.
W marcu 2015 roku rozpoczął treningi we włoskim klubie Pordenone Calcio (Lega Pro), z którym podpisał trzymiesięczną umowę. W maju tego samego roku, po zaliczeniu jednego ligowego występu, poprosił zarząd o rozwiązanie kontraktu i przeniósł się do grającego w V.League 1 Becamex Bình Dương FC, z którym wywalczył w sezonie 2015 mistrzostwo oraz Puchar Wietnamu. W 2016 roku występował w innych zespołach wietnamskiej ekstraklasy: Đồng Tháp FC oraz Long An FC. W styczniu 2017 roku został piłkarzem drugoligowego malezyjskiego Negeri Sembilan FA, dla którego zdobył w 6 meczach 6 bramek. W czerwcu tego samego roku przeniósł się do Melaka United, dla którego strzelił na poziomie Malaysia Super League 9 goli w 9 występach.
W grudniu 2017 roku, po zerwaniu zaawansowanych negocjacji z Kelantan FA, Šimić związał się umową z Persiją Dżakarta (Liga 1). W sezonie 2018 zdobył z tym zespołem mistrzostwo Indonezji oraz Puchar Ligi (Piala Presiden), zostając z 11 bramkami królem strzelców jak i również najlepszym zawodnikiem turnieju. W Pucharze AFC 2018 zdobył on 9 goli, w tym 4 w meczu z Johor Darul Takzim FC (4:0), co dało mu 3. lokatę w klasyfikacji strzelców rozgrywek.
Kariera reprezentacyjna.
W latach 2006–2010 rozegrał 9 spotkań w młodzieżowych reprezentacjach Chorwacji w kategorii U-19, U-20 oraz U-21.
Życie prywatne.
Urodził się w 1988 roku w Pakracu we wschodniej Chorwacji jako syn Antuna i Jasminy Šimiciów. Ma młodszą siostrę Martinę (ur. 1991). Pochodzi z miasta Kutina, dzieciństwo spędził w miejscowości Novi Vinodolski nad Morzem Adriatyckim. W 2003 roku jego rodzina przeniosła się do Zagrzebia, by pomóc mu w rozwoju jego kariery piłkarskiej.
Podczas pobytu w Wietnamie udzielał się jako fotomodel i aktor epizodyczny. 10 lutego 2019, podczas podróży samolotem na mecz z Newcastle Jets, został oskarżony przez jedną z pasażerek o napastowanie seksualne. Po wylądowaniu na Lotnisku Sydney został tymczasowo aresztowany i zmuszony przez sąd do pozostania w Australii do momentu zakończenia dochodzenia. 10 maja 2019 zarzuty oddalono i mógł on powrócić do klubu.

</doc>
<doc id="3214486" url="https://pl.wikipedia.org/wiki?curid=3214486" title="Dansk Atletik Forbund">
Dansk Atletik Forbund

Duńska Federacja Lekkoatletyczna (duń. "Dansk Atletik Forbund", "DAF") – duńska narodowa federacja lekkoatletyczna należąca do European Athletics. Siedziba znajduje się w Brøndby, a prezesem jest Karsten Munkvad.
Federacja powstała w 1907 roku, a od 1912 roku jest członkiem IAAF.
Prezesi od 1970 roku:

</doc>
<doc id="3214487" url="https://pl.wikipedia.org/wiki?curid=3214487" title="Paul Probst">
Paul Probst

Paul Probst (ur. 15 maja 1869, zm. 9 września 1945) – szwajcarski strzelec, mistrz olimpijski, kilkukrotny medalista mistrzostw świata.
Wyniki.
Wystąpił tylko na jednych igrzyskach olimpijskich (w Paryżu w 1900 roku). Sklasyfikowany został w dwóch konkurencjach, w jednej z nich zdobywając złoty medal. Zwyciężył w strzelaniu z pistoletu dowolnego z odl. 50 metrów drużynowo.
Szwajcar zdobył w swojej karierze cztery medale mistrzostw świata, tylko jeden w konkurencji indywidualnej. Było to podczas mistrzostw świata w Lyonie (pistolet dowolny, 50 m), gdzie zajął drugie miejsce. Pozostałe trzy medale zdobył w drużynowym strzelaniu z pistoletu dowolnego z 50 metrów.
Medale mistrzostw świata.
"Opracowano na podstawie materiałów źródłowych:"

</doc>
<doc id="3214490" url="https://pl.wikipedia.org/wiki?curid=3214490" title="Mistrzostwa Europy juniorów młodszych w lekkoatletyce">
Mistrzostwa Europy juniorów młodszych w lekkoatletyce

Mistrzostwa Europy juniorów młodszych w lekkoatletyce – impreza lekkoatletyczna dla zawodników w wieku 16–17 lat organizowana pod egidą European Athletics co dwa lata począwszy od 2016 roku.
Wstępną koncepcję organizacji zawodów przedstawiono na spotkaniu Rady European Athletics w październiku 2012 w Bukareszcie. W kwietniu 2013 roku w Skopju podjęto decyzję o organizacji mistrzostw począwszy od 2016 roku.
Klasyfikacja medalowa wszech czasów.
"Stan po 2022"

</doc>
<doc id="3214492" url="https://pl.wikipedia.org/wiki?curid=3214492" title="Botnang">
Botnang

Botnang, Stuttgart-Botnang (hist. "Bothnang") – okręg administracyjny "(Stadtbezirk)" w Stuttgarcie, w kraju związkowym Badenia-Wirtembergia. Liczy 12 685 mieszkańców (31 grudnia 2011) i ma powierzchnię 2,14 km².

</doc>
<doc id="3214493" url="https://pl.wikipedia.org/wiki?curid=3214493" title="Stuttgart-Botnang">
Stuttgart-Botnang



</doc>
<doc id="3214496" url="https://pl.wikipedia.org/wiki?curid=3214496" title="Dioskurides">
Dioskurides



</doc>
<doc id="3214498" url="https://pl.wikipedia.org/wiki?curid=3214498" title="Bothnang">
Bothnang



</doc>
<doc id="3214499" url="https://pl.wikipedia.org/wiki?curid=3214499" title="Calvin Murphy">
Calvin Murphy

Calvin Jerome Murphy (ur. 9 maja 1948 w Norwalk) – amerykański koszykarz występujący na pozycjach rozgrywającego oraz rzucającego obrońcy, członek Koszykarskiej Galerii Sław im. Naismitha.
W sezonie 1980/81 ustanowił rekord rozgrywek zasadniczych NBA, pod względem najwyższej skuteczności rzutów wolnych (95,81%). Rezultat ten został poprawiony przez Jose Calderona 28 lat później (98,05%).

</doc>
<doc id="3214500" url="https://pl.wikipedia.org/wiki?curid=3214500" title="Mistrzostwa Europy Juniorów Młodszych w Lekkoatletyce 2016">
Mistrzostwa Europy Juniorów Młodszych w Lekkoatletyce 2016

1. Mistrzostwa Europy Juniorów Młodszych w Lekkoatletyce – zawody lekkoatletyczne dla sportowców do lat 17, organizowane pod egidą European Athletics na Stadionie Lekkoatletycznym w Tbilisi między 14 i 17 lipca 2016 roku. 
Do miana organizatora zawodów kandydowały Tbilisi oraz włoskie miasto Rieti. Organizatora zawodów Rada European Athletics wybrała 3 maja 2014 roku na spotkaniu we Frankfurcie nad Menem.
W każdej konkurencji kraj mógł wystawić dwóch zawodników.

</doc>
<doc id="3214502" url="https://pl.wikipedia.org/wiki?curid=3214502" title="Degerloch">
Degerloch

Degerloch, Stuttgart-Degerloch – okręg administracyjny "(Stadtbezirk)" w Stuttgarcie, w kraju związkowym Badenia-Wirtembergia. Liczy 16 113 mieszkańców (31 grudnia 2011) i ma powierzchnię 8,02 km².

</doc>
<doc id="3214503" url="https://pl.wikipedia.org/wiki?curid=3214503" title="Parafia św. Mikołaja Biskupa w Domaradzu">
Parafia św. Mikołaja Biskupa w Domaradzu



</doc>
<doc id="3214505" url="https://pl.wikipedia.org/wiki?curid=3214505" title="Kim Bo-reum">
Kim Bo-reum

Kim Bo-reum (kor. 김 보름; ur. 6 lutego 1993 w Seulu) – południowokoreańska łyżwiarka szybka, trzykrotna medalistka mistrzostw świata, a także zdobywczyni Pucharu Świata.
Kariera.
Pierwsze sukcesy w karierze Kim Bo-reum osiągnęła w 2011 roku, kiedy zdobyła dwa medale podczas mistrzostw świata juniorów w Seinäjoki. Wspólnie z koleżankami z reprezentacji zwyciężyła w biegu drużynowym, a w biegu na 3000 m zajęła drugie miejsce. Na rozgrywanych rok później mistrzostwach świata juniorów w Obihiro zwyciężyła w biegu drużynowym, druga na dystansach 1500 i 3000 m oraz trzecia w wieloboju. W 2013 roku wystartowała na dystansowych mistrzostwach świata w Soczi, gdzie wspólnie z No Seon-yeong i Park Do-yeong zdobyła brązowy medal w biegu drużynowym. W 2014 roku brała udział w igrzyskach olimpijskich w Soczi, zajmując ósme miejsce w drużynie oraz 13. miejsce w biegu na 3000 m i 21. miejsce na dwukrotnie krótszym dystansie.
Kilkukrotnie stawała na podium zawodów Pucharu Świata, odnosząc przy tym dwa zwycięstwa: 24 listopada 2012 roku w Kołomnie oraz 9 lutego 2013 roku w Inzell była najlepsza w starcie masowym. Najlepsze wyniki osiągnęła w sezonach 2012/2013 i 2016/2017, kiedy zwyciężała w klasyfikacji końcowej w starcie masowym.

</doc>
<doc id="3214507" url="https://pl.wikipedia.org/wiki?curid=3214507" title="Suomen Urheiluliitto">
Suomen Urheiluliitto

Fińska Federacja Lekkoatletyczna (fiń. "Suomen Urheiluliitto", "SUL"; szw. "Finlands Friidrottsförbund") – fińska narodowa federacja lekkoatletyczna należąca do European Athletics. Siedziba znajduje się w Helsinkach, a prezesem jest Vesa Harmaakorpi.
Federacja powstała w 1906, a od 1912 jest członkiem IAAF.
Lista prezesów.
Na podstawie:

</doc>
<doc id="3214508" url="https://pl.wikipedia.org/wiki?curid=3214508" title="Stuttgart-Degerloch">
Stuttgart-Degerloch



</doc>
<doc id="3214511" url="https://pl.wikipedia.org/wiki?curid=3214511" title="Forres">
Forres

Forres (gael. "Farrais") − miasto w Wielkiej Brytanii, w Szkocji.

</doc>
<doc id="3214513" url="https://pl.wikipedia.org/wiki?curid=3214513" title="Austerity 0-6-0ST">
Austerity 0-6-0ST

Austerity 0-6-0ST – tendrzak produkowany przez brytyjskie zakłady Hunslet Engine Company w latach 1943–1964. Stał się podstawową brytyjską lokomotywą manewrową w trakcie i po II wojnie światowej do momentu zastąpienia przez lokomotywy spalinowe.
Historia.
W 1942 roku brytyjskie dowództwo zaczęło sobie zdawać sprawę, że sukces planowanej inwazji na zajętą przez hitlerowców Europę w dużej mierze opierać się będzie na efektywności transportu setek tysięcy ton zaopatrzenia. W związku z tym wstrzymana na potrzeby przemysłu wojennego produkcja lokomotyw uzyskała pozycję nadrzędną.
We wrześniu 1943 roku pismo „Railway Magazine” ogłosiło, iż „Ministerstwo Zaopatrzenia złożyło u przedsiębiorstw produkujących parowozy zamówienia na lokomotywy manewrowe ze zbiornikiem siodlastym o układzie osi C, których projekt będzie bazować na lokomotywach produkowanych przez jedną ze znanych firm”. Firmą tą była założona w 1854 roku Hunslet Engine Company z siedzibą Leeds, a ich podstawowym modelem manewrowym była klasa 50550.
Początkowo ministerstwo skłaniało się ku wykorzystaniu używanych przez LMS fowlerów 3F 0-6-0T, jednak prezes Hunsletu Edgar Alcock przekonał urzędników do modelu 50550 argumentując, iż oparty na prostszym projekcie parowóz o mniejszym rozstawie osi i zbiornikach siodlastych będzie łatwiejszy w produkcji i bardziej wszechstronny. Jednym z warunków, jakie spełnić miały zamówione maszyny była zdolność do przynajmniej 2-letniej, intensywnej pracy niezależnie od stanu torowiska. Dodatkowo, zdolność ruszenia ładunku 1000-1100 ton po poziomym torze, 550 t na wzniesieniu 1-procentowym i 300 t na 2-procentowym.
1 stycznia 1943 roku z taśm fabrycznych zjechała pierwsza (numer 2849) lokomotywa nowego typu ochrzczona – być może niefortunnie – "Austerity" (pl. „prostota”, „surowość”); przez kolejne trzy lata wyprodukowano ich jeszcze 149, lecz nie wszystkie w fabryce-matce. Inne parowozownie rozpoczęły produkcję opierając się na projektach Hunsleta – wśród nich znalazły się Andrew Barclay, W. G. Bagnall, Hudswell Clarke, Robert Stephenson &amp; Hawthorns, Vulcan Foundry. W 1954 roku Yorkshire Engine Company rozpoczęło budowę kolejnych sztuk, ale cytując przedstawicieli Hunsleta „mogli budować wedle projektu «Austerity» jednakże nie mamy żadnego potwierdzenia tego faktu” – zewnętrznie prawie identyczne, aczkolwiek różniące się rdzeniem kół oraz owalnymi zderzakami.
W późniejszych latach wytwórnie dokonywały różnych modyfikacji – dodawano dodatkową parę schodków do budki maszynisty, wycinano otwór w jej dachu, wmontowywano elektryczne oświetlenie, czy „walkie-talkie”.
W 1943 roku brytyjski Departament Wojenny (WD) wypożyczył jeden z dwóch nowo wyprodukowanych modeli kolejom LMS, które zaklasyfikowały jego moc jako „3F”, reszta trafiła do Ministerstwa Paliwa i Mocy. Początkowo lokomotywy malowane były na kolor khaki i oznaczane mierzącymi 50 mm żółtymi numerami (numery WD zaczynały się od 5000). Późniejsze egzemplarze malowano na ciemnozielono z numerami o wielkości 152 mm; aby odróżnić je od lokomotyw linii głównych do numerów trakcyjnych dodawano liczbę 70 000.
Pierwsze modele które w 1943 roku trafiły do Longmoor Military Railway miały problemy z przegrzewaczem, ale szybko poradzono sobie z tym czyniąc niewielkie modyfikacje. Niektóre lokomotywy przesłane do Longmoor Military Railway oraz Shropshire and Montgomeryshire Railway (linii zarządzanej przez WD) wyposażono w wyrzutniki próżniowe hamulców, dzięki którym mogły obsługiwać linie pasażerskie, zaś inne w hamulce zespolone Westinghouse'a. Linia Longmoor używała nawet eksperymentalnego egzemplarza zasilanego olejem opałowym. Niebawem „Austerity” pracowały w obozach wojskowych i placówkach rządowych na terenie całego kraju.
Po zakończeniu działań wojennych wiele parowozów „Austerity” znajdowało się w całej Europie; część – jako nadwyżka zamówień departamentu – została wystawiona na sprzedaż. 27 sztuk prawie natychmiast wypożyczono do Nederlandse Spoorwegen (NS zakupiło je ostatecznie w 1947 roku), 11 sztuk do Holenderskich Kopalń Państwowych (nider. "Nederlandse Staatsmijen"); 2 z tych 11 powróciło potem do Departamentu Wojennego. Część trafiła do lekkich i przemysłowych kolei we Francji, a 6 do francuskich Kolei Tunezyjskich. W 1946 London and North Eastern Railway (LNER) zakupiło 75 sztuk i używało ich pod nazwą „J94”. Po włączeniu LNER do British Railways parowozy przeklasyfikowano na „4F”.
Największa partia trafiła do National Coal Board, która zaadaptowała je jako podstawowe lokomotywy manewrowe w kopalniach węgla w Anglii, Szkocji i Walii; do 1964 roku zamawiane były kolejne partie, mimo że w niektórych okręgach przechodzono z pary na silniki dieslowskie. Departament Wojenny pozostawił dla swojego użytku 90 sztuk numerowanych od 100 do 189. W 1952 roku zamówił kolejne egzemplarze.
Na początku lat 60. Argentyńczyk Livio Dante Porta inżynier-specjalista do spraw lokomotyw parowych, został wynajęty przez zarząd Hunsletu do wprowadzania modyfikacji mających na celu dostosowanie ich do przepisów dotyczących emisji dymu. Opatentowany przez Portę i stosowany w Argentynie system spalania z użyciem czadnicy został po raz pierwszy użyty w Europie właśnie w hunsletowskich „Austerity”. Inne egzemplarze wyposażano w tzw. „ejektor Giesla” wzmagający efektywność spalania. Mimo tego nieubłaganie nadchodził czas lokomotyw spalinowych.
Konstrukcja.
Podstawą konstrukcyjną dla „Austerity” był zaprojektowany w 1941 roku model 50550. Zewnętrznie nowy parowóz bardzo przypominał starszego o dwa lata kuzyna, z drobnymi modyfikacjami linii budki maszynisty i skrzyni węglowej – okap tej pierwszej został zaokrąglony, zaś skrzynię wydłużono poza sztaby tylnego zderzaka; ta ostatnia modyfikacja pozwoliła na zwiększenie ładowności o ponad 250 kg węgla. Prócz tego zastosowano szereg modyfikacji wpływających na pracę lokomotywy – średnica kół napędowych wzrosła z 1220 mm do 1295 mm (przy zachowanym rozstawie osi skrajnych 3,35 m), a ich rdzenie wykonano z żeliwa; stalowe rury ogniowe wymieniono na mosiężne, zaś wiązary z białego metalu na fosfobrązowe. 
Nowa lokomotywa była cięższa o prawie 2 tony (48,2 t) w stosunku do oryginału (tj. klasy 48150), a mimo to jej siła pociągowa spadła z 116,90 kN poprzednika do 106,18 kN. Ciśnienie w kotle zasilanym zbiornikami siodlastymi pozostało na tym samym poziomie 1,17 MPa (170 psi). Prócz tego wszystkie koła wyposażono w hamulce pneumatyczne, które obsługiwać można było z obu stron budki oraz stawidła typu „stephensonowskiego” wychodzące z tłoków o wymiarach 487x660 mm.

</doc>
<doc id="3214514" url="https://pl.wikipedia.org/wiki?curid=3214514" title="Park 700-lecia Lwowa">
Park 700-lecia Lwowa

Park 700-lecia Lwowa – park we Lwowie, położony w dzielnicy Zamarstynów, w rejonie szewczenkowskim.
Przed 1945 północną część obecnego parku zajmowały tereny uprawne Państwowej Szkoły Ogrodniczej, pozostałą stanowiły podmokłe łąki, zarośla i niewielki las. W 1958 na terenach torfowisk położonych na lewym brzegu Pełtwi, na terenie zalewowym założono park. Początkowo w jego skład wchodził las porośnięty dębem, brzozą i olchą oraz rozległe łąki. W drugiej połowie lat 70. część łąkowa została oddzielona od reszty parku przedłużeniem ulicy 700-lecia Lwowa (dawniej Pełtewnej, obecnie alei Wjaczesława Czornowiła), które powstało na odcinku od ulicy Wjaczesława Lipinśkiego, do ulicy Warszawskiej na Hołosku. Teren ten osuszono i zabudowano. W efekcie obszar parku zmniejszył się do ok. 7 ha obejmujących las i kilka niewielkich polanek, zasklepiono również koryto Pełtwi. Obecnie obejmuje obszar ograniczony ulicami Rainisa, Zamarstynowską, Torfową i Aleją Wjaczesława Czonowiła. Od wschodu w środkową część klinem w park wchodzi zabudowa ulicy Szeremety. W 2007 jeden z radnych miasta proponował zmianę nazwy parku, jego patronem miał został Wjaczesław Czornowił, zmiana ta nie została zrealizowana. W 2014 podczas ustalania przez radę miasta programu rewaloryzacji parków w latach 2014-2017 ogłoszono, że obejmuje on również Park 700-lecia Lwowa.

</doc>
<doc id="3214515" url="https://pl.wikipedia.org/wiki?curid=3214515" title="Parafia św. Zofii w Dylągowej">
Parafia św. Zofii w Dylągowej

Parafia św. Zofii w Dylągowej − parafia rzymskokatolicka znajdująca się w archidiecezji przemyskiej, w dekanacie Dynów. 

</doc>
<doc id="3214516" url="https://pl.wikipedia.org/wiki?curid=3214516" title="Parafia św. Zofii w Dylągowa">
Parafia św. Zofii w Dylągowa



</doc>
<doc id="3214518" url="https://pl.wikipedia.org/wiki?curid=3214518" title="Francesca Lollobrigida">
Francesca Lollobrigida

Francesca Lollobrigida (ur. 7 lutego 1991 we Frascati) – włoska łyżwiarka szybka, wicemistrzyni olimpijska oraz zdobywczyni Pucharu Świata.
Kariera.
Największy sukces w karierze Francesca Lollobrigida osiągnęła w sezonie 2013/2014, kiedy zwyciężyła w klasyfikacji końcowej Pucharu Świata w starcie masowym. Wyprzedziła wtedy bezpośrednio dwie Holenderki: Irene Schouten oraz Janneke Ensing. Dwukrotnie stawała na podium zawodów tego cyklu, w tym odnosząc jedno zwycięstwo - 14 marca 2014 roku w Heerenveen była najlepsza w starcie masowym. Kilkukrotnie startowała na mistrzostwach świata juniorów, najlepszy wynik osiągając podczas MŚJ w Innsbrucku w 2007 roku, gdzie zajęła siódme miejsce w biegu drużynowym. W 2014 roku brała udział w igrzyskach olimpijskich w Soczi, zajmując 23. miejsce w biegu na 3000 m. W sezonie 2016/2017 zajęła drugie miejsce w klasyfikacji końcowej startu masowego, przegrywając tylko z Kim Bo-reum z Korei Południowej.

</doc>
<doc id="3214519" url="https://pl.wikipedia.org/wiki?curid=3214519" title="Atletski savez Crne Gore">
Atletski savez Crne Gore

Czarnogórski Związek Lekkoatletyczny (czarnog. "Atletski savez Crne Gore", "ASCG") – czarnogórska narodowa federacja lekkoatletyczna należąca do European Athletics. Siedziba znajduje się w Podgoricy, a prezesem jest Milorad Vuletić.
Federacja powstała 7 listopada 1948, a od 2006 jest członkiem IAAF.

</doc>
<doc id="3214520" url="https://pl.wikipedia.org/wiki?curid=3214520" title="Jean Brunet">
Jean Brunet

Jean Brunet (prowans. Joan Brunet; ur. 27 grudnia 1822 w Awinionie, zm. 23 października 1894 tamże) – francuski poeta piszący w dialekcie prowansalskim.
W młodości pracował jako malarz i witrażysta, prowadząc jednocześnie sklep z antykami. 21 maja 1854 roku został jednym ze współzałożycieli Związku Felibrów, który walczył o odrodzenie kultury prowansalskiej. To w jego domu, w roku 1867, zatrzymał się Katalończyk Víctor Balaguer i Cirera wygnany z kraju przez Izabelę II Hiszpańską. Jean Brunet, mason o przekonaniach republikańskich, tworzył stosunkowo niewiele. Opublikował kilka melancholijnych wierszy w „Armana Prouvençau”, podpisując je pseudonimem Felibre de l'Arc-de-Sedo. Pracował głównie nad antologią prowansalskich przysłów, która nigdy w całości nie została wydana. Zrujnowany rozrzutnym trybem życia zmarł w szpitalu po próbie samobójczej.

</doc>
<doc id="3214522" url="https://pl.wikipedia.org/wiki?curid=3214522" title="Irene Schouten">
Irene Schouten

Irene Schouten (ur. 21 czerwca 1992 w Zwaagdijk-Oost) – holenderska łyżwiarka szybka, pięciokrotna medalistka olimpijska, wielokrotna mistrzyni świata oraz zdobywczyni Pucharu Świata.
Kariera.
Pierwszy sukces w karierze Irene Schouten osiągnęła w sezonie 2013/2014, kiedy zajęła drugie miejsce w klasyfikacji końcowej Pucharu Świata w starcie masowym. Rozdzieliła wtedy na podium klasyfikacji końcowej Włoszkę Francescę Lollobrigidę oraz swą rodaczkę, Janneke Ensing. Trzykrotnie stawała na podium zawodów tego cyklu, w tym odnosząc jedno zwycięstwo - 10 marca 2013 roku w Heerenveen była najlepsza w starcie masowym. W 2014 roku brała udział w mistrzostwach świata w Heerenveen, zajmując szóste miejsce. Na rozgrywanych trzy lata wcześniej mistrzostwach świata juniorów w Seinäjoki jej najlepszym wynikiem było dziewiąte miejsce na dystansie 3000 m. Podczas dystansowych mistrzostw świata w Heerenveen w 2015 roku zwyciężyła w starcie masowym. Był to debiut tej konkurencji w programie mistrzostw świata, została tym samym pierwszą w historii oficjalną mistrzynią świata w starcie masowym.
W 2022 roku została mistrzynią olimpijską na 3000, 5000 m oraz w biegu masowym. W tej drugiej konkurencji pobiła rekord olimpijski.
Bibliografia.
 
 

</doc>
<doc id="3214524" url="https://pl.wikipedia.org/wiki?curid=3214524" title="OH-6">
OH-6



</doc>
<doc id="3214525" url="https://pl.wikipedia.org/wiki?curid=3214525" title="Janneke Ensing">
Janneke Ensing

Janneke Ensing (ur. 21 września 1986 w Gieten) – holenderska łyżwiarka szybka.
Kariera.
Największy sukces w karierze Janneke Ensing osiągnęła w sezonie 2013/2014, kiedy zajęła trzecie miejsce w klasyfikacji końcowej Pucharu Świata w starcie masowym. Wyprzedziły ją wtedy bezpośrednio Włoszka Francesca Lollobrigida oraz kolejna Holenderka, Irene Schouten. W zawodów tego cyklu zadebiutowała 18 listopada 2011 roku w Czelabińsku, zajmując jedenaste miejsce na dystansie 3000 m. Tylko raz stanęła na podium - 9 marca 2014 roku w Inzell zajęła drugie miejsce w starcie masowym. Jak dotąd nie wystąpiła na mistrzostwach świata, ani igrzyskach olimpijskich.

</doc>
<doc id="3214526" url="https://pl.wikipedia.org/wiki?curid=3214526" title="Atletska zveza Slovenije">
Atletska zveza Slovenije

Słoweński Związek Lekkoatletyczny (słoweń. "Atletska zveza Slovenije", "AZS") – słoweńska narodowa federacja lekkoatletyczna należąca do European Athletics. Siedziba znajduje się w Lublanie, a prezesem od stycznia 2013 jest Gregor Benčina, który zastąpił Petera Kukovicę, pełniącego tę funkcję od lutego 2005.
Federacja powstała w 1948, a od 1993 jest członkiem IAAF.

</doc>
<doc id="3214527" url="https://pl.wikipedia.org/wiki?curid=3214527" title="Jeżyna wzniesiona">
Jeżyna wzniesiona

Jeżyna wzniesiona ("Rubus nessensis" Hall) – gatunek rośliny wieloletniej z rodziny różowatych ("Rosaceae"). Występuje w Europie; w Polsce spotykana na obszarze całego kraju, przy czym jest bardziej pospolita w części południowo-wschodniej, a rzadsza wzdłuż zachodniej granicy.
Biologia i ekologia.
Nanofanerofit. Kwitnie w czerwcu. Rośnie na glebach piaszczysto-gliniastych, świeżych i wilgotnych, średnio żyznych, o odczynie lekko kwaśnym bądź obojętnym. Roślina spotykana w borach mieszanych, kwaśnych buczynach i dąbrowach, na polanach i przydrożach.

</doc>
<doc id="3214528" url="https://pl.wikipedia.org/wiki?curid=3214528" title="American Buffalo">
American Buffalo

American Buffalo („amerykański bizon”) – pierwsza 24-karatowa złota moneta bulionowa bita w Stanach Zjednoczonych. Ma masę jednej uncji trojańskiej (ok. 31 g) i nominał 50 $. Moneta jest bita przez Mennicę Stanów Zjednoczonych od 2006 roku. Wersje kolekcjonerskie sprzedawane są z certyfikatem autentyczności ("American Buffalo One Ounce Gold Proof Coin").
Szczegóły.
Projekt monety autorstwa (ucznia Augustusa Saint-Gaudensa) został pierwotnie opracowany dla bitej od 1913 r. monety 5-centowej i został współcześnie zaadaptowany do monety "American Buffalo". Awers przedstawia profil Indianina, napis Liberty, rok oraz literę "F" - inicjał autora. Na rewersie widnieje bizon amerykański.

</doc>
<doc id="3214532" url="https://pl.wikipedia.org/wiki?curid=3214532" title="Tor główny">
Tor główny

Tor główny – tor na stacji, po którym poruszają się pociągi w warunkach eksploatacji.
Termin ten nie obejmuje bocznic, lokomotywowni, torów postojowych i linii łączących.
Tory główne dzielą się na:

</doc>
<doc id="3214533" url="https://pl.wikipedia.org/wiki?curid=3214533" title="Ivanie Blondin">
Ivanie Blondin

Ivanie Lise Blondin (ur. 2 kwietnia 1990 w Ottawie) – kanadyjska łyżwiarka szybka, mistrzyni olimpijska oraz wielokrotna medalistka mistrzostw świata.
Kariera.
Pierwszy sukces w karierze Ivanie Blondin osiągnęła w sezonie 2012/2013, kiedy zajęła trzecie miejsce w klasyfikacji końcowej Pucharu Świata w starcie masowym. Wyprzedziły ją wtedy jedynie Kim Bo-reum z Korei Południowej oraz Holenderka Mariska Huisman. Kilkukrotnie stawała na podium zawodów tego cyklu, jednak nie odniosła indywidualnego zwycięstwa. W tej samej klasyfikacji była pierwsza w sezonie 2014/2015, druga w sezonie 2015/2016 oraz ponownie trzecia w sezonie 2016/2017.
W 2014 roku brała udział w igrzyskach olimpijskich w Soczi, zajmując piąte miejsce w biegu drużynowym, 14. miejsce na 5000 m oraz 24. miejsce w biegu na 3000 m. Podczas dystansowych mistrzostw świata w Heerenveen w 2015 roku zajęła drugie miejsce w starcie masowym, przegrywając tylko z Irene Schouten. W tej samej konkurencji była najlepsza na mistrzostwach świata w Kołomnie w 2016 roku. Ponadto zdobyła też brązowy medal na 5000 m podczas dystansowych mistrzostw świata w Gangneung rok później.

</doc>
<doc id="3214534" url="https://pl.wikipedia.org/wiki?curid=3214534" title="Federazione Sammarinese Atletica Leggera">
Federazione Sammarinese Atletica Leggera

Sanmaryńska Federacja Lekkiej Atletyki (wł. "Federazione Sammarinese Atletica Leggera", "FSAL") – sanmaryńska narodowa federacja lekkoatletyczna należąca do European Athletics. Siedziba znajduje się w Serravalle.
Federacja posiada trzy filie: Olimpus San Marino Atletica, Track&amp;Field San Marino oraz Gruppo Podistico Amatoriale San Marino.
Federacja powstała w 1959, a od 1976 jest członkiem IAAF.

</doc>
<doc id="3214536" url="https://pl.wikipedia.org/wiki?curid=3214536" title="André Segatti">
André Segatti

André Luciano Segatti (ur. 15 maja 1972 w São Paulo, w stanie São Paulo) – brazylijski aktor telewizyjny, teatralny i filmowy, model włoskiego pochodzenia.
W wieku 7 lat pojawiał się w różnych reklamach telewizyjnych. Mając 15 lat występował w teatrze amatorskim, m.in. "Pasja Chrystusa", gdzie był jednym z apostołów Chrystusa. Po ukończeniu 17 lat zagrał w muzycznej komedii "Książę Elisz", a potem m.in. "Piękna i bestia", "Trzej Królowie", "Herkules". "Równoległe", "Wynajem przyjaciela", "Lancelot", musical "Pojedynek". 
W wieku 21 lat podjął pracę jako model, mieszkał w Stanach Zjednoczonych i Europie. Potem trafił do telewizji grając w telenowelach Rede Globo, m.in. "Malhação" ("Centrum") jako Draco. W miniserialu "Król Dawid" (2012) wystąpił w roli wojownika i łucznika w Paltiel, całkowicie wiernego królowi Saulowi. 

</doc>
<doc id="3214537" url="https://pl.wikipedia.org/wiki?curid=3214537" title="Anna Rokita">
Anna Rokita

Anna Natalia Rokita (ur. 30 stycznia 1986 w Wiedniu) – austriacka łyżwiarka szybka pochodzenia polskiego.
Kariera.
Największy sukces w karierze Anna Rokita osiągnęła w sezonie 2011/2012, kiedy zajęła trzecie miejsce w klasyfikacji końcowej Pucharu Świata w starcie masowym. Wyprzedziły ją wtedy jedynie Holenderka Mariska Huisman oraz Niemka Claudia Pechstein. Tylko raz stanęła na podium zawodów tego cyklu - 11 marca 2012 roku w Berlinie zajęła trzecie miejsce w starcie masowym. Nie zdobyła medalu mistrzostw świata, jej najlepszym wynikiem jest trzynaste miejsce w biegu na 3000 m wywalczone podczas dystansowych mistrzostw świata w Nagano w 2008 roku. Zajęła też między innymi dziesiąte miejsce na rozgrywanych rok później mistrzostwach Europy w Heerenveen. W 2006 roku brała udział w igrzyskach olimpijskich w Turynie, gdzie jej najlepszym wynikiem było dwunaste miejsce na dystansie 5000 m. Na rozgrywanych cztery lata później igrzyskach w Vancouver zajęła 16. miejsce w biegu na 3000 m oraz 28. miejsce na dwukrotnie krótszym dystansie. Brała również udział w igrzyskach olimpijskich w Soczi 2014 roku, gdzie zajęła 22. miejsce na dystansie 3000 m.
Jest córką polskiego panczenisty, Jerzego Rokity.

</doc>
<doc id="3214538" url="https://pl.wikipedia.org/wiki?curid=3214538" title="Rajd Wisły 2014">
Rajd Wisły 2014

60 Rajd Wisły – 60. edycja Rajdu Wisły. Był to rajd samochodowy rozgrywany od 5 do 7 września 2014 roku. Bazą rajdu była miejscowość Istebna. Była to piąta runda Rajdowych Samochodowych Mistrzostw Polski w roku 2014. Rajd był zarazem szóstą rundą Rajdowego Pucharu Polski w roku 2014. Organizatorem rajdu był Automobilklub Śląski.
Rajd wygrał Łukasz Habaj jadący Fordem Fiestą R5, wyprzedził on drugiego na mecie Wojciecha Chuchałę również jadącego Fordem Fiestą R5 o zaledwie 2,4 sekundy. Na trzecim miejscu finiszował Grzegorz Grzyb jadący Skodą Fabią S2000. Dla Łukasza Habaja było to drugie zwycięstwo w eliminacjach RSMP.
Klasyfikacja generalna kierowców RSMP po 5 rundach.
We wszystkich rundach prowadzona jest osobna klasyfikacja dla dwóch dni rajdu (etapów), w której punkty przyznawano według klucza:
Ponadto zawodnikom, którzy ukończyli rajd bez korzystania z systemu Rally 2, przyznawano dodatkowe punkty ze względu na klasyfikację generalną całego rajdu według takiego samego klucza 15-12-10-8-6-5-4-3-2-1. W przypadku, gdyby do danego rajdu zgłosiło się mniej niż 10 załóg, klucz punktacji w takim rajdzie zostałby zmieniony. Zawodnicy, którzy wycofali się w drugim dniu rajdu, nie otrzymywali punktów za dzień pierwszy (nie byli klasyfikowani w rajdzie). Do klasyfikacji wliczanych będzie 6 z 7 najlepszych wyników (licząc według zdobyczy punktowych w każdym rajdzie).
Wyniki RPP.
Do szóstej rundy Rajdowego Pucharu Polski zgłosiło się 50 zawodników, którzy rywalizowali na sześciu OS-ach, do mety dojechało 36 zawodników.
Uwagi.
Klasyfikacja generalna kierowców RPP po 6 rundach.
Punkty przyznawano według klucza:
W przypadku, gdyby do danego rajdu zgłosiło się mniej niż 10 załóg, klucz punktacji w takim rajdzie zostałby zmieniony. Do klasyfikacji wliczanych będzie 7 z 9 najlepszych wyników (licząc według zdobyczy punktowych w każdym rajdzie). W klasyfikacji rocznej uwzględnieni będą tylko zawodnicy, którzy zostaną sklasyfikowani w minimum dwóch rundach.

</doc>
<doc id="3214539" url="https://pl.wikipedia.org/wiki?curid=3214539" title="60. Rajd Wisły">
60. Rajd Wisły



</doc>
<doc id="3214540" url="https://pl.wikipedia.org/wiki?curid=3214540" title="Karolina Erbanová">
Karolina Erbanová



</doc>
<doc id="3214541" url="https://pl.wikipedia.org/wiki?curid=3214541" title="Svenska Friidrottsförbundet">
Svenska Friidrottsförbundet

Szwedzka Federacja Lekkoatletyczna (szw. "Svenska Friidrottsförbundet") – szwedzka narodowa federacja lekkoatletyczna należąca do European Athletics. Siedziba znajduje się w Sztokholmie, a prezesem od 20 marca 2016 jest Björn Nilsson, który zastąpił Björna Erikssona, pełniącego tę funkcję od 30 marca 2014, kiedy zastąpił Tomasa Riste. Riste pełnił tę funkcję od 25 marca 2012, zastępując Lennarta Karlberga, przewodniczącego od marca 2008.
Federacja powstała 30 października 1895 pod nazwą "Svenska Idrottsförbundet", a w 1949 zmieniła nazwę na obecną. Od 1912 jest członkiem IAAF.

</doc>
<doc id="3214546" url="https://pl.wikipedia.org/wiki?curid=3214546" title="Caldwell Jones">
Caldwell Jones

 
Caldwell "Pops" Jones (ur. 4 sierpnia 1950 w McGehee, zm. 21 września 2014 w Stockbridge) – amerykański koszykarz, skrzydłowy występujący w ligach ABA oraz NBA, wybierany do składów najlepszych obrońców NBA.
W NBA występowali również jego trzej bracia – Charles, Major oraz Wil.
Osiągnięcia.
ABA.
Rekordy ABA

</doc>
<doc id="3214547" url="https://pl.wikipedia.org/wiki?curid=3214547" title="Fundacja Wsparcia Rolnika Polska Ziemia">
Fundacja Wsparcia Rolnika Polska Ziemia

Fundacja Wsparcia Rolnika Polska Ziemia (FWRPZ) – polska organizacja pozarządowa z siedzibą w Warszawie, wpisana do KRS pod numerem 0000500475, założona z inicjatywy Szczepana Wójcika. Głównymi aspektami działania fundacji są działania zmierzające do poprawy sytuacji rolnictwa w Polsce.
Działalność statutowa.
Fundacja, poprzez działalność społeczną, charytatywną i edukacyjną, realizuje następujące cele statutowe:
Podejmowane działania.
Poprzez działalność medialną Fundacja promuje ideę poprawy Polskiego rolnictwa; ochrony branż producenckich; zwiększenia jakości i wielkości polskiej hodowli zwierząt, co ma być alternatywą dla rolników nieposiadających wystarczającego areału do efektywnej uprawy roślin.
Fundacja jest też wydawcą miesięcznika Świat Rolnika i portalu rolniczego swiatrolnika.info oraz portalu informacyjno-opiniotwórczego wSensie.pl.

</doc>
<doc id="3214549" url="https://pl.wikipedia.org/wiki?curid=3214549" title="Grigorowicz M-5">
Grigorowicz M-5

Grigorowicz M-5 – rosyjska rozpoznawcza łódź latająca z okresu I wojny światowej, pierwszy budowany masowo wodnosamolot konstrukcji 
Dymitrija Pawłowicza Grigorowicza, pioniera budowy wodnosamolotów w Rosji. Powszechnie używany do szkolenia, rozpoznania i łączności we Flocie Bałtyckiej i Flocie Czarnomorskiej samolot lotnictwa morskiego Rosji. Po Wielkiej Wojnie używany był podczas wojny domowej przez białogwardzistów oraz lotnictwo Armii Czerwonej, a z eksploatacji został wycofany w połowie lat 20. XX wieku. Jedyny zachowany egzemplarz samolotu eksponowany jest w Muzeum Lotnictwa Tureckiego (Havacılık Müzesi Yeşilköy) w Stambule.
Projekt i rozwój.
Wodnosamolot Grigorowicz M-5 (zwany też Szczetinin M-5) zaprojektowany został przez Dymitrija Grigorowicza, kierownika zakładów S.S. Szczetinina i M.A. Szczerbakowa w Piotrogrodzie, który był już twórcą kilku lekkich łodzi latających (M-1 – M-4). Prace nad samolotem rozpoczęły się na początku 1915 roku na życzenie dowództwa marynarki wojennej, które całkowicie zrezygnowało z wodnosamolotów francuskich na rzecz rodzimych. Prototyp M-5 oblatano w kwietniu 1915 roku, a już na początku maja pierwsze egzemplarze seryjne (12 sztuk z pierwszego zamówienia) weszły do służby. Większość egzemplarzy była napędzana silnikiem rotacyjnym Gnôme Monosoupape o mocy 74 kW (100 KM), lecz stosowano także inne silniki: Le Rhône 9 o mocy 81–88 kW (110–120 KM) i Clerget 9 o mocy 96 kW (130 KM). Nominalnie samolot nie był uzbrojony, ale w warunkach bojowych wyposażano go w ruchomy karabin maszynowy (stosowano różne typy broni, m.in. Vickers 7,7 mm, Maxim 7,62 mm czy Lewis kal. 7,7 mm), mocowany na kadłubie z prawej strony, przed stanowiskiem obserwatora. Na misje bombowe samoloty mogły zabrać też 8 malutkich lub dwie 20-kilogramowe bomby; od listopada 1915 roku część maszyn wyposażono w radiostacje o zasięgu 40 km i aparaty fotograficzne. Łączna produkcja w dwóch fabrykach (Zakłady S.S. Szczetinina i M.A. Szczerbakowa w Piotrogrodzie i Zakłady Anatra w Odessie) trwająca do połowy 1917 roku wyniosła co najmniej 183 egzemplarze, z czego 71 trafiło do Floty Czarnomorskiej, zaś ok. 60 do szkół lotniczych. Następcą tego modelu w rosyjskim lotnictwie morskim była kolejna maszyna konstrukcji Grigorowicza – M-9.
Opis techniczny.
M-5 był łodzią latającą o układzie dwupłata i konstrukcji całkowicie drewnianej. Konstrukcja kadłuba kratownicowa, wykonana z drewna jesionowego, o sklejkowym pokryciu różnej grubości – góra i boki 3 mm, burty poniżej linii wodnej 6 mm, zaś dno – 10 mm. Kadłub miał jeden stopień redanu i wspornik usterzenia na wznoszącym się końcu, a jego powierzchnia dna była znacznie szersza niż obrys kadłuba, co zapewniało większą stateczność samolotu na wodzie. Kabina dwuosobowa, otwarta, bez wiatrochronu, z miejscami obok siebie. Komora płatów trójprzęsłowa, podparta trzema parami zastrzałów o przekroju kroplowym (płat górny wysunięty do przodu, przed dolny). Skrzydła dwudźwigarowe, z drewna sosnowego. Płat górny trzyczęściowy, z baldachimem, bez wzniosu, o skosie krawędzi natarcia 4°, o cienkim profilu, kryty płótnem. Lotki drewniane, pokryte płótnem, bez kompensacji, wystające poza obrys górnego skrzydła. Płat dolny dwuczęściowy z niewielkim wzniosem, o mniejszej rozpiętości i cięciwie niż górny i identycznym skosie. Konstrukcja skrzydeł wzmocniona drutem stalowym. Usterzenie drewniane, kryte płótnem, z dużym trójkątnym statecznikiem pionowym. Pomocnicze małe pływaki o konstrukcji drewnianej krytej sklejką i prostokątnym przekroju usytuowano na końcach dolnego płata. Napęd stanowił najczęściej chłodzony powietrzem 9-cylindrowy silnik rotacyjny w układzie gwiazdy Gnôme Monosoupape o mocy 74 kW (100 KM), zawieszony pod górnym płatem i podparty do kadłuba. Rozrusznik ręczny, za pomocą korby umocowanej na stałe z przodu obudowy silnika. Zbiornik paliwa znajdował się za kabiną pilota, a paliwo docierało do silnika za pomocą ręcznej pompy. Śmigło drewniane, dwułopatowe, pchające.
Służba.
Łodzie latające Grigorowicz M-5 były używane głównie do szkolenia pilotów oraz lotów patrolowych, rozpoznawczych, a także bombowych przez lotnictwo morskie Floty Bałtyckiej i Floty Czarnomorskiej w latach 1915–1917. Podczas wojny domowej wodnosamoloty M-5 używane były także przez białogwardzistów oraz lotnictwo Armii Czerwonej. Po ustaniu działań wojennych samoloty tego typu nadal używano do szkolenia pilotów morskich aż do 1925 roku. Jeden egzemplarz M-5 po 1917 roku znalazł się w Finlandii i był używany w fińskim lotnictwie, zaś jeden został zdobyty przez Turków.
I wojna światowa – Flota Czarnomorska.
Pierwszymi okrętami, na które w maju 1915 roku trafiły nowe wodnosamoloty konstrukcji Grigorowicza, były bliźniacze krążowniki „Kaguł” („Кагул”) i „Pamiat' Merkurija” („Память Меркурия”) – po 2 sztuki. Okręty te jednak rzadko korzystały ze swego wyposażenia lotniczego, które zresztą zlikwidowano w 1916 roku. Następnie łodzie latające M-5 trafiły na wyposażenie okrętu lotniczego (przed przebudową awiza) „Ałmaz” („Алмаз”). Początkowo na okręcie stacjonowały dwie maszyny, a od 1916 roku cztery. Następnie znalazły się na pokładach dwóch kolejnych transportowców wodnosamolotów, którymi były „Impierator Nikołaj I” („Император Николай I”, 5642 BRT) i „Impierator Aleksandr I” („Император Aлександр I”, 5133 BRT), bazujące w Sewastopolu i Odessie (okręty te mogły zabierać po 7-8 wodnosamolotów). Debiut bojowy M-5 nastąpił w maju 1915 roku, kiedy to wodnosamoloty zaokrętowane na „Ałmazie” i „Impieratorze Nikołaju I” prowadziły rozpoznanie rejonu Bosforu, bombardując m.in. Stambuł (3 maja) i İğneadę (4 maja). Między 9 i 13 czerwca 1915 roku M-5 zaokrętowane na „Ałmazie” i „Impieratorze Nikołaju I” ochraniały przejście pancernika „Impieratrica Marija” z Odessy do Sewastopola. Po przystąpieniu do wojny Bułgarii, 27 października 1915 roku samoloty obu okrętów bombardowały porty w Warnie i Burgas, korygując też ogień artylerii okrętowej. 24 stycznia 1916 roku doszło do wielkiej operacji lotniczej przeciw portowi w Zonguldak, kiedy to 11 wodnopłatów (M-5 i Curtiss K) wystartowało z trzech rosyjskich transportowców lotniczych („Ałmaz”, „Impierator Nikołaj I” i „Impierator Aleksandr I”), zrzucając 38 bomb o łącznej masie 370 kg. Bez strat własnych Rosjanie zatopili parowiec „Irmingard", cztery barki oraz uszkodzili linię kolejową oraz urządzenia przeładunkowe węgla. W drodze powrotnej „Impierator Aleksandr I” został zaatakowany przez niemiecki okręt podwodny UB-7, jednak udało mu się uniknąć trafienia torpedą. Po tym ataku ochronę zespołu powierzono własnym wodnosamolotom, które wykryły i zmusiły do zanurzenia wrogi okręt podwodny. W kolejnych miesiącach transportowce lotnicze wyposażone w maszyny Grigorowicza uczestniczyły aktywnie w blokadzie tureckich złóż węglowych w rejonie Eregli–Zonguldak, atakując z powietrza składy oraz urządzenia do wydobywania i załadunku węgla, utrudniając tym samym zaopatrzenie w węgiel floty tureckiej. 9 marca 1916 roku oba „Impieratory" uczestniczyły w nieudanym bombardowaniu Warny, zaś w kwietniu wszystkie trzy okręty lotnicze z 17 zaokrętowanymi wodnosamolotami wzięły udział w osłonie rosyjskich konwojów do opanowanego tureckiego portu Rize, poszukując i zwalczając wrogie okręty podwodne. 25 sierpnia podczas wypadu floty na bułgarski port Warna, w którym uczestniczyły m.in. trzy rosyjskie okręty lotnicze, doszło do bitwy powietrzno-morskiej z flotą austro-węgierską. Atak wykonały 4 wodnosamoloty (z 20 zaokrętowanych – 12 M-5 i 8 M-9), w wyniku którego według Rosjan zestrzelono trzy samoloty wroga przy stracie jednego własnego. Była to jedna z ostatnich akcji bojowych na Morzu Czarnym wykonanych przez M-5, które zostały zastąpione przez większe i nowocześniejsze M-9.
I wojna światowa – Flota Bałtycka.
We Flocie Bałtyckiej maszyny M-5 służyły głównie do szkolenia pilotów w Szkole Lotnictwa Morskiego w Piotrogrodzie, która powstała 28 czerwca 1915 roku. Jedyny na Bałtyku rosyjski transportowiec lotniczy – „Orlica” („Орлица”, 2763 BRT) – wyposażony był od maja 1916 roku w nowocześniejsze M-9, które zastąpiły francuskie wodnopłaty FBA typ C.
Okres wojny domowej.
W okresie wojny domowej w Rosji łodzie latające M-5 stanowiły podstawowe wyposażenie Szkoły Lotnictwa Morskiego Armii Czerwonej, którą przeniesiono najpierw z Piotrogrodu do Niżnego Nowogrodu, a następnie do Samary. Od września 1919 roku szkoła miała na wyposażeniu operującą na Wołdze barkę rzeczną „Kniaginia Jewpraksija” („Kнягиня Евпраксия”) wyposażoną w 4 M-5 i 2 M-9. Barka służyła uczniom-pilotom do 1922 roku, kiedy to szkołę przebazowano do Sewastopola, zaś ostatnie M-5 wycofano ze szkolnictwa w połowie lat 20. XX wieku.
Polacy na M-5.
Od września 1916 roku do lutego 1917 roku w Szkole Lotnictwa Morskiego w Piotrogrodzie (jesienią 1916 roku przeniesionej do Baku) szkolił się miczman Eugeniusz Pławski (później m.in. dowódca ORP „Piorun”). Wykonywał on loty na łodziach M-5 i M-9. Dowódcą szkoły był również Polak – podpułkownik Grudziński, instruktorem był podchorąży Jerzy Weber. W szkole kształcił się również miczman Wacław Iwaszkiewicz i Jerzy Kłossowski, późniejszy dowódca ORP „Bałtyk”.
Egzemplarze muzealne.
Obecnie istnieje jeden zachowany egzemplarz samolotu Grigorowicz M-5 w Muzeum Lotnictwa Tureckiego (Havacılık Müzesi Yeşilköy) w Stambule.

</doc>
<doc id="3214550" url="https://pl.wikipedia.org/wiki?curid=3214550" title="Zamach w Sadzie (2008)">
Zamach w Sadzie (2008)

Zamach w Sadzie był atakiem terrorystycznym mającym miejsce 2 maja 2008 roku w meczecie Bin Salmana w muhafazie Sada w Jemenie. Z zamachu zginęło 15 osób, a 55 zostało rannych. Według lokalnych władz bomba została ukryta w motocyklu lub samochodzie.
Świadkowie twierdzą, że celem ataku mógł być imam albo lider modlitwy, oficer armii, który był salafickim sunnitą. Według świadków nie został ranny w ataku. W meczecie Bin Salmana modlą się wojskowi, którzy w Jemenie są zarówno sunnitami jak i szyickimi zajdytami.

</doc>
<doc id="3214551" url="https://pl.wikipedia.org/wiki?curid=3214551" title="Tor szlakowy">
Tor szlakowy

Tor szlakowy – odcinek toru bez rozjazdów i skrzyżowań (dotyczy także odcinków torów bez rozjazdów i skrzyżowań w obrębie posterunków ruchu).

</doc>
<doc id="3214553" url="https://pl.wikipedia.org/wiki?curid=3214553" title="Program Szwajcarski">
Program Szwajcarski

Program Szwajcarski, Wkład Szwajcarski (), tak zwany Fundusz Szwajcarski – bezzwrotna pomoc finansowa przyznana przez Szwajcarię dla niektórych krajów UE w zamian za szeroki dostęp do wspólnego rynku.
Pierwsza edycja.
Fundusze w pierwszej edycji (tzw. wkład rozszerzeniowy, ) przeznaczone były początkowo dla 10 państw członkowskich Unii Europejskiej, które przystąpiły do niej 1 maja 2004. Na mocy umów międzynarodowych, rozdysponowano ponad 1 miliard franków szwajcarskich. W 2010 r. do Funduszu przystąpiły także Bułgaria i Rumunia, a w 2015 r. Chorwacja.
W Polsce realizowana jako Szwajcarsko-Polski Program Współpracy (SPPW). W wyniku umowy podpisanej w grudniu 2007 w Bernie Szwajcaria przeznaczyła Polsce 489 milionów franków. W lipcu 2012 r. ogłoszono zakończenie podpisywania umów między Polską a Szwajcarią. W czerwcu 2017 pierwsza edycja programu została w Polsce zakończona.
Druga edycja.
Ogłoszony w 2018 r. projekt drugiej edycji (tzw. drugi wkład szwajcarski, ) początkowo przewidywał okres finansowania na lata 2020-2022, jednak Zgromadzenie Federalne Szwajcarii zawiesiło w 2019 r. czasowo podstawę prawną wypłat, aby wywrzeć presję w trakcie toczących się negocjacji z UE o rozszerzeniu dostępu Szwajcarii do wspólnego rynku. W 2021 r. przepisy odblokowano, a kwota ogólna drugiej edycji wynosi 1,302 mld CHF, z czego 1,102 mld CHF ma stanowić wsparcie polityki spójności w 13 nowych krajach członkowskich UE, a 200 mln CHF ma stanowić pomoc dla krajów członkowskich (także spoza UE-13) szczególne obciążonych imigracją spoza UE.

</doc>
<doc id="3214555" url="https://pl.wikipedia.org/wiki?curid=3214555" title="Patrick Beckert">
Patrick Beckert

Patrick Beckert (ur. 17 kwietnia 1990 w Erfurcie) – niemiecki łyżwiarz szybki, trzykrotny medalista mistrzostw świata.
Kariera.
Pierwszy sukces w karierze Patrick Beckert osiągnął w 2007 roku, kiedy wspólnie z kolegami z reprezentacji zdobył srebrny medal w biegu drużynowym podczas mistrzostw świata juniorów w Innsbrucku. Wynik ten Niemcy z Beckertem w składzie powtórzyli na rozgrywanych dwa lata później mistrzostwach świata juniorów w Zakopanem. W 2010 roku wystąpił na igrzyskach olimpijskich w Vancouver zajął 22. miejsce w biegu na 5000 m. Na rozgrywanych cztery lata później igrzyskach w Soczi zajął między innymi szóste miejsce na dystansie 10 000 m oraz ósme na dwukrotnie krótszym dystansie. Podczas dystansowych mistrzostw świata w Heerenveen w 2015 roku zajął trzecie miejsce w biegu na 10 000 m. Wynik ten powtórzył na mistrzostwach świata w Gangneung w 2017 roku.
Kilkukrotnie stawał na podium zawodów Pucharu Świata, jednak nie odniósł indywidualnego zwycięstwa. Najlepsze wyniki osiągnął w sezonie 2013/2014, kiedy zajął drugie miejsce w klasyfikacji końcowej startu masowego. Rozdzielił wtedy dwóch Holendrów: Jorrita Bergsmę i Svena Kramera.
Jego siostry, Jessica i Stephanie, również uprawiają łyżwiarstwo szybkie.

</doc>
<doc id="3214558" url="https://pl.wikipedia.org/wiki?curid=3214558" title="Czarny Wrzesień">
Czarny Wrzesień

Czarny Wrzesień – wojna domowa w Jordanii pomiędzy królem Husajnem i rządem Jordanii a radykalnymi palestyńskimi organizacjami zbrojnymi trwająca od września 1970 do lipca 1971 roku.
Początkiem wojny domowej było ogłoszenie przez Ludowy Front Wyzwolenia Palestyny powstania "wyzwolonego terytorium palestyńskiego" w północnej Jordanii 17 września 1970. Antyrządowe wystąpienie Palestyńczyków zostało stłumione przez wojsko jordańskie. W obronie Palestyńczyków interweniowała Syria, jednak na skutek wewnętrznych sporów w rządzącej nią partii Baas interwencja ta zakończyła się klęską. 27 września 1970 król Husajn i przewodniczący Organizacji Wyzwolenia Palestyny Jasir Arafat podpisali zawieszenie broni, wypracowane na szczycie państw arabskich w Kairze dzięki mediacji prezydenta Egiptu Gamala Abdel Nasera. Gdy jednak ten zmarł dzień po zawarciu porozumienia, Husajn postanowił ostatecznie zlikwidować ruch palestyński w Jordanii. Walki wewnętrzne zakończyły się w lipcu 1971 całkowitą klęską palestyńskich partyzantów, którzy wycofali się do Libanu i Syrii.
Tło wydarzeń.
Palestyńczycy w Jordanii.
Po I wojnie izraelsko-arabskiej Zachodni Brzeg Jordanu znalazł się w granicach Transjordanii. Na terytorium tym znajdowało się wówczas według różnych szacunków od 700 tys. do 720 tys. mieszkańców, z czego od 300 tys. do 500 tys. stanowili Arabowie wypędzeni z pozostałej części Palestyny, zaś blisko połowa straciła podczas wojny cały majątek. W 1950 Palestyńczycy stanowili 2/3 mieszkańców całej Jordanii i zdominowali ludność miejską, masowo przenosząc się do niewielkich dotąd jordańskich miast z obozów dla uchodźców. Jordania była w dodatku państwem młodym, które ogłosiło niepodległość w 1946, a wśród jej mieszkańców dominowali koczownicy i chłopi. Proces konsolidacji jordańskiego społeczeństwa został dopiero niedawno zapoczątkowany przez panującego w kraju króla Abd Allaha, dawniej emira Transjordanii. Palestyńczycy byli przeciętnie lepiej wykształceni niż Jordańczycy, co ułatwiło im zdominowanie jordańskiego szkolnictwa, handlu i gospodarki. Mieli również większe, praktycznie nieznane mieszkańcom Jordanii doświadczenia polityczne: tworzyli już wcześniej partie, wielu brało udział w walkach z dominacją brytyjską lub walczyło z osadnikami żydowskimi. Nie byli skłonni do łatwego zaakceptowania zwierzchnictwa monarchii haszymickiej, tym bardziej, że popularne były wśród nich idee panarabskie. Król Abd Allah postrzegany był przez Palestyńczyków jako jeden ze sprawców klęski Arabów w walce z Izraelem. Podejrzewano go o świadome doprowadzenie do niekorzystnego dla krajów arabskich zakończenia wojny w porozumieniu z Wielką Brytanią.
Czyniąc starania o konsolidację społeczeństwa i ukształtowanie jednego narodu jordańskiego, Abd Allah nie brał pod uwagę odrębnej tożsamości Palestyńczyków. Dążył do asymilacji mieszkańców Zachodniego Brzegu, ignorując fakt, że większość z nich, zwłaszcza ci, którzy nie opuścili obozów dla uchodźców, nadal liczyła na powrót do dawnych miejsc zamieszkania. Abd Allah zabronił posługiwania się nazwą "Palestyna", utrudniał tworzenie palestyńskich instytucji, państwo faworyzowało rdzennych Jordańczyków w dostępie do stanowisk publicznych. Efekty asymilacji Palestyńczyków były niewielkie. Stąd do końca swoich rządów Abd Allah musiał utrzymywać równowagę między nieprowokowaniem Izraela a przekonywaniem Palestyńczyków, że jest w rzeczywistości zwolennikiem ich dążeń niepodległościowych.
Rozwój palestyńskich formacji zbrojnych.
W latach 50. XX wieku wśród palestyńskich uchodźców w Jordanii ukształtowały się organizacje niepodległościowe: Al-Fatah (Palestyński Ruch Wyzwolenia Narodowego) i Ruch Arabskich Nacjonalistów George’a Habasza, który był początkowo organizacją panarabską i dopiero po wojnie sześciodniowej, gdy panarabizm stracił dotychczasową popularność, przekształcił się w Ludowy Front Wyzwolenia Palestyny o profilu narodowym.
Od początku przynależności Zachodniego Brzegu do Jordanii Palestyńczycy tworzyli zbrojne oddziały, które następnie dokonywały na terytorium Izraela aktów dywersji, atakowały pojazdy, posterunki wojskowe lub kibuce. Intensywność palestyńskich ataków na Izrael wzrosła po utworzeniu Al-Fatahu. Swoje oddziały (Armię Wyzwolenia Palestyny) od początku posiadała również utworzona w 1964 Organizacja Wyzwolenia Palestyny. Skutki działań militarnych Palestyńczyków były znikome.
Panujący od 1952 król Jordanii Husajn ibn Talal prowadził w stosunku do Palestyńczyków politykę podobną, co jego ojciec. Zamierzał integrować Palestyńczyków z ogółem społeczeństwa Jordanii, zdając sobie sprawę z faktu, że nie będzie w stanie zrealizować jej oczekiwań w zakresie powrotu na ziemie zajmowane przed 1949. Husajn manifestacyjnie deklarował wrogość wobec Izraela i sympatię dla tych państw arabskich, które określały się jako antyamerykańskie. Równocześnie utrzymywał w mocy sojusz z USA (nieformalny) i Wielką Brytanią. Ten dwuznaczny kurs miał zapewnić przetrwanie wciąż niepewnej monarchii haszymickiej. W lutym 1960 Husajn nadał wszystkim Palestyńczykom obywatelstwo Jordanii, zakazując równocześnie posługiwania się nazwą „Palestyna” i manifestowania różnic między Palestyńczykami a Jordańczykami. Do 1967 król Husajn rywalizował o wpływy na ruch palestyński z prezydentem Egiptu Gamalem Abdel Naserem, który był wówczas bardziej popularny wśród Palestyńczyków niż jakikolwiek polityk palestyński. Palestyńczycy wierzyli w antyizraelską retorykę prezydenta Egiptu i jego zapewnienia o możliwości budowy niepodległej Palestyny. W rzeczywistości Abdel Naser zwiększył w 1963 zainteresowanie sprawą palestyńską, gdyż proklamowana w tym samym roku unia Egiptu z Irakiem i Syrią okazała się fikcją. Media egipskie zaprzestały atakowania jordańskiej monarchii - w zamian za to król Husajn zgodził się, by na terytorium jego kraju ukształtował się niezależny ruch palestyński. Rezultatem tych uzgodnień było utworzenie w Kairze Organizacji Wyzwolenia Palestyny, której bazą wypadową uczyniono Jordanię, a przewodniczącym - Ahmada asz-Szukajriego. Zastrzeżono również, że w razie konfliktów między władzami jordańskimi a formacjami palestyńskimi mediatorem będzie Abdel Naser, co faktycznie dawało mu możliwość ingerowania w sprawy wewnętrzne Jordanii. Początkowo jednak współpraca asz-Szukajriego z królem Husajnem układała się pomyślnie, a monarcha zaczął być akceptowany przez Palestyńczyków.
Faktyczna autonomia palestyńska w Jordanii.
Organizacja Wyzwolenia Palestyny natychmiast po powstaniu przystąpiła do rozbudowy swoich struktur wojskowych i cywilnych na terenach jordańskich zamieszkiwanych przez Palestyńczyków. Tworzyła własne urzędy, znakowane palestyńskimi flagami, obłożyła ludność dodatkowym podatkiem. Bez przeszkód mógł również działać w Jordanii Al-Fatah, który od 1965 szybko zdobywał coraz większe poparcie. Równocześnie swoje wpływy wśród Palestyńczyków starały się na mniejszą skalę budować Irak i Syria. Z ich inspiracji powstały kolejne ugrupowania polityczno-wojskowe, odpowiednio Arabski Front Wyzwolenia oraz As-Sa’ika.
Z czasem OWP wysuwała pod adresem króla Husajna coraz dalej idące postulaty, co powodowało niesnaski w ich wzajemnych relacjach. W lutym 1965 Husajn mianował premierem Wasfiego at-Talla, przeciwnika naseryzmu, usuwając z tego stanowiska sympatyzującego z Egiptem Bahdżata at-Talhuniego. At-Tall odrzucił żądania asz-Szukajriego, który domagał się obłożenia wszystkich zatrudnianych przez państwo rdzennych Jordańczyków pięcioprocentowym podatkiem na rzecz formacji palestyńskich, a także otwarcia w Ammanie oficjalnego centrum OWP. Egipska mediacja nie przyniosła efektów (od końca 1965 oficjalna propaganda tego kraju ponownie przybrała oblicze antyjordańskie), stosunki między OWP a królem nadal się pogarszały, a sympatie Palestyńczyków w tym sporze były po stronie ich organizacji. Na załamywanie się dobrych relacji między organizacją a państwem jordańskim miały również wpływ antyizraelskie działania zbrojne Palestyńczyków, które pociągały za sobą izraelskie ataki odwetowe. W takich okolicznościach 13 listopada 1966 wojska izraelskie weszły do wsi As-Samu na Zachodnim Brzegu, zabijając znaczną liczbę cywilów oraz kilkunastu żołnierzy jordańskich. Władze Jordanii zaczęły obawiać się, że Izrael może wkroczyć na cały Zachodni Brzeg; Jordania nie byłaby w stanie obronić tego terytorium. Po wydarzeniach w As-Samu w miastach Zachodniego Brzegu ponownie wybuchły antyrządowe zamieszki, których palestyńscy uczestnicy żądali, by władzę w tym regionie oddać przedstawicielom OWP. Bardziej radykalni żądali nawet, by Husajn abdykował. Wystąpienia zostały stłumione, a w lutym 1967 Jordania i Egipt przestały utrzymywać stosunki dyplomatyczne.
Wiosną 1967 Husajn dokonał jednak kolejnego zwrotu w polityce zagranicznej. 21 maja zaproponował Abdel Naserowi zawarcie sojuszu, a 30 maja podpisał w Kairze „Porozumienie o wspólnej obronie”, które nie tylko zapowiadało wspólną walkę obu państw z Izraelem, ale także podporządkowywało siły jordańskie egipskiemu dowództwu. Król zamierzał w ten sposób odzyskać popularność wśród Palestyńczyków (którzy oczekiwali nowej wojny z Izraelem z nadzieją i optymizmem), a także przeciwdziałać spodziewanej inwazji izraelskiej na Zachodni Brzeg. Wojna sześciodniowa (5-10 czerwca 1967) zakończyła się jednak całkowitą klęską Arabów. Siły jordańskie zostały rozbite, a Zachodni Brzeg 8 czerwca opanowany przez przeciwników.
Palestyńczycy wobec Jordanii po wojnie sześciodniowej.
Celem Jordanii po wojnie sześciodniowej było odzyskanie Zachodniego Brzegu (państwo nie uznało faktycznej utraty tego terytorium), toteż organizacjom palestyńskimi ponownie pozwolono na aktywną działalność, w tym na utworzenie obozów w dolinie Jordanu i wznowienie antyizraelskich akcji zbrojnych. 
Przebieg wojny sześciodniowej sprawił jednak, że działacze palestyńscy doszli do przekonania, że powstanie niepodległej Palestyny będzie możliwe jedynie drogą „wojny ludowej” - samodzielnych działań partyzanckich. Zamierzali prowadzić w pełni niezależne działania zbrojne mimo faktu, że ich organizacje były zależne od ich materialnego wsparcia. Dopuścili także możliwość atakowania krajów, które ich gościły, jeśli uznali to za korzystne dla własnych celów.
Do końca 1967 i w 1968 Palestyńczycy, atakując Izrael, nadal jednak współpracowali z wojskami jordańskimi. 21 marca 1968 jordańska artyleria uratowała od rozbicia główny obóz Al-Fatah w Al-Karamie, co palestyńska propaganda ukazywała następnie jako zwycięską bitwę, w której główną rolę przypisano partyzantom; to oni rzekomo mieli przyjść z pomocą nieudolnie walczącym Jordańczykom. W ciągu kolejnych miesięcy zbrojne formacje palestyńskie przyciągnęły kilkanaście tysięcy ochotników.
Antykrólewskie wystąpienie Palestyńczyków.
Palestyńskie organizacje, uzyskujące bezpośrednią pomoc z ZSRR, zaczęły ulegać coraz większej radykalizacji w duchu lewicowym. Ich przywódcy doszli również do przekonania, że monarchia jordańska jest słaba i może zostać łatwo obalona. Niektórzy, jak George Habasz, twierdzili wprost, że walka z Haszymitami jest obowiązkiem Palestyńczyków tak samo, jak dążenie do zniszczenia Izraela. W listopadzie 1968 doszło do pierwszych starć między oddziałami armii jordańskiej a formacjami palestyńskimi. Napięcia jordańsko-palestyńskie podsycała Syria, rządzona od 1963 przez socjalistyczną partię Baas.
Król Husajn początkowo starał się uniknąć wojny domowej. Nadal sądził, że sojusz z Egiptem i Syrią, a także wspieranie formacji palestyńskich pomoże wygrać nową wojnę z Izraelem i odzyskać Zachodni Brzeg. Miał również na uwadze fakt, że wojsko jordańskie musiało dopiero zostać odtworzone po wojnie sześciodniowej. Dlatego w 1969 "de facto" pogodził się z opanowaniem przez organizacje palestyńskie obozów dla uchodźców na przedmieściach Ammanu i ich wzmożoną aktywnością na północy kraju. Ostatecznie uznał jednak, że działalność Palestyńczyków przynosi Jordanii większe straty niż korzyści. Latem 1970 palestyńskie formacje ponownie dopuszczały się ataków na urzędników państwowych i jordańską policję, anarchizując sytuację w największych miastach kraju. Możliwość usunięcia Palestyńczyków z Jordanii Husajn omówił z prezydentem Stanów Zjednoczonych Richardem Nixonem podczas swojej oficjalnej wizyty w Waszyngtonie w 1969, uzyskując jego aprobatę.
26 lipca 1970 Jordania zgodziła się na drugi plan pokojowy Williama Rogersa, który zakładał trzymiesięczny rozejm izraelsko-arabski, a także wycofanie się przez Izrael z ziem zajętych w toku wojny sześciodniowej. Takie rozwiązanie całkowicie satysfakcjonowało Husajna, natomiast było nie do przyjęcia dla organizacji palestyńskich. Bojówki palestyńskie w sierpniu 1970 ponownie zorganizowały serię zamachów na jordańskich urzędników, starając się całkowicie opanować sytuację w miastach. 1 września 1970 w Ammanie ostrzelany został konwój samochodów, w którym poruszał się król (nie wiadomo jednak, czy był to zaplanowany zamach). Wydarzenie to ostatecznie przekonało Husajna, że palestyńskie formacje działają na szkodę Jordanii i muszą zostać z niej usunięte.
Czarny Wrzesień.
Porwanie samolotów pasażerskich. Wojna domowa.
6 września 1970 członkowie Ludowego Frontu Wyzwolenia Palestyny dokonali porwania czterech samolotów w Europie i jednego w Bahrajnie (kolejne porwanie zostało udaremnione), a trzy z nich skierowali na pustynne lotnisko Dawson's Field na terenie Jordanii. Większość pasażerów została uwolniona, jednak 54 z nich Palestyńczycy zatrzymali w Ammanie, zaś puste samoloty wysadzili w powietrze. Akt ten miał być demonstracją siły Palestyńczyków i słabości Jordanii. Również na początku września 1970 wizytę w Jordanii odbyli przywódcy As-Sa’iki, zapewniając, że OWP może liczyć na pomoc syryjską. W Damaszku odbywały się wiece, w czasie których wzywano do walki w obronie Palestyńczyków w Jordanii.
Jedenaście dni po porwaniu samolotów palestyńscy działacze ogłosili w Irbidzie powstanie rządu ludowego. Przywódcy LFWP obwieścili, że na terenie północnej Jordanii powstało wyzwolone terytorium palestyńskie. Król Husajn natychmiast nakazał armii jordańskiej uderzenie na obozy dla uchodźców pod Ammanem, a 16 września ogłosił powstanie rządu wojskowego z Muhammadem Dawudem al-Abbasim na czele. Walki w obozach przeciągnęły się dłużej, niż zakładał król, trwały bowiem jedenaście dni, jednak zgodnie z jego oczekiwaniami zakończyły się całkowitym sukcesem sił rządowych. OWP twierdziła następnie, że w walkach poległo 3,5 tys. Palestyńczyków. Stolica znalazła się pod kontrolą sił jordańskich. W czasie wojny domowej Palestyńczykom udzieliła pomocy Syria, wysyłając im znaczną ilość broni. Celem tej pomocy nie było jednak obalanie monarchii jordańskiej, ale utworzenie przy granicy niewielkiego terytorium palestyńskiego, co mogłoby być punktem wyjścia do rozmów z Husajnem.
Interwencja syryjska.
20 września 1970 dwieście czołgów syryjskich, oficjalnie obsługiwanych przez bojowników OWP, przekroczyło granicę syryjsko-jordańską, pomagając Palestyńczykom ponownie opanować Irbid i Adżlun. Inicjatorem takiej syryjskiej interwencji był Salah Dżadid, przywódca radykalnego skrzydła syryjskiej partii Baas, od zamachu stanu w Syrii w 1966 jeden z najpotężniejszych polityków w kraju. Minister obrony Syrii, Hafiz al-Asad, był przeciwnikiem wysyłania wojsk do Jordanii (godził się jedynie dotąd na przekazywanie broni), co jego zdaniem mogłoby wplątać kraj w wojnę z Izraelem, na którą Syria nie była gotowa. Nie skierował zatem syryjskiego lotnictwa do Jordanii wspólnie z siłami pancernymi, co stało się przyczyną klęski interweniujących, którzy musieli wycofać się po trzech dniach.
Szczyt w Kairze. Ostateczna klęska Palestyńczyków.
W celu załagodzenia konfliktu między przywódcami krajów arabskich prezydent Egiptu Gamal Abdel Naser zorganizował w Kairze szczyt w dniach 22-25 września 1970. Zostało na nim wynegocjowane porozumienie zakładające wycofanie oddziałów zbrojnych z miast jordańskich, zawieszenie broni oraz zwolnienie jeńców; porozumienie to 27 września 1970 podpisali król Husajn oraz Jasir Arafat. Wyrazem dobrej woli rządu miało być powołanie rządu cywilnego na czele z Ahmadem Tukanem. W Ammanie starcia zakończyły się. Dzień po zawarciu porozumienia Gamal Abdel Naser zmarł, co pozbawiło Palestyńczyków egipskiego wsparcia w konflikcie z królem Husajnem.
W takiej sytuacji Husajn polecił armii jordańskiej zlikwidować pozostałe jeszcze palestyńskie obozy zbrojne. W ciągu krótkiego zawieszenia broni Palestyńczycy zdołali jedynie ewakuować ocalałe oddziały na północ kraju. W marcu 1971 Jordańczycy odzyskali kontrolę nad Irbidem, zaś ostatni obóz palestyński w górach Adżlun poddał się po czterodniowym oblężeniu 17 lipca 1971. Palestyńczycy nie mogli już liczyć na pomoc syryjską, gdyż w grudniu 1970 w Syrii doszło do zamachu stanu, po którym władzę w kraju objął Hafiz al-Asad, zmieniając następnie kurs polityki zagranicznej kraju. Syria przyjęła jedynie resztki rozbitych oddziałów palestyńskich z Adżlunu. Inni ocaleli bojówkarze palestyńscy znaleźli schronienie w Libanie.
Konsekwencje.
Wskutek wydarzeń Czarnego Września dotychczasowe struktury wojskowe i polityczne ruchu, zarówno należące do OWP, jak i do konkurujących z nią formacji, zostały w znacznej mierze zniszczone. Jordania przestała być centrum palestyńskiego ruchu zbrojnego, które przeniosło się do Libanu. Równocześnie wśród Palestyńczyków wzmocniło się dążenie do utworzenia własnego państwa, a formacje palestyńskie jeszcze się zradykalizowały, co było szczególnie widoczne w latach 1971-1973. Przejawem tej radykalizacji było utworzenie w 1971 organizacji terrorystycznej Czarny Wrzesień, która swoją nazwą upamiętniała wydarzenia poprzedniego roku. Wojna domowa w 1970 dowiodła również, że jedność arabska była mitem; ugrupowania głoszące panarabizm zachowały jednak pewną popularność wśród Palestyńczyków jeszcze przez kilka lat. W odpowiedzi na zniszczenie palestyńskich oddziałów granice z Jordanią zamknęły Syria i Irak, zaś Algieria zawiesiła stosunki dyplomatyczne z Jordanią.

</doc>
<doc id="3214559" url="https://pl.wikipedia.org/wiki?curid=3214559" title="Parafia Świętego Stanisława Biskupa w Lutowiskach">
Parafia Świętego Stanisława Biskupa w Lutowiskach



</doc>
<doc id="3214560" url="https://pl.wikipedia.org/wiki?curid=3214560" title="Parafia Świętej Anny w Ustrzykach Górnych">
Parafia Świętej Anny w Ustrzykach Górnych



</doc>
<doc id="3214563" url="https://pl.wikipedia.org/wiki?curid=3214563" title="Jan Grzegorczyk (burmistrz)">
Jan Grzegorczyk (burmistrz)

Jan Grzegorczyk (ur. 10 maja 1899 w Ozorkowie, zm. 23 lutego 1969 tamże) – działacz socjalistyczny, komunistyczny i związkowy, burmistrz Ozorkowa (1945–1950), przewodniczący Miejskiej Rady Narodowej (MRN) w Ozorkowie.
Od 1912 pracował w przędzalni bawełny i tkalni w Ozorkowie, skończył szkołę przyfabryczną. 1916–1919 pracował na roli w Niemczech, po powrocie do kraju odbywał do 1922 służbę wojskową w 10 pułku artylerii w Łodzi, uzupełniając równocześnie wykształcenie w zakresie 4 klas gimnazjum, po zwolnieniu z wojska ponownie pracował jako tkacz. Działacz TUR (1924–1925 sekretarz oddziału) i Związku Zawodowego Robotników i Robotnic Przemysłu Włókienniczego w Polsce. Delegat fabryczny, aktywny organizator i współorganizator strajków, członek komitetów fabrycznych. Współpracował z działaczami komunistycznymi i kolportował komunistyczną literaturę, za co w 1926 wydalono go z TUR. 1927–1938 członek MOPR, zbierał składki i pomagał rodzinom aresztowanych komunistów. IX 1939 zmobilizowany do WP, do 54 pułku artylerii polowej, podczas obrony Warszawy został kontuzjowany i wzięty do niemieckiej niewoli, z której uciekł. Od 1943 w PPR, od 1948 PZPR. Od stycznia 1945 organizował aparat "władzy ludowej" w Ozorkowie, został burmistrzem miasta (do 1950) i członkiem egzekutywy Komitetu Miejskiego (KM) PPR/PZPR (do 1956). Od 1950 przewodniczący MRN w Ozorkowie. Od 1958 na rencie dla zasłużonych. Odznaczony m.in. Krzyżem Oficerskim Orderu Odrodzenia Polski.

</doc>
<doc id="3214565" url="https://pl.wikipedia.org/wiki?curid=3214565" title="Polska na Mistrzostwach Europy w Lekkoatletyce 2012">
Polska na Mistrzostwach Europy w Lekkoatletyce 2012

Polska na Mistrzostwach Europy w Lekkoatletyce 2012 – reprezentacja Polski podczas zawodów liczyła 57 zawodników: 24 kobiety oraz 33 mężczyzn. 
Po raz pierwszy w historii, mistrzostwa Europy w lekkoatletyce odbywały się w tym samym roku, co igrzyska olimpijskie. W związku z faktem, że mistrzostwa w Helsinkach odbywały się miesiąc przez igrzyskami w Londynie, w reprezentacji Polski na mistrzostwa Europy w Helsinkach nie znaleźli się niektórzy lekkoatleci przygotowujący się do startu w Londynie, między innymi broniący tytułów mistrza Europy sprzed dwóch lat z Barcelony Tomasz Majewski, Piotr Małachowski oraz Marcin Lewandowski, aktualny mistrz świata Paweł Wojciechowski, a także Adam Kszczot, Anna Rogowska, Karolina Tymińska, Paweł Fajdek, Żaneta Glanc, Łukasz Michalski, Renata Pliś.
Występy reprezentantów Polski.
Reprezentanci Polski zdobyli łącznie 4 medale: 1 złoty oraz 3 brązowe.

</doc>
<doc id="3214566" url="https://pl.wikipedia.org/wiki?curid=3214566" title="Parafia św. Michała Archanioła w Wietrznie">
Parafia św. Michała Archanioła w Wietrznie

Parafia św. Michała Archanioła w Wietrznie − parafia rzymskokatolicka znajdująca się w archidiecezji przemyskiej, w dekanacie Dukla. 
Parafia w Wietrznie erygowano w XVI w., wtedy też wzniesiono tam pierwszy drewniany kościół. 
Kościół parafialny św. Michała Archanioła został wzniesiony w 1752 r. z wykorzystaniem elementów wcześniejszej budowli. Kościół orientowany, drewniany konstrukcji zrębowej na podmurowaniu, z wieżą i kruchtą konstrukcji słupowej. Prezbiterium zamknięte trójbocznie, przy nim od północy prostokątna zakrystia. Wnętrze prezbiterium ozdobione polichromią figuralno-ornamentalną z 1880 r. autorstwa Leona Wróblewskiego. Remontowany na początku XX wieku, następnie w |latach 80. XX wieku i w pierwszej dekadzie XXI wieku.
Kościół zaliczany jest do obiektów położonych na Szlaku architektury drewnianej.

</doc>
<doc id="3214569" url="https://pl.wikipedia.org/wiki?curid=3214569" title="Gra o tron (gra karciana)">
Gra o tron (gra karciana)

Gra o Tron - Gra Karciana (HBO) () – dwuosobowa gra karciana wydana przez Fantasy Flight Games w 2010 według projektu Erica M. Langa oraz Christiana T. Petersena. Gra powstała na kanwie serialu HBO Gra o Tron, którego akcja rozgrywa się w świecie przedstawionym w serii powieści fantasy George’a R.R. Martina pod tytułem "Pieśń lodu i ognia". Polskie tłumaczenie zostało przygotowane przez wydawnictwo Galakta.
Mechanika gry.
Mechanika gry została oparta na grze karcianej , jednak celem dotarcia do większej ilości graczy zasady zostały nieco uproszczone.
Gra toczy się pomiędzy dwójką graczy reprezentujących walczące ze sobą rody Lannisterów i Starków. Gracze maja do dyspozycji karty z wizerunkami postaci serialowych, dzięki którym rozgrywają bitwy i intrygi jak bohaterowie stworzeni przez George’a R.R. Martina. Każdy reprezentant rodu wyzywa przeciwnika poprzez zagranie karty fabuły, dzięki której zdobywa przewagę, by kolejno zmobilizować siły wynikające z postaci, obszarów, a także dodatków. Gracze otrzymują do dyspozycji karty wyzwań Wojskowych, Intryg oraz Władzy. Za każde wygrane wyzwanie przydzielane są punkty władzy. Wygrywa gracz, który jako pierwszy zdobędzie 15 punktów władzy.
Zawartość pudełka z grą.
W skład pudełka wchodzą:

</doc>
<doc id="3214570" url="https://pl.wikipedia.org/wiki?curid=3214570" title="Parafia Chrystusa Króla w Trzcianie-Zawadce">
Parafia Chrystusa Króla w Trzcianie-Zawadce

Parafia Chrystusa Króla w Trzcianie-Zawadce Rymanowskiej − parafia rzymskokatolicka z siedzibą w Trzcianie-Zawadce Rymanowskiej, znajdująca się w archidiecezji przemyskiej, w dekanacie Dukla.

</doc>
<doc id="3214571" url="https://pl.wikipedia.org/wiki?curid=3214571" title="Wierzbięta z Paniewic">
Wierzbięta z Paniewic

Wierzbięta z Paniewic (zm .1369) – rycerz polski herbu Niesobia, starosta generalny Wielkopolski.
Życiorys.
Lata młodości i pochodzenie Wierzbięty nie są znane, wiadomo, że pochodził z rycerskiego rodu herbu Niesobia i pisał się z Paniewic. 
Kazimierz Wielki musiał cenić jego zdolności i oddanie, ponieważ w 1351 mianował go starostą generalnym Wielkopolski w miejsce odwołanych starostów: poznańskiego Maćka Borkowica i kaliskiego Przecława z Gułtów. Król reaktywował urząd starosty generalnego tej prowincji, Wierzbięta jako jego przedstawiciel sprawował władzę nad całą targaną anarchią dzielnicą.
Odwołani starostowie i Sędziwój z Czarnkowa, przy poparciu części możnych rodów wielkopolskich (m.in. Nałęczów i Zarembów), zawiązali 2 września 1352 w Poznaniu konfederację rycerską formalnie skierowaną nie przeciw królowi a staroście generalnemu. Wierzbiętę popierały rody Doliwów, Leszczyców i Porajów oraz drobne rycerstwo. Niepokoje a po zamordowaniu przez konfederatów wojewody kaliskiego Beniamina także akcje zbrojne, trwały do 1364, wcześniej w 1360 na śmierć został skazany Maciej Borkowic. Walkę z opozycją wielkopolską zakończył poznański proces sądowy nad Sędziwojem z Czarnkowa, arbitrami byli król i starosta generalny.
W 1365 Kazimierz Wielki nadał Wierzbięcie zamek Kępno z miastem oraz wsie Bobrowniki, Grębanin i Mianowice w ziemi rudzkiej. Od 1360 pełnił urząd kasztelana poznańskiego. Król wykorzystywał jego zdolności dyplomatyczne, w polityce zagranicznej, w 1363 Wierzbięta zawarł sojusz z Waldemarem, królem Danii. Złożył jako świadek podpis i pieczęć na akcie hołdu lennego braci von Osten posiadaczy Santoka i Drezdenka (1365). W 1368 negocjował i zawarł w imieniu Kazimierza Wielkiego porozumienie z Marchią Brandenburską.
Dwukrotnie żonaty. Z pierwszej żony syn, Mikołaj z Kępna. Z drugiej żony Dobrochny córki: Agata, zakonnica i Dorota, ksieni klarysek w Krakowie.
Wierzbięta z Paniewic zmarł 12 stycznia 1369.

</doc>
<doc id="3214579" url="https://pl.wikipedia.org/wiki?curid=3214579" title="Hedelfingen">
Hedelfingen

Hedelfingen, Stuttgart-Hedelfingen – okręg administracyjny "(Stadtbezirk)" w Stuttgarcie, w kraju związkowym Badenia-Wirtembergia. Liczy 9 129 mieszkańców (31 grudnia 2011) i ma powierzchnię 7,32 km².

</doc>
<doc id="3214581" url="https://pl.wikipedia.org/wiki?curid=3214581" title="Stuttgart-Hedelfingen">
Stuttgart-Hedelfingen



</doc>
<doc id="3214585" url="https://pl.wikipedia.org/wiki?curid=3214585" title="Abbas I (regent Egiptu)">
Abbas I (regent Egiptu)



</doc>
<doc id="3214587" url="https://pl.wikipedia.org/wiki?curid=3214587" title="Sinitta">
Sinitta

Sinitta właściwie Sinitta Renay Malone (ur. 19 października 1968 w Seattle w stanie Waszyngton) – amerykańska piosenkarka muzyki disco i pop, a także R&amp;B i house, która większość swojego zawodowego życia spędziła w Wielkiej Brytanii. Szczyt jej popularności przypada na drugą połowę lat 80., kiedy to wylansowała piosenki wyprodukowane przez Stocka, Aitkena i Watermana takie jak „Toy Boy”, „So Mucho”, „Cross My Broken Heart”, „Right Back Where We Started From”, „G.T.O.” i „I Don’t Believe In Miracles”.
Życiorys.
Wczesne lata.
Przyszła na świat w Seattle w stanie Waszyngton w rodzinie piosenkarki Miquel Brown (właściwie Michael Brown) i Anthony’ego Blacketta jako jedna z bliźniaczek – ma siostrę Gretę. W 1973 jej rodzice rozwiedli się.
Jej matka była popularną w latach 70. i 80. kanadyjską aktorką i grała m.in. w filmach: "Superman", "Salomon i królowa Saby" z Halle Berry, "Francuski pocałunek", "Dowcip" i "Jak stracić przyjaciół i zrazić do siebie ludzi") i wokalistką disco/soul. Sinitta uczęszczała do szkoły z internatem w Wielkiej Brytanii.
Początki kariery.
Swoją karierę w show biznesie rozpoczęła występując w musicalu "Czarnoksiężnik" ("The Wiz", 1980) i jako Frankie w filmie Jima Sharmana "Shock Treatment" ("Terapia szokowa", 1981). Występowała na West End w spektaklach: "Koty", "Krwiożercza roślina ", "Smokey Joe’s Cafe", "Lakier do włosów", "Masquerade" i "Mutiny!". 24 grudnia 1982 Sinitta pojawiła się w programie telewizyjnym Channel 4 "Shock" ("Rura") jako tancerka z grupą Imagination. W 1985 była kapitanem jednej z drużyn w programie dla dzieci ITV "The Wall Game".
Kariera muzyczna.
Sinitta początkowo nagrywała muzykę taneczną w 1983, wydając swój pierwszy singiel „Break Me Into Little Pieces” z Hot Gossip. W tym samym roku pojawiła się także w wideoklipie piosenki „Rock the Boat” śpiewanym przez Forresta. Przełomem były jej piosenki disco-pop wyprodukowane przez studio Stocka, Aitkena i Watermana - „Cruising” (1984) i „So Macho” (1985), które trzy miesiące później w marcu 1986 wspięły się na pozycję drugą. Sinitta znalazła się w czasopismach brytyjskich dla nastolatek. Trzy kolejne Top 10 singli to „Toy Boy” (numer 4, lipiec 1987), „Cross My Broken Heart” (numer 6, marzec 1988) i „Right Back Where We Started From” (numer 4, czerwiec 1989). Cover hitu „Love and Affection” Roberta Knighta z 1973 osiągnął numer 20 w październiku 1989. 
W 1992 podpisała kontrakt z Arista Records label. Jednak w lipcu 1992 utwór „Shame Shame Shame” utknął na 28. miejscu. Na początku 1993 wydała singiel „The Supreme EP”, który wyróżniał się kolekcją coverów. W 1998 powróciła na estradę z albumem "Naughty Naughty". Skoncentrowała się potem na teatrze i pracy A&amp;R.
W listopadzie 2021 powróciła na scenę Churchill Theatre w Bromley jako „Mama” Morton w musicalu "Chicago". 3 grudnia 2021 Sinitta wydała świąteczny utwór „I Won’t Be Lonely This Christmas”. 
Życie osobiste.
Była związana z angielskim piłkarzem pochodzenia nigeryjsko-gujańskiego Johnem Fashanu, brytyjskim piosenkarzem, kompozytorem i aktorem Davidem Essex (1984) i aktorem Bradem Pittem (1988-89).
W latach 1981-96 była w nieformalnym związku z angielskim łowcą talentów i producentem telewizyjnym Simonem Cowellem. Byli razem, z przerwami, przez 20 lat, spotykali się, kiedy Sinitta miała zaledwie 14 lat) 
W kwietniu 2002 wyszła za mąż za Andy'ego Willnera. W listopadzie 2005 ogłoszono, że Kerry West miała być zastępczą matką dla dziecka z mężem, lecz po ośmiu tygodniach poroniła. Sinitta wyznała, że aborcja miała ogromny wpływ na jej życie i była jednym z czynników, który uniemożliwił jej posiadanie dzieci. Adoptowali bliźniaki - Magdalenę i Zaca. Rozwiedli się w 2010.

</doc>
<doc id="3214588" url="https://pl.wikipedia.org/wiki?curid=3214588" title="Tenis stołowy na Letnich Igrzyskach Paraolimpijskich 2004">
Tenis stołowy na Letnich Igrzyskach Paraolimpijskich 2004

Tenis stołowy na Letnich Igrzyskach Paraolimpijskich 2004 w Atenach rozgrywany był między 18 – 27 września, w hali "Galatsi Olympic Hall". Do rywalizacji przystąpiło 239 zawodników (174 mężczyzn i 65 kobiet).
Zawodnicy podzieleni byli na kilka grup w zależności od rodzaju niepełnosprawności:

</doc>
<doc id="3214594" url="https://pl.wikipedia.org/wiki?curid=3214594" title="Goalball na Letnich Igrzyskach Paraolimpijskich 2004">
Goalball na Letnich Igrzyskach Paraolimpijskich 2004

Goalball na Letnich Igrzyskach Paraolimpijskich 2004 w Atenach rozgrywany był między 20.09 – 26 września, w hali "Faliro Sports Pavilion Arena". Do igrzysk zakwalifikowało się 12 drużyn – w turnieju mężczyzn, i 8 – w turnieju kobiet.

</doc>
<doc id="3214599" url="https://pl.wikipedia.org/wiki?curid=3214599" title="Usługi informatyczne">
Usługi informatyczne

Usługi informatyczne – usługi związane ze sprzętem komputerowym i oprogramowaniem oraz usługi przetwarzania danych. Kategoria ta obejmuje również usługi konsultacyjne i wdrożeniowe w odniesieniu do sprzętu komputerowego i oprogramowania, konserwację i naprawę komputerów oraz urządzeń peryferyjnych, usługi odzyskiwania danych w przypadku awarii, zapewnianie doradztwa i pomocy w sprawach związanych z zarządzaniem zasobami komputerowymi, analizę, projektowanie i programowanie gotowych systemów (łącznie z opracowywaniem i projektowaniem stron internetowych), oraz konsultacje techniczne związane z oprogramowaniem, licencje na używanie oprogramowania produkowanego seryjnie, opracowywanie, wytwarzanie, dostawę i dokumentację oprogramowania dostosowanego do indywidualnych potrzeb, łącznie z systemami operacyjnymi wykonanymi na zamówienie dla poszczególnych użytkowników, konserwację systemów i inne usługi wsparcia, takie jak szkolenie oferowane w ramach usług konsultacyjnych, usługi przetwarzania danych, takie jak wprowadzanie danych, tworzenie tabel i przetwarzanie na zasadzie współużytkowania ("time-sharing"), usługi administrowania serwerem internetowym (np. dostarczanie miejsca na serwerze internetowym do zamieszczania stron internetowych klienta); zarządzanie urządzeniami komputerowymi.

</doc>
<doc id="3214603" url="https://pl.wikipedia.org/wiki?curid=3214603" title="Usługa prawna">
Usługa prawna

Usługa prawna – według rozporządzenia UE usługa doradztwa i reprezentowania we wszelkich postępowaniach sądowych i pozasądowych, redagowania projektów dokumentacji prawnej i aktów prawnych, doradztwo w zakresie certyfikacji, usługi powiernictwa i sądownictwa polubownego.

</doc>
<doc id="3214604" url="https://pl.wikipedia.org/wiki?curid=3214604" title="Umorzenie długu">
Umorzenie długu

Umorzenie długu – dobrowolne anulowanie całości lub części zadłużenia w ramach porozumienia umownego pomiędzy wierzycielem a dłużnikiem. Umorzenie długu może nastąpić w wyniku pozytywnej odpowiedzi wierzyciela na prośbę dłużnika, w której zawarte zostały obiektywne argumenty uzasadniające brak możliwości spłaty zadłużenia.

</doc>
<doc id="3214605" url="https://pl.wikipedia.org/wiki?curid=3214605" title="Wieńczysław Wagner">
Wieńczysław Wagner

Wieńczysław Józef Wagner von Igelgrund zum Zorstein (ur. 12 grudnia 1917 w Moskwie, zm. 11 lutego 2013 w Sarasocie) – porucznik NOW-AK i PSZ, powstaniec warszawski, działacz społeczny i profesor nauk prawnych w USA i w Polsce specjalizujący się w prawie międzynarodowym i porównawczym.
Życiorys.
Urodził się jako syn Józefa Wagnera von Igelgrund zum Zorstein i Małgorzaty z domu de Ferrein. Ukończył Gimnazjum im. Joachima Lelewela w Warszawie. W latach 1935–1939 studiował prawo na Uniwersytecie Warszawskim. Był wiceprezesem Polskiego Akademickiego Związku Zbliżenia Międzynarodowego „Liga” i Koła Prawników UW. Był jednym z delegatów „Ligi” wysłanych do Włoch w 1938 w celu podpisaniu umowy z oficjalną włoską organizacją studencką GUF ("Gruppo universitario fascista"). Od 1937 był członkiem korporacji akademickiej „Arkonia”, a w 1939 uzyskał tytuł magistra prawa na UW oraz w Akademii Prawa Międzynarodowego w Hadze. Podczas okupacji odbył w Warszawie aplikację sądową i adwokacką. Był żołnierzem NOW, kierownikiem warszawskiego Wydziału Informacji i członkiem Zarządu Okręgu Stronnictwa Narodowego, oraz pracownikiem Delegatury Rządu na Kraj (w sekcji spraw zagranicznych „Moc", na stanowisku referenta w referacie zachodnioeuropejskim i w referacie wschodnioeuropejskim). Podczas powstania warszawskiego był oficerem do spraw specjalnych Zgrupowania NOW-AK „Harnaś” i redaktorem naczelnym "Warszawskiego Dziennika Narodowego".
Po upadku powstania był więziony w niemieckich obozach jenieckich w Fallingbostel i Bergen-Belsen, skąd został wyzwolony przez wojska amerykańskie, po czym został zastępcą szefa Wydziału VI Sztabu Polskiego Ośrodka Wojennego w Lubece. Następnie pracował w dziale informacji i prasy II Korpusu Polskich Sił Zbrojnych we Włoszech, skąd został przeniesiony na placówkę do Paryża, gdzie w 1947 obronił doktorat z prawa międzynarodowego na Uniwersytecie Paryskim. W czasie pobytu we Francji był wiceprezesem Polskiego Stowarzyszenia Studentów Katolickich Veritas, pierwszym prezesem Oddziału Koła Armii Krajowej we Francji, członkiem Rady Naczelnej Koła AK w Londynie i przewodniczącym I Zjazdu Uchodźstwa Wojennego we Francji. W 1948 wyjechał do Stanów Zjednoczonych, gdzie w rok później rozpoczął studia doktoranckie na Northwestern University w Chicago, które ukończył w 1953 z tytułem "Juris Doctor", a w 1957 z tytułem "Doctor of Juridical Sciences" (odpowiednik habilitacji). W latach 1953–1962 był profesorem prawa na University of Notre Dame, w latach 1962–1971 na Indiana University ("full professor with tenure"), w latach 1971–1989 na University of Detroit, w latach 1989–1990 na Uniwersytecie Mikołaja Kopernika, a następnie na Uniwersytecie Jagiellońskim. Był profesorem wizytującym na ponad 30 uczelniach na świecie i autorem ponad 250 prac naukowych z zakresu prawa konstytucyjnego, międzynarodowego, cywilnego i porównawczego, a także rozwoju polskiej tolerancji i myśli demokratycznej w okresie przedrozbiorowym, oraz wieloletnim redaktorem naczelnym periodyku prawniczego "American Journal of Comparative Law" w latach 1962–1990. Był również zamiejscowym członkiem korespondentem Polskiego Towarzystwa Naukowego na Obczyźnie. Miał troje dzieci: Józefa, Aleksandrę i Małgorzatę. Pochowany na cmentarzu Powązki Wojskowe w Warszawie (kwatera D18-kol. lewe A-4-1).

</doc>
<doc id="3214618" url="https://pl.wikipedia.org/wiki?curid=3214618" title="Krogulczyk kryzowany">
Krogulczyk kryzowany

Krogulczyk kryzowany, krogulec kryzowany ("Microspizias collaris") – gatunek ptaka drapieżnego z rodziny jastrzębiowatych (Accipitridae), zamieszkujący Amerykę Południową. Jeden ze słabiej poznanych gatunków dziennych ptaków drapieżnych. Nie jest zagrożony wyginięciem.
Blisko spokrewniony z krogulczykiem drobnym ("M. superciliosus"). W 2021 roku został przeniesiony do nowo utworzonego rodzaju "Microspizias", choć wielu autorów nadal umieszcza go w "Accipiter". Nie wyróżnia się podgatunków.
Grzbiet i głowa mają barwę brązowo-czarną z białymi i brązowymi, gęstymi cętkami po bokach głowy. Gardło jest białe, klatka piersiowa, brzuch, podbrzusze i uda białe w ciemne pasy, ogon czarno-brązowy z 4–5 szerokimi, jasnymi pasami. Osobniki tego gatunku osiągają długość 23–24 cm (samice 29–30 cm), a rozpiętość ich skrzydeł wynosi 43–53 cm.
Krogulczyki kryzowane występują w zachodniej i północno-zachodniej Ameryce Południowej – na terenie Peru, Ekwadoru, Kolumbii i zachodniej Wenezueli. Żyją w lasach i na obrzeżach lasów, głównie subtropikalnych i wilgotnych. W Peru widywane na wysokościach 1500–2500 m n.p.m., w Ekwadorze na 1500–2200 m n.p.m., w Kolumbii na 500–1800 m n.p.m., a w Wenezueli na 1300–1800 m n.p.m.
Prawdopodobnie żywią się głównie mniejszymi ptakami.
Międzynarodowa Unia Ochrony Przyrody (IUCN) od 2020 roku uznaje krogulczyka kryzowanego za gatunek najmniejszej troski (LC – "Least Concern"). Wcześniej (od 1994 roku) gatunek był uznawany za bliski zagrożenia (NT – "Near Threatened"). Liczebność światowej populacji szacuje się na 10 000 – 19 999 dorosłych osobników. Trend liczebności populacji uznaje się za stabilny, choć w przyszłości może mu zagrażać niszczenie siedlisk.

</doc>
<doc id="3214620" url="https://pl.wikipedia.org/wiki?curid=3214620" title="Twyrdica (obwód Burgas)">
Twyrdica (obwód Burgas)

Twyrdica (bułg. "Твърдица") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 481 mieszkańców.

</doc>
<doc id="3214621" url="https://pl.wikipedia.org/wiki?curid=3214621" title="Accipiter collaris">
Accipiter collaris



</doc>
<doc id="3214627" url="https://pl.wikipedia.org/wiki?curid=3214627" title="Rudnik (obwód Burgas)">
Rudnik (obwód Burgas)

Rudnik (bułg. "Рудник") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 3501 mieszkańców.

</doc>
<doc id="3214638" url="https://pl.wikipedia.org/wiki?curid=3214638" title="Rawnec (obwód Rawnec)">
Rawnec (obwód Rawnec)

Rawnec (bułg. "Равнец") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 1324 mieszkańców.

</doc>
<doc id="3214640" url="https://pl.wikipedia.org/wiki?curid=3214640" title="Marinka (obwód Burgas)">
Marinka (obwód Burgas)

Marinka (bułg. "Маринка") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 1159 mieszkańców.

</doc>
<doc id="3214647" url="https://pl.wikipedia.org/wiki?curid=3214647" title="SBS (polskie przedsiębiorstwo)">
SBS (polskie przedsiębiorstwo)

SBS Sp. z o.o. – . Została założona w 1998 roku jako stowarzyszenie 20 czołowych firm handlowych z terenu centralnej Polski.
Obecnie SBS działa jako spółka z o.o. i współpracuje z ponad 90 hurtowniami posiadającymi łącznie powyżej 170 punktów handlowych na terenie całego kraju. W swojej ofercie firma posiada ponad 250 000 produktów, w tym artykuły należące do marek własnych Keller, Delfin i Nanopanel.
Historia.
- Grupa Euler Hermes przyznała SBS sp. z o.o. certyfikat Złoty Płatnik 2015. Średni wskaźnik moralności płatniczej w Polsce w 2015 roku wyniósł 58 punktów, wynik SBS to 99 punktów.
- sterowniki elektroniczne Keller do c.o. i c.w.u. zdobyły pierwsze miejsce w kategorii "Automatyka" plebiscytu „System Instalacyjny Roku 2015”, uzyskując aż 27% wszystkich oddanych głosów.
- 8 kwietnia 2015 r. w Łodzi odbyło się inauguracyjne posiedzenie kierownictwa Polskiego Związku Pracodawców Hurtowni Branży Grzewczej, Sanitarnej, Klimatyzacji i Wentylacji SHI. Tym samym Grupa SBS została członkiem ZHI. SHI, jako jeden z podmiotów rynku materiałów instalacyjnych, liczy na ścisłą współpracę z przemysłem, organizacjami wykonawców i projektantów, z targami oraz wydawnictwami branżowymi - z każdym, komu zależy na harmonijnym i bezpiecznym rozwoju branży. 
Jakiś czas potem SHI zmieniło nazwę na ZHI (POLSKI ZWIĄZEK PRACODAWCÓW HURTOWNI BRANŻY GRZEWCZEJ, SANITARNEJ, INSTALACYJNEJ, KLIMATYZACJI I WENTYLACJI).
- Grupa znalazła się ponownie na „Liście 500 Największych Polskich Przedsiębiorstw”, zajęła 491. pozycję
- na liście 2000 „Rzeczpospolitej” Grupa zajęła 691 miejsce
- podczas Targów Instalacje 2016 Europejski Instytut Miedzi przyznawał statuetki „Za promowanie miedzi w systemach instalacyjnych”. Grupa SBS znalazła się w gronie nagrodzonych firm.  
- Grupa rozpoczęła publikację wewnętrznego czasopisma branżowego – „Magazynu Grupy SBS”.
- została opublikowana 19. edycja listy 500 „Rzeczpospolitej". Grupa SBS ulokowała się na 471 pozycji w tym rankingu.
- Grupa SBS otrzymała Perłę Polskiej Gospodarki w kategorii Perły Duże, zajmując wysoką 13. Lokatę
- publikacja XX jubileuszowej edycji zestawienia Listy 500 „Rzeczpospolitej” okazała się dla Grupy SBS kolejnym kamieniem milowym. Grupa awansowała o 12 lokat i uplasowała się na 459. pozycji.
- Grupa w rankingu Perły Polskiej Gospodarki awansowała na 8. pozycję i znalazła się w pierwszej dziesiątce przedsiębiorstw w kategorii Perły Duże.
- w kategorii „Produkt roku” w tym samym plebiscycie nominację otrzymała podłogówka KELLER Floor.
- publikacja XXI edycji zestawienia Listy 500 „Rzeczpospolitej” przyniosła Grupie 448. pozycję w rankingu.
- Grupa SBS w pierwszej piątce rankingu „Perły Polskiej Gospodarki” 2019 w kategorii Perły Duże.

</doc>
<doc id="3214648" url="https://pl.wikipedia.org/wiki?curid=3214648" title="Izworiszte">
Izworiszte

Izworiszte (bułg. "Изворище") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 393 mieszkańców.

</doc>
<doc id="3214654" url="https://pl.wikipedia.org/wiki?curid=3214654" title="Izwor (obwód Burgas)">
Izwor (obwód Burgas)

Izwor (bułg. "Извор") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 528 mieszkańców.

</doc>
<doc id="3214655" url="https://pl.wikipedia.org/wiki?curid=3214655" title="Draganowo (obwód Burgas)">
Draganowo (obwód Burgas)

Draganowo (bułg. "Драганово") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 434 mieszkańców.

</doc>
<doc id="3214659" url="https://pl.wikipedia.org/wiki?curid=3214659" title="Dimczewo">
Dimczewo

Dimczewo (bułg. "Димчево") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 170 mieszkańców.

</doc>
<doc id="3214662" url="https://pl.wikipedia.org/wiki?curid=3214662" title="Czerno more">
Czerno more

Czerno more (bułg. "Черно море") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 2348 mieszkańców.

</doc>
<doc id="3214666" url="https://pl.wikipedia.org/wiki?curid=3214666" title="Brjastowec">
Brjastowec

Brjastowec (bułg. "Брястовец") – wieś w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego, 31 grudnia 2011 roku wieś liczyła 284 mieszkańców.

</doc>
<doc id="3214667" url="https://pl.wikipedia.org/wiki?curid=3214667" title="Park Kwitnąca Akacja w Trepczy">
Park Kwitnąca Akacja w Trepczy

Park Kwitnąca Akacja w Trepczy – park w Trepczy.
Park został założony przy obecnej ulicy Kwiatowej na terenie starego trepczańskiego cmentarza, pochodzącego prawdopodobnie z przełomu XVIII/XIX wieku i funkcjonującego przypuszczalnie do połowy XIX wieku. Na tym terenie zostały ujawnione i uporządkowane w 2005 zachowane nagrobki.
Na terenie parku są organizowane nabożeństwa modlitewne, uroczystości patriotyczne, a w Kwaterze Katyńskiej kolejne rocznice tych zdarzeń.

</doc>
<doc id="3214669" url="https://pl.wikipedia.org/wiki?curid=3214669" title="Byłgarowo (obwód Burgas)">
Byłgarowo (obwód Burgas)

Byłgarowo (bułg. Българово) – miasto w południowo-wschodniej Bułgarii, w obwodzie Burgas, w gminie Burgas. Według danych Narodowego Instytutu Statystycznego 31 grudnia 2011 roku miasto liczyło 1681 mieszkańców.

</doc>
<doc id="3214673" url="https://pl.wikipedia.org/wiki?curid=3214673" title="Elektrownia wiatrowa Wysocko Wielkie">
Elektrownia wiatrowa Wysocko Wielkie

Farma wiatrowa Wysocko Wielkie – farma wiatrowa w okolicach Ostrowa Wielkopolskiego i Wysocka Wielkiego. Znajduje się przy ulicy Wylotowej w Ostrowie Wlkp. Elektrownia posiada 3 turbiny i umieszczony obok punkt zasilający o sile ok. 10 megawatów. Należy do firmy Enercon.
Lokalizacja: Wylotowa 4, Ostrów Wielkopolski

</doc>
<doc id="3214675" url="https://pl.wikipedia.org/wiki?curid=3214675" title="CSRSS">
CSRSS



</doc>
<doc id="3214676" url="https://pl.wikipedia.org/wiki?curid=3214676" title="Alphonse Tavan">
Alphonse Tavan

Alphonse Tavan (prowans. Anfós Tavan; ur. 9 marca 1833 w Châteauneuf-de-Gadagne, zm. 12 maja 1905 tamże) – francuski poeta piszący w dialekcie prowansalskim.
Życiorys.
Chłop żyjący z uprawy ziemi, ukończył jedynie szkołę powszechną. 21 maja 1854 uczestniczył w spotkaniu poetów, na którym powołano Związek Felibrów, mający walczyć o odrodzenie prowansalskiej kultury. Po wcieleniu do wojska znalazł się w Rzymie, gdzie zapadł na malarię. Gdy powrócił do Prowansji, stan zdrowia nie pozwalał mu już na pracę w polu. Zatrudnił się jako urzędnik na kolei, najpierw w Rognac, później w Marsylii. W roku 1868 umarła jego żona, w roku 1872 córka. Z siedmioosobowej grupy pierwszych felibrów tylko on i Frédéric Mistral dożyli obchodów 50. rocznicy utworzenia Związku. We wstępie do zbioru swoich prowansalskich wierszy "Amour e plour" ("Miłość i płacz") podkreślał, że siłą jego naiwnej poezji może być tylko szczerość i życiowa prawda.

</doc>
<doc id="3214677" url="https://pl.wikipedia.org/wiki?curid=3214677" title="Cmentarz ewangelicki „Na Groniczku” w Wiśle">
Cmentarz ewangelicki „Na Groniczku” w Wiśle

Cmentarz ewangelicki „Na Groniczku” w Wiśle – cmentarz luterański w Wiśle, położony na wzniesieniu w widłach Wisły i jej lewobrzeżnego dopływu, Kopydła, na którym pochowano wielu zasłużonych mieszkańców miasta. Administratorem cmentarza pozostaje parafia ewangelicko-augsburska w Wiśle-Centrum.
Historia.
Cmentarz Na Groniczku został poświęcony 21 listopada 1819 przez ks. Michała Kupferschmida, proboszcza wiślańskiej parafii. Nekropolia o powierzchni 3000 m² została założona na gruncie należącym uprzednio do gospodarza Pilcha.
Pierwszą osobą pochowaną na cmentarzu został Paweł Cieślar z Zadniego Fiedorowa z Malinki, którego pogrzeb odbył się tydzień po otwarciu. Nekropolia w związku z interwencją miejscowego proboszcza rzymskokatolickiego została jedna zamknięta do stycznia 1820.
Mieszkańcy północnej części Wisły nadal chowali swoich zmarłych na cmentarzu rzymskokatolickim "Na Farce", co odbywało się za zgodą władz państwowych.
Na mogiłach na cmentarzu początkowo stawiane były wyłącznie drewniane krzyże. Najstarszy zachowany krzyż metalowy pochodzi z 1876 i znajduje się na grobie Pawła Pilcha. Najstarszy nagrobek z kamienia należy do ks. Michała Kupferschmida i powstał w 1867.
Do powiększenia cmentarza doszło w 1869, 1872, 1902, i 1949, a także latach 70. XX wieku. W 1852 jego teren ogrodzono murem, a w 1888 zasadzono tuje wzdłuż głównej alei. 
Groby na cmentarzu oznaczane były kolorowymi bańkami o średnicy 10-15 cm umieszczonymi na patykach. W lecie 1929 troje dzieci z pensjonatu „Dziechcinka” dokonało jednak zniszczenia około stu baniek. Koszty zostały pokryte przez ich rodziców, nie było jednak możliwości zakupu nowych baniek. W związku z tym zwyczaj ten zaczął zanikać, a ostatecznie został zarzucony w czasie trwania II wojny światowej.
W 1935 r. powstał pierwszy szczegółowy plan cmentarza wykonany przez architekta Franciszka Landeckiego. W 1939 r. wybrukowana została główna aleja, powstał nowy mur oraz brama z metalu.
W 1947 r., staraniem ks. Józefa Szerudy, rozpoczęto budowę kaplicy cmentarnej, której projekt został przygotowany przez Wiesława Śliwkę. Płaskorzeźbę umieszczoną w jej ołtarzu wykonał rzeźbiarz Artur Cienciała. Uroczystość poświęcenia obiektu miała miejsce 29 sierpnia 1948. Rok później na ścianie obok wejścia do kaplicy wmurowano dwie tablice wykonane z marmuru, upamiętniające ofiary II wojny światowej.
Do czasu otwarcia cmentarza komunalnego, Na Groniczku oraz w kwaterze ewangelickiej cmentarza "Na Farce" odbywały się również pochówki osób innych wyznań niż katolickie i ewangelickie.

</doc>
<doc id="3214683" url="https://pl.wikipedia.org/wiki?curid=3214683" title="Stanisław Małachowski (1727–1784)">
Stanisław Małachowski (1727–1784)

Stanisław Małachowski herbu Nałęcz (ur. 1727, zm. 1784) – krajczy wielki koronny, starosta wąwolnicki, porucznik chorągwi pancernej wojewody brzeskolitewskiego Sapiehy w Pułku Hetmana Polnego Koronnego w 1760 roku. 
Życiorys.
Kawaler orderu św. Stanisława.
Był mężem Marianny z Potockich herbu Pilawa (ślub około 1750 r.). W 1751 roku nabył dobra w Bochotnicy, gdzie około 1770 roku wzniósł pałac otoczony parkiem i dokończył budowę murowanego kościoła parafialnego. Pałac wybudowany został w stylu barokowym według projektu królewskiego architekta Ferdynanda Naxa. To właśnie od nazwy herbu Małachowskich Bochotnica przemianowana została na Nałęczów. Dzisiejszy herb Nałęczowa powstał z połączenia obu herbów: Nałęcz i Pilawa.
Poseł na sejm 1758 roku z województwa krakowskiego. Poseł oświęcimski na sejm 1762 roku. Członek konfederacji radomskiej w 1767 roku.
Maria Małachowska zmarła w 1772 r. zanim pałac został ukończony. W pałacu zamieszkał Stanisław z drugą żoną – Różą Bielską z Olbrachcic herbu Jelita, z którą ożenił się 30 stycznia 1775 r. Kilka lat trwająca budowa została zakończona w 1775 r. Po śmierci pierwszej żony, Małachowski zmienił tryb życia na hulaszczy, co doprowadziło do powstania długów i zmusiło go do sprzedaży klucza nałęczowskiego. Od 1778 r. w pałacu zamieszkał nowy właściciel Antoni Małachowski – daleki krewny Stanisława, a po jego śmierci żona Katarzyna.

</doc>
<doc id="3214686" url="https://pl.wikipedia.org/wiki?curid=3214686" title="Euro Formuła 3000 Sezon 2004">
Euro Formuła 3000 Sezon 2004

Euro Formuła 3000 Sezon 2004 – szósty sezon w historii tej serii. Sezon rozpoczął się 2 maja podczas wyścigu na torze Masaryk Circuit w Czechach, a zakończył 31 października na niemieckim torze Nürburgring. Tytuł w klasyfikacji głównej zdobył Holender Nicky Pastorelli, a w klasyfikacji zespołów włoska ekipa Draco Junior Team.
Klasyfikacja kierowców.
Punktacja wyścigu: 10-6-4-3-2-1 (sześć pierwszych pozycji)

</doc>
<doc id="3214687" url="https://pl.wikipedia.org/wiki?curid=3214687" title="Grand Prix Łotwy na Żużlu 2014">
Grand Prix Łotwy na Żużlu 2014

2014 Rietumu Bank Latvian FIM Speedway Grand Prix – ósma impreza z cyklu Grand Prix w sezonie 2014. Zawody miały odbyć się 16 sierpnia 2014 na Biķernieku spīdveja stadions w Rydze.
Z powodu złej pogody i fatalnego stanu toru zawody zostały przeniesione z Rygi do oddalonego o 220 km Daugavpils, gdzie w poprzednich latach odbywały się zawody o Grand Prix Łotwy na Żużlu.
Zawody odbyły się 17 sierpnia 2014 na Latvijas Spidveja Centrs.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Andžejsa Ļebedevsa. Zawodnikami rezerwowymi zostali: Ķasts Puodžuks i Vjačeslavs Giruckis.
Losowanie pozycji startowych odbyło się 15 sierpnia.
Wyniki.
Bieg po biegu:

</doc>
<doc id="3214689" url="https://pl.wikipedia.org/wiki?curid=3214689" title="Sygnały (film 1938)">
Sygnały (film 1938)

Sygnały – polski film fabularny z 1938 roku.
Opis fabuły.
Marta Wrońska, młoda i ładna wspólniczka szajki złodziejskiej, wstępuje jako pokojówka na służbę do pewnej markizy. To tylko pretekst, żeby ukraść markizie bezcenny klejnot. Marta ma jednak dość tego życia. Chcąc się uwolnić od szefa bandy, próbuje ucieczki za ocean, biorąc ze sobą klejnot. W drodze na okręcie wybucha pożar. Martę ratuje latarnik Piotr. Piotr to człowiek szlachetny, dusza czysta, bez skazy. Dowiedziawszy się o procederze, uprawianym przez Martę, Piotr stara się uratować ją po raz drugi, tym razem moralnie, z bagna w którym ugrzęzła.

</doc>
<doc id="3214690" url="https://pl.wikipedia.org/wiki?curid=3214690" title="Puchar Europy Mistrzyń Krajowych siatkarek (1968/1969)">
Puchar Europy Mistrzyń Krajowych siatkarek (1968/1969)

Puchar Europy Mistrzyń Krajowych 1969 – 9. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Runda wstępna.
 

</doc>
<doc id="3214691" url="https://pl.wikipedia.org/wiki?curid=3214691" title="Paul Giéra">
Paul Giéra

Paul Giéra (prowans. Pau Giera; ur. 22 stycznia 1816 w Awinionie, zm. 26 kwietnia 1861 tamże) – francuski poeta piszący w dialekcie prowansalskim.
Właściciel kancelarii notarialnej w Awinionie, w której poznał poetów Josepha Roumanille'a i Théodore'a Aubanela. 21 maja 1854 roku w jego dworku Font-Ségugne z widokiem na górę Ventoux odbyło się spotkanie zwolenników odrodzenia prowansalskiej kultury, którzy nazwali swoją grupę Związkiem Felibrów. Wiersze i anegdoty Paula Giéra przygotował do druku Roumanille. Ukazały się dopiero w roku 1865 pod tytułem "Li Galejado" ("Opowiastki ucieszne").

</doc>
<doc id="3214693" url="https://pl.wikipedia.org/wiki?curid=3214693" title="Giovanni Buonconsiglio">
Giovanni Buonconsiglio

Giovanni Buonconsiglio (znany także jako "Il Marescalo") (ur. 1465 w Montecchio Maggiore, zm. w 1535 lub 1537 r.) – włoski malarz renesansowy tworzący głównie w rodzinnej Vicenzie i Wenecji.
Prawdopodobnie od 1484 był uczniem Bartolomeo Montagny, a w późniejszych latach Antonello da Messiny.
Na jego styl duży wpływ wywarły dzieła Giovanniego Belliniego.
Do jego zachowanych dzieł należy Pieta namalowana dla kościoła San Bartolomeo w Vincenzie (obecnie w Museo Civici di Vincenza) oraz "Madonna z Dzieciątkiem" (1511) z katedry w Montagnie i "Święta Katarzyna Aleksandryjska" (Luwr).

</doc>
<doc id="3214695" url="https://pl.wikipedia.org/wiki?curid=3214695" title="Zdzisław Pawlik">
Zdzisław Pawlik

Zdzisław Pawlik (ur. 13 września 1928 w Nowym Sączu, zm. 12 listopada 2010 w Pradze) – duchowny Polskiego Kościoła Chrześcijan Baptystów, działacz ekumeniczny, wieloletni sekretarz i dyrektor biura Polskiej Rady Ekumenicznej, działacz charytatywny, tłumacz literatury teologicznej.
Młodość i wykształcenie.
Był synem Stanisława i Marii z d. Szewczyk. W latach 1948–1949 studiował w Baptystycznym Seminarium Teologicznym w Malborku, a w latach 1949–1953 na Wydziale Teologii Ewangelickiej Uniwersytetu Warszawskiego.
Służba kościelna.
Pierwszą jego placówką duszpasterską był zbór w Chorzowie, następnie w latach 1955–1960 był pastorem zboru w Łodzi, gdzie w listopadzie 1959 roku został ordynowany na urząd prezbitera. Równocześnie z pracą w Łodzi pełnił posługę w zborze w Zelowie. W 1960 został dyrektorem Seminarium Teologicznego Polskiego Kościoła Chrześcijan Baptystów (PKChB), którym kierował do 1978. W 1962 został członkiem Naczelnej Rady Kościoła PKChB (jej sekretarz w latach 1965–1975, wiceprezes 1975-1980). Jednocześnie pełnił obowiązki drugiego kaznodziei zboru warszawskiego. W 1985 zwrócił się o skreślenie go z listy duchownych PKChB.
Działalność ekumeniczna.
W 1961 rozpoczął pracę w Polskiej Radzie Ekumenicznej (PRE), w której w 1970 został sekretarzem Zarządu PRE, a przez wiele lat, do 1992 dyrektorem jej biura. Był bliskim współpracownikiem prezesa PRE bp. Jana Niewieczerzała. W latach 1963–1976 był działaczem Chrześcijańskiej Konferencji Pokojowej.
Działalność charytatywna.
W Polskiej Radzie Ekumenicznej pełnił w latach 1980–1986 funkcję przewodniczącego Komisji Koordynacji Pomocy, która w okresie stanu wojennego pośredniczyła w przekazywaniu darów od Kościołów zagranicznych na rzecz społeczeństwa polskiego (jej wartość szacuje się łącznie na kilkadziesiąt milionów dolarów). W 1990 objął stanowisko dyrektora oddziału genewskiej organizacji Christian Children’s Fund zajmującej się przekazywaniem pomocy materialnej na rzecz dzieci w Europie Środkowej i Wschodniej. W uznaniu zasług w zakresie działalności humanitarnej w 1984 amerykańska uczelnia Whitworth College w Spokane (stan Waszyngton) nadała mu tytuł doktora honoris causa.
Działalność translatorska.
Był autorem przekładu z języka angielskiego wielu publikacji teologicznych, w tym zwłaszcza szeregu tomów komentarza do Nowego Testamentu autorstwa Williama Barclaya. Był oficjalnym tłumaczem amerykańskiego ewangelisty Billy Grahama w trakcie jego dwóch pobytów w Polsce.
Życie prywatne.
Był żonaty z Lubą z domu Białowąs (ur. 1929), z którą miał syna Mirosława (ur. 1954) i córkę Danutę (ur. 1955). Po przejściu na emeryturę wyjechał do Republiki Czeskiej. Ostatnie lata życia spędził w Pradze, gdzie też zmarł i został pochowany.

</doc>
<doc id="3214706" url="https://pl.wikipedia.org/wiki?curid=3214706" title="Puchar Europy Mistrzyń Krajowych siatkarek (1969/1970)">
Puchar Europy Mistrzyń Krajowych siatkarek (1969/1970)

Puchar Europy Mistrzyń Krajowych 1970 – 10. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Runda wstępna.
 

</doc>
<doc id="3214707" url="https://pl.wikipedia.org/wiki?curid=3214707" title="José Reina">
José Reina



</doc>
<doc id="3214709" url="https://pl.wikipedia.org/wiki?curid=3214709" title="The Heroin Diaries Soundtrack">
The Heroin Diaries Soundtrack

The Heroin Diaries Soundtrack (często skracane do The Heroin Diaries) - debiutancki album zespołu , pobocznego projektu Nikki Sixx(Motley Crue). Album jest soundtrack'iem do autobiografii Sixx'a, "", która opowiada o jego uzależnieniu od heroiny.
Lista utworów.
Opracowano na podstawie materiału źródłowego.

</doc>
<doc id="3214715" url="https://pl.wikipedia.org/wiki?curid=3214715" title="Uddevalla östra">
Uddevalla östra

Uddevalla östra (szwedzki: "Uddevalla östra station") – przystanek kolejowy w Uddevalla, w regionie Västra Götaland, w Szwecji. Znajduje się na Bohusbanan i obsługuje wyłącznie pociągi relacji Göteborg – Strömstad. Znajduje się blisko Uddevalla gymnasieskola i Högskolecentrum Bohuslän.
Pod koniec 2010 przystanek przeszedł renowację.

</doc>
<doc id="3214719" url="https://pl.wikipedia.org/wiki?curid=3214719" title="Älvängen (stacja kolejowa)">
Älvängen (stacja kolejowa)

Älvängen (szwedzki: "Älvängens station") – stacja kolejowa w Älvängen, w regionie Västra Götaland, w Szwecji. Znajduje się na Vänerbanan, tuż przy autostradzie E45. Stacja po raz pierwszy została otwarta w 1886 roku, a została zamknięta w 1970 roku i ponownie otwarta w 2004. Zatrzymują się tutaj się pociągi regionalne, które kursują pomiędzy Göteborgiem i Trollhättan, a od 9 grudnia 2012 jest stacją końcową jeden z linii Göteborgs pendeltåg.

</doc>
<doc id="3214720" url="https://pl.wikipedia.org/wiki?curid=3214720" title="Carlos Antonio Muñoz">
Carlos Antonio Muñoz

Carlos Antonio Muñoz Martínez (ur. 13 listopada 1964, zm. 26 grudnia 1993) – piłkarz ekwadorski grający na pozycji napastnika. Z 19 bramkami najlepszy strzelec ekwadorskiej Serie A w 1992 r. Uczestnik Copa America 1989 (rezerwowy), 1991 oraz 1993. W wieku 29 lat zginął w wypadku samochodowym.

</doc>
<doc id="3214721" url="https://pl.wikipedia.org/wiki?curid=3214721" title="Kacper Garlewicz">
Kacper Garlewicz

Kacper Garlewicz pseud. "Janek" (ur. 5 stycznia 1897 w Czeladzi, zm. 24 marca 1969 tamże) – działacz komunistyczny, oficer polityczny ludowego WP.
Syn górnika Franciszka, od 1912 pracował w kopalni, po wybuchu 1914 I wojny światowej i zamknięciu kopalni pracował na roli we wsi Kalina Mała. 1919-1921 odbywał służbę wojskową w 25 pp w Miechowie i 40 pp we Lwowie, od 1922 ponownie pracował w kopalni w Czeladzi. Działacz Centralnego Związku Górników (CZG) i od 1925 KPP, członek Komitetu Dzielnicowego (KD) KPP, agitator wśród górników, wzywał do ogłaszania strajków. 22 II 1927 aresztowany i 14 X 1927 skazany w Sosnowcu na 4 lata więzienia. Po wyjściu z więzienia w Sieradzu 10 IX 1931 działacz wśród bezrobotnych i ich delegat, kontynuował też działalność w KPP. Przez pewien czas był sekretarzem KD KPP. 
Kilka razy był doraźnie aresztowany przed 1 maja i rocznicą rewolucji październikowej. XII 1933 uciekł przed aresztowaniem i był poszukiwany przez policję, działał w MOPR, m.in. w Zawierciu. 1937 na 8 miesięcy osadzony w obozie w Berezie Kartuskiej. Gdy wrócił do Czeladzi, KPP była już zlikwidowana, więc wstąpił do PPS, by nadal działać w środowiskach robotniczych. 
Jesienią 1939 udał się do zajętego przez ZSRR Białegostoku i pracował tam w fabryce włókienniczej, później był robotnikiem w tartaku w Słonimiu. Latem 1941 uciekł przed Niemcami do obwodu penzeńskiego i zaczął pracować w kołchozie. 1942 wstąpił do Armii Czerwonej, brał udział m.in. w bitwie pod Stalingradem. 1943 wstąpił do 1 DP im. T. Kościuszki, był kapralem w 3 pp, a po ukończeniu szkoły oficerów oświatowych (politycznych) w stopniu plutonowego brał udział w bitwie pod Lenino. Od XII 1943 w szkole oficerów polityczno-wychowawczych, 1-16 XII 1944 jako chorąży był zastępcą dowódcy 7 kompanii ds. polityczno-wychowawczych w 1 pp. Później skierowany do Wyższej Szkoły Oficerów Polityczno-Wychowawczych w Moskwie. Potem służył w straży kolejowej w Lublinie i Łodzi. Od 1945 w PPR, 1946 przeszedł z WP do MO i został komendantem powiatowym MO w Środzie Śląskiej i potem w Legnicy, później był oficerem ds. specjalnych w komendzie w Dzierżoniowie. IX 1947 odszedł z milicji i został kierownikiem działu kadr w fabryce w Małej Dąbrówce. 
W 1948 był I sekretarzem Komitetu Miejskiego (KM) PPR w Czeladzi, w 1949 sekretarzem Powiatowej Rady Związków Zawodowych (RZZ) w Będzinie, później referentem gospodarczym w Komitecie Wojewódzkim (KW) PZPR w Katowicach. Od 1950 inspektor personalny w Przedsiębiorstwie Budowlanym Przemysłu Węglowego w Katowicach, później inspektor hoteli robotniczych w tym przedsiębiorstwie, był tam też I sekretarzem POP. Działacz ZBoWiD. 1951-1955 ławnik Sądu Powiatowego. Od 1 II 1957 na rencie, przewodniczący oddziału ZBoWiD w Czeladzi, działacz TPRR. 
Odznaczony m.in. Orderem Sztandaru Pracy I klasy i Krzyżem Komandorskim Orderu Odrodzenia Polski.

</doc>
<doc id="3214722" url="https://pl.wikipedia.org/wiki?curid=3214722" title="Bacha Bazi">
Bacha Bazi



</doc>
<doc id="3214725" url="https://pl.wikipedia.org/wiki?curid=3214725" title="Siegfried Anger">
Siegfried Anger

Siegfried (Louis Otto) Anger (ur. 17 października 1837 w Tczewie, zm. 19 listopada 1911 w Grudziądzu) – niemiecki teolog, nauczyciel oraz prekursor archeologii w Elblągu i Grudziądzu.
Życiorys.
Był synem duchownego protestanckiego z Tczewa. Ukończył Gimnazjum Miejskie w Gdańsku, następnie w latach 1859 - 1862 studiował teologię na uniwersytetach w Halle i Królewcu, gdzie w roku 1862 uzyskał tytuł doktora teologii. Od roku 1863 pracował najpierw jako nauczyciel pomocniczy, a następnie zwyczajny w Gimnazjum Królewskim w Elblągu. W roku 1865 został starszym nauczycielem, a 01.10.1883 awansowano go na dyrektora Gimnazjum Królewskiego w Grudziądzu. Funkcję tę sprawował do przejścia na emeryturę z tytułem tajnego radcy jesienią 1904 roku. Był jednym z współzałożycieli oraz prezesem (1876 - 1883) Elbląskiego Towarzystwa Starożytności (Elbinger Altertumsgesellschaft - E.A.G.). W roku 1878 został kustoszem elbląskiego Muzeum Miejskiego. Po przeprowadzce do Grudziądza był inicjatorem powstania Grudziądzkiego Towarzystwa Starożytności (Graudenzer Altertumsgesellschaft - 1883) oraz Muzeum Miejskiego w tym mieście (1884).
Już w początkowym okresie działalności elbląskiego stowarzyszenia (E.A.G.) wraz z ówczesnym swoim zastępcą Robertem Dorrem prowadził badania archeologiczne, które stały się jego pasją. Był pionierem archeologii w powiecie elbląskim (niem. Kreis Elbing) a później grudziądzkim (niem. Kreis Graudenz). Sławę w niemieckim środowisku naukowym przyniosły mu badania archeologiczne cmentarzyska z okresu wpływów rzymskich na Polu Nowomiejskim (niem. Neustädterfelde - obecnie dzielnica Elbląga). Wyniki swoich badań publikował w sprawozdaniach Berlińskiego Towarzystwa Antropologicznego (Verhandlungen der Berliner Gesellschaft für Anthropologie, Ethnologie und Urgeschichte) oraz wydawanego przez to towarzystwo czasopisma naukowego Zeitschrift für Ethnologie a także w sprawozdaniach sekcji antropologicznej gdańskiego Towarzystwa Przyrodniczego (Sitzungsberichte der anthropologische Sektion der Naturforschende Gesellschaft in Danzig). Czasopismo berlińskie redagowane było przez wybitnego antropologa Rudolfa Virchowa (1821-1902), z którym Anger nawiązał korespondencję i z którym konsultował zarówno odkryte na cmentarzysku zabytki oraz któremu oddawał do opracowania materiał antropologiczny. Sukcesy na polu badań archeologicznych spowodowały, że w roku 1880 został wybrany do zarządu Zachodniopruskiego Towarzystwa Historycznego (Westpreußischer Geschichtsverein) z siedzibą w Gdańsku. Obok prof. dr Theodora Baila (prezesa gdańskiego Towarzystwa Przyrodniczego), dr Abrahama Lissauera i dr Hugo von Klinggräffa (prezesa Zachodniopruskiego Towarzystwa Botaniczno - Zoologicznego) zasiadał też w Komisji ds. Historii Naturalnej i Archeologii (Die Kommission für Naturgeschichte und Ärchaologie), utworzonej przy urzędzie Starosty Krajowego Prus Zachodnich.
W okresie pracy w Grudziądzu prowadził badania archeologiczne na cmentarzyskach w Rządzu (obecnie dzielnica Grudziądza) i Grucznie/Topolnie. Był też pierwszym archeologiem, który zajął się poszukiwaniami legendarnego Truso w okolicach Elbląga. W czasie pobytu w Grudziądzu zaistniał też jako dramaturg, a jego sztuki wystawiano kilkukrotnie w prowincjonalnych teatrach. Zmarł w Grudziądzu.

</doc>
<doc id="3214730" url="https://pl.wikipedia.org/wiki?curid=3214730" title="Parafia św. Mikołaja w Harcie">
Parafia św. Mikołaja w Harcie

Parafia św. Mikołaja w Harcie − parafia rzymskokatolicka z siedzibą w Harcie, znajdująca się w archidiecezji przemyskiej, w dekanacie Dynów. 

</doc>
<doc id="3214731" url="https://pl.wikipedia.org/wiki?curid=3214731" title="Frövi (stacja kolejowa)">
Frövi (stacja kolejowa)

Frövi (szwedzki: "Frövi station") – stacja kolejowa w Frövi, w regionie Örebro, w Szwecji. Stacja znajduje się w centralnej części miejscowości przy skrzyżowaniu Södra bangatan, Änggatan och Järnvägsgatan.
Historia.
Obecny budynek dworca został wzniesiony w 1874 roku dla Frövi–Ludvika Järnväg, która rozpoczęła działalność w dniu 10 stycznia 1857 roku. Wcześniej był tam mały budynek dworca, który został ukończony w 1858 roku. Był to niski parterowy murowany budynek z parowozownią. Około roku 1900 zbudowano "Hotell Frövi", hotel kolejowy, która stoi naprzeciwko dworca kolejowego.
Stacja została przejęta 1 stycznia 1900 przez Statens Järnvägar, a następnie służyła jako ważny węzeł kolejowy. W 1922 zatrudnionych było 32 osoby na stacji, a w 1953 roku było ich 74, które obsługiwane kolej we Frövi. W 1947 roku zelektryfikowano odcinek między Örebro i Sztokholmem, a w połowie lat 50 budowano drugi tor między Frövi i Örebro. W 2001 otwarto nowy odcinek linii Mälarbanan dla pociągów pasażerskich między Örebro i Jädersbruk. Sprawiło to, że pociągi pasażerskie omijają stację Frövi na tej trasie. 
W 2008 Jernhusen sprzedał budynek dworca.

</doc>
<doc id="3214735" url="https://pl.wikipedia.org/wiki?curid=3214735" title="Parafia św. Klary w Hłudnie">
Parafia św. Klary w Hłudnie

Parafia św. Klary w Hłudnie − parafia rzymskokatolicka znajdująca się w archidiecezji przemyskiej, w dekanacie Dynów. 
W grudniu 2007 na terenie parafii doszło do tragedii: 13-letni Bartek powiesił się, zostawiając pożegnalny list, w którym winą za swoją śmierć obciążył miejscowego proboszcza. 

</doc>
<doc id="3214738" url="https://pl.wikipedia.org/wiki?curid=3214738" title="Portal otwartych danych UE">
Portal otwartych danych UE



</doc>
<doc id="3214740" url="https://pl.wikipedia.org/wiki?curid=3214740" title="Parafia św. Jana Chrzciciela w Łubnie">
Parafia św. Jana Chrzciciela w Łubnie

Parafia św. Jana Chrzciciela w Łubnie − parafia rzymskokatolicka znajdująca się w archidiecezji przemyskiej, w dekanacie Dynów.

</doc>
<doc id="3214742" url="https://pl.wikipedia.org/wiki?curid=3214742" title="Parafia św. Katarzyny w Wesołej">
Parafia św. Katarzyny w Wesołej

Parafia św. Katarzyny w Wesołej − parafia rzymskokatolicka znajdująca się w archidiecezji przemyskiej, w dekanacie Dynów. 
Murowany kościół parafialny wybudowano w latach 1838-1839 na miejscu drewnianego, ufundowanego w 1462 roku przez Małgorzatę z Kmitów Mościcową. Świątynia została konsekrowana w 1891 r. Na tyłach kościoła w murowanej dzwonnicy znajduje się gotycki dzwon z XVI wieku. Budowniczymi świątyni byli: Jan Malinowski z Dukli i Maksymilian Paczoszyński z Czech. W latach 1889-1890 świątynia była odnawiana. Obecnie kościół został uznany za zabytek i wpisany do rejestru pod nr. A-338 z 28.02.2009. Dzięki wpisowi do rejestru możliwy był ponowny remont, podczas którego między innymi wymieniono starą posadzkę oraz odnowiono ławki.

</doc>
<doc id="3214743" url="https://pl.wikipedia.org/wiki?curid=3214743" title="Kumla (stacja kolejowa)">
Kumla (stacja kolejowa)

Kumla (szwedzki: "Kumla station") – stacja kolejowa w Kumla, w regionie Örebro, w Szwecji. Dworzec pasażerski posiada kod stacji: "Kla". Stacja znajduje się w centrum miasta, pomiędzy Stationsgatan i Odensgatan.
Historia.
Gdy linia kolejowa Hallsberg - Örebro i Västra stambanan rozpoczęły działalność w 1862 roku, zbudowano stację w Kumla. Budynek dworca został zbudowany i zaprojektowany przez architekta Adolfa W. Edelsvärda. Jednak ten budynek dworca został rozebrany i zastąpiony przez nowy, który został ukończony w 1900 roku. Nowy budynek dworca został zbudowany i zaprojektowany przez Folke Zettervall. 
Dworzec w Kumla nawiązuje do architektury amerykańskiej, ze względu na Folke Zettervall, który do 1890 inspirował się architekturą amerykańską i angielską. Od roku 1986 budynek dworca jest sklasyfikowany jako obiekt zabytkowy.

</doc>
<doc id="3214744" url="https://pl.wikipedia.org/wiki?curid=3214744" title="Parafia św. Bartłomieja w Bartkówce">
Parafia św. Bartłomieja w Bartkówce

Parafia św. Bartłomieja w Bartkówce − parafia rzymskokatolicka znajdująca się w archidiecezji przemyskiej, w dekanacie Dynów.
Historia.
W 1984 roku w Bartkówce rozpoczęto budowę murowanego kościoła według projektu inż. Wacława Mazura. Po ukończeniu budowy, 27 sierpnia 1989 roku kościół został poświęcony "pw. św. Bartłomieja", przez bpa Ignacego Tokarczuka. 
25 czerwca 1991 roku dekretem abpa Ignacego Tokarczuka została erygowana parafia z wydzielonego terytorium parafii w Dynowie.
Do parafii należy 987 wiernych.

</doc>
<doc id="3214745" url="https://pl.wikipedia.org/wiki?curid=3214745" title="Parafia św. Józefa Robotnika w Ulanicy">
Parafia św. Józefa Robotnika w Ulanicy

Parafia św. Józefa Robotnika w Ulanicy − parafia rzymskokatolicka znajdująca się w archidiecezji przemyskiej, w dekanacie Dynów. 
Od 1956 do 1961 proboszczem tej parafii był ks. Marian Szarek. 

</doc>
<doc id="3214746" url="https://pl.wikipedia.org/wiki?curid=3214746" title="Parafia Podwyższenia Krzyża Świętego w Warze">
Parafia Podwyższenia Krzyża Świętego w Warze

Parafia Podwyższenia Krzyża Świętego w Warze − parafia rzymskokatolicka znajdująca się w archidiecezji przemyskiej, w dekanacie Dynów.

</doc>
<doc id="3214747" url="https://pl.wikipedia.org/wiki?curid=3214747" title="Fabian Maliszowski">
Fabian Maliszowski

Fabian Maliszowski (ur. 9 listopada 1583 w Przemyślu, zm. styczeń 1644 w Stołpcach) – dominikanin, przełożony prowincji ruskiej, zmarły w opinii świętości.
Życiorys.
Urodził się w rodzinie mieszczańskiej. Habit zakonny przyjął 17 maja 1601, a święcenia w roku 1607 we Lwowie. Został skierowany do pracy misyjnej na wschodnich rubieżach Rzeczypospolitej. W czasie napadu tatarskiego uwolnił swojego współbrata z jasyru, oddając się za niego w niewolę. W 1614 udaje się do Rzymu, w związku z utworzeniem prowincji ruskiej Dominikanów. W latach 1614–1617 był przełożonym klasztoru w Busku. W 1618 udał się na kapitułę generalną zakonu do Lizbony, gdzie otrzymał tytuł bakałarza teologii. Po powrocie zostaje przeorem i wikariuszem kontraty w klasztorze Jezupolu. W 1622 ponownie wyjechał na kapitułę generalną zakonu, tym razem do Mediolanu. Następnym miejscem posługiwania ojca Fabiana był nowo budowany klasztor w Stołpcach, do postawienia którego miał się przyczynić. Następne trzy lata (1629–1632) posługuje w Barze. W latach 1632–1636 pełni funkcję prowincjała prowincji ruskiej, na którą składało się 36 klasztorów od Smoleńska do Kamieńca Podolskiego. Po złożeniu urzędu prowincjała pełnił posługę w nowo zbudowanym kościele przy twierdzy Kudak. W 1643 został wybrany na przeora w Stołpcach, gdzie pół roku później zmarł. Został tam pochowany w podziemiach kościoła.
Kult.
Jego grób stał się miejscem nawiedzanym przez miejscową ludność, która jego wstawiennictwu przypisywała wiele otrzymanych łask. Były one dd połowy XVIII wieku zapisywane w specjalnej księdze. W 1740 przeor zakonu uzyskał od biskupa wileńskiego Michała Zienkowicza pozwolenie na złożenie trumny ojca Fabiana w grobie fundatorów kościoła. Odkryto wówczas, że jego ciało nie uległo rozkładowi. W 1744 sejmik ziemi mińskiej zwrócił się do synodu w Wilnie z prośbą o poczynienie kroków w sprawie beatyfikacji. Kilka lat później pierwsze dokumenty zostały przesłane do Rzymu, były jednak niekompletne. Co roku 22 lipca w kościele odbywał się ceremoniał zmiany habitu zmarłego, związany z jego objawieniem się jednemu z zakonników. Kult trwał aż do kasaty zakonu przez władze carskie w 1832 i parafii w 1867, co było efektem nie tylko powstania styczniowego, ale również działań duchowieństwa prawosławnego. Kościół został zamieniony na cerkiew, a trumna z ciałem ojca Fabiana ukryta i zasypana w podziemiach. Po odzyskaniu niepodległości odżył na nowo jego kult. W 1922 odkopano trumnę, a biskup miński Zygmunt Łoziński rozpoczął proces informacyjny. Jego następca Kazimierz Bukraba w 1934 wydał list do wiernych i powołał komitet mający propagować postać Fabiana Maliszowskiego. Wybuch II wojny przerwał starania o jego beatyfikację, a w 1953 władze sowieckie wysadziły kościół w Stołpcach.

</doc>
<doc id="3214748" url="https://pl.wikipedia.org/wiki?curid=3214748" title="Parafia św. Marcina i Matki Boskiej Szkaplerznej w Zarszynie">
Parafia św. Marcina i Matki Boskiej Szkaplerznej w Zarszynie



</doc>
<doc id="3214749" url="https://pl.wikipedia.org/wiki?curid=3214749" title="Acarologia">
Acarologia

Acarologia – czasopismo ukazujące się we Francji od 1959 roku. Jest kwartalnikiem z otwartym dostępem, który jest poświęcony roztoczom. Tworzone jest pod redakcją Marca André i François Grandjeana.
W swojej tematyce zawiera recenzowane prace naukowe z zakresu wszystkich grup roztoczy, szczególnie dotyczących ich morfologii i systematyki.

</doc>
<doc id="3214769" url="https://pl.wikipedia.org/wiki?curid=3214769" title="Friedrich Lüthi">
Friedrich Lüthi

Friedrich Lüthi (ur. 19 grudnia 1850, zm. 16 marca 1913 w Genewie) – szwajcarski strzelec, mistrz olimpijski, medalista mistrzostw świata.
Wyniki.
Wystąpił tylko na jednych igrzyskach olimpijskich (w Paryżu w 1900 roku). Sklasyfikowany został w dwóch konkurencjach, w jednej z nich zdobywając złoty medal. Zwyciężył w strzelaniu z pistoletu dowolnego z odl. 50 metrów drużynowo.
Szwajcar zdobył w swojej karierze trzy medale mistrzostw świata, wszystkie w konkurencjach drużynowych. Był medalistą pierwszych w historii mistrzostw świata w strzelectwie.
Medale mistrzostw świata.
"Opracowano na podstawie materiału źródłowego:"

</doc>
<doc id="3214773" url="https://pl.wikipedia.org/wiki?curid=3214773" title="Linia kolejowa 22 Körmend – Zalalövő">
Linia kolejowa 22 Körmend – Zalalövő

Linia kolejowa Körmend – Zalalövő – drugorzędna linia kolejowa na Węgrzech. Jest to linia jednotorowa, w całości niezelektryfikowana. Łączy Körmend z Zalalövő.
Historia.
Linia została otwarta w 1906 roku.

</doc>
<doc id="3214777" url="https://pl.wikipedia.org/wiki?curid=3214777" title="Wilczkowie">
Wilczkowie

Wilczkowie – rodzina szlachecka pochodząca z Dobrej na Śląsku Cieszyńskim.
W posiadanie Dobrej koło Frydku weszli jeszcze w XIV wieku. W 1500 roku uzyskali tytuł baronowski z przydomkiem "Frei-und Pannerhern von Hultschin und Guttenland". W 1710 roku zakupili Polską Ostrawę, gdzie odkryte później złoża węgla przyczyniły się do wzrostu zamożności rodu, ówcześnie jednego z najbogatszych w państwie Habsburgów. W 1729 otrzymali oni przywilej, który podnosił ród do stanu hrabiowskiego. W XVIII wieku rodzina posiadała dwa fideikomisy na Śląsku Austriackim: wokół Polskiej Ostrawy i Klimkovic. Obecnie ród przebywa na zamku Kreuzenstein w Dolnej Austrii.

</doc>
<doc id="3214779" url="https://pl.wikipedia.org/wiki?curid=3214779" title="Edmund Chojecki (major)">
Edmund Chojecki (major)

Edmund Chojecki (ur. 18 marca 1892 w Popówce, zm. wiosną 1940 w Katyniu) – major kawalerii Wojska Polskiego, kawaler Orderu Virtuti Militari.
Życiorys.
Urodził się 18 marca 1892 w Popówce, powiecie nowogródzkim, w rodzinie Józefa i Władysławy ze Zdrojewskich. Po I wojnie światowej i odzyskaniu przez Polskę niepodległości wstąpił do Wojska Polskiego. 
Wziął udział w wojnie z bolszewikami. W maju 1920 roku, w stopniu porucznika, został przydzielony do 16 pułku ułanów na stanowisko dowódcy szwadronu karabinów maszynowych.
Był wybitnym jeźdźcem. W 1921 znalazł się w składzie reprezentacji Polski w zawodach w Nicei. W kolejnych latach brał udział w wielu zawodach sportowych i odnosił sukcesy.
Został awansowany do stopnia rotmistrza ze starszeństwem z 1 czerwca 1919 w korpusie oficerów jazdy. W 16 pułku ułanów służył do 1924. Później został przeniesiony do 23 pułku ułanów, a następnie przydzielony do Centrum Wyszkolenia Kawalerii w Grudziądzu na stanowisko szefa ekwitacji. W tym czasie poznał mjra Henryka Dobrzańskiego. 2 kwietnia 1929 został mianowany majorem ze starszeństwem z 1 stycznia 1929 i 17. lokatą w korpusie oficerów kawalerii. W lipcu tego roku został przesunięty w CWKaw. ze stanowiska instruktora jazdy konnej na stanowisko głównego instruktora jazdy konnej. Później został przeniesiony do 4 pułku strzelców konnych w Płocku. W kwietniu 1933 został przeniesiony na stanowisko rejonowego inspektora koni w Łucku. Na tym stanowisku pozostał do 1939.
Po wybuchu II wojny światowej 1939, kampanii wrześniowej i agresji ZSRR na Polskę z 17 września 1939, został aresztowany przez Sowietów. Był przetrzymywany w obozie w Kozielsku. O jego pobycie tam wspomniał w swojej relacji Henryk Gorzechowski (syn Henryka Gorzechowskiego). Wiosną 1940 został przetransportowany do Katynia i rozstrzelany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Został pochowany na terenie obecnego Polskiego Cmentarza Wojennego w Katyniu, gdzie w 1943 jego ciało zidentyfikowano podczas ekshumacji prowadzonych przez Niemców pod numerem 480. Przy zwłokach Edmunda Chojeckiego zostały odnalezione m.in. legitymacja oficerska, legitymacja Orderu Virtuti Militari i dokument jego nadania, trzy pocztówki, dwa listy, pugilares. 
Był żonaty z Marią z Mojewskich, z którą miał córkę Krystynę.
Upamiętnienie.
5 października 2007 roku Minister Obrony Narodowej Aleksander Szczygło awansował go pośmiertnie do stopnia podpułkownika. Awans został ogłoszony 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia” 26 marca 2009 Edmund Chojecki został uhonorowany poprzez zasadzenie Dębu Pamięci przy Zespole Szkół w Birczy.

</doc>
<doc id="3214780" url="https://pl.wikipedia.org/wiki?curid=3214780" title="Parafia Podwyższenia Krzyża Świętego w Falejówce">
Parafia Podwyższenia Krzyża Świętego w Falejówce

Parafia Podwyższenia Krzyża Świętego w Falejówce − parafia rzymskokatolicka znajdująca się w archidiecezji przemyskiej, w dekanacie Grabownica. 
W latach 1908-1914 zbudowano kościół w stylu neogotyckim według projektu architekta Wilhelma Szomka. W 1927 roku bp Anatol Nowak erygował parafię w Falejówce, która została wydzielona z parafii Grabownica Starzeńska. W skład parafii weszły Falejówka i Raczkowa. W 1928 roku w parafii było 1160 wiernych. W 1927 roku kościół został konsekrowany.

</doc>
<doc id="3214783" url="https://pl.wikipedia.org/wiki?curid=3214783" title="Edmund Chojecki">
Edmund Chojecki



</doc>
<doc id="3214788" url="https://pl.wikipedia.org/wiki?curid=3214788" title="Senegal na Letnich Igrzyskach Olimpijskich 1976">
Senegal na Letnich Igrzyskach Olimpijskich 1976

Na Letnich Igrzyskach Olimpijskich 1976 reprezentowało Senegal 21 sportowców (19 mężczyzn i dwie kobiety) w 27 konkurencjach. Był to czwarty start reprezentacji Senegalu na letnich igrzyskach olimpijskich. 
Najmłodszym zawodnikiem w reprezentacji był 21-letni judoka, Abdoulaye Kote, zaś najstarszym był inny judoka, 38-letni Abdoulaye Djiba.
Skład kadry.
Boks.
Mężczyźni
Judo.
Mężczyźni
Lekkoatletyka.
Kobiety
Konkurencje biegowe
Mężczyźni
Konkurencje biegowe
Konkurencje techniczne
Zapasy.
Styl klasyczny
Styl wolny

</doc>
<doc id="3214789" url="https://pl.wikipedia.org/wiki?curid=3214789" title="Sedlniccy z Choltic">
Sedlniccy z Choltic

Sedlniccy z Choltic (niem. Sedlnitzky von Choltitz, cz. Sedlnitzký/Sedlničtí z Choltic) – morawsko-śląska rodzina szlachecka herbu Odrowąż.
Rodową siedzibą było miasteczko Choltice. W 1401 roku byli w posiadaniu Závišic koło Nowego Jiczyna, a w połowie XV wieku Sedlnic, skąd wywodzi się rodowe nazwisko.
W 1508 Jan Sedlnicki zakupił Polską Ostrawę. Jego potomkowie w 1546 otrzymali tytuł baronowski. Polską Ostrawę sprzedali Wilczkom w 1710 roku, po czym osiedli w księstwie opawskim.

</doc>
<doc id="3214797" url="https://pl.wikipedia.org/wiki?curid=3214797" title="H. Cegielski - Poznań">
H. Cegielski - Poznań



</doc>
<doc id="3214806" url="https://pl.wikipedia.org/wiki?curid=3214806" title="Traktat w Nisz">
Traktat w Nisz



</doc>
<doc id="3214816" url="https://pl.wikipedia.org/wiki?curid=3214816" title="Yuliana Lizarazo">
Yuliana Lizarazo

Yuliana Lizarazo (ur. 23 maja 1993 w Cúcucie) – kolumbijska tenisistka, reprezentantka kraju w rozgrywkach Pucharu Federacji.
Kariera tenisowa.
5 stycznia 2015 zajmowała najwyższe miejsce w rankingu singlowym WTA Tour – 335. pozycję, natomiast 1 sierpnia 2022 osiągnęła najwyższą lokatę w deblu – 267. miejsce.
W 2022 roku zdobyła dwa medale na igrzyskach boliwaryjskich w Valledupar oraz dwa medale na igrzyskach Ameryki Południowej w Asunción.

</doc>
<doc id="3214818" url="https://pl.wikipedia.org/wiki?curid=3214818" title="Skrbeńscy z Hrziszcze">
Skrbeńscy z Hrziszcze

Skrbeńscy z Hrziszcze (cz. Skrbenští z Hříště) – morawska rodzina szlachecka wywodząca się ze wsi Skrbeň koło Ołomuńca i zamku Hříště.
W 1576 zakupili Szonów na Śląsku Cieszyńskim, który w ich posiadaniu był do 1867 roku. Zakupili również inne pobliskie wsi (np. w połowie XVII wieku Radwanice i Bartowice, przed 1670 Końska). Pełnili dworskie i ziemskie funkcje w Cieszynie. W 1658 rodzina otrzymała tytuł baronowski.

</doc>
<doc id="3214822" url="https://pl.wikipedia.org/wiki?curid=3214822" title="Marian Adam Pospieszalski">
Marian Adam Pospieszalski

Marian Adam Pospieszalski (ur. 19 grudnia 1876 w Środzie Wielkopolskiej, zm. 27 lipca 1952 w Poznaniu) – polski architekt i polityk. Współzałożyciel i prezes Stowarzyszenia Architektów RP. Specjalizował się głównie w projektowaniu obiektów służby zdrowia oraz willi.
Życiorys.
Ukończył w 1901 Politechnikę w Charlottenburgu i do 1915 piastował różne stanowiska jako architekt państwowy w Niemczech. W 1919 przeniósł się do Poznania i zorganizował tutaj Departament Robót Publicznych (kierował nim do 1922). Następnie został dyrektorem departamentu Ministerstwa Robót Publicznych w Warszawie, skąd ponownie przyjechał do Poznania i do 1938 pełnił tu rolę kierownika Wydziału Budowlano-Komunikacyjnego. W tym samym roku został wicestarostą. Po II wojnie światowej, od 1949 pracownik Technikum Budowlanego. Został pochowany na Cmentarzu Junikowo w Poznaniu.
Architekt w swej twórczości posiadał umiejętność operowania różnorodnymi konwencjami i ich łączenia. Posługiwał się tradycyjnym repertuarem form, lecz ulegał również nowatorskim trendom w kształtowaniu brył projektowanych obiektów. Jego krąg inspiracji pochodzi z współczesnej Pospieszalskiemu architektury willowej Berlina. Teoretyczne pisma Friedricha Ostendorfa oraz Hermanna Muthesiusa były także ważnym źródłem inspirującym jego twórczość.

</doc>
<doc id="3214823" url="https://pl.wikipedia.org/wiki?curid=3214823" title="Piotr Gorodiszcz">
Piotr Gorodiszcz

Piotr Gorodiszcz (ur. 12 lipca 1884 w Rochaczewie, zm. 31 grudnia 1941 w Wilnie) – duchowny protestancki, związany m.in. z Kościołem Anglikańskim w Polsce, w okresie międzywojennym superintendent Misji Barbikańskiej nawracającej Żydów na chrześcijaństwo.
Życiorys.
Pochodził z ochrzczonej rodziny żydowskiej, był synem Maurycego i Eugenii ze Szmitów (Schmidt), sam był ochrzczony po urodzeniu w 1885 w kościele luterańskim w Mohylewie. W latach 1913–1915 był wikariuszem parafii ewangelicko-augsburskiej w Grodnie u boku ks. Adolfa Plamscha. W 1916 w Mińsku nawiązał współpracę z ks. Michałem Jastrzębskim z Jednoty Wileńskiej Kościoła Ewangelicko-Reformowanego. Od 1921 roku działał w Równem jako misjonarz anglikański. W 1923 był członkiem delegacji Związku Ewangelicznych Chrześcijan w rozmowach zjednoczeniowych ze Związkiem Słowiańskich Baptystów i został wybrany do zarządu nowo utworzonego Związku Ewangelicznych Chrześcijan i Baptystów w Polsce.
W 1924 osiadł w Białymstoku. Zakupił na potrzeby Misji Barbikańskiej nieruchomość przy ulicy Św. Rocha 25, na której wzniósł świątynię, drukarnię, dom katechumentów z biblioteką i czytelnią oraz ambulatorium. Latami bezskutecznie starał się na zalegalizowanie obrządku anglikańskiego w II Rzeczypospolitej. Gdy to się nie udało ropoczął rozmowy z kościołem ewangelicko-reformowanym w Warszawie i konsystorzem w Wilnie. W 1934 w związku z wejściem Misji Barbikańskiej w skład kalwińskiej Jednoty wileńskiej został proboszczem parafii tego wyznania w Białymstoku, przy czym była to parafia ewangelicko-reformowana obrządku anglikańskiego, choć skupiała także ewangelików reformowanych nie będących konwertytami. Jednocześnie został superintendentem senioratu (dystryktu) białostockiego, w skład którego wchodziły parafie anglikańskie Jednoty. Podlegały mu parafie w Brześciu, Równem, Lublinie i Grodnie (do 1937).
W 1935 roku założył Towarzystwo „Samarytanin”; pełnił w nim funkcję prezesa. Celem tej organizacji było niesienie pomocy materialnej, kulturalnej oraz moralnej chrześcijanom pochodzenia żydowskiego. Liczyła ok. 120 członków, wśród których byli anglikanie, katolicy oraz luteranie. „Samarytanin” w ramach wsparcia dla neofitów prowadził przez pewien własny sklepik oraz dorożkę.
Od 1937 został redaktorem i wydawcą pisma misyjnego „Dwa Światy”. Był to kwartalnik. Ukazywał się w nakładzie 1500 egz. Jeden egzemplarz kwartalnika kosztował 15 groszy. Poszczególne numery gazety liczyły od 8 do 12 stron.
Jego losy podczas II wojny światowej są niejasne. Podobno w chwili wybuchu wojny był za granicą w Wielkiej Brytanii. Jeśli tak, to musiał powrócić na Litwę, być może by spróbować wydostać rodzinę z Białegostoku. Zmarł w Wilnie 31 grudnia 1941 roku i został pochowany przez pastora Kazimierza Ostachiewicza na cmentarzu ewangelickiem w Wilnie.
Życie prywatne.
W 1907 ożenił się z Heleną Kahn (zm. 1939), z którego to związku tego urodzili się: Eugenia (ur. 1907) żonę Maurucego Syroty lekarza misyjnego, Maria (ur. ok. 1910), Elza (ur. ok. 1913) farmaceutkę, Emma (ur. 1916), niepełnosprawna intelektualnie, Jerzy (ur. 1918). Według niektórych źródeł w KL Auschwitz zamordowano jego córkę Eugenię i Emmę, a w Związku Radzieckim zginął jego syn Jerzy. Córki Maria i Eliza osiadły w Rodezji.

</doc>
<doc id="3214824" url="https://pl.wikipedia.org/wiki?curid=3214824" title="Tami Hoag">
Tami Hoag

Tami Hoag, z domu Mikkelson (ur. 20 stycznia 1959 w Cresco) – amerykańska pisarka. Wielokrotnie notowana na liście najlepszych autorów New York Timesa. Jej książki zostały przełożone w ponad 20 językach.
Życiorys.
Urodziła się w amerykańskim mieście Cresco w stanie Iowa, jednak wychowała się na farmie w Harmony w Minnesocie. Jest młodsza od swojego rodzeństwa o ponad 10 lat. Jako dziecko napisała książkę "Black Pony".
W 1977 roku wyszła za mąż za Daniela Hoag, jej szkolną miłość. Kilka lat później małżonkowie rozwiedli się. Zanim zajęła się literaturą wykonywała wiele różnych zajęć, m.in. asystenta fotografa, trenera koni pokazowych czy nawet sprzedawcy desek sedesowych. Rozpoczęła karierę jako autor w 1988 roku, pisząc romanse w kategorii Bantam Books Loveswept Line. Po kilku latach sukcesów w tej dziedzinie, Hoag rozpoczęła prace nad powieściami kryminalnymi, które pisze w kilku cyklach do dziś. Wydała 13 książek, które pojawiły się jako bestsellery w New York Times, w tym 5 przez okres 20 miesięcy. Na podstawie powieści "Nocne grzechy" powstał miniserial telewizyjny.
Hoag jest właścicielem stadniny koni, ten motyw pojawia się w kilku z jej powieści. Brała udział w ujeżdżeniu na poziomie krajowym, ale w wyniku wypadku zrezygnowała z dalszej kariery. Powróciła po rehabilitacji do pełnej sprawności. W 2014 r. mieszkała w Malibu w Kalifornii i Wellington na Florydzie.
Publikacje.
Niniejsza tabela zawiera spis książek autorstwa Tami Hoag, z uwzględnieniem wydanych w języku polskim. W języku polskim książki ukazały się za pośrednictwem 6 wydawnictw.

</doc>
<doc id="3214846" url="https://pl.wikipedia.org/wiki?curid=3214846" title="Hulśk">
Hulśk

Hulśk (ukr. Гульськ) – wieś na Ukrainie, w obwodzie żytomierskim, w rejonie nowogrodzkim, nad rzeką Słucz, siedziba administracyjna rady wiejskiej. W 2001 roku liczyła 1360 mieszkańców. 
Została założona w 1050 roku.
We wsi znajduje się „mina” – jedna z kluczowych fortyfikacji nowogrodzko-wołyńskich z lat 30. XX wieku.
Według danych z 2001 roku 98,5% mieszkańców jako język ojczysty wskazało ukraiński, 1,5% – rosyjski.

</doc>
<doc id="3214849" url="https://pl.wikipedia.org/wiki?curid=3214849" title="Shōhei Okuno">
Shōhei Okuno

 – japoński piłkarz występujący na pozycji pomocnika. Wychowanek Gamby Osaka, w swojej karierze reprezentował także barwy FK Auda, Slobody Užice, Pogoni Szczecin, Bytovii Bytów i Albion Park White Eagles.

</doc>
<doc id="3214851" url="https://pl.wikipedia.org/wiki?curid=3214851" title="Michał Gamski">
Michał Gamski

 
Michał Gamski (właśc. "Samuel Gamm") przybrane nazwisko "Ajzyk Bober", pseud. "Aleksander", "Damian", "Siergiej", "Wersal" (ur. 19 maja 1905 w Czereji, zm. 6 czerwca 1966 w Warszawie) – działacz komunistyczny.
Życiorys.
Syn żydowskiego mechanika Demiana (właśc. Lejby), 1916-1920 uczył się w szkole i równocześnie 1916-1918 terminował w zawodzie stolarza. Od 1920 służył w sowieckich organach bezpieczeństwa w Borysowie, 1921-1922 był uczniem technikum budowlanego w Mińsku. Od 1922 w Polsce, był technikiem w zakładach ceramiki budowlanej w Grodnie, jednocześnie działał w KPZB w Grodnie, Wołkowysku i Białymstoku. Był sekretarzem Komitetu Powiatowego (KP) KPZB i sekretarzem oddziału związku zawodowego robotników budowlanych w Wołkowysku. Później instruktor Komitetu Okręgowego (KO) KPZB w Białymstoku i kierownik działu łączności Komitetu Centralnego (KC) KPZB do lutego 1925, gdy z powodu poszukiwania go przez polską policję uszedł do ZSRR. Najpierw pracował w Mohylewie, później skończył szkołę partyjną przy KC KP(b)U w Odessie, po czym I 1928 nielegalnie wrócił przez Wolne Miasto Gdańsk do Polski pod nazwiskiem Ajzyk Bober. Wkrótce został sekretarzem KO KPZB w Brześciu. 29 X 1928 aresztowany i 1 VIII 1929 skazany na 6 lat więzienia, karę odbywał w Brześciu, Siedlcach, Koronowie, Wiśniczu i Tarnowie, gdzie w więzieniu poznał swoją przyszłą żonę, J. Darnicką. XI 1934 zwolniony, ponownie został instruktorem KC KPZB. XI 1935 w Mołodecznie ponownie aresztowany, skazany na 10 lat więzienia, więziony w Wilejce, Wilnie, Grodnie i Koronowie. IX 1939 wydostał się z więzienia i udał się do Wołkowyska, gdzie pracował przy budowie dróg, później był kierownikiem wydziału w zarządzie gospodarki komunalnej w Ciechanowcu. VI 1941 wraz z żoną ewakuował się do Złatoustu, gdzie był ślusarzem-hydraulikiem i potem zastępcą dyrektora fabryki. Odbył kilkumiesięczne kursy dla oficerów intendentury, 1942 przydzielono go do Białoruskiego Sztabu Partyzanckiego, jednak pozostał w rezerwie z powodu stanu zdrowia. Przyjęty do WKP(b) z zaliczeniem stażu partyjnego od 1922. 1944 został naczelnikiem wydziału w Urzędzie Dróg i Mostów przy Radzie Ministrów BSRR, a w 1946 dyrektorem kombinatu materiałów budowlanych w Mohylewie (do 1950), później kierownikiem wydziału ekonomicznego Związku Pisarzy ZSRR. VII 1956 wrócił z rodziną do Polski, został przyjęty do PZPR, był inspektorem BHP w Zakładach Ceramiki Budowlanej w Grodzisku Mazowieckim, a od 1961 starszym inspektorem w Ministerstwie Budownictwa i Przemysłu Materiałów Budowlanych. Od 1965 na rencie dla zasłużonych. Był odznaczony Orderem Sztandaru Pracy II klasy. Pochowany na wojskowych Powązkach w kwaterze B2-3-11.

</doc>
<doc id="3214859" url="https://pl.wikipedia.org/wiki?curid=3214859" title="Franciszek Morsztyn">
Franciszek Morsztyn

Franciszek Morsztyn herbu Leliwa (zm. przed 10 września 1726 roku) – kasztelan radomski w 1699 roku.
Rodzina.
Rodzina pochodziła z Raciborska.
Ojcem Franciszka był Jan Morsztyn. Matka Konstancja Baranowska, była córką Stanisława (zm. 1646), posła, pisarza i podkomorzego wiskiego.
Poślubił Salomeę Bronicką, córkę wojskiego krakowskiego. Z małżeństwa urodziło się 4 synów i 1 córka.
Z synów: Stefan Benedykt (zm. 1754), kasztelan konarski sieradzki.
Pełnione urzędy.
Otrzymał nominację na pułkownika 1691 roku. Od 1697 roku chorąży sandomierski. W latach 1699-1724 pełnił urząd kasztelana radomskiego po śmierci Jana Kazimierza Lanckorońskiego (1698). W 1704 roku podpisał akt konfederacji sandomierskiej. W 1717 roku został wyznaczony senatorem rezydentem. 
Był dziedzicem Adamowic, Śreniawy i Zbychowa.

</doc>
<doc id="3214860" url="https://pl.wikipedia.org/wiki?curid=3214860" title="Szeleta">
Szeleta

Szeleta – jaskinia położona w paśmie Gór Bukowych na Węgrzech, niedaleko Lillafüred. Górnopaleolityczne stanowisko archeologiczne, eponimiczne dla kultury szeleckiej.
Całkowita długość jaskini wynosi 115 m. Po raz pierwszy została przebadana w latach 1906-1913 przez Ottokára Kadića i Jenő Hillebranda; prace archeologiczne kontynuowano w okresie dwudziestolecia międzywojennego oraz po II wojnie światowej. Wewnątrz jaskini wyodrębniono 7 kolejno następujących po sobie poziomów stratygraficznych, z czego poziom 1 nie zawierał żadnych artefaktów, poziom 2 odpowiadał prawdopodobnie okresowi paleolitu środkowego, poziomy 3-6 zajmowane były przez kulturę szelecką, zaś poziom 7 obejmował okres neolitu, epoki brązu i epoki żelaza. Wczesna faza szelecka (datowana na ponad 40 tys. lat temu) oddzielona jest od fazy późnoszeleckiej (datowanej na ok. 31 tys. lat temu) sterylną warstwą, związaną przypuszczalnie z okresowym pobytem w jaskini ludności oryniackiej.

</doc>
<doc id="3214862" url="https://pl.wikipedia.org/wiki?curid=3214862" title="Saleh Salem">
Saleh Salem

Saleh Salem, arab. صالح صلا (ur. 4 stycznia 1993) – emiracki szachista, arcymistrz od 2009 roku.
Kariera szachowa.
Wielokrotnie reprezentował Zjednoczone Emiraty Arabskie na mistrzostwach świata, Azji oraz arabskich juniorów w różnych kategoriach wiekowych, jak również w turniejach drużynowych, m.in.:
Normy na tytuł arcymistrza wypełnił w 2008 r., na turniejach w Dubaju ("Dubai Open"), Abu Zabi (mistrzostwa państw arabskich juniorów do 20 lat – I m.) i Szardżu (indywidualne mistrzostwa państw arabskich – I m.). W 2010 r. zajął II m. (za Mohamadem Al-Sayedem) w Ammanie. W 2011 r. zwyciężył w turnieju "Arab Elite Chess Championship" w Dubaju. Dwukrotnie uczestniczył w turniejach o Puchar Świata, w latach 2011 i 2013 (w obu przypadkach odpadł w I rundzie, przegrywając z Dmitrijem Jakowienko oraz Aniszem Girim). W 2012 r. zdobył w Ho Chi Minh brązowy medal indywidualnych mistrzostw Azji, zwyciężył również w mistrzostwach Zjednoczonych Emiratów Arabskich. W 2013 r. zajął III m. (za Bassemem Aminem i Mohamadem Al-Modiahkim) w turnieju "Arab Elite Chess Championship" w Dubaju.
Najwyższy ranking w dotychczasowej karierze osiągnął 1 kwietnia 2022 r., z wynikiem 2690 punktów zajmował wówczas 1. miejsce wśród szachistów Zjednoczonych Emiratów Arabskich.

</doc>
<doc id="3214865" url="https://pl.wikipedia.org/wiki?curid=3214865" title="Kościół św. Katarzyny Aleksandryjskiej i św. Jana Chrzciciela w Bytowie">
Kościół św. Katarzyny Aleksandryjskiej i św. Jana Chrzciciela w Bytowie

Kościół św. Katarzyny Aleksandryjskiej i św. Jana Chrzciciela w Bytowie – rzymskokatolicki kościół parafialny znajdujący się w Bytowie, w województwie pomorskim. Należy do dekanatu Bytów diecezji pelplińskiej.
Historia.
Kościół został wzniesiony w latach 1848-1854 według projektu Schindlera na wzór berlińskiego kościoła św. Mateusza. Do 1945 roku była to świątynia ewangelicka pod wezwaniem św. Elżbiety. Po zakończeniu II wojny światowej została przejęta przez katolików, których kościół został zniszczony przez żołnierzy sowieckich. Budowla została poświęcona w dniu 24 czerwca 1945 roku - wspomnienie św. Jana Chrzciciela, w związku z tym otrzymała dwa wezwania.
Architektura i wyposażenie.
Jest to kościół halowy o trzech nawach. Od strony północnej do elewacji nawy środkowej jest dostawiona wysoka kwadratowa wieża zamknięta arkadową galeryjką. Trzon wieży jest ośmioboczny i zakończony stożkowym hełmem. W kościele znajdują się organy wykonane w 1907 roku oraz dwa dzwony odlane w latach 1820-1821, ufundowane przez króla Fryderyka Wilhelma III Pruskiego.

</doc>
<doc id="3214871" url="https://pl.wikipedia.org/wiki?curid=3214871" title="Wszystko ma swój czas">
Wszystko ma swój czas

Wszystko ma swój czas – utwór singlowy zapowiadający album "DaDaDam" zespołu Perfect. Premiera radiowa odbyła się 12 maja 2014 roku. Przedpremierowo utwór można było usłyszeć w Polskim Radio. Ballada zdobyła duże uznanie dziennikarzy i słuchaczy.
Teledysk.
Miał premierę w serwisie YouTube 5 czerwca 2014. Jest połączeniem ujęć z trasy koncertowej zespołu, w reżyserii Huberta Komerskiego.

</doc>
<doc id="3214874" url="https://pl.wikipedia.org/wiki?curid=3214874" title="Herb gminy Lipno">
Herb gminy Lipno



</doc>
<doc id="3214877" url="https://pl.wikipedia.org/wiki?curid=3214877" title="Herb gminy Lipno (województwo kujawsko-pomorskie)">
Herb gminy Lipno (województwo kujawsko-pomorskie)

Herb gminy Lipno przedstawia w błękitnym polu złote drzewo lipowe na zielonej murawie, nad którym znajduje się złoty krzyż kawalerski na barku srebrnej podkowy. Ze środka podkowy wychodzi srebrna strzała skierowana żeleźcem w dół.
Symbolika.
Podkowa z krzyżem i strzałą jest godłem herbowym herbu Dołęga, używanego przez rodzinę Słupów Wierzbickich z Wierzbicka. Była to jedna z najznaczniejszych rodzin szlacheckich, której gniazdo znajdowało się na terenie gminy Lipno. Lipa jest godłem mówiącym, odnoszącym się do nazwy siedziby władz gminnych, miasta Lipna.
Historia.
Herb został ustanowiony przez Radę Gminy 24 czerwca 2014 r. Kwerendę historyczną przeprowadził prof. dr hab. Krzysztof Mikulski, zaś opracowanie plastyczne wykonał Lech-Tadeusz Karczewski.

</doc>
<doc id="3214880" url="https://pl.wikipedia.org/wiki?curid=3214880" title="Związek Powstańców Warszawskich">
Związek Powstańców Warszawskich

Związek Powstańców Warszawskich – stowarzyszenie kombatanckie zrzeszające uczestników powstania warszawskiego.
Historia.
Związek został założony przez komitet założycielski składający się z 21 uczestników powstania. Został zarejestrowany 30 listopada 1989 roku w Rejestrze Stowarzyszeń prowadzonym przez Sąd Okręgowy w Warszawie, VII Wydział Cywilny i Rejestrowy pod numerem 593. Wkrótce połączył się ze Stowarzyszeniem Żołnierzy Powstania Warszawskiego, powstałym w 1989 roku na bazie Zespołu Środowisk Ruchu Oporu, działającym przy Warszawskim Okręgu Związku Bojowników o Wolność i Demokrację.
Cele, struktura i władze.
Zgodnie z obecnie obowiązującym statutem, uchwalonym przez Walne Zebranie Delegatów Związku w dniu 23 marca 1991 roku, ze zmianami uchwalonymi przez Walne Zebranie Delegatów w dniu 21 listopada 1994 roku, celami związku są:
Jednostkami organizacyjnymi ZWP są środowiska, zrzeszające żołnierzy poszczególnych oddziałów powstańczych oraz koła terenowe. W 2014 roku związek posiadał 10 kół terenowych: w Bielsku-Białej, Bydgoszczy, Gdańsku, Gorzowie Wielkopolskim, Katowicach, Łodzi, Piotrkowie Trybunalskim, Poznaniu, Szczecinie i Zielonej Górze. Ponadto istnieje 35 środowisk powstańczych.
Władze ZPW stanowią: Walny Zjazd Delegatów, Zarząd Główny składający się przewodniczących środowisk i kół terenowych oraz Prezydium ZPW, Główna Komisja Rewizyjna oraz Główny Sąd Koleżeński.
W 2014 roku w skład Zarządu Głównego i Prezydium wchodzili:
Siedziba Związku Powstańców Warszawskich mieści się przy ul. Długiej 22, 00-238 Warszawa.
Organizacja nie prowadzi działalności gospodarczej ani odpłatnej działalności pożytku publicznego. Związek finansuje swoją działalność z darowizn i dotacji. Związek jest organizacją pożytku publicznego od 2004 roku. Uzyskane środki z tytułu odpisu 1% podatku dochodowego wyniosły w kolejnych latach: w 2008 roku: 5 002 zł, 2009: 10 899 zł, 2011: 10 526 zł. Koszty administracyjne prowadzenia organizacji wyniosły w 2011 roku 107 288 zł.
Inicjatywy związku.
Członkowie związku byli inicjatorami i fundatorami m.in. poniższych przedsięwzięć:
Związek jest wydawcą czasopisma „Powstaniec Warszawski. Biuletyn Informacyjny Związku Powstańców Warszawskich”.

</doc>
<doc id="3214883" url="https://pl.wikipedia.org/wiki?curid=3214883" title="Sandra Zwolle">
Sandra Zwolle

Sandra Kornelia Zwolle (ur. 15 marca 1971 w Heerenveen) – holenderska łyżwiarka szybka, dwukrotna medalistka mistrzostw świata.
Kariera.
Pierwszy sukces w karierze Sandra Zwolle osiągnęła w 1989 roku, kiedy zdobyła brązowy medal w wieloboju podczas mistrzostw świata juniorów w Kijowie. W zawodach tych wyprzedziły ją jedynie dwie reprezentantki NRD: Ulrike Adeberg oraz Anke Baier. W kategorii seniorek pierwszy medal zdobyła na dystansowych mistrzostwach świata w Hamar w 1996 roku, gdzie była trzecia na dystansie 1500 m. Uległa tam swej rodaczce, Annamarie Thomas i Niemce Claudii Pechstein. Na tych samych mistrzostwach była też czwarta w biegu na 1000 m, przegrywając walkę o medal z reprezentującą Austrię Emese Hunyady. Podczas rozgrywanych rok później dystansowych mistrzostw świata w Warszawie zajęła drugie miejsce na 1000 m, rozdzielając kolejną Holenderkę, Marianne Timmer i Franziskę Schenk z Niemiec. W 1998 roku brała udział w igrzyskach olimpijskich w Nagano, zajmując siedemnaste miejsce w biegu na 500 m i piętnaste na dwukrotnie dłuższym dystansie. Pięciokrotnie stawała na podium zawodów Pucharu Świata, odnosząc przy tym jedno zwycięstwo: 10 grudnia 1995 roku w Oslo wygrała bieg na 1500 m. Najlepsze wyniki osiągnęła w sezonie 1995/1996, kiedy była piąta w klasyfikacji końcowej 1000 m i szósta w klasyfikacji 1500 m. W 1999 roku zakończyła karierę.

</doc>
<doc id="3214885" url="https://pl.wikipedia.org/wiki?curid=3214885" title="Beniamin Benedykt Gurcman">
Beniamin Benedykt Gurcman

Beniamin Benedykt Gurcman (ur. 19 lutego 1881 w Warszawie, zm. 15 grudnia 1907 w Barguzinie) – inżynier technolog, działacz SDKPiL.
Syn kupca Fajwla, podczas nauki w szkole (do 1898) działał w nielegalnych kółkach samokształceniowych, w 1902 skończył studia w Instytucie Politechnicznym w Warszawie i został inżynierem technologiem. Aktywny uczestnik radykalnego ruchu studenckiego, II-III 1899 uczestniczył w strajku młodzieży na uczelni zorganizowanym na znak solidarności z protestującymi studentami w Rosji, za co został wydalony do Wilna pod nadzór policyjny. Po kilku tygodniach wrócił do Warszawy i kontynuował studia. Był jednym z najaktywniejszych działaczy nielegalnego studenckiego kółka socjalistycznego. Studiował marksistowską literaturę, był zwolennikiem pogodzenia internacjonalizmu i patriotyzmu i współdziałania SDKPiL z PPS w walce z caratem. Od 1902 z inicjatywy Zdzisława Ledera prowadził wykłady w tworzonych przez SDKPiL robotniczych kółkach oświatowych z zakresu nauk przyrodniczych. Jednocześnie był robotnikiem w fabryce metalowej w Warszawie. Od stycznia 1904 członek SDKPiL, pracownik techniki partyjnej. 27 IV 1904 wspólnie z Marcinem Kasprzakiem brał udział w obronie zdekonspirowanej przez carską policję tajnej drukarni SDKPiL i został wraz z nim aresztowany. Osadzony w X Pawilonie Cytadeli Warszawskiej, 1 IX 1905 skazany przez sąd wojskowy w Warszawie na 15 lat katorgi, w wyniku dwóch amnestii karę obniżono do 3 lat i 9 miesięcy. 1905-1906 przebywał w moskiewskim więzieniu, a na początku VI 1906 został wywieziony do Tobolska. Na zesłaniu zachorował i umarł na zapalenie wyrostka robaczkowego w Barguzinie w Kraju Zabajkalskim i tam został pochowany.

</doc>
<doc id="3214887" url="https://pl.wikipedia.org/wiki?curid=3214887" title="Biathlon czołgowy">
Biathlon czołgowy

Biathlon czołgowy (ros. Танковый биатлон) – dyscyplina sportów wojskowych wymyślona w Rosji na początku XXI wieku, w której zawodnicy poruszają się czołgiem i strzelają z dział czołgowych i karabinów maszynowych do celów, którymi są tarcze symbolizujące pojazdy bojowe oraz nisko lecące śmigłowce. Celem dyscypliny jest zaszczepienie ducha rywalizacji wśród żołnierzy oraz zwiększenie możliwości i testowanie taktyki wojsk pancernych.
Historia.
W 2013 w finałach na poligonie niedaleko wsi Ałabino (obwód moskiewski), w dniach 12−17 sierpnia wzięły udział drużyny z Armenii, Białorusi, Rosji i Kazachstanu, operujące czołgami T-72. Dwie trasy miały długości około 6100 i 3000 metrów, a czołgi musiały przebyć przeszkody wodne i lądowe oraz strzelać do niespodziewanie pojawiających się celów rozstawionych w nieznanych miejscach. Zmagania czołgów śledziło na telebimach blisko trzy tysiące widzów. Zwyciężyła załoga rosyjska, każdy z jej członków dostał samochód.
W 2014 w finałach na poligonie niedaleko wsi Ałabino w dniach 4−16 sierpnia rywalizowało 12 załóg z 12 krajów: Angoli, Armenii, Białorusi, Chin, Indii, Kazachstanu, Kirgistanu, Kuwejtu, Mongolii, Serbii, Rosji i Wenezueli. Z powodu aneksji Krymu przez Rosję z zawodów wycofała się, zaproszona wcześniej, drużyna Stanów Zjednoczonych. Według nowych zasad dodano rundę drugą i trzecią finału. W drugiej rundzie załogi otrzymały zadanie niszczyć przy użyciu współosiowego karabinu maszynowego cele imitujące przeciwpancerne oddziały piechoty, a w trzeciej zadanie wyeliminowania armaty przeciwpancernej za pomocą zdalnie sterowanego wielkokalibrowego karabinu maszynowego.
Zasady.
W eliminacjach czołgi muszą przebyć trasę o długości 10 kilometrów, oddając w wyznaczonych punktach strzał do pojawiających się tarcz, wyobrażających przeciwnika, a rozstawionych w odległości od 900 do 2200 metrów. Niecelne strzały karane są karnym, półkilometrowym okrążeniem. Zwycięża pojazd, który najszybciej pokona całą trasę. Zawody odbywają się we wszystkich okręgach wojskowych, a zwycięzcy turniejów przechodzą do dalszych rund, które kończą się finałem rozgrywanym z udziałem zaproszonych załóg z zagranicy.
Konkurs składa się z trzech etapów:
1. Wyścig indywidualny (uczestniczą wszystkie zespoły)
2. Sztafeta - półfinał (8 drużyn w każdej Dywizji)
3. Sztafeta - finał (uczestniczą 4 drużyny w każdej Dywizji)
Wyścig indywidualny
Zespół składa się z trzech załóg, każda na własnym czołgu. Oddzielny start, w odstępie 1-2 minut. (na trasie są jednocześnie 4 czołgi). Każda załoga pokonuje trzy okrążenia na trasie o długości 3-5 km. Czołgiści mają do pokonania wiele przeszkód, takich jak bród, kopiec, nachylenie, skarpa, rów przeciwczołgowy i inne. W pierwszym kręgu strzelanie odbywa się z armaty z trzema regularnymi strzałami z armaty do trzech celów (cel #12 „Czołg”). W drugim okręgu wystrzeliwany jest przeciwlotniczy karabin maszynowy (cel – #25 „Śmigłowiec”). W trzecim kole strzela współosiowy karabin maszynowy PKT (cel - #9 „RPG”). Od 2016 roku cel #9 „RPG” wykonywany jest ze szkła, dzięki czemu ćwiczenie jest bardziej widowiskowe.
Pętla karna (500 metrów) jest przypisana do każdego celu, który nie został trafiony. Za nieudane manewry (uderzenie w „minę”, zburzenie ograniczające słupy itp.) załogom przyznawane są punkty karne.
Od 2017 roku zamiast naliczania punktów karnych wprowadzono obszary karne, w których załoga, która dopuściła się naruszenia, wykonuje zadanie #1 „Przegląd kontrolny czołgu”. 
Zwycięzca w mistrzostwach załóg czołgów jest ustalany na podstawie najlepszego czasu na podstawie wyników pierwszego etapu.
Do półfinału etapu „Sztafetowego” awansuje dwanaście drużyn Konkursu, które zdobyły największą liczbę punktów na podstawie wyników „Wyścigu indywidualnego”.
Od 2019 roku do półfinału etapu sztafetowego w każdej dywizji awansuje osiem drużyn z największą liczbą punktów w Wyścigu Indywidualnym.
Sztafeta - półfinał
Na jeden czołg przypadają 3 załogi, następuje zmiana. Każda załoga pokonuje 4 okrążenia (3-5 km), pokonując przeszkody i strzelając do celów na trzech liniach ognia. Strzelanie odbywa się z armaty czołgowej w ruchu na trzy cele #12 „Czołg”, z miejsca ze współosiowego karabinu maszynowego na trzy cele #9 „RPG” i przeciwlotniczego karabinu maszynowego na cele #11 „Działo przeciwpancerne” i #25 „Śmigłowiec”. Kolejność strzelania dla każdej z drużyn przy pokonywaniu dystansu „Sztafetowego” ustalana jest wcześniej przez losowanie. Jednoczesny start.
Sztafeta - finał
W finale sztafety biorą udział cztery zespoły, które w sztafecie półfinałowej pokazały najlepsze wyniki.
Mistrzostwa Świata.
Zawody biathlonowe czołgów odbywają się w Rosji corocznie od 2013 roku, w lipcu-sierpniu, na poligonie Alabino. Od powstania biathlonu czołgowego w 2013 roku w mistrzostwach świata wzięło udział 30 drużyn. W co najmniej jednym sezonie do sztafet zakwalifikowały się 22 drużyny narodowe.
Na Mistrzostwach Świata 2019 dokonano istotnych zmian w regulaminie zawodów. Zgodnie z wynikami poprzednich mistrzostw drużyny zostały podzielone na dwie dywizje. W skład "Dywizja I" wchodzi 12 drużyn, które zajęły najwyższe miejsca w poprzednich mistrzostwach. "Dywizja II" obejmowała pozostałe drużyny, a także drużyny biorące udział po raz pierwszy.
Tabela przedstawia miejsca drużyn według wyników Mistrzostw Świata, a także najlepsze wyniki w każdym sezonie (oznaczone kolorem). Drużyny są uszeregowane według najlepiej zajętych miejsc na koniec mistrzostw świata. Kolumna „Ocena” pokazuje średnią arytmetyczną miejsc zajmowanych przez drużyny. W przypadku drużyn z "Dywizja II" pierwsza liczba to miejsce w dywizji, a druga liczba to miejsce bezwzględne. Drużyny są uszeregowane według ich średniego (bezwzględnego) miejsca.

</doc>
<doc id="3214888" url="https://pl.wikipedia.org/wiki?curid=3214888" title="José Luis Carranza">
José Luis Carranza

José Luis Carranza Vivanco (ur. 8 stycznia 1964) – piłkarz peruwiański grający najczęściej na pozycji defensywnego pomocnika lub obrońcy.
Kariera klubowa.
W swojej karierze piłkarskiej Carranza reprezentował tylko jeden zespół - Club Universitario de Deportes, którego jest wychowankiem, chociaż kilka razy w ciągu swojej kariery odrzucił oferty zespołów z Argentyny czy Hiszpanii. Wraz z klubem zdobył mistrzostwo Primera División w latach 1987, 1990, 1992, 1993, 1998, 1999, 2000. Ponadto wystąpił w 10 edycjach Copa Libertadores. Po zakończeniu kariery koszulka z numerem 22, w której grał w klubie, została zastrzeżona.
Kariera reprezentacyjna.
W reprezentacji Peru Carranza zadebiutował 21 września 1988 roku w towarzyskim spotkaniu z Paragwajem. W swojej karierze zagrał na Copa América 1989, 1993 i 1995. Był także zgłoszony do kadry na turniej Copa America 1991, ale nie zagrał tam ani minuty. Swój ostatni mecz w reprezentacji rozegrał 16 listopada 1997 z Paragwajem w ramach eliminacji do Mistrzostw Świata 1998. Od 1988 do 1997 roku rozegrał w kadrze narodowej 55 spotkań i strzelił 1 gola.

</doc>
<doc id="3214889" url="https://pl.wikipedia.org/wiki?curid=3214889" title="Barbara de Loor">
Barbara de Loor

Barbara de Loor (ur. 26 maja 1974 w Amsterdamie) – holenderska łyżwiarka szybka, złota medalistka mistrzostw świata.
Kariera.
Największy sukces w karierze Barbara de Loor osiągnęła w 2005 roku, kiedy zdobyła złoty medal w biegu na 1000 m podczas dystansowych mistrzostw świata w Inzell. W zawodach tych wyprzedziła bezpośrednio Niemkę Anni Friesinger i swą rodaczkę, Marianne Timmer. Był to jednak jedyny medal wywalczony przez nią na międzynarodowej imprezie tej rangi. Na tych samych mistrzostwach była też czwarta w biegu na 1500 m, wynik ten uzyskując również na MŚ w Berlinie w 2003 roku i rozgrywanych rok później MŚ w Seulu. Kilkukrotnie stawała na podium zawodów Pucharu Świata, jednak nigdy nie zwyciężyła. Najlepsze wyniki osiągnęła w sezonie 2000/2001, kiedy była piąta w klasyfikacjach końcowych na 1500 i 3000/5000 m. W 1998 roku brała udział w igrzyskach olimpijskich w Nagano, zajmując czwarte miejsce na dystansie 5000 m. Walkę o medal przegrała tam z Ludmiłą Prokaszową z Kazachstanu. Na igrzyskach tych zajęła również 22. miejsce w biegu na 1500 m. Na rozgrywanych w 2006 roku igrzyskach w Turynie wystartowała tylko w biegu na 1000 m, kończąc rywalizację na szóstej pozycji. W 2006 roku zakończyła karierę.

</doc>
<doc id="3214892" url="https://pl.wikipedia.org/wiki?curid=3214892" title="Stefan Gunia">
Stefan Gunia

Stefan Gunia (ur. 1 sierpnia 1900 w Gaszowicach, zm. 17 lipca 1974 w Rybniku) – działacz socjalistyczny i związkowy, powstaniec śląski.
Syn robotnika Adolfa, skończył szkołę podstawową i został górnikiem w kopalni "Charlotte". Od 1916 wozak i działacz związku zawodowego górników, od 1926 rębacz. Aktywny uczestnik powstań śląskich, zwłaszcza trzeciego - brał udział w walkach o Kędzierzyn i Górę Świętej Anny. Członek PPS, 1930 wybrany członkiem Rady Zakładowej kopalni "Charlotte", a 1937 jej przewodniczącym. Podczas okupacji pracownik kopalni "Concordia" w Zabrzu, związał się tam z ruchem oporu organizowanym przez byłych PPS-owców. I 1945 uciekł z Zabrza w celu uniknięcia wcielenia do Volkssturmu i ukrywał się w Rydułtowach. Brał udział w zabezpieczaniu zakładów przemysłowych i tworzeniu rad zakładowych na południu powiatu rybnickiego. 27 III 1945 został pełnomocnikiem do tworzenia tymczasowych władz gminnych, a 1 IV 1945 zastępcą naczelnika gminy Rydułtowy. Wówczas wstąpił do PPR, w połowie maja 1945 został wybrany przewodniczącym Zarządu Okręgowego (ZO) Związku Zawodowego Górników (ZZG) z siedzibą w Rybniku (do 1950). 1945-1950 członek egzekutywy Komitetu Powiatowego (KP) PPR/PZPR i Prezydium Powiatowej Rady Narodowej (PRN) w Rybniku. Delegat na I Zjazd PPR w grudniu 1945 w Warszawie. Kandydował w wyborach do sejmu 1947 z listy Bloku Stronnictw Demokratycznych. 1951-1953 wiceprzewodniczący Zarządu Głównego (ZG) ZZG w Katowicach. Od 1953 pracownik Rybnickiego Zjednoczenia Przemysłu Węglowego, później dyrektor kopalni "Dębieńsko". Od 1955 ponownie w ZG ZZG, gdzie był członkiem prezydium. 1957 został przewodniczącym Okręgu ZZG w Rybniku, od 1959 starszy techniczny inspektor pracy w ZG ZZG. Od 1961 na emeryturze. Był odznaczony m.in. Krzyżem Komandorskim i Kawalerskim Orderu Odrodzenia Polski, Krzyżem Partyzanckim, Medalem 10-lecia Polski Ludowej (30 listopada 1954) i Śląskim Krzyżem Powstańczym.

</doc>
<doc id="3214902" url="https://pl.wikipedia.org/wiki?curid=3214902" title="Egzekucje uliczne w Warszawie (1943-1944)">
Egzekucje uliczne w Warszawie (1943-1944)



</doc>
<doc id="3214912" url="https://pl.wikipedia.org/wiki?curid=3214912" title="Okupacja niemiecka w Polsce 1939-1945">
Okupacja niemiecka w Polsce 1939-1945



</doc>
<doc id="3214915" url="https://pl.wikipedia.org/wiki?curid=3214915" title="Dymion">
Dymion



</doc>
<doc id="3214923" url="https://pl.wikipedia.org/wiki?curid=3214923" title="Kolidar">
Kolidar

Kolidar - dalmierz laserowy, którego źródłem promieniowania jest laser impulsowy. Służy głównie do wykrywania i lokalizacji obiektów znajdujących się w przestrzeni kosmicznej lub pomiarów odległości między dwoma statkami kosmicznymi.

</doc>
<doc id="3214952" url="https://pl.wikipedia.org/wiki?curid=3214952" title="Linda de Vries">
Linda de Vries

Linda de Vries (ur. 4 lutego 1988 w Assen) – holenderska łyżwiarka szybka, dwukrotna medalistka mistrzostw świata i brązowa medalistka mistrzostw Europy.
Kariera.
Największy sukces w karierze Linda de Vries osiągnęła w 2012 roku, kiedy wspólnie z Diane Valkenburg oraz Ireen Wüst zdobyła złoty medal w biegu drużynowym podczas dystansowych mistrzostw świata w Heerenveen. Na tych samych mistrzostwach indywidualnie zajęła trzecie miejsce w biegu na 1500 m, przegrywając tylko z Christine Nesbitt z Kanady i Ireen Wüst. W tym samym roku zajęła czwarte miejsce na wielobojowych mistrzostwach świata w Moskwie, przegrywając walkę o podium z Christine Nesbitt. Podczas rozgrywanych w 2013 roku mistrzostw Europy w Budapeszcie zajęła drugie miejsce, rozdzielając na podium Ireen Wüst i Diane Valkenburg. W 2013 roku była też czwarta podczas wielobojowych mistrzostw świata w Hamar i w biegu na 5000 m podczas dystansowych mistrzostw świata w Soczi. Dwukrotnie stawała na podium indywidualnych zawodów Pucharu Świata, ale nie odniosła zwycięstwa. Najlepsze wyniki osiągnęła w sezonie 2012/2013, kiedy była czwarta w klasyfikacji końcowej 1500 m. Nie wystąpiła na igrzyskach olimpijskich.
Jej matka, Margriet Pomper, również była panczenistką.

</doc>
<doc id="3214993" url="https://pl.wikipedia.org/wiki?curid=3214993" title="Egzekucje w ruinach getta warszawskiego (1943-1944)">
Egzekucje w ruinach getta warszawskiego (1943-1944)



</doc>
<doc id="3214994" url="https://pl.wikipedia.org/wiki?curid=3214994" title="Patience Okon">
Patience Okon



</doc>
<doc id="3215004" url="https://pl.wikipedia.org/wiki?curid=3215004" title="Holokaust w okupowanej Polsce 1939-1945">
Holokaust w okupowanej Polsce 1939-1945



</doc>
<doc id="3215007" url="https://pl.wikipedia.org/wiki?curid=3215007" title="Jorien Voorhuis">
Jorien Voorhuis

Jorien Johanna Maria Voorhuis (ur. 26 sierpnia 1984 w Hengelo) – holenderska łyżwiarka szybka, dwukrotna medalistka mistrzostw świata.
Kariera.
Pierwszy sukces w karierze Jorien Voorhuis osiągnęła w 2003 roku, kiedy wspólnie z Maaike Head oraz Mariską Huisman zdobyła złoty medal w biegu drużynowym podczas mistrzostw świata juniorów w Kushiro. Wynik ten Holenderki z Voorhuis w składzie powtórzyły na rozgrywanych rok później mistrzostwach świata juniorów w Roseville. W kategorii seniorek pierwszy medal zdobyła w 2009 roku, razem z Renate Groenewold i Ireen Wüst zajmując drugie miejsce w drużynie na dystansowych mistrzostwach świata w Richmond. Na tych samych mistrzostwach była czwarta na dystansie 3000 m, przegrywając walkę o medal z Kristiną Groves z Kanady. Podczas rozgrywanych dwa lata później dystansowych mistrzostwach świata w Inzell była trzecia w biegu na 1500 m. W zawodach tych wyprzedziły ją jedynie Ireen Wüst i Diane Valkenburg. Była też między innymi piąta podczas wielobojowych mistrzostw świata w Hamar w 2009 roku. Tylko raz stanęła na podium indywidualnych zawodów Pucharu Świata: 5 marca 2011 roku w Heerenveen była trzecia w biegu na 3000 m. Najlepsze wyniki osiągnęła w sezonie 2013/2014, kiedy była piąta w klasyfikacji końcowej 3000/5000 m. W 2010 roku wystąpiła na igrzyskach olimpijskich w Vancouver, zajmując szóste miejsce w drużynie oraz dziesiąte na dystansie 5000 m.

</doc>
<doc id="3215013" url="https://pl.wikipedia.org/wiki?curid=3215013" title="Franciszek Mazurek">
Franciszek Mazurek

Franciszek Janusz Mazurek (ur. 18 lipca 1933 w Biszczy, zm. 21 sierpnia 2009 w Lublinie) – polski duchowny katolicki, wykładowca akademicki i znawca katolickiej nauki społecznej oraz przedstawiciel lubelskiej szkoły katolickiej nauki społecznej. 
Franciszek Mazurek odbył studia teologiczne w Metropolitalnym Seminarium Duchowym w Lublinie. Święcenia kapłańskie przyjął kwietniu 1959 roku. Był wikariuszem w parafiach św. Michała Archanioła w Lublinie i św. Jana Chrzciciela w Lublinie i Nałęczowie. W 1964 roku ukończył filozofię na KUL-u. W 1968 roku podjął pracę w charakterze asystenta na tejże uczelni. W 1969 roku uzyskał doktorat i objął stanowisko adiunkta. Habilitował się w 1985 roku na podstawie pracy "Prawa człowieka w nauczaniu społecznym Kościoła. Od papieża Leona XIII do papieża Jana Pawła II", natomiast w 2002 roku otrzymał tytuł profesora nauk humanistycznych. W latach 1990–1991 kierował Sekcją Społeczną Wydziału Nauk Społecznych KUL. W latach 1986–1996 był przewodniczącym Wydziału Nauk Społecznych Towarzystwa Naukowego KUL. Pracował w Komisji Episkopatu Polski Iustitia et Pax w latach 1981–1992. W latach 80. wykładał w białostockiej filii Uniwersytetu Warszawskiego. Pełnił także funkcję wiceprezesa lubelskiego oddziału Klubu Inteligencji Katolickiej.
Głównym obszarem jego zainteresowań były prawa człowieka, które wywodził z godności osoby ludzkiej, która jest wartością niezbywalną i nienaruszalną. Był zdania, że zgodne z myślą chrześcijańską prawa i obowiązki człowieka najtrudniej jest realizować w obszarze działalności ekonomicznej człowieka. 
Był autorem 10 książek oraz kilkuset artykułów naukowych. Publikował w języku polskim, niemieckim, francuskim i angielskim. Wypromował 14 doktorów. Dla niego samego mistrzem był prof. Czesław Strzeszewski.

</doc>
<doc id="3215043" url="https://pl.wikipedia.org/wiki?curid=3215043" title="Sycylijczyk (film)">
Sycylijczyk (film)

Sycylijczyk (ang. "The Sicilian") – amerykański dramat kryminalny z 1987 roku w reżyserii Michaela Cimino, oparty na powieści Maria Puzo pod tym samym tytułem. Choć jest ona powiązana z "Ojcem chrzestnym" (opowiada o dwuletnim pobycie Michaela Corleonego na Sycylii), to z powodu praw autorskich wszystkie odniesienia do rodziny Corleone zostały usunięte z filmu.
Fabuła.
Początek lat 50. XX wieku. Wyjęty spod prawa Salvatore Giuliano razem z grupą partyzantów usiłuje uwolnić Sycylię od włoskich rządów i przekształcić ją w jeden ze stanów USA. W tym celu rabuje bogatych konserwatywnych właścicieli ziemskich, a łupy przekazuje chłopom, którzy traktują go jak wybawiciela. Jednak wraz ze wzrostem popularność rośnie także jego ego, więc po pewnym czasie dochodzi do wniosku, że jest już poza władzą swojego protektora, którym jest mafijny boss, don Masino Croce. Niezadowolony z tego powodu mafioso wydaje wyrok śmierci na Salvatorego.
Produkcja.
Ogromny sukces "Ojca chrzestnego" sprawił, że Mario Puzo zgodził się za milion dolarów sprzedać prawa do swojej powieści "Sycylijczyk". David Begelman, szef wytwórni Gladden Entertainment, która zajęła się realizacją filmu, obsadził w roli reżysera Michaela Cimino. Później, jak ujawnił reżyser jednemu z producentów, Begelman ingerował w scenariusz oraz obsadę filmu. Cimino chciał bowiem obsadzić w roli głównej Christophera Lamberta, jednak Begelman miał wątpliwości, czy ten francuski aktor nadaje się do roli włoskiego bohatera w anglojęzycznym filmie. Ostatecznie Begelman zgodził się, żeby Cimino zrobił obraz według własnej wizji.
Kolejny problemem okazało się pominięcie w napisach filmowych scenarzysty Gore’a Vidala, który złożył z tego powodu pozew do sądu przeciwko związkowi zawodowemu oraz scenarzyście Stevenowi Shaganowi. Poczuł się przez nich oszukany, bo chociaż w dużej mierze to on przerobił powieść Puza na scenariusz, to nie umieszczono jego nazwiska w filmie. Ostatecznie jednak wygrał z nimi w sądzie.
Zdjęcia.
Zdjęcia do filmu kręcono wiosną i latem 1986 roku na Sycylii. Pod koniec kwietnia Begelman i producent Bruce McNall odkryli, że budżet filmu został przekroczony, a jego produkcja jest opóźniona. Żeby zmniejszyć koszty zawieszono część ekipy. Dodatkowym problemem był też jeden z członków mafii, który kontrolował okolicę, w której kręcono zdjęcia. Cimino zasugerował producentom, żeby spotkali się z tym człowiekiem i przełamali impas. Podczas rozmowy okazało się, że chciałby on zagrać w filmie. Producenci dali więc rolę nie tylko jemu, ale też miejscowym ludziom, których obsadzili w roli statystów. W ten sposób problem został rozwiązany, a ekipa filmowa zyskała swobodny dostęp do wszystkich okolicznych miejsc i ludzi.
Postprodukcja.
Po zakończeniu zdjęć Cimino rozpoczął półroczny montaż filmu. Gotowy materiał miał blisko 150 minut, choć w kontrakcie z producentami była mowa jedynie o 120 minutach. Mimo to reżyser nalegał, żeby taką wersję przedstawić wytwórni 20th Century Fox, która miała zająć się jego dystrybucją. Jednakże jeszcze przed jego obejrzeniem dyrektorzy wytwórni stwierdzili, że film jest za długi, przez co liczba jego pokazów w kinach każdego dnia będzie mniejszam zaczęli się więc domagać jego skrócenia.
Kiedy producenci przedstawili reżyserowi żądania wytwórni, wpadł on we wściekłość, ale zgodził się je spełnić. Kilka dni później dostarczył nową, 120-minutową wersję filmu, z której usunął wszystkie sceny akcji. Widząc to, szef wytwórni Gladden Entertainment, David Begelman, natychmiast zadzwonił do reżysera, który stwierdził tylko, że jego kontrakt pozwala mu na dowolny montaż pod warunkiem, że film trwa 120 minut. Sprawa ostatecznie zakończyła się w sądzie arbitrażowym, który uznał, że reżyser poprzez wycięcie scen akcji okradł producentów, którzy wyłożyli pieniądze na ich realizację. W końcu film został skrócony do 115 minut i zmontowany na nowo.

</doc>
<doc id="3215044" url="https://pl.wikipedia.org/wiki?curid=3215044" title="Edmund Friszke">
Edmund Friszke

Edmund Friszke (ur. 4 czerwca 1902 w Zduńskiej Woli, zm. 15 września 1958 w Malmö) – ksiądz Kościoła Ewangelicko-Ausgburskiego w Polsce, senior Diecezji Mazurskiej tego Kościoła, więzień obozów koncentracyjnych.
Działalność w II Rzeczypospolitej.
Po ukończeniu w 1927 roku studiów na Wydziale Teologii Ewangelickiej Uniwersytetu Warszawskiego i ordynacji w tym samym roku został wikariuszem w parafii Świętej Trójcy w Łodzi (1927–1929). Od roku 1929 był administratorem parafii w Radomiu, a następnie jej proboszczem kierującym filiami w Kozienicach i Jaworze. W kwietniu 1939 roku został konseniorem ewangelicko-augsburskiej diecezji lubelskiej.
Losy okupacyjne.
We wrześniu 1939 przebywał wraz z rodziną w Lublinie, zapewniając opiekę duszpasterską tamtejszej parafii. Gdy powrócił do Radomia, został 21 września 1939 roku aresztowany przez gestapo pod zarzutem działalności propolskiej i wrogości wobec narodowego socjalizmu. 18 grudnia 1939 roku osadzono go w więzieniu gestapo w Lublinie, a stamtąd został przewieziony do obozu koncentracyjnego Sachsenhausen-Oranienburg. Następnie 13 grudnia 1940 roku przetransportowano go do obozu koncentracyjnego w Dachau, gdzie przebywał do momentu zajęcia obozu przez armię USA (29 kwietnia 1945).
Działalność powojenna.
Po ustaniu działań wojennych został proboszczem parafii w Olsztynie, w 1946 roku objął urząd seniora diecezji mazurskiej Kościoła Ewangelicko-Augsburskiego. Odtąd do końca życia był czynnie zaangażowany w zachowanie stanu posiadania luteranizmu na Mazurach.
Zmarł podczas wyjazdu na leczenie w Szwecji. Został pochowany na cmentarzu ewangelickim przy ul. Wojska Polskiego w Olsztynie. W 1966 roku jego szczątki zostały przeniesione na cmentarz komunalny w tym mieście.
Życie prywatne.
W 1932 roku zawarł małżeństwo z Ireną Arnold (zm. 1955). Z tego związku urodziły się córki: Edyta (ur. 1935) i Gabriela (ur. 1937). Z drugiego małżeństwa zawartego w 1955 roku z Zofią Woltersdorf urodził się syn Andrzej (ur. 1956).
Upamiętnienie.
Jego nazwiskiem nazwana została ulica w Olsztynie.

</doc>
<doc id="3215047" url="https://pl.wikipedia.org/wiki?curid=3215047" title="Alone (singel Céline Dion)">
Alone (singel Céline Dion)



</doc>
<doc id="3215106" url="https://pl.wikipedia.org/wiki?curid=3215106" title="Ipolito Fenukitau">
Ipolito Fenukitau

Ipolito Fenukitau (ur. 22 lipca 1972) – tongański i australijski rugbysta grający w trzeciej linii młyna. Reprezentant Tonga oraz brązowy medalista Igrzysk Wspólnoty Narodów 1998 z reprezentacją Australii.
Na poziomie klubowym związany był z Queanbeyan Whites, podobnie jak kuzyni Anthony i Saia Faingaʻa, zaś w Super 12 do 2000 roku występował w barwach Brumbies. Po zakończonych na finale rozgrywkach wyjechał do Japonii, gdzie grał w Ricoh Black Rams, a następnie w Yamaha Jubilo.
W 1995 roku występował z reprezentacją Tonga w rozgrywkach Super 10, a następnie podczas Pucharu Świata w Rugby 1995 był wyróżniającym się graczem w meczach z Francją i Szkocją. Z australijską reprezentacją wziął udział w turnieju rugby 7 na Igrzyskach Wspólnoty Narodów 1998 zdobywając brązowy medal. Występ ten przysporzył mu problemów, gdy został powołany w składzie Tongijczyków na Puchar Świata w Rugby 2003, musiał bowiem uzyskać zgodę IRB.
Ogółem w reprezentacji Tonga w latach 1993–2003 rozegrał 18 meczów zdobywając 15 punktów, a sześć z tych występów miało miejsce w Pucharach Świata.
Występował także w międzynarodowym turnieju weteranów "World Rugby Classic".

</doc>
<doc id="3215109" url="https://pl.wikipedia.org/wiki?curid=3215109" title="Bezirk Friedek">
Bezirk Friedek

Bezirk Friedek – dawny powiat ("Bezirk") Cesarstwa Austrii (a od 1867 Austro-Węgier), istniejący w latach 1850-1918 na terenie przedlitawskiej prowincji Śląsk Austriacki.
Wiosna Ludów w Cesarstwie Austriackim pociągnęła za sobą liczne przemiany społeczne, prawne, jak również administracyjne. Pod koniec grudnia 1849 usamodziełnił się Śląsk Austriacki jako kraj koronny. Podzielono go następnie na siedem powiatów politycznych, w tym z siedzibą we Frydku. Powiaty polityczne podzielono na mniejsze powiaty sądowe. Powiat frydecki podzielono w ten sposób na frydecki i bogumiński. W okresie rządów Aleksandra Bacha w 1855 zlikwidowano powiaty polityczne a w ich miejsce ustanowiono Urzędy Powiatowe (niem. Bezirkamt) pokrywające się terytorialnie z powiatami sądowymi. W 1863 wydano ważną dla samorządów śląską krajową ustawę gminną. W 1868 reaktywowano powiaty polityczne, nie zdecydowano się jednak na przywrócenie frydeckiego, powiat sądowy frydecki wcielono do powiatu politycznego cieszyńskiego, z kolei powiat sądowy bogumiński wcielono do nowo utworzonego powiatu politycznego Frysztat. Powiat polityczny frydecki reaktywowano w 1901 tym samym wyłączając jego obszar z powiatu cieszyńskiego. W 1904 utworzono powiat sądowy Polska Ostrawa z siedmiu gmin powiatu sądowego Bogumin. Z powiatu wydzielone zostało miasto Frydek, stanowiące miasto statutarne.
Po I wojnie światowej i podzieleniu Śląska Cieszyńskiego decyzją Rady Ambasadorów z 20 lipca 1920 obszar powiatu w całości znalazł się w granicach Czechosłowacji. Powiat funkcjonował dalej jako czeski Politický okres Frýdek. W 1928 Frydek stracił status miasta statutarnego i został wchłonięty do powiatu. W 1941 część gmin włączono do powiększonej Ostrawy a rok później połączono go z powiatem misteckim.
Podział na gminy.
Stan według spisu powszechnego z 1910 roku:

</doc>
<doc id="3215115" url="https://pl.wikipedia.org/wiki?curid=3215115" title="Aborcja w II Rzeczypospolitej">
Aborcja w II Rzeczypospolitej

Aborcja w II Rzeczypospolitej – przerywanie ciąży w II Rzeczypospolitej było początkowo całkowicie zakazane, później dozwolone pod pewnymi warunkami.
W XIX wieku rozpoczęła się na nowo dyskusja nad dopuszczalnością przerywania ciąży, w której zdecydowane stanowisko zajął Kościół katolicki – uznając, że "animacja" zachodzi w momencie zapłodnienia i ustanawiając w 1869 sankcję w postaci ekskomuniki. Nie przewidywano żadnych wyjątków, nawet w przypadku zagrożenia życia ciężarnej. Stanowisko to Tadeusz Brzeziński określa jako skrajne. Sytuacja ta nie uległa zmianie na początku XX wieku. W 1935 A. Niedermayer pisał:
Autor ten zauważa, co prawda, że u wyznającego katolicyzm lekarza stanowisko takie wywołać może „tragiczne konflikty”, uznaje je jednak za słuszne i konieczne. Zdecydowanym przeciwnikiem aborcji i propagatorem hasła o "życiu poczętym" był znany pedagog i działacz konserwatywny Walenty Majdański. Prawo również nie pozwalało na dokonanie aborcji.
Pomimo sankcji prawnych i religijnych liczba wykonywanych w II Rzeczypospolitej aborcji zwiększała się. Brzeziński cytuje tutaj wyniki Adama Czyżewicza, bazujące na statystykach przyjęć do szpitali z rozpoznaniem poronienia. Podaje on następujące liczby „sztucznych poronień” w danych latach:
Brzeziński podaje na tej podstawie wskaźnik 58-59 poronień na 100 porodów. Uważa, że sądownictwo nie potrafiło poradzić sobie z tym zjawiskiem. Jednakże jego negatywne aspekty obejmowały nie tylko sferę prawa.
Nielegalne aborcje przeprowadzane były zazwyczaj przez kobiety (akuszerki, „babki”). W proceder ten angażowali się też lekarze-niespecjaliści. Używano do tego celu rozmaitych sposobów. Najczęściej stosowano jodynę. Aplikowano ją do macicy, co powodowało poród nieżywego już płodu. Niekiedy też wspomagano jego usunięcie poprzez wypłukiwanie mydlinami za pomocą strzykawki Janetta. Stosowano również metody mechaniczne, często drastyczne. Użycie w tym celu szprych koła rowerowego nie stanowiło wcale niechlubnego wyjątku. Nie pozostawało to bez wpływu na zdrowie kobiet, często stając się powodem hospitalizacji. Nielegalnie wykonany zabieg przerwania ciąży często kończył się dla pacjentki śmiercią.
Poglądy na temat aborcji powoli zmieniały się, a do usprawiedliwienia jej wykonania w niektórych warunkach wykorzystywano argumenty o charakterze filozoficznym. Prezentowane rozumowania można zaklasyfikować jako użycie zasady podwójnego skutku, zaczęto bowiem odróżniać intencję, którą była moralnie dobra pomoc udzielana kobiecie, ratowanie jej życia, od moralnie złego skutku w postaci zniszczenia płodu.
Duża częstość nielegalnych zabiegów przerwania ciąży przyczyniła się do energicznej debaty podczas przygotowywania kodeksu karnego w latach 1922-1930. Temat ten poruszał Tadeusz Boy-Żeleński w swoim "Piekle kobiet". Używał w stosunku do zaistniałego stanu prawnego określenia „największa zbrodnia prawa karnego”. Pisał, że omawiany zakaz „istnieje tylko na papierze”, a stosowany bywa tylko w razie śmierci matki, będąc w istocie jej przyczyną. Obwiniał go też o „samobójstwa, dzieciobójstwa i inne klęski”. Ubolewał, że państwo uznaje prawo do życia płodów, a nie troszczy się o warunki ich życia po urodzeniu, skazując niekiedy wraz z matką na bezdomność. Z drugiej strony zwraca uwagę na praktykowanie aborcji w rodzinach prawników, w tym zwolenników restrykcyjnego prawa. Zwiększa to nierówności społeczne pomiędzy bogatymi, zwykle przeciwnikami liberalizacji prawa, a większością społeczeństwa, które nie wartościuje aborcji negatywnie, w przeciwieństwie do urodzenia nieślubnego dziecka. Pisze on:
Jednak środowisko lekarskie proponowało w większości raczej utrzymanie "status quo". Odmienne zdanie prezentowali prawnicy zwracający uwagę na bezsilność obowiązującego prawa. Pomimo że wedle Boya-Żeleńskiego Komisja Kodyfikacyjna zajęła wpierw stanowisko „bezduszne i formalistyczne”, dzięki głosom m.in. byłego prezesa Sądu Apelacyjnego Czerwińskiego i prezesa Sądu Najwyższego Mogilnickiego, prof. Grzywo-Dąbrowskiego, Runda, dr Battawiia i Grabińskiej opowiadającym się za całkowitym zniesieniem zakazu aborcji argumentacja grupy prawników okazała się lepsza i zwyciężyło jej zdanie, a w rezultacie zliberalizowano prawo. Nowy projekt kodeksu karnego dozwalał na aborcję w następujących sytuacjach:
Za rozwiązaniem takim optował m.in. prof. Glaser. Brzeziński określa to uregulowanie jako bardzo liberalne. Nie weszło ono jednak w życie. Ostatni z wymienionych powyżej przypadków (aborcja ze względów społecznych) został wykreślony, zanim jeszcze kodeks karny został podpisany przez prezydenta. Brzeziński postuluje tutaj wpływ encykliki "Casti Connubii" autorstwa papieża Piusa XI. Zwraca też uwagę, że nawet ta okrojona wersja należała w ówczesnych czasach do najliberalniejszych na świecie. Jak widać z podanych wyżej danych zebranych przez Czyżewicza, liczba aborcji nie zmniejszyła się. Co więcej, prawo takie sprzyjało powiększaniu się nierówności społecznych. Tylko zamożne kobiety były w stanie zdobyć zaświadczenie wydane przez ginekologa, poświadczające przeciwwskazania do donoszenia ciąży. Te biedniejsze nadal podlegały aborcjom nielegalnym. Z drugiej strony poprawiło się bezpieczeństwo części przechodzących zabieg przerwania ciąży kobiet. Niestety chodzi tu o grupę kobiet zamożnych, w przypadku których niekoniecznie występowały rzeczywiste wskazania do wykonania aborcji.
Podobna sytuacja występowała w latach powojennych. Kobiety po nielegalnych aborcjach nadal zgłaszały się do szpitala. Brzeziński wspomina, że jako powód poronienia podawały noszenie ciężkich przedmiotów. Zdarzały się w dalszym ciągu zgony na skutek nielegalnych aborcji. Sytuacja taka trwała aż do kolejnej zmiany prawa w 1956.

</doc>
<doc id="3215116" url="https://pl.wikipedia.org/wiki?curid=3215116" title="Usługi prawne">
Usługi prawne



</doc>
<doc id="3215120" url="https://pl.wikipedia.org/wiki?curid=3215120" title="Maximiliano Garafulic">
Maximiliano Garafulic

Maximiliano Garafulic Alfred (ur. 6 sierpnia 1938 w Antofagaście, zm. 23 listopada 2007 tamże) – chilijski koszykarz chorwackiego pochodzenia.
Ukończył studia medyczne na Universidad de Concepción na kierunku stomatologia.
W 1956 wraz z reprezentacją Chile zajął 8. miejsce na igrzyskach olimpijskich, na których rozegrał 7 meczów. W 1959 wystąpił na mistrzostwach świata, na których chilijska kadra zdobyła brązowy medal.
Reprezentował klub Sokol de Antofagasta. Po zakończeniu kariery był trenerem tego klubu.
Zmarł 23 listopada 2007 w szpitalu w Antofagaście z powodu zwłóknienia płuc. Pochowany został dwa dni później.
Był żonaty z Maríą Cristiną Rojas, z którą miał pięcioro dzieci.

</doc>
<doc id="3215124" url="https://pl.wikipedia.org/wiki?curid=3215124" title="Lista kodeksów minuskułowych Nowego Testamentu">
Lista kodeksów minuskułowych Nowego Testamentu



</doc>
<doc id="3215126" url="https://pl.wikipedia.org/wiki?curid=3215126" title="Louis Richardet">
Louis Richardet

Louis Marcel Richardet (ur. 17 maja 1864, zm. 14 stycznia 1923 w Genewie) – szwajcarski strzelec, dwukrotny mistrz olimpijski, czterokrotny medalista Olimpiady Letniej 1906. 22-krotny medalista mistrzostw świata.
Wyniki.
Startował tylko na jednych igrzyskach olimpijskich (w Paryżu w 1900 roku). Brał udział w siedmiu konkurencjach, zdobywając dwa złote medale (obydwa w konkurencjach drużynowych). W zmaganiach indywidualnych bliski zdobycia medalu był w pistolecie dowolnym z 50 metrów, w którym to zajął czwarte miejsce. Wystąpił także w ośmiu konkurencjach na Olimpiadzie Letniej 1906, zdobywając trzy złote i jeden srebrny medal (w tym aż trzy w konkurencjach indywidualnych). Tylko w jednej konkurencji plasował się poza pierwszą dziesiątką. Ogółem na tych imprezach Szwajcar zdobył sześć medali (niektóre źródła podają jeszcze większą liczbę medali, co ma związek z Olimpiadą w 1906 roku, w której Richardet zdobył dwa miejsca na podium w nieoficjalnych konkurencjach karabinu dowolnego).
Pierwszy medal mistrzostw świata Richardet zdobył w pierwszym tego typu turnieju w roku 1897. Było to złoto w konkurencji drużynowej. Ostatni medal zdobył w 1909 roku w Hamburgu, gdzie ponownie został mistrzem w tej samej konkurencji. Ogółem zdobył 22 medale mistrzostw świata, w tym 14 w zawodach drużynowych i osiem w indywidualnych; z tego 13 razy był mistrzem, cztery razy wicemistrzem, a pięciokrotnie odbierał brązowe medale. Na mundialach ustanowił też jeden indywidualny rekord świata; miało to miejsce w 1903 roku w Buenos Aires w konkurencji: karabin dowolny leżąc, 300 m (343 punkty).
Brak informacji o jego życiu poza sportem.
Medale mistrzostw świata.
"Opracowano na podstawie materiałów źródłowych:"

</doc>
<doc id="3215128" url="https://pl.wikipedia.org/wiki?curid=3215128" title="Dmitrij Grigorowicz">
Dmitrij Grigorowicz

Dmitrij Pawłowicz Grigorowicz, ros. "Дмитрий Павлович Григорович" (ur. w Kijowie, zm. 26 lipca 1938 w Moskwie) – rosyjski i radziecki konstruktor lotniczy, specjalizujący się w projektowaniu łodzi latających.
Życiorys.
Urodził się roku w Kijowie, ówcześnie na terenie Imperium Rosyjskiego. W 1910 roku ukończył Kijowski Instytut Politechniczny, będąc entuzjastą nowego działu techniki, jakim było wówczas lotnictwo. W 1911 roku przeniósł się do Petersburga, gdzie założył i wydawał czasopismo lotnicze („Wiestnik wozduchopławanija”) propagujące lotnictwo morskie. W 1913 roku został kierownikiem zakładów lotniczych S.S. Szczetinina i M.A. Szczerbakowa w Petersburgu, które zajmowały się wówczas remontami francuskich wodnosamolotów używanych w lotnictwie morskim Floty Bałtyckiej. Jesienią 1913 roku Grigorowicz skonstruował swoją pierwszą łódź latającą, nazwaną M-1 (od słowa "morski"). Kolejnymi zaprojektowanymi przez niego w 1914 roku wodnosamolotami były M-2, M-3 i M-4. Największym sukcesem okazała się piąta konstrukcja, czyli M-5 (1915) oraz jego powiększony następca - M-9 (1915). Oba typy były produkowane masowo (w liczbie kilkuset egzemplarzy każdy) i używane do szkolenia, rozpoznania i bombardowania. Kolejnym udanym typem wodnosamolotu był M-15 z 1916 roku, wyprodukowany w liczbie kilkudziesięciu egzemplarzy. Po wojnie domowej konstruktor powrócił do Piotrogrodu, projektując na początku lat 20. łódź latającą M-24. W 1925 roku, pracując w biurze konstrukcyjnym OMOS (przemianowanym wkrótce na OPO-3), zaprojektował wodnosamoloty MRL-1 i MU-2, zaś w roku następnym MUR-1 i MUR-2. W 1927 roku w biurze konstrukcyjnym Grigorowicza powstał kolejny projekt łodzi latającej - ROM-1 (MR-3), zaś w 1929 roku jej następca - ROM-2.
Zmarł 26 lipca 1938 roku w Moskwie i został pochowany w tym mieście na Cmentarzu Nowodziewiczym.

</doc>
<doc id="3215130" url="https://pl.wikipedia.org/wiki?curid=3215130" title="Ulica Biłohorszcze">
Ulica Biłohorszcze

Ulica Biłohorszcze () – ulica we Lwowie, w dzielnicy Biłohorszcze, w rejonie kolejowym.
Jest główną ulicą dzielnicy, rozpoczyna się od ulicy Roksolany na Lewandówce, a kończy się przy cmentarzu w Biłohorszczu. Po włączeniu Biłohorszcza w granice Lwowa w 1984 otrzymała nazwę Nowopowitriana, w 1992 zmieniono jej nazwę na obecną. Zabudowana jest domami jednorodzinnymi, z których większość powstała pomiędzy 1930 a 1960.

</doc>
<doc id="3215131" url="https://pl.wikipedia.org/wiki?curid=3215131" title="Allantois">
Allantois



</doc>
<doc id="3215133" url="https://pl.wikipedia.org/wiki?curid=3215133" title="Uniwersytet George'a Washingtona">
Uniwersytet George'a Washingtona



</doc>
<doc id="3215135" url="https://pl.wikipedia.org/wiki?curid=3215135" title="Model 7S McKinseya">
Model 7S McKinseya

Model 7S McKinsey'a – model zarządzania opracowany przez firmę doradczą McKinsey &amp; Company. Jego autorami są Peters, Waterman, Pascal i Philips.
Opis.
Model bierze pod uwagę niematerialne cechy organizacji: 

</doc>
<doc id="3215139" url="https://pl.wikipedia.org/wiki?curid=3215139" title="Medal pamiątkowy z okazji 70. rocznicy Powstania Warszawskiego">
Medal pamiątkowy z okazji 70. rocznicy Powstania Warszawskiego

Medal pamiątkowy z okazji 70. rocznicy Powstania Warszawskiego – kombatanckie odznaczenie honorowe Związku Powstańców Warszawskich przyznawane żyjącym powstańcom warszawskim i osobom szczególnie zasłużonym w upamiętnianiu powstania oraz dla środowisk uczestników powstania.
Historia.
Odznaczenie nadawane jest od 1 sierpnia 2014. Związek Powstańców Warszawskich uzyskał dofinansowanie Urzędu do Spraw Kombatantów i Osób Represjonowanych w wysokości 137 tys. zł na wykonanie projektu i wybicie medalu. 
Opis.
Wybito 2 wersje medalu:
Medal na wstążce, wykonany jest ze złoconego szlachetnego metalu, o średnicy około 40 mm i grubości 3 mm. Na awersie znajduje się wyobrażenie krzyża o fakturze awersu Warszawskiego Krzyża Powstańczego, jednak ze znakiem Polski Walczącej na tarczy w jego centrum (a nie w biało-czerwonej opasce na ramię, jak w Warszawskim Krzyżu Powstańczym). W poszczególnych kwadrantach znajdują się: daty „1944” (lewy górny) i „2014” (prawy dolny), logo Związku Powstańców Warszawskich (prawy górny) oraz liczba „70” (lewy dolny). Na rewersie znajduje się duży znak Polski Walczącej nad dwiema skrzyżowanymi gałązkami laurowymi, a w dolnej części obwodu napis wersalikami: „70 rocznica Powstania Warszawskiego”. 
Wstążka koloru niebieskiego z paskiem koloru żółto-czerwonego (kolory Warszawy). Po obu stronach centralnego paska biegną po 2 czarne wąskie paski. Wygląd i układ barw wstążki nawiązują do wstążki Warszawskiego Krzyża Powstańczego.
Medal, który przyznawano osobom szczególnie zasłużonym w upamiętnianiu powstania oraz dla środowisk uczestników powstania, ma średnicę 70 mm i grubość około 4,5 mm.
Dowodem nadania medalu żyjącym uczestnikom powstania jest legitymacja, wręczana wraz z odznaczeniem, podpisana przez prezesa zarządu głównego Związku Powstańców Warszawskich gen. Zbigniewa Ścibora-Rylskiego.

</doc>
<doc id="3215142" url="https://pl.wikipedia.org/wiki?curid=3215142" title="Leopold Musiał">
Leopold Musiał

Leopold Józef Musiał (ur. 15 listopada 1905 w Rakowicach, zm. 5 marca 1975 w Krakowie) – polski chemik z tytułem doktora, profesor uczelniany.
Życiorys.
Leopold Józef Musiał urodził się 15 listopada 1905 w podkrakowskich Rakowicach. Pochodził z rodziny robotniczej, był synem Rudolfa (1878-1946, ślusarz) i Rozalii z domu Bednarz (1882-1965). Miał braci Włodzimierza (1907-1977, lekarz internista, profesor, oficer) i Mariana (1908-1991, pułkownik lekarz). W okresie dzieciństwa i młodości zamieszkiwał w Sanoku, gdzie ukończył szkołę powszechną (1913-1917), a w 1925 zdał egzamin dojrzałości w Państwowym Gimnazjum im. Królowej Zofii w Sanoku (w jego klasie byli m.in. jego młodszy o dwa lata brat Włodzimierz oraz Aleksander Codello i Władysław Miller).
Po II wojnie światowej był organizatorem i nauczycielem w macierzystym gimnazjum i liceum ogólnokształcącym w Sanoku. Otrzymał tytuł profesora nadzwyczajnego. Został profesorem uczelnianym Uniwersytetu Jagiellońskiego, Wyższej Szkoły Rolniczej i Wyższej Szkoły Pedagogicznej im. Komisji Edukacji Narodowej w Krakowie. W latach 1951-1960 był kierownikiem Katedry Chemii Ogólnej na Wydziale Rolnym UJ, a po wyodrębnieniu od 1953 WSR. Następnie był kierownikiem Katedry Chemii, a później Samodzielnego Zakładu Chemii WSP w Krakowie. Na krakowskiej WSP pełnił także funkcje dziekana Wydziału Geograficzno-Biologicznego oraz wiceprzewodniczącego Rady Zakładowej ZNP. Był doradcą naukowym i kierownikiem Zakładu Badawczego Ochrony Wód Instytutu Gospodarki Komunalnej w Krakowie.
Leopold Musiał od 1931 do 1950 był żonaty z Marią Antoniną (ur. 1910, córka Emila Teodorowicza). Zamieszkiwał przy ulicy Stefana Jaracza 6 w Krakowie. Zmarł po długiej chorobie nowotworowej 5 marca 1955 w Krakowie. 8 marca 1955 został pochowany w grobowcu rodzinnym na cmentarzu przy ul. Jana Matejki w Sanoku, gdzie spoczęli także jego rodzice i brat Marian.

</doc>
<doc id="3215143" url="https://pl.wikipedia.org/wiki?curid=3215143" title="Zjawisko Starka">
Zjawisko Starka



</doc>
<doc id="3215145" url="https://pl.wikipedia.org/wiki?curid=3215145" title="Fibula z Praeneste">
Fibula z Praeneste

Fibula z Praeneste – złota fibula datowana na ok. 600 rok p.n.e., zawierająca jedną z najstarszych inskrypcji łacińskich. Przechowywana jest w Museo nazionale preistorico etnografico Luigi Pigorini w Rzymie.
Zabytek został zaprezentowany po raz pierwszy w 1887 roku przez niemieckiego archeologa Wolfganga Helbiga, który otrzymał go od swojego przyjaciela, handlarza antykami Francesco Martinettiego. Fibula miała zostać odnaleziona dekadę wcześniej, w trakcie prac wykopaliskowych w grobowcu Bernardini w Palestrinie (starożytne Praeneste). Jej nie do końca jasne pochodzenie wzbudziło jednak wątpliwości. W 1980 roku włoska epigraf Margherita Guarducci wysunęła pogląd, iż artefakt jest w rzeczywistości XIX-wiecznym fałszerstwem. Sprawa autentyczności fibuli stała się przedmiotem debaty i nie została przez naukowców jednoznacznie rozstrzygnięta. Przeprowadzone w 2011 roku przez Edilberta Formigli i Danielę Ferro badania przy pomocy elektronowego mikroskopu skaningowego zdają się jednak potwierdzać starożytną atrybucję artefaktu.
Zabytek ma 10,7 cm długości. Na jego powierzchni wyryta jest pisana archaiczną łaciną inskrypcja, czytana od prawej do lewej. Jej tekst głosi:
w klasycznej łacinie:
co w tłumaczeniu znaczy:

</doc>
<doc id="3215150" url="https://pl.wikipedia.org/wiki?curid=3215150" title="Leszek Rychter">
Leszek Rychter

Leszek Rychter (ur. 18 stycznia 1926 w Grodzisku Mazowieckim, zm. 3 lipca 2002 w Sanoku) – polski urzędnik, polityk, przewodniczący Miejskiej Rady Narodowej (MRN) w Sanoku.
Życiorys.
Leszek Eugeniusz Rychter urodził się 18 stycznia 1926 w Grodzisku Mazowieckim. Ukończył Szkołę Techniczną Kolejową w Warszawie (1940-1944), gdzie przebywał także podczas okupacji niemieckiej podczas II wojny światowej. Jego krewnymi byli Cewińscy (wuj i ciotka rozstrzelani w Palmirach, kuzyn Eugeniusz Cewiński 1919-1986, był żołnierzem AK ps. „Nenek” i „Rakieta”, hokeistą oraz tenisistą) 
Po wojnie był zatrudniony w Urzędzie Skarbowym w Grodzisku Mazowieckim od 1947 do 1948, następnie zatrudniony na stanowisku szefa kadr w Zjednoczeniu PGR w Warszawie od 1951 do 1955. Od 1955 przebywał w Sanoku, gdzie pracował w Zjednoczeniu PGR, a od 1957 w Ośrodku Transportu Leśnego. W 1973 został absolwentem Liceum Ekonomiczne w Brzozowie.
Został wybrany radnym Miejskiej Rady Narodowej w 1961, w 1965, w 1969. 25 kwietnia 1961 został wybrany zastępcą przewodniczącego Prezydium MRN Jana Łysakowskiego. Od 4 czerwca 1962 do wiosny 1971 pełnił stanowisko przewodniczącego Prezydium MRN w Sanoku. 15 września 1962 dokonał odsłonięcia Pomnika Tadeusza Kościuszki w Sanoku. W latach jego urzędowania w mieście następował rozwój m.in. budownictwa mieszkaniowego oraz dwóch największych fabryk Autosan i Stomil Sanok. Został zastępcą przewodniczącego powołanego 31 stycznia 1968 społecznego komitetu ORMO w Sanoku. Po odejściu ze stanowiska był prezesem Urzędu Stanu Cywilnego w Sanoku. Pod koniec lat 70. był członkiem Miejskiego Komitetu Frontu Jedności Narodu w Sanoku.
Zmarł 3 lipca 2002 w Sanoku. Jego żoną była Anna (1930-2007). Oboje zostali pochowani w grobowcu rodzinnym na Cmentarzu Centralnym w Sanoku.

</doc>
<doc id="3215152" url="https://pl.wikipedia.org/wiki?curid=3215152" title="Trybunał inkwizycji w Vercelli">
Trybunał inkwizycji w Vercelli

Trybunał inkwizycji w Vercelli – sąd inkwizycyjny, mający swą siedzibę w Vercelli (księstwo Sabaudii-Piemontu). Istniał jako samodzielny trybunał od maja 1505 do roku 1800 (z krótką przerwą w 1799). Był kierowany przez dominikanów. Od połowy XVI wieku wchodził w skład struktur inkwizycji rzymskiej
Historia.
Diecezja Vercelli w 1254 znalazła się w granicach prowincji inkwizytorskiej Lombardia i Marchia Genueńska, w której sprawowanie urzędu inkwizycji papież Innocenty IV powierzył dominikanom. Jednakże pierwsze wzmianki o faktycznej działalności inkwizycji w tej diecezji są o kilkadziesiąt lat późniejsze. Na przełomie XIII i XIV wieku poświadczona jest tu działalność inkwizytora trybunału z Pawii Lanfranco da Bergamo (1292–1305). Z kolei w 1307 mediolański dominikanin Emanuele Testa da Novara brał udział w krucjacie przeciwko sekcie braci apostolskich, działającej w diecezji Vercelli pod przywództwem Dulcyna. 
Od 1308 Vercelli było jednym z głównych ośrodków wielkiego okręgu inkwizytorskiego, obejmującego diecezje Vercelli, Novary i Ivrei, a od początku XV wieku także diecezję Como. Okręg ten (w szczególności diecezja Como) stał się areną jednych z najwcześniejszych polowań na czarownice w Europie. Niccolo Constantini, inkwizytor w latach 1460–1482, miał wedle tradycji dominikańskiej wysłać na stos ponad 300 domniemanych czarownic. Fragmentarycznie zachowane źródła potwierdzają procesy i egzekucje czarownic w diecezji Vercelli oraz diecezjach sąsiednich w tym okresie.
W 1488 spod jurysdykcji inkwizytora Vercelli, Novary i Como wyłączono diecezję Casale Monferrato (wyodrębnioną w 1474).
W maju 1505 ten wielki okręg został podzielony. Samodzielne trybunały utworzone zostały w Vercelli, Novarze i Como. Inkwizytor Vercelli zachował jurysdykcję jedynie nad diecezjami Vercelli i Ivrei. W przeciwieństwie do większości pozostałych trybunałów lombardzkich, trybunał w Vercelli nigdy nie znalazł się w ręku zreformowanego (obserwanckiego) skrzydła zakonu dominikanów, reprezentowanego przez założoną w 1459 Kongregację Lombardzką (od 1531 Prowincję Obojga Lombardii). Inkwizytorami Vercelli byli zawsze dominikanie wywodzący się z niezreformowanej (tzw. konwentualnej) prowincji (od 1531 wikariatu) św. Piotra Męczennika.
Po utworzeniu przez Pawła III Kongregacji Świętego Oficjum w Rzymie jako najwyższego trybunału inkwizycyjnego trybunał z Vercelli stopniowo włączany był w struktury zreformowanej inkwizycji rzymskiej. Pierwszym inkwizytorem mianowanym przez Kongregację (a nie przez władze zakonne) był Cipriano Uberti (mianowany w 1563, zmarł w 1607), autor dzieła "Tavola delli Inquisitori", będącego cennym źródłem wiedzy o szesnastowiecznych włoskich inkwizytorach. W okresie jego urzędowania doszło do zahamowania przenikania wpływów reformacji do północnowschodnich Włoch. W 1572 jurysdykcja Ubertiego została rozszerzona także na diecezję Aosty, co jednak okazało się nietrwałym zarządzeniem.
Pod koniec XVII wieku książę Sabaudii i Piemontu Wiktor Amadeusz II (panował 1675–1730) popadł w konflikt ze Stolicą Apostolską. W ramach tego konfliktu książę począwszy od roku 1698 zaczął wetować nominacje inkwizytorskie dokonywane przez Kongregację Świętego Oficjum dla trybunałów położonych w jego księstwie. Ostatnim inkwizytorem Vercelli okazał się być Tommaso Fonticelli da Varagine (1704–1712). Wskutek polityki Wiktora Amadeusza II doszło do trwałych wakatów na stanowiskach inkwizytorskich większości piemonckich trybunałów. Ich działalnością kierowali odtąd wikariusze generalni, a nie pełnoprawni inkwizytorzy, co obniżyło ich rangę. W tej postaci kontynuowały one swoją działalność aż do czasów inwazji rewolucyjnej Francji na Włochy pod koniec XVIII wieku.
Trybunał inkwizycyjny w Vercelli został zniesiony po raz pierwszy 28 stycznia 1799 przez marionetkowy rząd tymczasowy, utworzony przez wojska francuskie po zajęciu Piemontu kilka tygodni wcześniej. Niedługo potem jednak, w maju 1799, Francuzi zostali wyparci przez Austriaków i Rosjan, którzy przywrócili władzę króla Karola Emanuela IV. 28 lipca 1799 rząd monarchiczny wydał dekret o przywróceniu inkwizycji. Restauracja monarchii trwała jednak krótko. Niespełna rok później Francuzi ponownie zajęli Piemont i utworzona przez nich Rada Piemontu ("Consulta del Piemonte") dekretem z dnia 23 lipca 1800 roku definitywnie zlikwidowała miejscowe trybunały, w tym także trybunał w Vercelli.
Organizacja.
Siedziba trybunału znajdowała się w dominikańskim konwencie S. Paolo w Vercelli, należącym do prowincji zakonnej Lombardii Górnej, zwanej oficjalnie Prowincją (od 1531 Wikariatem) Świętego Piotra Męczennika. Jurysdykcji trybunału po roku 1505 podlegały diecezje Vercelli i Ivrei, a okresowo (1572–1620) także diecezja Aosta. Na czele trybunału stał inkwizytor, a po roku 1712 wikariusz generalny. W Ivrei inkwizytora reprezentował wikariusz (także dominikanin), a na prowincji podlegali mu wikariusze rejonowi (wywodzący się z lokalnego duchowieństwa, niekoniecznie zakonnego), sprawujący nadzór nad grupami parafii. Nie wiadomo jednak dokładnie, ile takich wikariatów było w okręgu Vercelli.
W wewnętrznej hierarchii dominikańskich trybunałów inkwizycyjnych trybunał z Vercelli zaliczany był do najniższej, trzeciej klasy.
Trybunał w Ivrei.
Przez bardzo krótki czas (1563–1566) diecezja Ivrei była samodzielnym okręgiem inkwizytorskim, wyłączonym spod jurysdykcji inkwizytora Vercelli. Jej jedynym inkwizytorem był dominikanin Arcangelo Forchini.

</doc>
<doc id="3215153" url="https://pl.wikipedia.org/wiki?curid=3215153" title="MLB All-Star Game 2001">
MLB All-Star Game 2001

MLB All-Star Game 2001 – 72. Mecz Gwiazd ligi MLB, który odbył się 10 lipca 2001 roku na stadionie Safeco Field w Seattle. Spotkanie zakończyło się zwycięstwem American League All-Stars 4–1. Frekwencja wyniosła 47 364 widzów.
Najbardziej wartościowym zawodnikiem został Cal Ripken Jr. z Baltimore Orioles, który zdobył home runa, wyprowadzając zespół AL All-Stars na prowadzenie 1–0. Ripken, który podczas swojej kariery występował głównie na pozycji łącznika, a na początku 2001 roku ogłosił koniec kariery zawodniczej po zakończeniu sezonu 2001, wyszedł w wyjściowym składzie jako trzeciobazowy. Alex Rodriguez, który otrzymał najwięcej głosów spośród łączników, w hołdzie Ripkenowi, zamienił się z nim pozycjami.

</doc>
<doc id="3215154" url="https://pl.wikipedia.org/wiki?curid=3215154" title="Białoruski Szlak Barokowy">
Białoruski Szlak Barokowy

Białoruski Szlak Barokowy – turystyczne rozwinięcie głównego przebiegu dawnego szlaku Via Regia na obszarze współczesnej Białorusi. Podobnie jak w przypadku Szlaku Sakralnej Sztuki Barokowej im. Michaela Willmanna ideą przewodnią jest wykorzystanie turystycznego potencjału architektury barokowej w celu rozwoju lokalnego. Szlak tworzony jest od 2013 roku dzięki współpracy Fundacji Edukacja dla Demokracji z Zamkiem w Mirze w ramach projektów "Polska i Białoruś na Via Regia". Jednym z pierwszych elementów tworzenia szlaku było wydanie publikacji "Białoruski szlak barokowy. Białoruś Północno-Wschodnia na Via Regia" w języku białoruskim, polskim i rosyjskim.

</doc>
<doc id="3215158" url="https://pl.wikipedia.org/wiki?curid=3215158" title="Sulajman Tukan">
Sulajman Tukan

Sulajman Tukan (ur. 1890, zm. 14 lipca 1958 w Bagdadzie) – jordański polityk, w czasie kryzysu monarchii jordańskiej od kwietnia do lipca 1957 był wojskowym zarządcą kraju z nadzwyczajnymi pełnomocnictwami.
Życiorys.
Ukończył studia prawnicze w Stambule. W 1925 został burmistrzem Nablusu i pozostawał na stanowisku I wojny izraelsko-arabskiej. Od 1934 był związany z palestyńską Narodowej Partii Obrony. Od 1949 przebywał w Jordanii (w jej granicach znalazł się Zachodni Brzeg Jordanu), w roku następnym król Abd Allah mianował go senatorem. W roku następnym wszedł do jordańskiego rządu jako minister obrony. W latach 1953-1957 zasiadał w Królewskim Sądzie, najwyższej instancji jordańskiego sądownictwa, następnie król Husajn ponownie powołał go na ministra obrony.
W tym samym roku Husajn zmusił do dymisji premiera Sulajmana an-Nabulusiego, stojącego na czele lewicowej, pronaserowskiej koalicji. Decyzja ta spotkała się z masowymi protestami, zwłaszcza wśród ludności palestyńskiej w miastach Jordanii i na Zachodnim Brzegu. Wybuchły również niepokoje w armii. Uznając, że sytuacja wewnętrzna zagraża bezpośrednio jordańskiej monarchii, Husajn wprowadził stan wyjątkowy i mianował Sulajmana Tukana wojskowym zarządcą kraju (niezależnie od powołania na premiera najpierw Husajna al-Chalidiego, a następnie Ibrahima Haszima). Opozycja antykrólewska została spacyfikowana. Tukan zachował nadzwyczajne pełnomocnictwa do lipca 1957. Następnie wrócił na dawne stanowisko w Sądzie Królewskim.
14 lutego 1958 proklamowana została federacja dwóch haszymickich monarchii – Jordanii i Iraku. We wspólnym rządzie Tukanowi miało przypaść stanowisko ministra obrony. W lipcu 1958 razem z premierem Haszimem przebywał w Iraku w celu omówienia szczegółów funkcjonowania związku państw. Razem z nim zginął z rąk uczestników rewolucji zorganizowanej przez irackich Wolnych Oficerów na czele z Abd al-Karimem Kasimem i Abd as-Salamem Arifem.

</doc>
<doc id="3215159" url="https://pl.wikipedia.org/wiki?curid=3215159" title="Johnny Logan (koszykarz)">
Johnny Logan (koszykarz)

Johnny Logan, właśc. John Arnold Logan (ur. 1 stycznia 1921 w Richmond, zm. 16 września 1977 w Charlotte) – amerykański koszykarz, obrońca oraz trener, wielokrotnie wybierany do składów najlepszych zawodników BAA.

</doc>
<doc id="3215162" url="https://pl.wikipedia.org/wiki?curid=3215162" title="Czakalaka bura">
Czakalaka bura

Czakalaka bura ("Ortalis canicollis") – gatunek dużego ptaka z rodziny czubaczy (Cracidae). Występuje w środkowej części Ameryki Południowej. Niezagrożony wyginięciem.
Taksonomia.
Gatunek opisał po raz pierwszy Johann Georg Wagler w 1830. Holotyp pochodził z Paragwaju. W niewoli uzyskano krzyżówkę czakalaki burej z grdaczem modrogardłym ("Pipile cumanensis", także należy do czubaczy). Ptaki z paragwajskiego Chaco wydzielono do podgatunku "ungeri", którego odrębność nie jest znaczna; IOC wyróżnia dwa podgatunki.
Podgatunki i zasięg występowania.
IOC wyróżnia następujące podgatunki:
"O. canicollis" występuje w bagnistych, nizinnych lasach i w zakrzewieniach, na obrzeżach dróg i gajów, przy których rośnie gęsta roślinność, zapewniająca schronienie. "O.c. pantanalensis" zamieszkuje lasy galeriowe, lasy mieszane, zagajniki palmowe i lasy wtórne.
Morfologia.
Długość ciała (u obu płci) 50–56 cm, masa ciała 479–579 g. Robert William Ogilvie-Grant podaje następujące wymiary dla samicy (oryginalnie zapisane w calach): długość ciała około 51 cm, skrzydła 22 cm, ogona 25 cm, skoku 6 cm, środkowego palca wraz z pazurem 6 cm.
Głowa szara, na kantarku i wokół oka występuje naga, czerwona skóra. U dorosłego samca wierzch ciała szarobrązowy, najwięcej barwy brązowej występuje na grzbiecie. Sterówki szare, podobnie jak i skrzydła, które odznaczają się bardziej brązowymi pokrywami skrzydłowymi. Gardło i pierś szare, brzuch w jasnym odcieniu rudości. Boki ciała, okolice kloaki i pokrywy podogonowe kasztanowe. Na podgardlu obecny mały płat luźnej, czerwonej skóry; widoczność zmienna w zależności od pory roku. Dziób, barwy od białej po rogową, jest typowy dla grzebiących – lekko zagięty z drobnym hakiem na końcu. Tęczówka brązowa. Nogi dość długie, mocne, jasnoszare do jasnoróżowych. "O.c. pantanalensis" cechuje bardziej brązowe upierzenie i większe rozmiary.
Zachowanie.
W skład pożywienia wchodzi w przeważającej części materia roślinna – ziarno, owoce, kwiaty. Prócz tego zjada gąsienice. John Graham Kerr napisał o czakalakach burych, że "okazjonalnie schodzą na ziemię, by żerować, jednak to stosunkowo rzadkie; zwykle pozostają pośród górnych gałęzi drzew [...]".
Zanotował również fakt towarzyskości tego gatunku – żeruje w grupach do 30 osobników – oraz ich bojaźliwość, która jednak staje się mało widoczna przez ciekawość tych ptaków. Jeśli w rzadko uczęszczanym przez człowieka obszarze takowy się pojawi, to czakalaka z zainteresowaniem ogląda intruza, po czym woła towarzyszy z pomocą miękkiego, piskliwego dźwięku. Jeśli człowiek pozostanie w spokoju, ptaki mogą zlecieć nawet na wysokość "kilku stóp" (1 stopa ≈ 30,5 cm). Natomiast kiedy niepożądany osobnik zacznie wspinać się na drzewo, czakalaki skaczą nerwowo po gałęziach, wołając coraz piskliwiej, w końcu dźwięki przechodzą w przenikliwe krzyki.
Podobnie jak inne czubacze, "O. canicollis" często się odzywa. Wydaje z siebie piskliwy płacz, często w parze z partnerem albo w grupie. Nad ranem takie nawoływania trwają do dwóch godzin. Prócz tego gdacze i pogwizduje. Jest słabym lotnikiem, ale potrafi szybko uciec w razie potrzeby oraz lecieć długim ślizgiem.
Lęgi.
Najprawdopodobniej monogamiczny, bardzo terytorialny gatunek; obydwaj partnerzy bronią terytorium, niekiedy dochodzi do walk. W trakcie popisów ptak dumnie kroczy i nawołuje z wyciągniętą głową, co ma wyeksponować czerwoną nagą skórę na podgardlu. Prócz tego sparowane ptaki wzajemnie czyszczą się, gonią i karmią. Kopulacje często mają miejsce na szczycie drzewa lub na ziemi.
Okres lęgowy w północnej Argentynie trwa od listopada do lutego, w trakcie pory deszczowej. Gniazdo znajduje się 2,5 do 4 m nad ziemią. Stanowi płytką, luźną platformę z patyków, łodyg i liści. W zniesieniu 3 do 4 jaj. Samica wysiaduje je sama przez blisko 24 dni, podczas gdy samiec pilnuje okolic gniazda. Młode to zagniazdowniki, w chwilę po wykluciu są gotowe do opuszczenia gniazda. Poruszają się wśród gałęzi, niekiedy pomagając sobie trzepotaniem skrzydłami. Rodzice karmią je zarówno świeżym, jak i zwróconym pokarmem. Szybko usamodzielniają się.
Status zagrożenia.
Przez IUCN gatunek klasyfikowany jest jako najmniejszej troski (LC, "Least Concern"). Liczebność populacji nie została oszacowana; w 1996 roku ptak ten opisywany był jako pospolity. Populacja ma prawdopodobnie trend spadkowy ze względu na wypalanie lasów i ich wycinkę celem pozyskania terenu pod pastwiska. Czakalaka bura jest uznawana za „trigger species” przy wyznaczaniu ostoi ptaków IBA; występuje na przykład w Parku Narodowym Médanos del Chaco.
Relacje z ludźmi.
Ogilvie-Grant wspomniał tego ptaka w wydanej w 1895 książce "A hand-book to the game-birds" (dosł. "Vademecum ptaków łownych"). Był on wtedy "ulubionym artykułem żywnościowym Indian", którzy wabili czakalaki bure, imitując ich głosy, a następnie odławiali strzałem z łuku. Pośród Indian Toba (lub Qom) gatunek nazywano "Cochina", właśnie ze względu na dźwięk.

</doc>
<doc id="3215165" url="https://pl.wikipedia.org/wiki?curid=3215165" title="Park Bodnarówka">
Park Bodnarówka

Park Bodnarówka (j.ukr. Парк Боднарі́вка) – park we Lwowie, położony w dzielnicy Kulparków, w rejonie frankowskim. 
Założenie parkowe o powierzchni 5,8 ha powstało ok. 1960 na granicy Kulparkowa i Bodnarówki u zbiegu ulic Stryjskiej i Naukowej. Początkowo nosiło nazwę 50-lecia Października. W 1965 w centralnej części parku wybudowano pomnik-grobowiec żołnierza Armii Czerwonej Wesełowa, który został zabity w 1950 z rąk „wrogów władzy radzieckiej”. W 1972 park przekomponowano, ustawiono w nim kadłub samolotu An-10, w którym działał teatr dziecięcy „Litak”. 
Po 1991 ekshumowano pochowanego żołnierza i rozebrano pomnik, usunięto również samolot. W jego miejscu wybudowano w 1992 drewnianą, a następnie w latach 1998–2005 murowaną cerkiew Świętych Męczenników Borysa i Gleba (Ukraiński Autokefaliczny Kościół Prawosławny) (proj. Roman Sywieński). W latach 2010–2011 park przeszedł rewaloryzację, odtworzono niewielki zbiornik wodny i zainstalowano nowe oświetlenie.

</doc>
<doc id="3215166" url="https://pl.wikipedia.org/wiki?curid=3215166" title="Philippe de Mazerolles">
Philippe de Mazerolles

Philippe de Mazerolles (ur. ?, zm. 1479 w Brugii) – francuski malarz i iluminator, działający w latach 1460–1480, utożsamiany czasem z Mistrzem Antoniego Burgundzkiego lub z Mistrzem Fitzwillam.
Działalność artystyczna.
Pierwsze wzmianki na temat Mazerollesa pochodzą z 1454 roku. Został wówczas malarzem nadwornym Karola VII w Paryżu dla którego prawdopodobnie namalował obraz ołtarzowy. W roku 1465/1466 rozpoczął służbę u książąt burgundzkich Filipa Dobrego i Karola Śmiałego; w 1467 otrzymał tytuł malarza nadwornego. W 1467 roku otrzymał zlecenie od władz miejskich Brugii, na dekoracje w tzw. "Czarnych godzinkach". Manuskrypt tworzony był od 1465 roku i zawierał oficja Marii Panny i inne modlitwy. Specyfiką tej pracy było jej czarne karty pergaminowe dekorowane złotem i srebrem. W 1466 roku został on ofiarowany hrabiemu Charolais, przyszłemu księciu Karolowi Śmiałemu. Rok później magistrat zakupił dodatkowo biały jedwab na oprawę kodeksu. Philippe de Mazerolles otrzymał za swoje dekoracje wysokie wynagrodzenie w wysokości 420 paryskich liwrów. W 1469 roku został mistrzem gildii w Brugii. Pracował również dla Antoniego, Wielkiego Bastarda Burgundzkiego. W 1475 roku Mazerolles wykonał dla Karola Śmiałego dwadzieścia jeden egzemplarzy jego edyktu, w tym egzemplarz wzorcowy wraz ze skryptem. Główną miniaturę w rękopisie londyńskim przypisuje się Mistrzowi Fitzwilliam 268. W 1479 wykonał dla króla Anglii Edwarda IV dekoracje do rękopisu.
Philippe de Mazerolles wzorował się na stylu francuskiego iluminatora Mistrza Bedforda. Pomimo działalności przez większość życia w Brugii pozostał wierny szkole paryskiej i brak w jego pracach wpływów flamandzkich.

</doc>
<doc id="3215192" url="https://pl.wikipedia.org/wiki?curid=3215192" title="Ulica Płochocińska w Warszawie">
Ulica Płochocińska w Warszawie

Ulica Płochocińska – ulica w warszawskiej dzielnicy Białołęka, o długości 7,8 km.
Przebieg i ruch uliczny.
Ulica biegnie wzdłuż lewego brzegu Kanału Żerańskiego, od ul. Modlińskiej do granicy miasta (dalej przechodzi w ul. Jana Kazimierza). Stanowi fragment drogi wojewódzkiej nr 633. Ma po jednym pasie ruchu w obu kierunkach.
Ulica nie posiada drogi rowerowej. Przebiegają przez nią trasy autobusów komunikacji miejskiej.
Nazewnictwo.
Na przestrzeni lat ulica posiadała różne nazwy:

</doc>
<doc id="3215222" url="https://pl.wikipedia.org/wiki?curid=3215222" title="Muhammad Dawud al-Abbasi">
Muhammad Dawud al-Abbasi

Muhammad Dawud al-Abbasi, niekiedy nazwisko podawane jako Muhammad Dawud (; ur. 1913, zm. 19 stycznia 1972 w Ammanie) – jordański wojskowy pochodzenia palestyńskiego, premier Jordanii od 15 lub 16 do 24 września 1970.
Życiorys.
Był zawodowym oficerem armii jordańskiej, do 1970 dosłużył się stopnia brygadiera. 15 lub 16 września 1970 król Jordanii Husajn nominował go na premiera rządu złożonego wyłącznie z wojskowych, powołanego na czas walki sił rządowych z palestyńskimi organizacjami zbrojnymi, które 15 września ogłosiły powołanie w Irbidzie konkurencyjnego wobec monarchii "ludowego rządu" Jordanii. Utworzenie rządu kierowanego przez oficera miało ukazać determinację Husajna, by usunąć z Jordanii wrogie monarchii formacje palestyńskie, jak również miało służyć jako dowód pełnego zaufania dla sił zbrojnych. Jeszcze w trakcie walk jordańsko-palestyńskich, określanych następnie jako Czarny Wrzesień, al-Abbasi udał się na szczyt Ligi Państw Arabskich do Kairu, tam opuścił obrady i poprosił prezydenta Egiptu Gamala Abdel Nasera o azyl polityczny. Premierem Jordanii formalnie przestał być 24 września 1970, jego miejsce zajął Ahmad Tukan. Al-Abbasi żył następnie w Libii, a gdy poważnie zachorował, wrócił do Kairu, przeszedł operację w Paryżu. W końcu 1971 wystąpił do króla Husajna z prośbą o zgodę na powrót do Jordanii, którą otrzymał. Ostatnie miesiące życia spędził w szpitalu wojskowym w Ammanie i tam też zmarł na początku r. 1972.

</doc>
<doc id="3215223" url="https://pl.wikipedia.org/wiki?curid=3215223" title="Iwano-Frankiwski Uniwersytet Prawa im. Króla Daniela Halickiego">
Iwano-Frankiwski Uniwersytet Prawa im. Króla Daniela Halickiego

Iwano-Frankiwski Uniwersytet Prawa im. Króla Daniela Halickiego (ukr. Івано-Франківський університет права імені Короля Данила Галицького, ІФУП) – ukraińska prawnicza szkoła wyższa w Iwano-Frankiwsku. Kształcenie prowadzone jest w 10 specjalnościach na 3 fakultetach. 14 grudnia 1997 roku został założony Uniwersytet Prawa z inicjatywy rektora, członka Ukraińskiej Akademii Nauk, doktora prawa, doktora filozofii, doktora prawa kanonicznego, profesora, księdza Iwana Łuckiego.
Struktura.
Wydziały (ukr. - Факультети):
Specjalności (ukr. - Спеціальності):

</doc>
<doc id="3215226" url="https://pl.wikipedia.org/wiki?curid=3215226" title="Alexandre Borges">
Alexandre Borges

Alexandre Borges Corrêa (ur. 23 lutego 1966 w Santos, w stanie São Paulo) – brazylijski aktor telewizyjny, teatralny i filmowy.

</doc>
<doc id="3215229" url="https://pl.wikipedia.org/wiki?curid=3215229" title="Kosecki">
Kosecki



</doc>
<doc id="3215231" url="https://pl.wikipedia.org/wiki?curid=3215231" title="Rajdowe Mistrzostwa Świata 1991">
Rajdowe Mistrzostwa Świata 1991

Rajdowe Mistrzostwa Świata w roku 1991 były 19. sezonem Rajdowych Mistrzostw Świata FIA. Sezon składał się z 14 rajdów. Mistrzem świata kierowców rajdowych w roku 1991 został fiński kierowca Juha Kankkunen startujący samochodem Lancia Delta Integrale 16V, wyprzedził on Hiszpana Carlosa Sainza i Francuza Didiera Auriola. Tytuł konstruktorów wygrała Lancia przed Toyotą i Mitsubishi.
Kalendarz.
W sezonie 1991 kalendarz mistrzostw świata składał się z czternastu rajdów, to o dwa więcej niż w poprzednim sezonie, nowymi w kalendarzu były rajdy Szwecji i Hiszpanii.
Wyniki.
Klasyfikacja kierowców.
Do klasyfikacji mistrza świata kierowców w sezonie 1991 zaliczane było pierwszych dziesięć miejsc zajętych w rajdzie i punktowane one były według zasady:
Do końcowego wyniku liczone było dziewięć najlepszych startów, aby zostać mistrzem co najmniej jeden start musiał odbyć się poza Europą. Wyniki rajdów nie liczone w końcowej klasyfikacji ujęto w nawiasach.
Klasyfikacja zespołowa.
W sezonie 1991 system punktacji producentów składał się z dwóch grup punktacji, które do siebie dodawano. Wpierw punkty dla producenta zdobywał najwyżej sklasyfikowany samochód danej marki według klucza:
Dodatkowe punkty były przyznawane dla najwyżej sklasyfikowanego samochodu danej marki za zajęcie miejsca od pierwszego do ósmego w swojej grupie, pod warunkiem, że dany zespół znalazł się w pierwszej dziesiątce w klasyfikacji generalnej, według klucza:
Do klasyfikacji końcowej sezonu było branych siedem najlepszych występów. Aby zostać mistrzem co najmniej jeden start musiał odbyć się poza Europą i należało wystartować w co najmniej ośmiu rajdach. Wyniki rajdów nie brane pod uwagę w końcowej klasyfikacji ujęto w nawiasach. Rajdy Szwecji, Nowej Zelandii, Wybrzeża Kości Słoniowej i Hiszpanii nie był brane pod uwagę w klasyfikacji zespołowej.
Puchar kierowców samochodów produkcyjnych (Grupa N).
Do końcowej klasyfikacji brano pod uwagę sześć najlepszych startów, aby zawodnik mógł być sklasyfikowany co najmniej jeden ze startów musiał odbyć się poza Europą.

</doc>
<doc id="3215243" url="https://pl.wikipedia.org/wiki?curid=3215243" title="Tad Krzanowski">
Tad Krzanowski

Tad Krzanowski właściwe Tadeusz Krzanowski (ur. 15 lutego 1949 w Krośnie) – polski wynalazca, twórca efektów specjalnych do filmów.
Życiorys.
Zasłynął pracą nad takimi filmami jak: Superman (film), Powrót do przyszłości II, Bez baterii nie działa, Muppety na tropie. Jest laureatem nagrody Amerykańskiej Akademii Sztuki i Wiedzy Filmowej za szczególne osiągnięcia naukowe i techniczne (1988).

</doc>
<doc id="3215244" url="https://pl.wikipedia.org/wiki?curid=3215244" title="Puchar Europy Mistrzyń Krajowych siatkarek (1970/1971)">
Puchar Europy Mistrzyń Krajowych siatkarek (1970/1971)

Puchar Europy Mistrzyń Krajowych 1971 – 11. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Runda wstępna.
 

</doc>
<doc id="3215246" url="https://pl.wikipedia.org/wiki?curid=3215246" title="Dawid Hochberg">
Dawid Hochberg

Dawid Hochberg (ur. 1925 w Siedlcach, zm. 27 kwietnia 1943 w Warszawie) – członek Żydowskiej Organizacji Bojowej.
Życiorys.
Prawdopodobnie był synem działacza Bundu, Arona. Od 1930 mieszkał z rodzicami w Warszawie, gdzie był uczniem gimnazjum i działał w bundowskiej organizacji harcerskiej "Socjalistiszer Kinderfarband". Podczas okupacji znalazł się w getcie warszawskim, od XII 1942 członek ŻOB, dowódca jednej z grup bojowych. Utrzymywał ścisły kontakt z Markiem Edelmanem i pozostałymi członkami sztabu ŻOB. Podczas powstania w getcie dowodził od 19 IV 1943 oddziałem ŻOB, m.in. w walkach na ul. Miłej. Zginął podczas ewakuacji zasypanego bunkra przy ul. Miłej 37.

</doc>
<doc id="3215247" url="https://pl.wikipedia.org/wiki?curid=3215247" title="Pojadanie">
Pojadanie

Podjadanie, pojadanie – spożywanie różnego rodzaju żywności pomiędzy posiłkami głównymi, tj. w Polsce: śniadaniem, obiadem i kolacją. Podjadanie polega także na automatycznym, mało świadomym spożywaniu żywności, niejednokrotnie bez uczucia głodu, odwrotnie niż w przypadku posiłków głównych.
Podjadane produkty są najczęściej atrakcyjnie opakowane, przyciągające wzrok apetycznym wyglądem i są proste w przygotowaniu, często wymagające jedynie odpakowania (batony, jabłka, lody, ciastka, chipsy). Podjadać można również napoje, głównie słodkie i gazowane. 
Przyczyna.
Przyczyną podjadania mogą być głód (rzadziej), rozbudowane potrzeby konsumenckie (reklama, kreowanie potrzeby spożycia określonego produktu), czy stres (żywność jako środek rozładowujący napięcie). Intensywne podjadanie (przede wszystkim żywności typu fast food) może być przyczyną otyłości, zwłaszcza u dzieci. Osoby aktywne zawodowo z reguły w ten sposób uzupełniają swoje rezerwy węglowodanowe, co może mieć także pozytywne strony (przy długich przerwach między posiłkami zapobiega to spadkom glikemii). 
Aby unikać niekorzystnych skutków podjadania należy spożywać w przerwach między posiłkami głównymi przede wszystkim warzywa, owoce, produkty zbożowe (pełne ziarno), napoje mleczne (jak najmniej słodzone), herbatę lub kakao. Pozwoli to uzupełnić dietę w takie składniki jak witaminy, sole mineralne, przeciwutleniacze oraz błonnik.

</doc>
<doc id="3215248" url="https://pl.wikipedia.org/wiki?curid=3215248" title="Ernie Calverley">
Ernie Calverley

Ernest A. „Ernie” Calverley (ur. 30 stycznia 1924 w Pawtucket, zm. 20 września 2003 w Providence) – amerykański koszykarz, występujący na pozycji rozgrywającego, wybrany do drugiego składu najlepszych zawodników BAA.
Podczas występów na uczelni Rhode Island Calverley został nieoficjalnym liderem strzelców NCAA w 1944, notując średnio 26,7 punktu. Oficjalnie statystykę tę zaczęto uwzględniać dopiero od sezonu 1947/48. W 1946 poprowadził swój zespół do finału turnieju NIT, w którym to musieli oni uznać wyższość uczelni z Kentucky, ulegając im zaledwie jednym punktem 45-46. Calverley mimo przegranej zdobył wtedy tytuł MVP. Wkrótce potem, po opuszczeniu murów uczelni dołączył do ligi BAA.
Jako debiutant w barwach Providence Steamrollers został liderem ligi w kategorii asyst, zaliczono go również do drugiego składu najlepszych zawodników całej ligi. W sezonie 1947/48 uzyskiwał 11,9 punktu i 2,5 asysty. Rollers nie udało się jednak awansować do rozgrywek play-off, co gorsza zostali najsłabszym zespołem w lidze z wynikiem 6-42. Calverley po raz drugi z rzędu przewodził BAA w średniej asyst, oficjalnie jednak tytuł lidera otrzymał Howie Dallmar z Warriors. Liderów kategorii statystycznych wyłaniano wtedy na podstawie łącznej liczby asyst, a nie średniej, a w tym konkretnym przypadku Dallmar zanotował o jedną więcej na przestrzeni całego sezonu.
Podczas kolejnych rozgrywek Calverley ponownie uplasował się w pierwszej czwórce najlepiej podających BAA, jednak i tym razem drużyna z Providence okazała się najsłabszą w lidze (12-48). Sezon ten okazał się ostatnim w jego karierze, a że bycie koszykarzem nie było wtedy tak opłacalne jak dziś, zdecydował się podjąć bardziej stabilnego finansowo zajęcia, czyli trenowania. W związku z powyższym powrócił na swoją byłą uczelnię – Rhode Island University by objąć tam stanowisko głównego trenera. Pod jego wodzą Rams docierali dwukrotnie do turnieju NCAA.

</doc>
<doc id="3215249" url="https://pl.wikipedia.org/wiki?curid=3215249" title="Trybunał inkwizycji w Treviso">
Trybunał inkwizycji w Treviso

Trybunał inkwizycji w Treviso – sąd inkwizycyjny, mający swą siedzibę w Treviso w Republice Weneckiej, działający od XVI wieku do 1806. Był kierowany przez franciszkanów konwentualnych. Wchodził w skład struktur inkwizycji rzymskiej.
Historia.
Diecezja Treviso podlegała jurysdykcji franciszkańskich inkwizytorów Marchii Trewizańskiej już od 1254, na mocy rozporządzeń papieża Innocentego IV. Nie ma jednak dowodów na istnienie samodzielnego trybunału dla diecezji Treviso przed wiekiem XVI. Na przełomie lat 20. i 30. XVI wieku w Treviso działał franciszkański inkwizytor Martino Tomasi da Treviso. Jednak dopiero po utworzeniu przez papieża Pawła III Kongregacji Świętego Oficjum Inkwizycji w Rzymie (1542) i zreformowaniu inkwizycji w Republice Weneckiej w celu walki w reformacją (1547) utworzony został na stałe trybunał inkwizycyjny w Treviso. W 1550 inkwizytorem został franciszkanin konwentualny Nicolò Vernieri. 
Jednym z najlepiej udokumentowanych epizodów z dziejów trybunału w Treviso jest proces anabaptysty Francesco Sartori da Asolo w 1551. Sartori został uznany przez trybunał za nieskruszonego heretyka i skazany na śmierć oraz konfiskatę dóbr. Do wykonania wyroku jednak nie doszło, gdyż na skutek interwencji władz weneckich proces przeniesiono do stolicy Republiki, gdzie wyrok śmierci anulowano.
Republika Wenecka przestała istnieć w wyniku inwazji rewolucyjnej Francji w 1797. Po pokoju w Campo Formio (17 października 1797) Treviso znalazło się w granicach Austrii. Kilka lat później, w wyniku kolejnej wojny francusko-austriackiej, zostało włączone do utworzonego przez Napoleona Bonaparte Królestwa Włoch, którego władze nie zamierzały tolerować dłużej działalności inkwizycji. Dekretem z dnia 28 lipca 1806 konwent S. Francesco w Treviso został rozwiązany, co oznaczało jednocześnie także likwidację trybunału inkwizycyjnego. We wrześniu tego samego roku zmarł ostatni inkwizytor Treviso Francesco Pisani di Venezia
Organizacja.
Siedzibą trybunału był franciszkański konwent S. Francesco w Treviso. Na czele trybunału stał zawsze jeden inkwizytor wywodzący się z zakonu franciszkanów konwentualnych. Podlegało mu dwóch wikariuszy (zastępców) oraz sześciu wikariuszy rejonowych, reprezentujących go na prowincji. Jurysdykcji inkwizytora Treviso podlegała jedynie diecezja Treviso.
Inkwizytorzy Treviso (1550–1806).
Lista inkwizytorów Treviso została sporządzona przez franciszkańskiego historyka Pietro Antonio Ribettiego. Z uwagi na datę jej sporządzenia, doprowadzono ją jedynie do nominacji Girolamo Antonio Cagnacciego w roku 1710. Listę tę można wprawdzie uzupełnić na podstawie innych źródeł, jednak nie zawsze z precyzyjnymi datami.

</doc>
<doc id="3215252" url="https://pl.wikipedia.org/wiki?curid=3215252" title="Cyril Pahinui">
Cyril Pahinui

Cyril Pahinui (ur. 21 kwietnia 1950 w Waimānalo na Hawajach, zm. 17 listopada 2018 w Honolulu) – amerykański wokalista i gitarzysta muzyki hawajskiej.
Cyril urodził się w Waimānalo na Hawajach położonym w okolicy stolicy stanu Honolulu. Jest synem hawajskiej gitarzystki Gabby Pahinui. Brał udział w nagraniu 35 hawajskich albumów muzycznych i trzech nagrodzonych Grammy kompilacji muzyki hawajskiej. W 1994 jego album "6 &amp; 12 String Slack Key" wygrał nagrodę Nā Hōkū Hanohano za Instrumental Album roku, a ponadto w 2007 jego album "He'eia" wygrał nagrodę Nā Hōkū Hanohano za Island Music Album roku.
W 2013 roku Cyril nawiązał współpracę z Native Arts &amp; Culture Foundation w celu wydania "Let's Play Music! Slack Key with Cyril Pahinui &amp; Friends".
Początki kariery.
Cyril zaczął grać na ukulele w wieku 7 lat, a gry na gitarze nauczył się oglądając swojego ojca, który grał dla innych hawajskich muzyków takich jak Leland Isaacs Sr. i Sonny Chillingworth. We wczesnych latach 70 XX wieku, dołączył do zespołu ojca i wykonywał jego wcześniejsze nagrania dla Warner Bros. Records. W wieku 19 lat jego kariera została przerwana, ponieważ musiał odbyć służbę wojskową w Wietnamie jako sierżant i kierownik sekcji w sto pierwszym pułku artylerii.

</doc>
<doc id="3215253" url="https://pl.wikipedia.org/wiki?curid=3215253" title="Maggie Siff">
Maggie Siff

Maggie Siff (ur. 21 czerwca 1974 w Nowym Jorku) – amerykańska aktorka filmowa i telewizyjna.
Życiorys.
Urodziła się w Nowym Jorku. Jej ojciec jest Żydem, sama określa się jako pół-Żydówka. Ukończyła Bronx High School of Science.
Otrzymała licencjat na Bryn Mawr College w Pensylwanii (jej głównym przedmiotem był angielski) oraz tytuł magistra sztuk pięknych w New York University Tisch School.
Na początku kariery aktorskiej występowała w teatrze. Za rolę w sztuce Henrika Ibsena 'Ghosts' w Lantern Theater Company w 1998 roku otrzymała nagrodę Barrymore Award.
Karierę telewizyjną rozpoczęła, grając młodą kobietę na spotkaniu AA w serialu "Wołanie o pomoc". Wystąpiła również w serialach "Prawo i porządek", "Chirurdzy", "Bez skazy". Sławę zawdzięcza rolom dr Tary Knowles w "Synach Anarchii" oraz Rachel Menken Katz w "Mad Men".
W kwietniu 2014 roku urodziła swoje pierwsze dziecko, córkę Lucy.

</doc>
<doc id="3215259" url="https://pl.wikipedia.org/wiki?curid=3215259" title="Puchar Europy Mistrzyń Krajowych siatkarek (1971/1972)">
Puchar Europy Mistrzyń Krajowych siatkarek (1971/1972)

Puchar Europy Mistrzyń Krajowych 1972 – 12. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Faza grupowa.
Grupa A.
 Heerlen
Tabela
Wyniki
Grupa B.
 Łódź
Tabela
Wyniki
Turniej finałowy.
 La Louvière
Tabela
Wyniki

</doc>
<doc id="3215262" url="https://pl.wikipedia.org/wiki?curid=3215262" title="Katar na Letnich Igrzyskach Olimpijskich 1988">
Katar na Letnich Igrzyskach Olimpijskich 1988

Katar na Letnich Igrzyskach Olimpijskich 1988 reprezentowało 10 zawodników, samych mężczyzn. Był to 2. start reprezentacji Kataru na letnich igrzyskach olimpijskich.
Najmłodszym katarskim zawodnikiem był 18-letni lekkoatleta, Muhammad Sulajman, zaś najstarszym 36-letni strzelec, Dżadan Tardżam asz-Szammari.

</doc>
<doc id="3215268" url="https://pl.wikipedia.org/wiki?curid=3215268" title="Dynastia otomańska">
Dynastia otomańska



</doc>
<doc id="3215280" url="https://pl.wikipedia.org/wiki?curid=3215280" title="Zajezdnia Gdańsk-Oliwa">
Zajezdnia Gdańsk-Oliwa



</doc>
<doc id="3215282" url="https://pl.wikipedia.org/wiki?curid=3215282" title="Zajezdnia tramwajowa Gdańsk-Oliwa">
Zajezdnia tramwajowa Gdańsk-Oliwa



</doc>
<doc id="3215289" url="https://pl.wikipedia.org/wiki?curid=3215289" title="Calistrat Cuţov">
Calistrat Cuţov



</doc>
<doc id="3215291" url="https://pl.wikipedia.org/wiki?curid=3215291" title="Simion Cuţov">
Simion Cuţov



</doc>
<doc id="3215292" url="https://pl.wikipedia.org/wiki?curid=3215292" title="Ionuţ Gheorghe">
Ionuţ Gheorghe



</doc>
<doc id="3215293" url="https://pl.wikipedia.org/wiki?curid=3215293" title="Vasile Tiţă">
Vasile Tiţă



</doc>
<doc id="3215295" url="https://pl.wikipedia.org/wiki?curid=3215295" title="Iulian P. Gavăţ">
Iulian P. Gavăţ



</doc>
<doc id="3215296" url="https://pl.wikipedia.org/wiki?curid=3215296" title="Toma Petre Ghiţulescu">
Toma Petre Ghiţulescu



</doc>
<doc id="3215297" url="https://pl.wikipedia.org/wiki?curid=3215297" title="Traian Niţescu">
Traian Niţescu



</doc>
<doc id="3215300" url="https://pl.wikipedia.org/wiki?curid=3215300" title="ŁKA">
ŁKA



</doc>
<doc id="3215307" url="https://pl.wikipedia.org/wiki?curid=3215307" title="Euro Formuła 3000 Sezon 2003">
Euro Formuła 3000 Sezon 2003

Euro Formuła 3000 Sezon 2003 – piąty sezon w historii tej serii. Sezon rozpoczął się 4 maja podczas wyścigu na torze Nürburgring w Niemczech, a zakończył 2 listopada na włoskim torze Cagliari. Tytuł w klasyfikacji głównej zdobył Brazylijczyk Augusto Farfus, a w klasyfikacji zespołów włoska ekipa Draco Junior Team.
Klasyfikacja kierowców.
Punktacja wyścigu: 10-6-4-3-2-1 (sześć pierwszych pozycji)

</doc>
<doc id="3215313" url="https://pl.wikipedia.org/wiki?curid=3215313" title="Henri I de Guise">
Henri I de Guise



</doc>
<doc id="3215315" url="https://pl.wikipedia.org/wiki?curid=3215315" title="Fiţa Lovin">
Fiţa Lovin



</doc>
<doc id="3215317" url="https://pl.wikipedia.org/wiki?curid=3215317" title="Dumitru Negoiţă">
Dumitru Negoiţă



</doc>
<doc id="3215319" url="https://pl.wikipedia.org/wiki?curid=3215319" title="Puchar Europy Mistrzyń Krajowych siatkarek (1972/1973)">
Puchar Europy Mistrzyń Krajowych siatkarek (1972/1973)

Puchar Europy Mistrzyń Krajowych 1973 – 13. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Apeldoorn
Tabela
Wyniki

</doc>
<doc id="3215321" url="https://pl.wikipedia.org/wiki?curid=3215321" title="Krzysztof Bień (dziennikarz)">
Krzysztof Bień (dziennikarz)

Krzysztof Andrzej Bień (ur. 1953 w Warszawie) – dziennikarz.
Absolwent Wydziału Prawa i Administracji Uniwersytetu Warszawskiego. Syn Janusza Bienia, jednego z pionierów dziennikarstwa zajmującego się problemami nauki i techniki w Polsce, wnuk Adama Bienia, prawnika i polityka, w czasie II wojny światowej I Zastępcy Delegata Rządu na Kraj, sądzonego w procesie szesnastu, więźnia Łubianki.
W latach 1982 – 2006 pracował w redakcji dziennika Rzeczpospolita zajmując kolejno stanowiska: kierownika działu nauki, działu ekonomicznego, a od 1996 zastępcy redaktora naczelnego gazety. 
W latach 2006 – 2010 był zastępcą redaktora naczelnego dziennika Gazeta Prawna.
Inicjator i organizator wielu rankingów, w tym Listy 500 największych firm polskiej gospodarki i Rankingu Kancelarii Prawnych Rzeczpospolitej, Europejska Gmina, Europejskie Miasto Gazety Prawnej oraz specjalnych dodatków popularyzujących wiedzę prawną i ekonomiczną, m.in. Dobra Firma w Rzeczpospolitej.
W grudniu 2010 został powołany na stanowisko doradcy prezesa Narodowego Banku Polskiego. Jednocześnie objął funkcję redaktora naczelnego portalu ekonomicznego Obserwatorfinansowy.pl.
W 2014 został odznaczony Krzyżem Kawalerskiem Orderu Odrodzenia Polski.

</doc>
<doc id="3215322" url="https://pl.wikipedia.org/wiki?curid=3215322" title="Związek Felibrów">
Związek Felibrów

Związek Felibrów, także Felibridz, Felibriż (prowans. "lou Felibrige" według zapisu Mistrala lub "lo Felibritge" według zapisu klasycznego; fr. "le Félibrige") – stowarzyszenie powołane prawomocnie 1 lipca 1901 roku, mające na celu ochronę i wspieranie tożsamości kulturowej regionów, w których mówi się językiem oksytańskim. Siedzibą stowarzyszenia jest Muzeum Arlezyjskie w Arles.
Początki Związku.
Nieoficjalnie Związek Felibrów został utworzony podczas spotkania prowansalskich poetów w dworku Font-Ségugne, 21 maja 1854 roku. W grupie założycielskiej znaleźli się: Frédéric Mistral, Joseph Roumanille, Théodore Aubanel, Jean Brunet, Paul Giéra, Anselme Mathieu i Alphonse Tavan. Wspólnie postanowili odnowić rodzimy dialekt i ujednolicić zasady prowansalskiej ortografii. Największymi sukcesami felibrów było regularne wydawanie regionalnego pisma „Armana Prouvençau” oraz publikacja dzieł Mistrala: poematu "Mirejo" i obszernego słownika prowansalsko-francuskiego "Skarbiec felibryzmu", uwzględniającego także inne dialekty Południa. 
Początkowo działania felibrów ograniczały się tylko do dialektu prowansalskiego, ale już pod koniec XIX wieku Związek otoczył opieką pozostałe dialekty Południa: gaskoński, langwedocki, limuzyński, owerniacki i vivaroalpejski (prowansalski alpejski). Dużą rolę w rozwijaniu miejscowych dialektów odegrali wybitni pisarze związani z poszczególnymi krainami geograficznymi: Michel Camélat i Simin Palay (Gaskonia, Béarn), Albert Arnavielle i Justin Bessou (Langwedocja), Arsène Vermenouze (Owernia), Joseph Roux i Paul Louis Grenier (Limousin). Związek Felibrów najaktywniej działał w Prowansji, gdzie przyłączyli się do niego między innymi Félix Gras, Xavier de Fourvière, Auguste Marin, Joseph d'Arbaud, Marie Mauron, André Chamson, Marcelle Drutel i Charles Galtier. Obecnie stowarzyszenie obejmuje swoim zasięgiem 32 francuskie departamenty, w których mówi się językiem oksytańskim.
Struktura Związku.
W pierwszym statucie z roku 1862 zaznaczono, że do Związku może należeć tylko ograniczona liczba felibrów rozdzielonych między 7 sekcji. Od roku 1876 organizacja składa się z dowolnej liczby członków rzeczywistych (felibrów czynnych) oraz z 50 felibrów majoralów (felibrów starszych), którzy piastują tę funkcję dożywotnio i wspólnie tworzą konsystorz stojący na straży głównych idei Związku. Obecnie Związek składa się z sześciu sekcji: Akwitania, Owernia, Gaskonia-Górna Langwedocja, Langwedocja-Katalonia, Limousin i Prowansja. Na czele organizacji stoi przewodniczący (naczelnik) wyłaniany z grona majoralów. Pierwszym przewodniczącym, w latach 1876-1888, był Frédéric Mistral, po nim wybrano Josepha Roumanille'a. Przewodniczącego w pełnieniu obowiązków wspierają sekretarz, skarbnik i asesorzy. 
Zjazd felibrów ("Santo-Estello") odbywa się co roku w innym mieście Oksytanii, a uroczyste otwarcie wypada na ogół w dniu świętej Estelli (11 maja). Spotkaniom felibrów towarzyszą konferencje tematyczne, festyny, koncerty i przedstawienia teatralne. Co siedem lat Związek urządza poetyckie Zawody Kwietne ("Grand Jo flourau setenàri"), których zwycięzca otrzymuje tytuł Mistrza Wiedzy Radosnej ("Mèstre en Gai-Sabé" ). Związek prowadzi także różnorodną działalność kulturalną i naukową, za priorytet uważając wspieranie języka oksytańskiego.
Etymologia i ortografia.
Pochodzenie pojęcia ‘felibr’ nie zostało jednoznacznie wyjaśnione. Wywodzono je często od prowansalskiego słowa "libre", które jest zarazem rzeczownikiem pospolitym (‘książka’) i przymiotnikiem (‘wolny’). Najprawdopodobniej jednak słowo to weszło do użycia na skutek językowego lapsusu. W staroprowansalskiej pieśni o świętym Anzelmie i siedmiu boleściach Matki Bożej jest mowa o Jezusie, który dyskutuje w świątyni "emé li tiroun de la lèi, emé li sét felibre de la lèi" – «ze znawcami Prawa, z siedmioma felibrami Prawa». "Emé li sét felibre" to w rzeczywistości "emé li sefer, libre" – «pośród zwojów, ksiąg» ("sefers" po hebrajsku ‘zwój’). Ponieważ tę pieśń przekazywano ustnie, a słowo "sefer" nie było powszechnie znane, dokonano błędnej kontaminacji, której następnie przydano erudycyjne znaczenie. 
Związek Felibrów uwzględnia fakt, że na terenie Oksytanii obowiązują dwa systemy ortograficzne: zapis Mistrala (nowoczesny) i zapis Aliberta (oksytański, klasyczny). Mimo to już od roku 1854 wszystkie dokumenty tej organizacji są sporządzane zgodnie z normą Mistrala, a Związek uważa się za moralnego depozytariusza jej zasad. Zapis ten jest powszechnie stosowany w Prowansji i Langwedocji. Pozostałe sekcje opowiedziały się za zapisem Aliberta.

</doc>
<doc id="3215323" url="https://pl.wikipedia.org/wiki?curid=3215323" title="Wielka Brytania na Zimowych Igrzyskach Olimpijskich 1998">
Wielka Brytania na Zimowych Igrzyskach Olimpijskich 1998

Wielką Brytanię na Zimowych Igrzyskach Olimpijskich 1998 reprezentowało 34 zawodników: 27 mężczyzn i siedem kobiet. Był to osiemnasty start reprezentacji Wielkiej Brytanii na zimowych igrzyskach olimpijskich.
Skład kadry.
Biathlon.
Mężczyźni
Bobsleje.
Mężczyźni
Curling.
Turniej Mężczyzn.
Reprezentacja mężczyzn
Reprezentacja Wielkiej Brytanii zajęła 7. miejsce.
Runda kwalifikacyjna.
9 lutego 1998
10 lutego 1998
10 lutego 1998
11 lutego 1998
12 lutego 1998
12 lutego 1998
13 lutego 1998
Turniej kobiet.
Reprezentacja kobiet
Reprezentacja Wielkiej Brytanii zajęła 4.miejsce.
Runda kwalifikacyjna.
9 lutego 1998
9 lutego 1998
10 lutego 1998
11 lutego 1998
11 lutego 1998
12 lutego 1998
13 lutego 1998
Półfinał.
14 lutego 1998
Mecz o 3. miejsce.
15 lutego 1998
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Short track.
Mężczyźni

</doc>
<doc id="3215328" url="https://pl.wikipedia.org/wiki?curid=3215328" title="Puchar Europy Mistrzyń Krajowych siatkarek (1973/1974)">
Puchar Europy Mistrzyń Krajowych siatkarek (1973/1974)

Puchar Europy Mistrzyń Krajowych 1974 – 14. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
Tabela
Wyniki

</doc>
<doc id="3215330" url="https://pl.wikipedia.org/wiki?curid=3215330" title="Beynar">
Beynar



</doc>
<doc id="3215331" url="https://pl.wikipedia.org/wiki?curid=3215331" title="Constantina Diţă-Tomescu">
Constantina Diţă-Tomescu



</doc>
<doc id="3215333" url="https://pl.wikipedia.org/wiki?curid=3215333" title="Maria Negoiţă">
Maria Negoiţă



</doc>
<doc id="3215335" url="https://pl.wikipedia.org/wiki?curid=3215335" title="Petre Havaleţ">
Petre Havaleţ



</doc>
<doc id="3215337" url="https://pl.wikipedia.org/wiki?curid=3215337" title="Laxå (stacja kolejowa)">
Laxå (stacja kolejowa)

Laxå (szwedzki: "Laxå station") – stacja kolejowa w Laxå, w regionie Örebro, w Szwecji. Dworzec posiada swój indywidualny kod "Lå". Stacja znajduje się w północnej części miasta, wzdłuż Järnvägsgatan.
Historia.
Budynek dworca został zbudowany w 1866 roku, podczas gdy linię kolejową Västra stambanan otwarto 1862. Laxå następnie stała się węzłem kolejowym, gdy otwarto Nordvästra stambanan w 1866 roku. W 1962 roku wybudowano obwodnicę kolejową, co spowodowało, że pociągi na linii Nordvästra stambanan obecnie generalnie nie jeżdżą do stacji Laxå, ale bezpośrednio do Hallsberg, więc co spowodowało zmniejszenie znaczenia stacji. W 2010 Jernhusen sprzedał budynek stacji gminie Laxå za cenę 100 000 SEK.

</doc>
<doc id="3215338" url="https://pl.wikipedia.org/wiki?curid=3215338" title="Felicia Ţilea-Moldovan">
Felicia Ţilea-Moldovan



</doc>
<doc id="3215340" url="https://pl.wikipedia.org/wiki?curid=3215340" title="Ştefan Vasilache">
Ştefan Vasilache



</doc>
<doc id="3215342" url="https://pl.wikipedia.org/wiki?curid=3215342" title="Nicoleta Daniela Şofronie">
Nicoleta Daniela Şofronie



</doc>
<doc id="3215344" url="https://pl.wikipedia.org/wiki?curid=3215344" title="Dumitru Şchiopu">
Dumitru Şchiopu



</doc>
<doc id="3215345" url="https://pl.wikipedia.org/wiki?curid=3215345" title="Neacşu Şerbu">
Neacşu Şerbu



</doc>
<doc id="3215346" url="https://pl.wikipedia.org/wiki?curid=3215346" title="Eugen Ştefănescu">
Eugen Ştefănescu



</doc>
<doc id="3215348" url="https://pl.wikipedia.org/wiki?curid=3215348" title="Teofila Băiaşu">
Teofila Băiaşu



</doc>
<doc id="3215349" url="https://pl.wikipedia.org/wiki?curid=3215349" title="Ileana Gyarfaş">
Ileana Gyarfaş



</doc>
<doc id="3215350" url="https://pl.wikipedia.org/wiki?curid=3215350" title="Ionel Buduşan">
Ionel Buduşan



</doc>
<doc id="3215352" url="https://pl.wikipedia.org/wiki?curid=3215352" title="Monica Roşu">
Monica Roşu



</doc>
<doc id="3215354" url="https://pl.wikipedia.org/wiki?curid=3215354" title="Marin Gaşpar">
Marin Gaşpar



</doc>
<doc id="3215355" url="https://pl.wikipedia.org/wiki?curid=3215355" title="Mihaela Peneş">
Mihaela Peneş



</doc>
<doc id="3215357" url="https://pl.wikipedia.org/wiki?curid=3215357" title="Aurel Mărăşescu">
Aurel Mărăşescu



</doc>
<doc id="3215358" url="https://pl.wikipedia.org/wiki?curid=3215358" title="Natalia Mărăşescu">
Natalia Mărăşescu



</doc>
<doc id="3215361" url="https://pl.wikipedia.org/wiki?curid=3215361" title="Ferencz Ambruş">
Ferencz Ambruş



</doc>
<doc id="3215365" url="https://pl.wikipedia.org/wiki?curid=3215365" title="Lindesberg (stacja kolejowa)">
Lindesberg (stacja kolejowa)

Lindesberg (szw: "Lindesbergs station") – stacja kolejowa w Lindesberg, w regionie Örebro, w Szwecji. Stacja znajduje się na Järnvägsgatan, w pobliżu Flugparken, w centrum miasta Lindesberg. Istnieją dwa tory, przy których zatrzymują się pociągi Tåg i Bergslagen. Istnieje również tor boczny.
Historia.
W listopadzie 1871 otwarto linię do stacji Frövi i 1 grudnia 1872 rozpoczęto przewozy towarowe i pasażerskie do Nya Kopparberg. Pierwszy budynek dworca, to był niewielki drewniany budynek powstały w 1875, a sama stacja miała nazwę "Linde". Nazwa została zmieniona 1 października 1910 na "Lindesberg". Budynek dworca istniał do 1937 roku i został zastąpiony w 1938 roku przez obecnie funkcjonujący budynek. W 2008 Gmina Lindesberg przejęła dworzec.

</doc>
<doc id="3215368" url="https://pl.wikipedia.org/wiki?curid=3215368" title="Şerban Ioan">
Şerban Ioan



</doc>
<doc id="3215372" url="https://pl.wikipedia.org/wiki?curid=3215372" title="Storå (stacja kolejowa)">
Storå (stacja kolejowa)

Storå – stacja kolejowa w Storå, w regionie Örebro, w Szwecji. Stacja posiada swój własny kod stacji: "Sr". Stacja znajduje się w obszarze miejskim Storå. Od 2005 roku, posiada tylko jeden peron i jeden tor, przy którym zatrzymują się pociągi Tåg i Bergslagen a nawet pociągi towarowe. Stacja znajduje się na Bergslagsbanan i jest między Lindesberg i Kopparberg, w północnej części regionu Örebro.

</doc>
<doc id="3215373" url="https://pl.wikipedia.org/wiki?curid=3215373" title="Diecezja Trincomalee">
Diecezja Trincomalee

Diecezja Trincomalee – diecezja rzymskokatolicka w Sri Lance, powstała w 1893. W 1967 przemianowana na diecezję Trincomalee–Batticaloa. Powróciła do pierwotnej nazwy w 2012 po utworzeniu diecezji Batticaloa.

</doc>
<doc id="3215379" url="https://pl.wikipedia.org/wiki?curid=3215379" title="Örebro södra">
Örebro södra

Örebro södra ("Södra station, Örebro Södra, Örebro S") – stacja kolejowa w Örebro, w regionie Örebro, w Szwecji. Posiada swój własny kod stacji "Öb". Stacja znajduje się w południowej części Örebro, pomiędzy Östra Bangatan i Svartå bangata. Znaczenie stacji jest znacznie mniejsze niż Örebro centralstation.
Została otwarta w 1887.

</doc>
<doc id="3215385" url="https://pl.wikipedia.org/wiki?curid=3215385" title="Bartolomeo Montagna">
Bartolomeo Montagna

Bartolomeo Montagna (ur. 1450, zm. 1523) – włoski malarz renesansowy, tworzył głównie w Vincenzy i Wenecji.
Życiorys.
Pochodził z okolic Brescii. Szkolenie artystyczne rozpoczął prawdopodobnie w Weronie jako uczeń Domenica Moronego. Około 1480 roku wspólnie z Gentile i Giovannim Bellinim udekorował freskami przedstawiającymi sceny z Księgi Rodzaju ściany siedziby bractwa Scuola di San Marco, które zostały kilka lat później zniszczone w pożarze. Dzieła Montagny utrzymane są w stylu późnego Quattrocenta, pojawiają się w nich wpływy Antonella Messiny i Vittore Carpaccia.
Do jego najbardziej znanych uczniów zaliczany jest Marcello Fogolino.
Syn Bartolomeo, Benedetto kontynuował malarską działalność ojca.

</doc>
<doc id="3215387" url="https://pl.wikipedia.org/wiki?curid=3215387" title="Janina Czarnecka">
Janina Czarnecka

Janina Zofia Czarnecka (ur. 16 grudnia 1898 we Lwowie, zm. 31 października 1974 w Poznaniu) – jedna z pierwszych kobiet architektów w Polsce, dyplomowany inżynier-architekt.
Rodzina.
Janina Czarnecka urodziła się 16 grudnia 1898 we Lwowie, w rodzinie Tadeusza Wiśniowskiego, profesora geologii Politechniki Lwowskiej, i Marty z Podlewskich. Siostra Maria była żoną profesora Politechniki Lwowskiej Edwarda Sucharda, a brat – Jerzy Wiśniowski, zaginął w trakcie I wojny światowej przedzierając się z Moskwy do Lwowa.
Edukacja i działalność we Lwowie.
Ukończyła gimnazjum we Lwowie (1918). W 1917 roku Janina Czarnecka rozpoczęła studia na Wydziale Architektury Politechniki Lwowskiej jako wolny słuchacz ze względu na zakaz studiów dla kobiet. W czasie I wojny światowej wzięła udział w obronie Lwowa w służbie sanitarnej (otrzymała odznakę pamiątkową „Orlęta”). Była kurierką na Śląsku w okresie II i III powstania śląskiego (odznaczona Krzyżem na Śląskiej Wstędze Waleczności i Zasługi). Po zakończeniu działań wojennych kontynuowała studia architektoniczne na wydziale architektury Politechniki Lwowskiej ukończone w 1924 roku.
Działalność w dwudziestoleciu międzywojennym.
W 1925 roku zawarła małżeństwo z architektem Władysławem Czarneckim (ślub odbył się w Warszawie, gdzie pracował wówczas Czarnecki) i razem przenieśli się do Poznania. Od 1934 roku była członkiem SARP-u. W latach przedwojennych poświęciła się rodzinie, ograniczając się do prywatnych projektów w zakresie architektury mieszkaniowej. Pomagała również mężowi przy zleceniach prywatnych. Pierwszym z nich był projekt dużej szkoły mleczarskiej z internatem i mieszkaniami dla nauczycieli we Wrześni. Zaprojektowała wnętrza pierwszego wspólnego domu autorstwa jej męża przy ul. Szelągowskiej w Poznaniu. Artykuł opisujący tę inwestycję i ilustrowany zdjęciami prezentującymi jego wnętrza opublikowany został w branżowym czasopiśmie „Dom Osiedle Mieszkanie”. Projektowała nowoczesne, modernistyczne wille, głównie na terenach nowo powstających osiedli Poznania. Jej autorstwa jest szereg willi w rejonie poznańskich ulic Ostroroga, Skarbka, Rycerskiej, Grunwaldzkiej i Zakręt. W 1931 roku w „Gazecie Poznańskiej” ukazał się jej artykuł „Nowoczesne mieszkanie” prezentujący jej nowatorskie spojrzenie na zagospodarowanie przestrzeni mieszkalnej. Jej poglądy zawierają się w stwierdzeniu:
W 1931 roku zaprojektowała kluczową do dalszego rozwoju kariery willę wraz z wyposażeniem dla fabrykanta Władysława Żołędowskiego i jego żony. Dla poznańskiej rodziny Eysymontów zaprojektowała w tym czasie meble. Była aktywną członkinią Związku Pań Domu.
Na wystawie „Wnętrze domu” zorganizowanej na terenie Międzynarodowych Targów Poznańskich (1935) zaprezentowano wzorcową kuchnię powstałą na podstawie jej projektu. W 1936 roku za zaoszczędzone pieniądze wybudowała dom według własnego, modernistycznego projektu przy ul. Grunwaldzkiej 117. Uprawnienia budowlane uzyskała w 1938 roku, co pozwoliło jej na w pełni samodzielne prowadzenie projektów budowlanych.
Czas II wojny światowej.
W czasie II wojny światowej została najpierw wysiedlona do obozu przejściowego w Poznaniu, następnie znalazła się w Warszawie (1939) skąd wyjechała do wsi Burzyn w powiecie tarnowskim (1940). Tam pracowała w tajnym nauczaniu (uczyła matematyki, algebry, geometrii i geografii). W 1944 roku została aresztowana przez gestapo.
Działalność architektoniczna po II wojnie światowej.
W maju 1945 roku powróciła wraz z całą rodziną do Poznania, do domu przy ul. Grunwaldzkiej. W tym samym roku została rzeczoznawcą do spraw budowlanych Banku Gospodarstwa Krajowego. Od 1945 była zatrudniona w Pracowni Architektonicznej Wydziału Rozbudowy Miasta (do 1949). W okresie powojennym podejmowała się wielu zleceń w celu utrzymania rodziny. Jej mąż wrócił do Poznania z Wielkiej Brytanii pod koniec 1946 roku. Od czerwca 1946 roku była członkiem powojennego SARP. W latach 40. zajmowała się projektami odbudowy i inwentaryzacji zabytkowych budynków na terenie Starego Miasta (projekty te nie zostały zrealizowane). W 1949 roku została zatrudniona w Centralnym Biurze Projektów Architektonicznych i Budowlanych w Warszawie, w nowo powstałej pracowni A-VII Wystaw i Targów, która znajdowała się w gmachu Dyrekcji MTP w Poznaniu. Pracownia została włączona (1951) w strukturę Miastoprojektu Poznań, gdzie Czarnecka objęła stanowisko starszego projektanta (1949–1961). Początkowo pracowała (od 1953) nad odbudową zniszczonej Biblioteki Raczyńskich, dla której opracowała całościową koncepcję architektoniczną. Następnie kierowała IV Pracownią Projektową Obiektów Służby Zdrowia. W tym czasie wykonała szereg projektów budynków służby zdrowia w Poznaniu i innych polskich miastach – Żaganiu, Gostyniu, Łęgnowie k. Bydgoszczy, Wschowie, Włocławku i Ostrowie Wielkopolskim. W 1961 roku przeszła na rentę po dwóch zawałach serca, ale nadal kierowała pracami projektowymi szpitali w Poznaniu. Urodziła trzech synów: Andrzeja (1926), Zbigniewa (1927) i Jeremiego (1939), dwóch ostatnich również zostało architektami.
Janina Czarnecka zmarła w Poznaniu 31 października 1974 roku i została pochowana na cmentarzu na Junikowie. Po śmierci męża Władysława jej ciało zostało ekshumowane i przeniesione do wspólnej mogiły na cmentarzu ss. Urszulanek w Pniewach. Ostatecznie grób państwa Czarneckich znajduje się w Poznaniu na Cmentarzu Zasłużonych Wielkopolan.

</doc>
<doc id="3215388" url="https://pl.wikipedia.org/wiki?curid=3215388" title="Up All Night (serial telewizyjny)">
Up All Night (serial telewizyjny)



</doc>
<doc id="3215390" url="https://pl.wikipedia.org/wiki?curid=3215390" title="Wilfried Domoraud">
Wilfried Domoraud

Wilfried Domoraud (ur. 18 sierpnia 1988 w Maisons-Alfort) – francuski piłkarz pochodzenia iworyjskiego, występujący na pozycji lewego pomocnika. Od początku 2016 gra w duńskim zespole Hobro IK. Wychowanek AS Nancy.

</doc>
<doc id="3215397" url="https://pl.wikipedia.org/wiki?curid=3215397" title="Bogdan Cybulski (architekt)">
Bogdan Cybulski (architekt)

Bogdan Cybulski (ur. 1921, zm. 15 października 1970 w Poznaniu) – polski architekt
Życiorys.
W 1948 ukończył studia na Wydziałle Architektury Szkoły Inżynierskiej w Poznaniu, a w 1956 na takim samym wydziale na Politechnice Wrocławskiej. W latach 1949–1960 pracował w "Miastoprojekcie" w Poznaniu, a od 1966 w zespole urbanistycznym Wojewódzkiej Rady Narodowej w Poznaniu. Piastował też funkcję architekta dzielnicy Nowe Miasto w Poznaniu. Został pochowany na cmentarzu Górczyńskim w Poznaniu (kwatera IIIP-18-12).

</doc>
<doc id="3215400" url="https://pl.wikipedia.org/wiki?curid=3215400" title="Oliver Kragl">
Oliver Kragl

Oliver Kragl (ur. 12 maja 1990 roku w Wolfsburgu) – niemiecki piłkarz występujący na pozycji pomocnika. Od 2016 gra w zespole Frosinone Calcio. Wychowanek VfL Wolfsburg.

</doc>
<doc id="3215401" url="https://pl.wikipedia.org/wiki?curid=3215401" title="José Miguel Carrera">
José Miguel Carrera

José Miguel Carrera Verdugo (ur. 15 października 1785, zm. 4 września 1821) – chilijski generał i polityk, prezydent Chile w latach 1811–1814 (przywódca junty rządzącej w latach 1812–1813 i zarządca kraju w 1814), który przyczynił się do wywalczenia przez swój kraj niepodległości.
Należał do potomków żydowskiego osadnika Diego Garcii de Caceresa, który przybył na Chile biorąc udział w podboju konkwistadorów. W 1811 był przywódcą powstania, które obaliło rządy hiszpańskiego gubernatora, po czym ogłosił się dyktatorem kraju. Wkrótce musiał stanąć w obliczu wojny domowej między bojownikami niepodległościowymi. W 1813 utracił władzę, gdy obaliła go wojskowa junta pod przywództwem Bernardo O’Higginsa. W 1814 udało mu się wprawdzie odzyskać władzę, lecz w 1815 Carrera i O’Higgins ponieśli klęskę w starciu z wojskami hiszpańskimi. Carrera dążył do uzyskania wsparcia ze strony Stanów Zjednoczonych i Argentyny, lecz jego starania nie przyniosły rezultatów, przez co ustąpił, zaprzestając prób ponownego zdobycia władzy. Zamiast tego skupił się na czynnym udziale w akcjach wymierzonych przeciwko rządowi Argentyny. Jeden z jego towarzyszy zdradził go jednak, przez co Carrera został pojmany, skazany na śmierć i rozstrzelany.

</doc>
<doc id="3215402" url="https://pl.wikipedia.org/wiki?curid=3215402" title="Zajd ibn Szakir">
Zajd ibn Szakir

Zajd ibn Szakir (ur. 4 września 1932 w Ammanie, zm. 30 sierpnia 2002 tamże) – jordański wojskowy i polityk, trzykrotny premier Jordanii w 1989, od 1991 do 1993 oraz od 1995 do 1996. Daleko spokrewniony z jordańską rodziną królewską.
Życiorys.
Kariera wojskowa.
Wywodził się z rodu Haszymitów i był dalekim kuzynem króla Jordanii Husajna. Razem z nim uczęszczał do Victoria College w Aleksandrii, a także wspólnie z nim studiował w Royal Military Academy Sandhurst. Zajd ibn Szakir kontynuował kształcenie wojskowe w Stanach Zjednoczonych. Po powrocie do Jordanii w 1964 został dowódcą jordańskich wojsk pancernych. Był bliskim doradcą i powiernikiem króla Husajna.
W czasie wojny sześciodniowej dowodził siłami broniącymi Wschodniej Jerozolimy, ponosząc klęskę. Mimo to pozostał na dotychczasowym stanowisku do 1970. W wymienionym roku siły jordańskie pod jego dowództwem wsparły oddziały palestyńskiego Al-Fatahu w bitwie pod Karamą. Podczas Czarnego Września brał udział w walkach ze zbrojnymi organizacjami palestyńskimi, zakończonych całkowitym rozbiciem ich oddziałów lub ich wyparciem poza granice Jordanii. Dwa lata po Czarnym Wrześniu Zajd ibn Szakir został szefem sztabu jordańskich sił zbrojnych.
W 1976 król Husajn mianował go głównodowodzącym armii jordańskiej. Zajd ibn Szakir pozostał na tym stanowisku przez dwanaście lat.
Kariera polityczna.
W 1989 objął urząd premiera po zamieszkach w Jordanii, których uczestnicy domagali się demokratyzacji kraju, walki z korupcją i dymisji rządu Abd al-Munima ar-Rifa’ia, nie atakowali natomiast samej instytucji monarchii. Król postanowił zaakceptować postulaty protestujących i przeprowadzić w pełni wolne wybory parlamentarne (jedynie z utrzymaniem zakazu tworzenia partii politycznych), jednak mianując nowym premierem wojskowego zamierzał podkreślić, że nie dopuści do wybuchu kolejnych zamieszek w okresie, kiedy miała nastąpić transformacja polityczna kraju. Jako premier Zajd ibn Szakir uchylił niektóre ograniczenia dotyczące działalności prasy, czuwał nad przeprowadzeniem wyborów parlamentarnych w listopadzie 1989. Po wyłonieniu nowego parlamentu król Husajn przeniósł go na stanowisko szefa Dworu Królewskiego, zaś premierem mianował Mudara Badrana.
Zajd ibn Szakir został po raz drugi premierem Jordanii, gdy poprzedni gabinet, kierowany przez Tahira al-Masriego, nie zyskał akceptacji dla prowadzonej polityki zagranicznej. Kontynuował prace poprzedników nad demokratyzacją życia politycznego Jordanii i tworzeniem systemu wielopartyjnego (na podstawie przyjętej w 1990 Jordańskiej Karty Narodowej, równocześnie jednak zwalczał wpływy jordańskiej gałęzi Braci Muzułmańskich, którego przedstawiciele odnieśli pewien sukces w poprzednich wyborach parlamentarnych i byli obecni w rządzie Badrana. Poprawił również stosunki Jordanii z ruchem palestyńskim. W 1991 podpisał porozumienie z jordańską gałęzią Hamasu. W tym samym roku członek jego rządu, minister spraw zagranicznych Kamil Abu Dżabir, był najważniejszym przedstawicielem strony arabskiej w czasie rozmów izraelsko-jordańsko-palestyńskich na konferencji w Madrycie. Nie przyniosły one jednak przełomowych decyzji. W maju 1993 Zajd ibn Szakir ponownie został przewodniczącym Sądu Królewskiego.
Po raz trzeci objął urząd premiera Jordanii w styczniu 1995. Jako premier podpisał porozumienie o współpracy z prezydentem Autonomii Palestyńskiej Jasirem Arafatem. W okresie sprawowania przez niego obowiązków premiera doszło również do dalszej poprawy stosunków jordańsko-izraelskich (które ponownie pogorszyły się po 1996). Zajd ibn Szakir uzyskał również zgodę Stanów Zjednoczonych na anulowanie jordańskiego zadłużenia w wysokości 700 mln dolarów. Wdrażał zaleconą przez Międzynarodowy Fundusz Walutowy politykę wycofania się państwa z dopłat do wybranych produktów. W lutym 1996 odszedł z urzędu z powodu sporu o dalszą politykę zagraniczną kraju: opowiadał się za tradycyjnie już dobrymi relacjami z Irakiem rządzonym przez Saddama Husajna. Na urzędzie zastąpił go dotychczasowy minister spraw zagranicznych Abd al-Karim al-Kabariti. Zajd ibn Szakir otrzymał w tym samym roku honorowy tytuł księcia, co było równoznaczne z wycofaniem się z pełnienia stanowisk politycznych.
W 1999 był jednym z doradców wstępującego na tron syna Husajna, Abd Allaha i przyczynił się do konsolidacji poparcia dla niego (Abd Allah został ogłoszony następcą tronu zaledwie kilka dni przed śmiercią ojca, wcześniej przez wiele lat następcą tronu był brat króla, książę Hasan).
Zmarł w 2002 na atak serca.

</doc>
<doc id="3215403" url="https://pl.wikipedia.org/wiki?curid=3215403" title="Odczynnik specyficzny">
Odczynnik specyficzny

Odczynnik specyficzny – substancja chemiczna reagująca z danym jonem w określonych warunkach. Odczynniki specyficzne mają duże znaczenie w analizie jakościowej ze względu na bezpośrednią możliwość wykrycia jonu bez wcześniejszego rozdzielania mieszaniny niewiadomych jonów.
Znanych jest niewiele substancji działających w ten sposób, przykładem analizy z użyciem takiego odczynnika jest ług. Alkalizacja roztworu zawierającego jony amonowe prowadzi do wydzielenia się amoniaku, który wykrywa się za pomocą zmysłu węchu lub wilgotnego czerwonego papierka lakmusowego, przystawionego do wylotu probówki – wobec amoniaku staje się niebieski.

</doc>
<doc id="3215405" url="https://pl.wikipedia.org/wiki?curid=3215405" title="Ramón Cabrera y Griñó">
Ramón Cabrera y Griñó

Ramon Cabrera y Griñó (ur. 27 grudnia 1806 w Tortosie, zm. 24 maja 1877 w Londynie) – hiszpański generał, działacz ruchu karlistów, który prowadził walkę z liberalnymi stronnikami królowej Izabeli II.
Życiorys.
Posiadał tytuł Conde de Morella. Dowodził siłami karlistowskimi, które popierały roszczenia do tronu Don Carlosa przeciwko Izabeli II. W 1838 odnosił dzięki nim wiele zwycięstw, lecz w 1840 jego 10 000 żołnierzy musiało wycofać się do Francji. Przez wiele lat Cabrera przebywał na wygnaniu we Francji oraz w Wielkiej Brytanii, ale w 1846 reemigrował, by do 1849 dowodzić jeszcze raz karlistami. W 1860 wziął ślub z Angielką Marriane Catherine Richards, po czym osiadł w Wielkiej Brytanii. Równocześnie przeszedł w swoich radykalnych poglądach do znacznie bardziej umiarkowanych przekonań, przez co ściągnął na siebie niełaskę ekstremistycznego skrzydła karlistowskiego. Uznany przezeń za zdrajcę Cabrera został w 1870 wyrzucony z ruchu karlistów, które to rozstanie Cabrera zamanifestował w 1875 uznaniem praw do tronu Alfonsa XIII.

</doc>
<doc id="3215407" url="https://pl.wikipedia.org/wiki?curid=3215407" title="Katja Brunner">
Katja Brunner

Katja Brunner (ur. 1991 w Zurychu) – szwajcarska dramatopisarka.
Życiorys.
Katja Brunner jest córką szwajcarskiego prokuratora Andreasa Brunnera. W 2009 roku ukończyła Kantonsschule Rämibühl (Zurych). Następnie kontynuowała naukę w Szwajcarskim Instytucie Literatury w Biel na wydziale kreatywnego pisania oraz dramaturgię w Akademii Sztuki w Berlinie.
W wieku 18 lat napisała sztukę teatralną „Von den Beinen zu kurz” (Nogi zbyt krótkie) traktującą o przemocy seksualnej z perspektywy ofiary. Premiera spektaklu odbyła się 31 marca 2012 roku w Zurychu. Po sukcesie przedstawienia, została zaproszona do wzięcia udziału w prestiżowym konkursie teatralnym Mülheimer Theaterfestival Stücke odbywającym się co roku w Hanowerze, gdzie zdobyła główną nagrodę Mülheimer Dramatikerpreis.

</doc>
<doc id="3215409" url="https://pl.wikipedia.org/wiki?curid=3215409" title="Parafia Imienia Maryi w Bączalu Dolnym">
Parafia Imienia Maryi w Bączalu Dolnym



</doc>
<doc id="3215410" url="https://pl.wikipedia.org/wiki?curid=3215410" title="René Schicker">
René Schicker

René Schicker (ur. 28 września 1984 w Leoben) – austriacki piłkarz występujący na pozycji pomocnika. Jest zawodnikiem austriackiego zespołu SV Stripfing, młodzieżowy reprezentant Austrii.

</doc>
<doc id="3215411" url="https://pl.wikipedia.org/wiki?curid=3215411" title="Kijowski Narodowy Uniwersytet Ekonomiczny im. Wadyma Hetmana">
Kijowski Narodowy Uniwersytet Ekonomiczny im. Wadyma Hetmana

Kijowski Narodowy Uniwersytet Ekonomiczny im. Wadyma Hetmana (ukr. Київський національний економічний університет імені Вадима Гетьмана, КНЕУ) – ukraińska ekonomiczna szkoła wyższa w Kijowie. Kształcenie prowadzone jest w wielu specjalnościach na 9 wydziałach. Uczelnia została założona w 1906 roku jako Wyższe Kursy Komercyjne. W 1908 uczelnie przekształcono w Kijowski Instytut Komercyjny, w 1920 zmieniono nazwę na Kijowski Instytut Gospodarki Narodowej (KING), a w 
1934 na Kijowski Instytut Finansów i Ekonomii. Od 1960 ponownie nazywał się Kijowski Instytut Gospodarki Narodowej (KING). Po uzyskaniu niepodległości przez Ukrainę uczelnia w 1992 została reorganizowana w Kijowski Państwowy Uniwersytet Ekonomiczny, który w 1997 zmienił nazwę na Kijowski Narodowy Uniwersytet Ekonomiczny. Od 2005 roku jest nazwany imieniem Wadyma Hetmana, ukraińskiego polityka i finansisty, który zginął w 1998 roku.
W 2010 uczelnia otrzymała status samorządnego (autonomicznego) uniwersytetu badawczego. 
Struktura.
Wydziały (ukr. - Факультети):

</doc>
<doc id="3215416" url="https://pl.wikipedia.org/wiki?curid=3215416" title="Stefan Słoński">
Stefan Słoński

Stefan Słoński (ur. 12 maja 1912, zm. 8 grudnia 1976 w Poznaniu) – polski architekt i urbanista.
Życiorys.
Od 1937 pracownik Wydziału Planowania Miasta Stołecznego Warszawy. W 1944 ukończył studia na Wydziale Architektury Politechniki Warszawskiej. Od 1945 do 1946 w biurze projektowym łódzkiego Komitetu Odbudowy Bałut. W 1946 przeprowadził się do Poznania, gdzie zatrudniono go w Poznańskiej Dyrekcji Odbudowy. Od 1949 w "Miastoprojekcie". Od 1948 do 1952 asystent w Katedrze Projektowania Budownictwa Mieszkaniowego Wydziału Architektury Szkoły Inżynierskiej w Poznaniu. W latach: 1957-1958, 1969-1971 i 1973-1976 wiceprezes poznańskiego oddziału SARP. Odznaczony w 1969 Krzyżem Kawalerskim Orderu Odrodzenia Polski. Został pochowany na Cmentarzu Junikowo w Poznaniu.

</doc>
<doc id="3215422" url="https://pl.wikipedia.org/wiki?curid=3215422" title="Linia kolejowa 24 Zalabér-Batyk – Zalaszentgrót">
Linia kolejowa 24 Zalabér-Batyk – Zalaszentgrót

Linia kolejowa Zalabér-Batyk – Zalaszentgrót – linia kolejowa na Węgrzech. Jest to linia jednotorowa, w całości niezelektryfikowana. Łączy stację Zalabér-Batyk z Zalaszentgrót.
Historia.
Linia została otwarta w 1892 roku.

</doc>
<doc id="3215426" url="https://pl.wikipedia.org/wiki?curid=3215426" title="Rodrigo Medina de la Cruz">
Rodrigo Medina de la Cruz

Rodrigo Medina de la Cruz (ur. 9 września 1972 w Monterrey) – meksykański polityk, działacz Partii Rewolucyjno-Instytucjonalnej, prawnik.
W latach 2006-2007 pełnił mandat deputowanego do Izby Deputowanych. Od 2009 do 2015 sprawował urząd gubernatora stanu Nuevo León.
Jest żonaty i ma troje dzieci.

</doc>
<doc id="3215427" url="https://pl.wikipedia.org/wiki?curid=3215427" title="Tadeusz Płończak">
Tadeusz Płończak

Tadeusz Płończak (ur. 29 sierpnia 1908, zm. 13 lutego 1981) – polski architekt, urbanista i nauczyciel akademicki.
Życiorys.
Absolwent Państwowej Szkoły Budownictwa w Poznaniu. Od 1933 pracownik Miejskiej Pracowni Urbanistycznej w Poznaniu. Po 1945 zakończył studia magisterskie (inżynierskie) na Politechnice Warszawskiej. Od 1946 do 1952 adiunkt przy Katedrze Projektowania Budownictwa Mieszkaniowego Wydziału Architektury Szkoły Inżynierskiej w Poznaniu. Od 1945 do 1949 kierownik Pracowni Urbanistycznej w Poznaniu. Od 1949 do 1955 główny urbanista poznańskiego "Miastoprojektu". Od 1955 do 1958 ponownie kierownik Pracowni Urbanistycznej Miejskiej Rady Narodowej w Poznaniu. Pod jego kierunkiem powstało kilka planów ogólnych Poznania, był także projektantem lub współprojektantem:
Laureat zespołowej nagrody w dziedzinie budownictwa i architektury miasta Poznania (1962).
Został pochowany 18 lutego 1981 w Alei Zasłużonych na cmentarzu Junikowo w Poznaniu (AZ-L-042).

</doc>
<doc id="3215428" url="https://pl.wikipedia.org/wiki?curid=3215428" title="Fritz Platten">
Fritz Platten

Fritz (Friedrich) Platten (ur. 8 lipca 1883 w kantonie Sankt Gallen, zm. 22 kwietnia 1944) – szwajcarski działacz komunistyczny, internacjonalista-leninista.
Życiorys.
Urodził się w starokatolickiej rodzinie. Od 1912 wchodził w skład władz Socjaldemokratycznej Partii Szwajcarii. Po upadku Drugiej Międzynarodówki wziął udział w konferencji w Zimmerwaldzie. Wtedy zmienił swoje poglądy polityczne, stając się komunistą. Zaprzyjaźnił się również z Włodzimierzem Leninem: uzyskał zgodę od niemieckiego ambasadora w Szwajcarii, dzięki czemu mógł zorganizować jego wyjazd do Rosji razem z towarzyszami. 1 stycznia 1918 w Piotrogrodzie został ranny w rękę, gdy zamachowiec strzelał do Włodzimierza Lenina. Później był jednym z twórców Międzynarodówski Komunistycznej i Partii Komunistycznej Szwajcarii. Od 1923 przebywał w ZSRR. W latach 30. padł ofiarą represji wielkiego terroru w ZSRR zainicjowanego przez Józefa Stalina. Aresztowany w 1938, a następnie umieszczony w 1938 w obozie pracy w Niandomie, został rozstrzelany.

</doc>
<doc id="3215429" url="https://pl.wikipedia.org/wiki?curid=3215429" title="Juan Krupoviesa">
Juan Krupoviesa



</doc>
<doc id="3215431" url="https://pl.wikipedia.org/wiki?curid=3215431" title="Roman Pękalski">
Roman Pękalski

Roman Pękalski (ur. 10 sierpnia 1899, zm. 1952) – polski architekt i urbanista.
Życiorys.
Od 1929 do 1930 zastępca kierownika w Powiatowym Wydziale Budowlanym w Łodzi. W 1932 kończy studia na Politechnice Warszawskiej. Od 1931 do 1933 zatrudniony w biurze planowania Łodzi. Od 1933 do 1939 kierownik w Biurze Planowania Regionalnego w Poznaniu, a od 1945 do 1949 w Regionalnej Dyrekcji Planowania Przestrzennego tamże. Od 1949 do 1952 w Centralnym Biurze Planowania Architektury i Budownictwa w Poznaniu. W latach 1945-1950 prezes poznańskiego oddziału SARP. Został pochowany na Cmentarzu Junikowo w Poznaniu (pole 6-3-4-105).

</doc>
<doc id="3215432" url="https://pl.wikipedia.org/wiki?curid=3215432" title="Reden (kopalnia)">
Reden (kopalnia)



</doc>
<doc id="3215434" url="https://pl.wikipedia.org/wiki?curid=3215434" title="BRM Type 15">
BRM Type 15

BRM Type 15 – samochód Formuły 1 projektu Petera Berthona, skonstruowany przez British Racing Motors. Uczestniczył w jednym oficjalnym wyścigu Formuły 1 w 1951 roku. Model wyróżniał się zastosowaniem doładowanego silnika V16.
Historia.
Firma BRM została założona w 1947 roku i z założenia miała stanowić konkurencję dla hegemonii włoskich konstruktorów na najwyższym szczeblu wyścigów samochodowych. Projektantem pierwszego samochodu BRM według przepisów Formuły 1, modelu 15, był Peter Berthon. Przestudiował on niemieckie samochody wyścigowe, które dominowały w wyścigach Grand Prix w latach 30. Rama typu szczebelkowego była dość przestarzałą konstrukcją, a składały się na nią dwie rury i cztery poprzecznice. Bliźniacze rurowe podłużnice zostały na całej długości samochodu wzmocnione płytkami. Przednie zawieszenie składało się z dwóch wahaczy wleczonych, opartych na stosowanych w przedwojennych Auto Unionach wahaczach projektu Porsche. Tylne zawieszenie – oś De Dion i wahacze wleczone – przypominało projekt używany w przedwojennych wyścigowych Mercedesach. Nowym rozwiązaniem było użycie amortyzatorów olejowo-pneumatycznych Lockheed.
Sposób umieszczenie w nadwoziu doładowanego silnika o nietypowej konfiguracji V16 i jego nachylenie pozwoliły na to, by kierowca siedział pośrodku kokpitu przy wale napędowym. W rozwoju dobrze pasującej do silnika sprężarki wiodącą rolę odegrał Rolls-Royce. Pięciobiegowa skrzynia biegów była umieszczona poprzecznie. Zbiornik paliwa był zamontowany nad tylnym zawieszeniem, co oznaczało, że niemal cała masa została rozłożona między przednią i tylną osią. W teorii wraz z umieszczonym nisko silnikiem oraz pozycją kierowcy powinno zapewnić samochodowi dobre trzymanie się drogi. Jednakże Stirling Moss określił samochód jako najgorszy bolid, którym jeździł, na co wpływ miało fatalne prowadzenie.
Testowanie rozpoczęło się pod koniec 1949 roku, ale problemy powstałe w ich trakcie spowodowały, że model nie był gotowy na pierwszy wyścig sezonu 1950. Mimo to Raymond Mays zaprezentował samochód podczas kilku okrążeń demonstracyjnych przed wyścigiem. Ten pokaz spowodował presję brytyjskich mediów, stawiających BRM Type 15 nad Mercedesa W154 mimo faktu, że BRM zatrudniał czterokrotnie mniej personelu niż Mercedes przed wojną. W wyścigach Type 15 zadebiutował podczas rundy International Trophy. Z dwóch zgłoszonych samochodów tylko jednemu pozwolono wystartować, jednakże uszkodzona skrzynia biegów pozbawiła Raymonda Sommera możliwości ruszenia do wyścigu. Zespół kontynuował prace nad poprawą niezawodności silnika. Mimo to w następnym wyścigu, Grand Prix Penya Rhin, żaden z kierowców ponownie nie zdołał ukończyć zawodów.
Zespół, dysponując ograniczonymi zasobami, pominął pierwsze rundy sezonu 1951, skupiając się na przygotowaniach do domowej Grand Prix. W Grand Prix tej ani Reg Parnell, ani Peter Walker nie ustalili czasu w kwalifikacjach i startowali oni z końca stawki. Mimo to ukończyli wyścig na odpowiednio piątym i siódmym miejscu. Próba startu w Grand Prix Włoch zakończyła się niepowodzeniem, kiedy jeden samochód został wycofany z przyczyn technicznym, a drugi nie mógł wystartować w związku z problemami z licencją wyścigową Kena Richardsona.
Na 1952 rok BRM planował zatrudnić Juana Manuela Fangio, ale plany te nie doszły do skutku, kiedy ciało zarządzające zdecydowało, że w roku 1952 Mistrzostwa Świata odbędą się według przepisów Formuły 2. Spowodowało to, że silnik V16 był odpowiedni jedynie do Formuły Libre. Zespół, będący własnością grupy brytyjskich firm, został sprzedany Alfredowi Owenowi, który nakłonił inżyniera Tony'ego Rudda do kontynuowania prac nad samochodem. Zmiany obejmowały układ hamulcowy (czternastocalowe hamulce bębnowe zastąpiono tarczowymi Girling), układ kierowniczy i chłodzenie. Ponadto udoskonalono silnik, który osiągał 600 KM przy 12 000 rpm. Zaowocowało to tym, że Type 15 zaczął w rękach Fangio i Gonzáleza wygrywać wyścigi i dorównywać prędkością samochodami Ferrari.
W 1953 roku samochody nie były tak konkurencyjne i na 1954 rok Rudd rozwinął nową wersję, P30. Różnił się on od Type 15 krótszym rozstawem osi i konstrukcją tylnego zawieszenia, był także o 70 kg lżejszy. P30 ścigały się do 1955 roku, wygrywając 16 na 33 wyścigi.
Zbudowano pięć egzemplarzy modelu.

</doc>
<doc id="3215435" url="https://pl.wikipedia.org/wiki?curid=3215435" title="BRM V16">
BRM V16



</doc>
<doc id="3215436" url="https://pl.wikipedia.org/wiki?curid=3215436" title="BRM P15">
BRM P15



</doc>
<doc id="3215437" url="https://pl.wikipedia.org/wiki?curid=3215437" title="BRM 15">
BRM 15



</doc>
<doc id="3215443" url="https://pl.wikipedia.org/wiki?curid=3215443" title="Eriko Ishino">
Eriko Ishino

 – japońska łyżwiarka szybka, brązowa medalistka mistrzostw świata.
Kariera.
Pierwszy sukces w karierze Eriko Ishino osiągnęła w 2002 roku, kiedy zdobyła srebrny medal w wieloboju podczas mistrzostw świata juniorów w Collalbo. Na rozgrywanych rok później mistrzostwach świata juniorów w Berlinie była druga w wieloboju i biegu drużynowym. Kolejne dwa medale zdobyła podczas mistrzostw świata juniorów w Seulu, zwyciężając w wieloboju i zajmując ponownie drugie miejsce w biegu drużynowym. Jedyny medal w kategorii seniorek zdobyła na rozgrywanych w 2005 roku dystansowych mistrzostwach świata w Inzell, gdzie wspólnie z Nami Nemoto i Maki Tabatą zajęła trzecie miejsce w drużynie. Była też między innymi piąta na wielobojowych mistrzostwach świata w Hamar w 2004 roku oraz w biegu na 3000 m podczas dystansowych mistrzostw świata w Inzell w 2011 roku. Dwukrotnie stawała na podium indywidualnych zawodów Pucharu Świata, w obu przypadkach zajmując trzecie miejsce. Najlepsze rezultaty osiągała w sezonie 2010/2011, kiedy była piąta w klasyfikacji końcowej 3000/5000 m. W 2006 roku wystartowała na igrzyskach olimpijskich w Turynie, gdzie wspólnie z koleżankami z reprezentacji zajęła czwarte miejsce w drużynie. Na tych samych igrzyskach była też między innymi jedenasta na dystansie 5000 m oraz trzynasta w biegu na 3000 m.

</doc>
<doc id="3215446" url="https://pl.wikipedia.org/wiki?curid=3215446" title="Nami Nemoto">
Nami Nemoto

 – japońska łyżwiarka szybka, brązowa medalistka mistrzostw świata.
Kariera.
Pierwszy sukces w karierze Nami Nemoto osiągnęła w 1992 roku, kiedy zdobyła złoty medal w wieloboju podczas mistrzostw świata juniorów w Warszawie. Na rozgrywanych dwa lata później mistrzostwach świata juniorów w Berlinie była czwarta w tej samej konkurencji, przegrywając walkę o medal z Marianne Timmer z Holandii. Jedyny medal w kategorii seniorek zdobyła na rozgrywanych w 2005 roku dystansowych mistrzostwach świata w Inzell, gdzie wspólnie z Eriko Ishino i Maki Tabatą zajęła trzecie miejsce w drużynie. Indywidualnie najlepszy wynik osiągnęła na rozgrywanych w tym samym roku wielobojowych mistrzostwach świata w Moskwie, gdzie była dziewiąta. Tylko raz stanęła na podium indywidualnych zawodów Pucharu Świata – 29 stycznia 1999 roku w Berlinie była trzecia w biegu na 3000 m. Najlepsze rezultaty osiągała w sezonie 2001/2002, kiedy była dziewiąta w klasyfikacji końcowej 3000/5000 m. W 1998 roku wystartowała na igrzyskach olimpijskich w Nagano, zajmując 15. miejsce na dystansie 5000 m. Na rozgrywanych cztery lata później igrzyskach w Salt Lake City nie ukończyła rywalizacji na tym samym dystansie, a w biegu na 3000 m była osiemnasta. Brała też udział w igrzyskach olimpijskich w Turynie w 2006 roku, gdzie wspólnie z koleżankami z reprezentacji zajęła czwarte miejsce w drużynie, a indywidualnie zajęła 29. miejsce w biegu na 1500 m. W 2006 roku zakończyła karierę.

</doc>
<doc id="3215447" url="https://pl.wikipedia.org/wiki?curid=3215447" title="4 Wojskowy Szpital Kliniczny">
4 Wojskowy Szpital Kliniczny

4 Wojskowy Szpital Kliniczny (4 WSK) – szpital Wojska Polskiego.
Historia szpitala.
Szpital został sformowany w kwietniu 1944 r. w Białopolu koło Sum jako "6 Szpital Lekko Rannych" (na 1000 łóżek). Szpital podporządkowany był 1 Armii Wojska Polskiego. Podczas działań wojennych szpital dyslokowano kolejno w miejscowościach: Kiwerce (na Ukrainie), Garwolin, Otwock, Tworki, Łowicz, Giżyce, Włocławek, Bydgoszcz, Złotów, Regenwalde (Resko) i Witnica. W chwili zakończenia II wojny światowej znajdował się on w Biesenthal pod Berlinem.
Po zakończeniu działań wojennych szpital został przegrupowany do Rokitnicy k. Zabrza i włączony w skład Okręgu Wojskowego Śląsk. We wrześniu 1945 r. szpital przeformowano na "Szpital Okręgowy z Polikliniką Nr 7" (na 400 łóżek). W kwietniu 1946 r. szpital został przeniesiony do Wrocławia i rozmieszczony w obiektach przy ul. Traugutta 112.
W październiku 1946 r. Szpital Okręgowy z Polikliniką Nr 7 został przemianowany na "Okręgowy Szpital z Polikliniką Nr 4" (na 400 łóżek). W październiku 1950 r. szpital rozlokowano przy ul. Czerskiej 5 (obecnie ul. Weigla 5). W czerwcu 1951 r. zmieniono nazwę szpitala na "4 Okręgowy Szpital z Przychodnią". W lutym 1953 r. szpital przeformowano na nowy etat i przemianowano na "4 Wojskowy Szpital Okręgowy". We wrześniu 1977 r. 4 Wojskowy Szpital Okręgowy z Przychodnią, przeformowano na "4 Wojskowy Okręgowy Szpital Kliniczny z Polikliniką" na 710 łóżek. Z dniem 01.01.1999 r. utworzono "4 Wojskowy Szpital Kliniczny z Polikliniką Samodzielny Publiczny Zakład Opieki Zdrowotnej we Wrocławiu".
Przy szpitalu funkcjonuje lądowisko sanitarne.
Struktura szpitala.
W 2014 r. w strukturze szpitala znajdowało się:

</doc>
<doc id="3215448" url="https://pl.wikipedia.org/wiki?curid=3215448" title="Diecezja Chilaw">
Diecezja Chilaw

Diecezja Chilaw – diecezja rzymskokatolicka w Sri Lance, powstała w 1939 z terenu archidiecezji Colombo.

</doc>
<doc id="3215449" url="https://pl.wikipedia.org/wiki?curid=3215449" title="Hiromi Ōtsu">
Hiromi Ōtsu

 – japońska łyżwiarka szybka, brązowa medalistka mistrzostw świata.
Kariera.
Największy sukces w karierze Hiromi Ōtsu osiągnęła w 2009 roku, kiedy wspólnie z Masako Hozumi i Maki Tabatą zajęła trzecie miejsce w biegu drużynowym podczas dystansowych mistrzostw świata w Richmond. W tej samej konkurencji była też między innymi czwarta na mistrzostwach świata w Nagano rok wcześniej. Indywidualnie najlepsze wyniki osiągnęła w 2009 roku w Richmond, gdzie była dwunasta na dystansach 3000 i 5000 m. Nigdy nie stanęła na podium indywidualnych zawodów Pucharu Świata, jednak w drużynie dokonała tego trzykrotnie (raz zajmując drugie i dwa razy trzecie miejsce). Najlepsze rezultaty osiągała w sezonie 2008/2009, kiedy zajęła 17. miejsce w klasyfikacji końcowej 3000/5000 m. W 2006 roku wzięła udział w igrzyskach olimpijskich w Turynie, gdzie wspólnie z koleżankami z reprezentacji zajęła czwarte miejsce w drużynie, a indywidualnie zajęła 33. miejsce w biegu na 1500 m. W 2010 roku zakończyła karierę.

</doc>
<doc id="3215450" url="https://pl.wikipedia.org/wiki?curid=3215450" title="Hiromi Otsu">
Hiromi Otsu



</doc>
<doc id="3215452" url="https://pl.wikipedia.org/wiki?curid=3215452" title="Pey de Garros">
Pey de Garros

Pey de Garros, także Pierre de Garros (w dialekcie gaskońskim Pèir de Garròs; ur. między 1525 a 1530 w Lectoure, zm. między 1581 a 1583 w Pau) – francuski poeta, piszący najczęściej w dialekcie gaskońskim języka oksytańskiego.
Pochodził z zamożnej rodziny bankierów. Po studiach prawniczych w Tuluzie przeszedł na protestantyzm. W roku 1565 ogłosił gaskoński przekład 58 psalmów Dawida ("Les Psaumes de David, viratz en rythme gascoun"), zadedykowanych Joannie d’Albret, królowej Nawarry. Rok później opublikował "Poesias gasconas" ("Poezje gaskońskie"), które zadedykował Henrykowi IV Burbonowi. Tom ten składał się z czterech zróżnicowanych części: "Vers eroics" ("Wersy heroiczne"), "Eglogas" ("Eklogi"), "Epistolas" ("Listy") i "Cant nobiau" ("Epitalamia"). Największą sławę zdobyła część pierwsza, czyli sześć pisanych aleksandrynem poematów ukazujących nieszczęścia ludu gnębionego wojnami religijnymi. Zdaniem wielu krytyków Pey de Garros był jednym z najwybitniejszych poetów XVI wieku we Francji. Swoją twórczością zapoczątkował okres gaskońskiego odrodzenia, a jego dzieło zainspirowało Guillaume’a du Bartasa i Arnauda de Salette.

</doc>
<doc id="3215454" url="https://pl.wikipedia.org/wiki?curid=3215454" title="Katarzyna Mokrzycka">
Katarzyna Mokrzycka

Katarzyna Mokrzycka (z d. Kozińska, ur. 1974) – dziennikarka ekonomiczna.
Absolwentka Wydziału Dziennikarstwa i Nauk Politycznych na Uniwersytecie Warszawskim.
W latach 1996 – 2006 była związana z dziennikiem gospodarczym "Puls Biznesu". W 2006 roku zdobyła tytuł Dziennikarza roku, dla najlepszego publicysty zajmującego się rynkiem kolejowym. 
W maju 2006 przeszła do redakcji "Gazety Prawnej", a od 2008 r. była zastępcą szefa działu ekonomicznego tego dziennika. Współtworzyła nowy codzienny dodatek biznesowy „Forsal”, który ukazywał się w gazecie od października 2008 r. i nadal działa jako strona internetowa. W 2010 r. objęła stanowisko szefa działu Biznes w tygodniku „Wprost”.
Współpracowała m.in. z Jarosławem Sroką, Katarzyną Kozłowską, czy Tomaszem Lisem.
Od stycznia 2011 r. do maja 2019 r. była zastępcą redaktora naczelnego w portalu ekonomicznym Obserwatorfinansowy.pl. Od czerwca 2019 roku pracuje w portalu 300Gospodarka, gdzie jest dyrektorką działu analitycznego 300Research.
Jest współautorem pomysłu wydawanego od 2013 r. e-miesięcznika ekonomicznego „Spot On”. W październiku 2021 r. wydała swoją pierwszą książkę pt. "Rozmowy w pandemii. Od wielkiej smuty do Polskiego Ładu". 
Mężatka.

</doc>
<doc id="3215455" url="https://pl.wikipedia.org/wiki?curid=3215455" title="Parafia Przemienienia Pańskiego w Końskiem">
Parafia Przemienienia Pańskiego w Końskiem

Parafia Przemienienia Pańskiego w Końskiem − parafia rzymskokatolicka w Końskiem, znajdująca się w archidiecezji przemyskiej, w dekanacie Grabownica. 
Kościół parafialny jest dawną cerkwią greckokatolicką, wzniesioną w 1927, przejętą po opuszczeniu miejscowości przez grekokatolików w 1947. Posiada konstrukcję zrębową, na planie krzyża greckiego z centralnie usytuowaną pojedynczą kopułą.

</doc>
<doc id="3215460" url="https://pl.wikipedia.org/wiki?curid=3215460" title="Cerkiew św. św. Piotra i Pawła w Risan">
Cerkiew św. św. Piotra i Pawła w Risan



</doc>
<doc id="3215461" url="https://pl.wikipedia.org/wiki?curid=3215461" title="Stian Ringstad">
Stian Ringstad

Stian Lunder Ringstad (ur. 29 sierpnia 1991 w Boddinguu) – norweski piłkarz grający na pozycji obrońcy, zawodnik norweskiego klubu FK Haugesund.
Kariera klubowa.
Ringstad profesjonalną karierę rozpoczął w klubie Eidsvold TF, w którym został włączony do pierwszej drużyny już w wieku 16 lat. W 2009 roku przeniósł się do Lillestrøm SK. W 2016 został zawodnikiem SC Braga. W 2017 przeszedł do Strømsgodset IF. W 2018 wypożyczony był do Sandefjord Fotball.
9 sierpnia 2019 podpisał kontrakt z FK Haugesund, umowa do 31 grudnia 2019. 
Kariera reprezentacyjna.
W reprezentacji Norwegii zadebiutował 27 maja 2014 w towarzyskim meczu przeciwko Francji. Na boisku pojawił się w pierwszej minucie doliczonego czasu gry.

</doc>
<doc id="3215462" url="https://pl.wikipedia.org/wiki?curid=3215462" title="Aleksiej Harłamow">
Aleksiej Harłamow



</doc>
<doc id="3215463" url="https://pl.wikipedia.org/wiki?curid=3215463" title="Boxholm (stacja kolejowa)">
Boxholm (stacja kolejowa)

Boxholm (szwedzki: "Boxholms station") – stacja kolejowa w Boxholm, w regionie Östergötland, w Szwecji. Została otwarta w latach 70. XIX wieku. W 1890 roku linia przechodząca przez stację została zelektryfikowana jako pierwsza w Szwecji. Sieć trakcyjna była zasilana napięciem 220 V DC. Budynek dworca służył jak wzór dla innych podobnych jako "Boxholmsmodellen".

</doc>
<doc id="3215464" url="https://pl.wikipedia.org/wiki?curid=3215464" title="Brittany Schussler">
Brittany Schussler

Brittany Anne Schussler (ur. 21 kwietnia 1985 w Winnipeg) – kanadyjska łyżwiarka szybka, czterokrotna medalistka mistrzostw świata.
Kariera.
Pierwszy sukces w karierze Brittany Schussler osiągnęła w 2003 roku, kiedy wspólnie z koleżankami z reprezentacji zdobyła brązowy medal w biegu drużynowym podczas mistrzostw świata juniorów w Kushiro. Wynik ten powtórzyła na rozgrywanych rok później mistrzostwach świata juniorów w Roseville. Wśród seniorek pierwszy medal wywalczyła na dystansowych mistrzostwach świata w Nagano w 2008 roku, gdzie wspólnie z Christine Nesbitt i Kristiną Groves zdobyła srebro w biegu drużynowym. W tym samym składzie Kanadyjki zwyciężyły podczas mistrzostw świata w Richmond w 2009 roku. Dwa lata później razem z Cindy Klassen i Christine Nesbitt ponownie zwyciężyła w tej samej konkurencji na mistrzostwach świata w 2011. Ostatni medal zdobyła na mistrzostwach świata w Heerenveen w 2012 roku, gdzie drużynowo zajęła drugie miejsce. Indywidualnie najlepiej zaprezentowała się w Nagano w 2008 roku, gdzie była szósta w biegu na 1500 m. Kilkukrotnie stawała na podium indywidualnych zawodów Pucharu Świata, jednak nie odniosła zwycięstwa. Dziewięciokrotnie zwyciężała za to w zawodach drużynowych. Najlepsze rezultaty osiągała w sezonie 2010/2011, kiedy była czwarta w klasyfikacjach końcowych 1500 m i 3000/5000 m. W 2010 roku wzięła udział w igrzyskach olimpijskich w Vancouver, gdzie była między innymi piąta w drużynie, a w biegu na 1000 m zajęła 25. miejsce. Na rozgrywanych cztery lata później igrzyskach w Soczi jej najlepszymi wynikami były piąte miejsce w drużynie i dziewiętnaste miejsce w biegu na 3000 m.
Jej mężem jest kanadyjski panczenista, Justin Warsylewicz.

</doc>
<doc id="3215465" url="https://pl.wikipedia.org/wiki?curid=3215465" title="Psycholog społeczny">
Psycholog społeczny



</doc>
<doc id="3215466" url="https://pl.wikipedia.org/wiki?curid=3215466" title="Humit">
Humit

Humit (ang. "humite") – minerał z gromady krzemianów, zasadowy fluorokrzemian magnezu i żelaza o wzorze chemicznym (Mg,Fe)7(SiO4)3(F,OH)2. Nazwa pochodzi od nazwiska angielskiego kolekcjonera minerałów Abrahama Hume'a.
Właściwości.
Minerał tworzy kryształy o pokroju krótkosłupkowym, często wydłużone o nieregularnym zakończeniu słupa, mogą być pseudoheksagonalne. Występuje w skupieniach zbitych i ziarnistych. Ma barwę białą, żółtą, pomarańczową, brunatnożółtą, brunatną, bywa też bezbarwny. Jest przezroczysty do przeświecającego, o szklistym lub tłustym połysku. Ulega serpentynizacji.
Występowanie.
Stanowi składnik wapieni i dolomitów zmetamorfizowanych regionalnie lub kontaktowo oraz law i bomb wulkanicznych, niektórych utworów żyłowych i złóż rud.
Należy do minerałów rzadkich. Występuje we Włoszech (Monte Somma, Wezuwiusz), Hiszpanii (Andaluzja), Finlandii (Pargas), Szwecji (Filipstad, Värmland), Rosji (rejon Bajkału), Stanach Zjednoczonych (Nowy Jork) i Madagaskarze.
W Polsce stwierdzony w przeobrażeniowych wapieniach w Kowarach i Złotym Stoku.
Zastosowanie.
Humit jest cenionym kamieniem kolekcjonerskim.

</doc>
<doc id="3215467" url="https://pl.wikipedia.org/wiki?curid=3215467" title="Leon Dyczewski">
Leon Dyczewski

Leon Tadeusz Dyczewski (ur. 28 października 1936 w Małopolu, zm. 16 lutego 2016 w Łodzi) – polski duchowny katolicki, franciszkanin, filozof i socjolog. 
Życiorys.
W latach 1956–1962 studiował filozofię i teologię we franciszkańskich seminariach kolejno w Łodzi, a następnie w Krakowie. 8 lipca 1962 roku przyjął święcenia kapłańskie. W latach 1963–66 studiował filozofię na KUL-u. W 1974 roku uzyskał doktorat z filozofii, w 1981 – habilitację z socjologii, natomiast w 1994 – profesurę. Od 1984 roku był kierownikiem Katedry Socjologii Kultury KUL. Inicjator i wykładowca Instytutu Dziennikakarstwa i Komunikacji Społecznej KUL Współzałożyciel Akademii Społecznej. W latach 1966–1987 był stałym wykładowcą w Wyższym Seminarium Ojców Franciszkanów w Łodzi. Był członkiem wielu towarzystw naukowych, m.in. Towarzystwa Naukowego KUL. Był autorem 43 książek i setek artykułów. Wypromował 27 doktorów. Zmarł 16 lutego 2016, a jego uroczystości pogrzebowe odbyły się 22 lutego 2016 w Sanktuarium Św. Antoniego z Padwy w Łodzi przy ulicy Okólnej 185. Pochowany na cmentarzu w Łodzi – Łagiewnikach.

</doc>
<doc id="3215468" url="https://pl.wikipedia.org/wiki?curid=3215468" title="Kemmons Wilson">
Kemmons Wilson

Charles Kemmons Wilson (ur. 5 stycznia 1913 w Osceoli, zm. 12 lutego 2003 w Memphis) – amerykański przedsiębiorca, założyciel sieci hoteli Holiday Inn.
Jest nazywany ojcem współczesnego hotelarstwa. W 1969 został uznany przez „The Sunday Times” jedną z tysiąca osób, które wpłynęły na XX wiek.
Lata młodości.
Urodził się 5 stycznia 1913 w Osceoli jako jedyny syn Kemmonsa i Ruby, z d. Hall. Jego ojciec był agentem ubezpieczeniowym, który zmarł, gdy Kemmons jr miał dziewięć miesięcy. Po śmierci ojca matka przeprowadziła się do Memphis.
Kariera.
W wieku pięciu lat wystąpił w reklamie firmy Sunbeam Bread. Od szóstego roku życia zajmował się dostarczaniem „The Saturday Evening Post” do domów subskrybentów tej gazety. 
W wieku czternastu lat w trakcie pracy został potrącony przez samochód. Po roku udało mu się odzyskać władzę w nogach. 
Gdy w czasie wielkiego kryzysu jego matka straciła pracę, porzucił naukę w Memphis Central High School i zajął się dostarczaniem gazet oraz sprzedawaniem napojów chłodzących. W 1930 za pożyczone od kolegi 50 dolarów kupił maszynę do robienia popcornu i zaczął go sprzedawać w kinie w Memphis. Po pewnym czasie kierownik kina zorientował się, że zyski Wilsona ze sprzedaży popcornu są wyższe niż jego. Zerwał więc z nim umowę i odkupił maszynę. Uzyskane w ten sposób pieniądze Wilson przeznaczył na zakup automatów do gry w pinball. 
Posiadane w 1933 pieniądze pozwoliły mu na rozpoczęcie budowy domu dla siebie i swojej matki, a następnie, dając nieruchomość w zastaw, otrzymał 3000 dolarów kredytu, który przeznaczył na kupno dodatkowych automatów do gry w pinball, a także szaf grających oraz dozowników papierosów. Niedługo potem wykupił franczyzę na sprzedaż szaf grających Wurlitzera. Później wybudował i prowadził siedem kin w Memphis. Po rozpoczęciu drugiej wojny światowej zainwestował w obligacje wojenne. W latach 1942-1945 służył jako pilot w Air Transport Command. W 1943 wybudował dziewięć domów typu bliźniak, które wynajmował żołnierzom. Po wojnie podpisał umowę dystrybutorską z Orange Crush, jednakże ten biznes przynosił straty. W 1946 założył Kemmons Wilson Inc., a w 1948 Kemmons Realty Company. W 1950 stał się milionerem.
Holiday Inn.
W sierpniu 1951 roku, za namową żony, wyjechał wraz z rodziną w podróż wakacyjną do Waszyngtonu. W czasie jej trwania odkrył, że pokoje hotelowe są niekomfortowe i zbyt drogie w stosunku do ich jakości, co prowadziło do konieczności wyboru między drogimi hotelami a pensjonatami turystycznymi prowadzonymi przez członków jednej rodziny. Ponadto za każde dziecko Wilson musiał płacić osobno, przez co za pokój kosztujący 6 dolarów musiał zapłacić 16 dolarów. 
Po powrocie z wakacji zaczął realizować pomysł założenia własnej sieci hoteli i zlecił opracowanie hotelu architektowi Eddiemu Bluesteinowi, który będąc pod wrażeniem niedawno obejrzanego filmu pt. „Holiday Inn” zaproponował dla budynku tę właśnie nazwę. Pierwszy hotel otwarto 1 sierpnia 1952 roku przy Summer Avenue w Memphis. Pokoje w nim były wygodne i klimatyzowane, a dzieci będące w pokoju wraz z rodzicami nie płaciły za zakwaterowanie. Ponadto na terenie hotelu udostępniona została restauracja, basen oraz parking, a także wprowadzono możliwość przebywania z psami. 
W 1953 roku nawiązał współpracę z Wallace’em E. Johnsonem w celu rozbudowy sieci, którą rozpoczął od rejestracji nazwy Holiday Inn – była to pierwsza marka zabezpieczona prawnie w USA. Niedługo potem Wilson sprzedał licencję. W 1958 roku w Dyersburgu otwarto pięćdziesiąty Holiday Inn, rok później w Tallahassee setny, w 1964 roku w Johnstown pięćsetny, a jeszcze w tym samym roku w San Antonio tysięczny. W październiku 1960 roku w Montrealu oddano do użytku pierwszy Holiday Inn poza Stanami Zjednoczonymi, a 25 marca 1962 w holenderskiej Lejdzie powstał pierwszy hotel tej marki w Europie. W 1971 w Leicester powstał pierwszy Holiday Inn w Wielkiej Brytanii. W lipcu 1973 w Kioto otwarto pierwszy azjatycki, a 2 maja 1974 w Caracas pierwszy południowoamerykański Holiday Inn. Rok później na całym świecie znajdowało się łącznie 1700 hoteli tej sieci. W 1976 w Krakowie otwarto pierwszy hotel Holiday Inn w Polsce. W 1979 Wilson doznał zawału serca, po którym przeszedł na emeryturę. Wówczas sieć Holiday Inn liczyła już 1759 hoteli. W 1984 założył kolejną sieć hoteli, nazwaną Wilson World.
W 1965 w hotelach sieci Holiday Inn wprowadzono pierwszy na świecie elektroniczny system rezerwacji.
12 czerwca 1972 znalazł się na okładce „Time”. W 1996 wydał autobiografię, w której opisał historię powstania sieci Holiday Inn.
Śmierć i pogrzeb.
Zmarł 12 lutego 2003 w Memphis. Został pochowany 15 lutego 2003 na Forest Hill Cemetery Midtown w tym samym mieście.
Życie prywatne.
W 1941 poślubił Dorothy Lee, z którą miał pięcioro dzieci: synów Spence'a, Boba i Kemmonsa oraz córki Betty i Carole.

</doc>
<doc id="3215469" url="https://pl.wikipedia.org/wiki?curid=3215469" title="Sterowanie ruchem kolejowym">
Sterowanie ruchem kolejowym

Sterowanie ruchem kolejowym (SRK i często, choć niepoprawnie pod względem ortograficznym, srk) – zestaw funkcji oraz ich zastosowania, które umożliwiają bezpieczny ruch pociągów.
Obejmuje urządzenia niezbędne do zapewnienia bezpieczeństwa oraz sterowania ruchem pociągów na sieci kolejowej, wraz z urządzeniami do zapewnienia komunikacji i oprogramowaniem urządzeń sterowania.
Wyróżnia się w nim składniki:
Urządzenia techniczne związane ze sterowaniem ruchem kolejowym, w zależności od pełnionych przez nie funkcji, mogą być:

</doc>
<doc id="3215470" url="https://pl.wikipedia.org/wiki?curid=3215470" title="Regina Mohylanka">
Regina Mohylanka



</doc>
<doc id="3215472" url="https://pl.wikipedia.org/wiki?curid=3215472" title="Isabell Ost">
Isabell Ost

Isabell Ost (ur. 21 października 1988 w Erfurcie) – niemiecka łyżwiarka szybka, brązowa medalistka mistrzostw świata.
Kariera.
Największy sukces w karierze Isabell Ost osiągnęła w 2011 roku, kiedy wspólnie ze Stephanie Beckert oraz Claudii Pechstein zdobyła brązowy medal w biegu drużynowym podczas dystansowych mistrzostw świata w Inzell. Był to jedyny medal wywalczony przez nią na międzynarodowej imprezie tej rangi. Na tych samych mistrzostwach była też szesnasta w biegu na 1500 m, co było jej najlepszym indywidualnym wynikiem na mistrzostwach świata. Była też między innymi dziesiąta na rozgrywanych rok później mistrzostwach Europy w Budapeszcie. Nigdy nie stanęła na podium indywidualnych zawodów Pucharu Świata, jednak odniosła dwa drużynowe zwycięstwa. Najlepsze rezultaty osiągała w sezonie 2011/2012, była jedenasta w klasyfikacji końcowej startu masowego. W 2010 roku wzięła udział w igrzyskach olimpijskich w Vancouver, gdzie w swoim jedynym starcie, biegu na 1500 m, zajęła 21. miejsce.

</doc>
<doc id="3215473" url="https://pl.wikipedia.org/wiki?curid=3215473" title="Cristian Morton">
Cristian Morton



</doc>
<doc id="3215474" url="https://pl.wikipedia.org/wiki?curid=3215474" title="Dymitr Grigorowicz">
Dymitr Grigorowicz



</doc>
<doc id="3215476" url="https://pl.wikipedia.org/wiki?curid=3215476" title="No Seon-yeong">
No Seon-yeong

No Seon-yeong (kor. 노 선영; ur. 19 października 1989 w Seulu) – południowokoreańska łyżwiarka szybka, brązowa medalistka mistrzostw świata.
Kariera.
Pierwszy sukces w karierze No Seon-yeong osiągnęła w 2005 roku, kiedy wspólnie z koleżankami z reprezentacji zdobyła srebrny medal w biegu drużynowym podczas mistrzostw świata juniorów w Seinäjoki. Wynik ten powtarzała na mistrzostwach świata juniorów w Erfurcie w 2006 roku i rozgrywanych rok później mistrzostwach świata juniorów w Innsbrucku. W 2007 roku zdobyła też złoty medal w wieloboju. W kategorii seniorek pierwszy medal zdobyła w 2013 roku, wspólnie z Kim Bo-reum i Park Do-yeong zajmując trzecie miejsce w biegu drużynowym na dystansowych mistrzostwach świata w Soczi. Nigdy nie stanęła na podium indywidualnych zawodów Pucharu Świata, jednak w drużynie dokonała tego parokrotnie. Najlepsze wyniki osiągnęła w sezonie 2012/2013, kiedy była czternasta w klasyfikacji końcowej w starcie masowym. W 2006 roku brała udział w igrzyskach olimpijskich w Turynie, gdzie jej najlepszym wynikiem było dziewiętnaste miejsce na dystansie 3000 m. Wynik ten powtórzyła na rozgrywanych cztery lata później igrzyskach w Vancouver, zajmując też między innymi ósme miejsce w drużynie. Brała również udział w igrzyskach olimpijskich w Soczi w 2014 roku, ponownie zajmując ósme miejsce w biegu drużynowym. Indywidualnie zajęła 25. miejsce w biegu na 3000 m i 29. miejsce na dwukrotnie krótszym dystansie.

</doc>
<doc id="3215480" url="https://pl.wikipedia.org/wiki?curid=3215480" title="Alfabet pahlawi">
Alfabet pahlawi



</doc>
<doc id="3215481" url="https://pl.wikipedia.org/wiki?curid=3215481" title="Noh Seon-yeong">
Noh Seon-yeong



</doc>
<doc id="3215482" url="https://pl.wikipedia.org/wiki?curid=3215482" title="Park Do-yeong">
Park Do-yeong

Park Do-yeong (kor. 박 도영; ur. 30 stycznia 1993 w Seulu) – południowokoreańska łyżwiarka szybka, brązowa medalistka mistrzostw świata.
Kariera.
Pierwsze sukcesy w karierze Park Do-yeong osiągnęła w 2009 roku, kiedy wspólnie z koleżankami z reprezentacji zdobyła brązowy medal w biegu drużynowym podczas mistrzostw świata juniorów w Zakopanem. Na tej samej imprezie zdobyła też srebrny medal w biegu na 3000 m. Na rozgrywanych rok później mistrzostwach świata juniorów w Moskwie ponownie była trzecia w drużynie. Ostatnie medale w tej kategorii wiekowej wywalczyła na mistrzostwach świata juniorów w Seinäjoki w 2011 roku, gdzie była najlepsza na dystansie 3000 m oraz w biegu drużynowym. W kategorii seniorek pierwszy medal zdobyła w 2013 roku, wspólnie z Kim Bo-reum i No Seon-yeong zajmując trzecie miejsce w biegu drużynowym na dystansowych mistrzostwach świata w Soczi. Nigdy nie stanęła na podium indywidualnych zawodów Pucharu Świata. Najlepsze wyniki osiągnęła w sezonie 2012/2013, kiedy była siódma w klasyfikacji końcowej w starcie masowym. W 2010 roku brała udział w igrzyskach olimpijskich w Vancouver, zajmując ósme miejsce w drużynie oraz 26. miejsce na dystansie 3000 m.

</doc>
<doc id="3215483" url="https://pl.wikipedia.org/wiki?curid=3215483" title="Grobowiec Muryeonga">
Grobowiec Muryeonga

Grobowiec Muryeonga – grobowiec władcy koreańskiego państwa Baekje, Muryeonga (pan. 501-523), znajdujący się w Gongju w Korei Południowej.
Grobowiec został odkryty przypadkowo w 1971 roku. Budowla wzorowana jest na chińskich grobowcach z okresu Sześciu Dynastii. Składa się ze wzniesionej z ozdobionych motywem lotosu cegieł prostokątnej komory grobowej o łukowatym sklepieniu, nakrytej niewielkim kopcem ziemnym. Do komnaty prowadzi wychodzący na stronę południową korytarz, w ścianach którego znajdują się nisze z lampami. Wewnątrz złożono ciało 62-letniego króla i jego około 30-letniej żony. Wyryte w kamieniu epitafium podaje dokładną datę pochówku: 14 września 525 roku Bogate wyposażenie grobowe zawiera kilka tysięcy przedmiotów wykonanych ze złota, srebra, drewna, kamienia, nefrytu i szkła, m.in. monety, buty, nakrycia głowy, bransolety, kolczyki, broń, naczynia.

</doc>
<doc id="3215484" url="https://pl.wikipedia.org/wiki?curid=3215484" title="Hulsk">
Hulsk



</doc>
<doc id="3215485" url="https://pl.wikipedia.org/wiki?curid=3215485" title="Bitwa pod Tongjiang">
Bitwa pod Tongjiang

Bitwa pod Tongjiang – bitwa rzeczna pomiędzy chińską Flotyllą Sungaryjską a radziecką Flotyllą Amurską, stoczona 12 października 1929 r. w trakcie konfliktu o Kolej Wschodniochińską. Była to pierwsza zwycięska bitwa radzieckich jednostek wodnych w historii.
Przebieg.
Z dniem 12 października rozpoczęła się radziecka ofensywa. Flotylla Amurska Jakowa Ozolina miała wpłynąć do miasta Tongjiang, leżącego u ujścia Sungari do Amuru, ale ok. 5 rano dostrzeżono nadpływające z przeciwka jednostki chińskie. Rosjanie dysponowali jedenastoma okrętami, w tym: czterema monitorami, czterema kanonierkami, trzema kutrami uzbrojonymi. Eskadra chińska składała się z 9-12 jednostek: sześciu kanonierek, 3-6 kutrów uzbrojonych oraz dwóch platform, na których transportowano dwie baterie artyleryjskie.
Chińczycy wycofali platformy artyleryjskie za zakręt rzeki i rozpoczęli z nich ostrzał Rosjan. Flagowy monitor został poważnie uszkodzony. Ośmieleni tym sukcesem dowódcy pozostałych chińskich jednostek rozpoczęli ostrzał innych statków. W jego wyniku zatonęły dwa radzieckie kutry, a uszkodzono jedną kanonierkę. Sytuację zmieniło jednak nagłe pojawienie się radzieckich hydroplanów MR-1. Ich bazą wypadową był przerobiony na tender stary monitor, który stacjonował na Amurze. Samoloty miały osłaniać Flotyllę od strony lądowej (zadanie to wykonały bombardując i niszcząc pięć chińskich samolotów Breguet 19 na lotnisku w Tongjiang). Ponieważ jednak wynik starcia z jednostkami chińskimi był niekorzystny, piloci przeprowadzili kontratak z powietrza.
Chińskie jednostki nie posiadały artylerii przeciwlotniczej i ich załogi wpadły w panikę. Skutkiem tego cztery jednostki zostały zatopione a jedna - wyrzucona na brzeg - wpadła w ręce rosyjskie. Mimo to Chińczykom udało się zestrzelić dwa samoloty, a reszcie jednostek udało się wycofać.
Skutki.
Flotylla Sungaryjska straciła w starciu: cztery kanonierki, jeden kuter, obie baterie artyleryjskie i blisko 200 marynarzy. Z kolei Rosjanie utracili: dwa kutry, dwa samoloty i ok. 70 ludzi. Uszkodzone zostały także trzy kanonierki.
Zwycięstwo pod Tongjiang zapewniło ZSRR możliwość dalszego rozwinięcia ofensywy i wkrótce później zwycięskie zakończenie całej wojny. Wykazano też wyjątkową skuteczność ataków z powietrza na jednostki nawodne.

</doc>
<doc id="3215491" url="https://pl.wikipedia.org/wiki?curid=3215491" title="Grant Aleksander">
Grant Aleksander

Grant Aleksander, właśc. Grant Aleksander Kunkowski (ur. 6 sierpnia 1959 w Baltimore, w stanie Maryland) – amerykański aktor telewizyjny i reżyser, były model.
Ukończył Washington and Lee University. Studiował aktorstwo przy New York University and Circle w szkole teatralnej Square. Pracował jako model, zanim pojawił się w jednym z odcinków serialu "ABC Ledwo dozwolone" ("ABC Afterschool Specials", 1982) - pt. "Bardzo delikatna sprawa" ("A Very Delicate Matter").
19 września 1987 poślubił prawniczkę Sherry Ramsey.

</doc>
<doc id="3215492" url="https://pl.wikipedia.org/wiki?curid=3215492" title="Sokkia C410">
Sokkia C410

Sokkia C4 – optyczny niwelator automatyczny, stworzony przez japońską firmę Sokkia. Wyposażony jest w magnetyczny system tłumienia kompensatora, zawieszonego na 4 niciach i koło poziome o średnicy 98 mm z podziałem gradowym lub stopniowym. Odporny na uderzenia i wibracje. Dostosowany jest do płaskiej i okrągłej głowicy statywu. Niwelator waży 1 kg netto. Długość całkowita wynosi 190 mm, szerokość 115 mm, natomiast wysokość 122 mm.
Instrument zapewnia dokładność 2,5 mm na 1 km podwójnej niwelacji. Luneta niwelatora ma długość 190 mm. Powstaje w niej obraz prosty, 20-krotnie powiększony. Pole widzenia instrumentu to 1°30′. Średnica obiektywu ma wartość 30 mm. Długość minimalna celowej wynosi 0,9 m. Pozwala to na pomiar różnicy wysokości blisko stanowiska bez konieczności zmiany jego położenia. Wbudowany kompensator, gwarantujący dokładność rzędu 0,5″, automatycznie poziomuje niwelator i stabilizuje obraz. Zakres jego pracy sięga ± 15′. Ułatwia to pomiar na terenach o niestabilnym i drgającym podłożu.

</doc>
<doc id="3215496" url="https://pl.wikipedia.org/wiki?curid=3215496" title="Xigazê (prefektura)">
Xigazê (prefektura)



</doc>
<doc id="3215499" url="https://pl.wikipedia.org/wiki?curid=3215499" title="Harry Browne">
Harry Browne

Harry Browne (ur. 17 czerwca 1933, zm. 1 marca 2006) – amerykański polityk, pisarz oraz analityk finansowy. Był członkiem Partii Libertariańskiej, z ramienia której startował na prezydenta USA w 1996 oraz 2000. Napisał 12 książek, których nakład osiągnął ponad 2 miliony.
Swoją pierwszą książkę opublikował w 1970, nosiła tytuł "How You Can Profit from the Coming Devaluation".
Życie Prywatne.
Urodził się w Nowym Jorku, a dorastał w Los Angeles.
Od 1984 był żonaty z Pamelą Lanier Wolfe. Miał z nią córkę, Autumn Browne Wilson.
Powodem jego śmierci było stwardnienie zanikowe boczne. Zmarł w swoim domu, w miejscowości Franklin

</doc>
<doc id="3215500" url="https://pl.wikipedia.org/wiki?curid=3215500" title="Krystyna Raczyńska">
Krystyna Raczyńska

Krystyna Pelagia Raczyńska (ur. 1 marca 1945) – polska okulistka, chirurg oka, profesor nauk medycznych.
Życiorys.
Studia medyczne ukończyła na Wydziale Lekarskim Akademii Medycznej w Gdańsku. Tam też uzyskała I i II stopień specjalizacji w zakresie okulistyki w Katedrze i Klinice Chorób Oczu. Od 1976 zatrudniona na macierzystej uczelni, gdzie zdobywała kolejne awanse akademickie (1976-1979 - starszy asystent, 1979-1993 – adiunkt, 1993-2004 – zastępca kierownika kliniki). 
Doktorat obroniła w 1979 na podstawie pracy "Wpływ chlormadinonu na siatkówkę samic szczura białego". Od 2005 jest kierownikiem Katedry i Kliniki Okulistyki Gdańskiego Uniwersytetu Medycznego (kierownictwo objęła po Barbarze Iwaszkiewicz-Bilikiewicz). W pracy klinicznej specjalizuje się w chirurgii witreoretinalnej (obszar ciała szklistego i siatkówki oka). Habilitowała się w 1992 na podstawie oceny dorobku naukowego i rozprawy "Wpływ przeciwciał anty-RhD na resorpcję krwi w ciele szklistym oka". W 2009 otrzymała tytuł naukowy profesora.
Przez wiele lat była konsultantem wojewódzkim w dziedzinie okulistyki dla woj. słupeckiego oraz woj. pomorskiego. Członkini Polskiego Towarzystwa Okulistycznego, w ramach którego pełni funkcję przewodniczącej oddziału gdańskiego. 
Jest członkiem rady naukowej „Magazynu Lekarza okulisty" oraz członkiem komitetu redakcyjnego czasopisma naukowego „Klinika Oczna" (oficjalne pismo Polskiego Towarzystwa Okulistycznego). Pełni także funkcję przewodniczącej Pomorskiego Oddziału Stowarzyszenia AMD w Gdańsku.
Wielokrotnie wyróżniana i nagradzana: otrzymała m.in. Srebrny Krzyż Zasługi (2003), Medal Komisji Edukacji Narodowej (2010) oraz nagrody rektorskie.

</doc>
<doc id="3215502" url="https://pl.wikipedia.org/wiki?curid=3215502" title="Buckie">
Buckie

Buckie (gael. "Bucaidh") – miasto w Wielkiej Brytanii, położone w północno-wschodniej Szkocji. Pdd względem liczby mieszkańców jest trzecim po Forres i Elgin w hrabstwie Moray.

</doc>
<doc id="3215503" url="https://pl.wikipedia.org/wiki?curid=3215503" title="Mistrzostwa Europy U-18 w Rugby Union Mężczyzn 2005">
Mistrzostwa Europy U-18 w Rugby Union Mężczyzn 2005

Mistrzostwa Europy U-18 w Rugby Union Mężczyzn 2005 – szóste mistrzostwa Europy U-18 w rugby union mężczyzn, oficjalne międzynarodowe zawody rugby union o zasięgu kontynentalnym organizowane przez FIRA–AER mające na celu wyłonienie najlepszej w Europie męskiej reprezentacji narodowej złożonej z zawodników do lat osiemnastu. Zostały rozegrane w formie czterech turniejów w czterech hierarchicznie ułożonych dywizjach w okresie od 19 marca do 29 maja 2005 roku. W walce o tytuł mistrzowski wzięło udział osiem zespołów, pozostałe drużyny, które przystąpiły do rozgrywek, wystąpiły zaś w niższych dywizjach.
Informacje ogólne.
Trzydzieści jeden uczestniczących reprezentacji zostało podzielonych na cztery – trzy ośmiozespołowe i najniższą siedmiozespołową – hierarchicznie ułożone dywizje i rozstawione w nich według wyników osiągniętych w poprzednich mistrzostwach oraz turnieju eliminacyjnym do Dywizji C. Mecze zostały rozegrane systemem pucharowym, a w najniższej poprzedzone jeszcze systemem kołowym, w ciągu sześciu meczowych dni pomiędzy 19 do 26 marca 2005 roku na stadionach we Flandrii.
Tytuł mistrzowski zdobyli Anglicy, w niższych dywizjach zwyciężyły odpowiednio Portugalia, Łotwa i Węgry.
Pomiędzy dywizjami istnieje system awansów i spadków – a w związku z przystąpieniem do zawodów Walii najsłabsze dwa zespoły dywizji A, B i C zostały zastąpiony odpowiednio przez zwycięzcę dywizji B, C i D.

</doc>
<doc id="3215505" url="https://pl.wikipedia.org/wiki?curid=3215505" title="MLB All-Star Game 2002">
MLB All-Star Game 2002

MLB All-Star Game 2002 – 73. Mecz Gwiazd ligi MLB, który odbył się 9 lipca 2002 roku na stadionie Miller Park w Milwaukee. Po raz pierwszy od 1961 roku mecz zakończył się remisem. Spotkanie obejrzało 41 871 widzów. 
Po rozegraniu 11 inningów, wszyscy dostępni miotacze zaliczyli występ i w efekcie komisarz MLB Bud Selig i obydwaj menadżerowie podjęli decyzję o zakończeniu meczu przy stanie 7–7. Nie wybrano najbardziej wartościowego zawodnika meczu. W All-Star Game wystąpili wszyscy wybrani (nie licząc zawodników kontuzjowanych) do obydwu drużyn zawodnicy, co zdarzyło się po raz pierwszy w historii MLB All-Star Game. Po raz pierwszy również miało miejsce All-Star Game Final Vote – ostateczne głosowanie kibiców, którego zdobywca największej liczby głosów przystępuje do Meczu Gwiazd.

</doc>
<doc id="3215506" url="https://pl.wikipedia.org/wiki?curid=3215506" title="Anti-Q RNA">
Anti-Q RNA

Anti-Q RNA (wcześniej zwany Qa RNA) – mały niekodujący RNA obecny w podlegającym koniugacji plazmidzie pCF10 bakterii "Enterococcus faecalis". Należy do elementów "cis"-regulacyjnych swojego targetu prgQ, choć może także działać w sposób "trans". Anti-Q znany jest z interakcji cząsteczkami pełniącymi funkcję "intrinsic terminator" bądź atenuatorem, zabezpieczając dalej leżące geny przed transkrypcją. Taki sposób regulacji polega na tej samej zasadzie co tzw. "countertranscript-driven attenuators", kontrolujące ilość kopii pT181, pAMbeta1 i pIP501 oraz spokrewnionych z nimi plazmidów gronkowcowych.
Anti-Q ulega transkrypcji z tego samego segmentu DNA co prgQ, nie licząc przeciwnego łańcucha, w efekcie czego jest on dokładnie komplementarny do części prgQ. Dalsze doświadczenia przyniosły potwierdzenie eksperymentalne pierwotnej konsensusowej struktury drugorzędowej i pokazała, że jedynie pewne regiony Anti-Q wchodzą w interakcje z prgQ.

</doc>
<doc id="3215512" url="https://pl.wikipedia.org/wiki?curid=3215512" title="Nicole Rottmann">
Nicole Rottmann

Nicole Rottmann (ur. 28 czerwca 1989 w Wagnie) – austriacka tenisistka, reprezentantka kraju w rozgrywkach Pucharu Federacji.
W przeciągu swojej kariery wygrała dwa singlowe i trzynaście deblowych turniejów rangi ITF. Najwyżej w rankingu WTA była sklasyfikowana na 307. (23 lipca 2012) miejscu w singlu oraz na 185. miejscu w deblu (29 października 2012).

</doc>
<doc id="3215513" url="https://pl.wikipedia.org/wiki?curid=3215513" title="Diecezja Galle">
Diecezja Galle

Diecezja Galle – diecezja rzymskokatolicka w Sri Lance, powstała w 1893.

</doc>
<doc id="3215514" url="https://pl.wikipedia.org/wiki?curid=3215514" title="Mikrogrant">
Mikrogrant

Mikrogrant – mała kwota przyznawana osobom fizycznym, żyjącym za mniej niż 1 USD dziennie, w celu stworzenia przez nich trwałego źródła utrzymania lub założenia mikroprzedsiębiorstwa. Odbiorcami mikrograntów mogą być również organizacje lub grupy obywatelskie które są zaangażowane w działalność charytatywną. W odróżnieniu od mikrokredytów, mikrogranty są bezzwrotne.
Istnieją trzy podstawowe rodzaje mikrograntów: pierwszym z nich jest mała suma pieniędzy (50-500 USD) udzielone osobie fizycznej w celu rozpoczęcia projektu generującego dochód. Kolejny to mały grant (2000-10000 USD), przyznawany wspólnotom na projekty zorientowane na działanie. Trzeci typ to mały grant przyznawany osobom fizycznym, niezleżnie od przyczyny.

</doc>
<doc id="3215515" url="https://pl.wikipedia.org/wiki?curid=3215515" title="Grażyna Małgorzata Vetulani">
Grażyna Małgorzata Vetulani

Grażyna Małgorzata Vetulani z domu Świerczyńska (ur. 15 marca 1956 w Bydgoszczy) – polska filolożka, romanistka i językoznawczyni, profesorka nauk humanistycznych, nauczycielka akademicka, kierowniczka Zakładu Językoznawstwa Romańskiego i Badań Kontrastywnych Uniwersytetu im. Adama Mickiewicza w Poznaniu.
Życiorys.
Urodziła się w 1956 roku w Bydgoszczy jako córka Hieronima Świerczyńskiego i Reginy z domu Kocińskiej.
W 1979 roku ukończyła studia romanistyczne na Uniwersytecie im. Adama Mickiewicza w Poznaniu. W 1988 roku uzyskała stopień doktora nauk humanistycznych w zakresie językoznawstwa romańskiego na podstawie rozprawy "Le champ de la quantification en français", napisanej pod kierunkiem Józefa Sypnickiego. W 2000 roku uzyskała habilitację. Postanowieniem prezydenta Bronisława Komorowskiego z 18 kwietnia 2013 otrzymała tytuł profesora nauk humanistycznych, a 17 czerwca 2013 otrzymała z jego rąk nominację profesorską.
Od 1979 roku naukowo związana jest z Uniwersytetem im. Adama Mickiewicza, gdzie osiągnęła stanowisko profesora zwyczajnego. Od 2000 roku kieruje Zakładem Romańskiego Językoznawstwa Kontrastywnego na Wydziale Neofilologii UAM, przekształconym w roku 2015 w Zakład Językoznawstwa Romańskiego i Badań Kontrastywnych. W latach 2008–2016 była członkinią Senatu Uniwersytetu im. Adama Mickiewicza. W latach 2013–2018 była również wykładowczynią na Wydziale Filologicznym Uniwersytetu Mikołaja Kopernika w Toruniu na stanowisku profesora nadzwyczajnego.
Prowadzi badania z zakresu językoznawstwa francuskiego oraz językoznawstwa porównawczego francusko-polskiego ze szczególnym uwzględnieniem semantyki w połączeniu ze składnią. Jej praca w zasadniczej części wpisuje się w obszar badań nad predykacją rzeczownikową w języku polskim. Opublikowała jako autorka bądź współautorka czterdzieści artykułów naukowych, sześć książek, była redaktorką sześciu tomów zbiorowych. Jest członkinią kolegiów redakcyjnych pism "Echo des études romanes. Revue semestrielle de linguistique et de littérature romanes" oraz "Etudes romanes de Brno". W latach 2015–2019 była redaktorką naczelną czasopisma "Studia Romanica Posnaniensia"; następnie zasiadła w radzie tego czasopisma.
Była promotorką w dwóch przewodach doktorskich oraz recenzentką w kilkunastu przewodach doktorskich i habilitacyjnych. W latach 2012–2016 była przewodniczącą Akademickiego Towarzystwa Romanistów Polskich „Plejada”; a w latach 2016–2020 wchodziła w skład jego Zarządu. Została współpracowniczką Komisji Frazeologicznej Komitetu Językoznawstwa Polskiej Akademii Nauk na lata 2020–2023. Weszła w skład Rady Naukowej Dyscyplin Językoznawstwa i Literaturoznawstwa Szkoły Nauk o Języku i Literaturze Uniwersytetu im. Adama Mickiewicza na kadencję 2020–2024.
W grudniu 2020 była sygnatariuszką listu Poznaniaków solidaryzujących się z uczestnikami masowych, antyrządowych protestów, które rozpoczęły się w Polsce po wydaniu tzw. orzeczenia Trybunału Konstytucyjnego Julii Przyłębskiej 22 października 2020.
Życie prywatne.
W 1980 w Bydgoszczy poślubiła Zygmunta Vetulaniego, lingwistę komputerowego. Mają dwie córki: Agnieszkę Vetulani-Cęgiel (ur. 1981), politolożkę; oraz Marię Vetulani (ur. 1996), zawodniczkę polskiej kadry narodowej w szermierce (floret).
Publikacje.
Redakcje.
Opracowano na podstawie materiału źródłowego.

</doc>
<doc id="3215516" url="https://pl.wikipedia.org/wiki?curid=3215516" title="Morska Graniczna Placówka Kontrolna Kołobrzeg">
Morska Graniczna Placówka Kontrolna Kołobrzeg

Morska Graniczna Kontrolna Kołobrzeg/Graniczna Placówka Kontrolna Kołobrzeg – zlikwidowany pododdział Wojsk Ochrony Pogranicza wykonujący kontrolę graniczną osób, towarów i jednostek pływających bezpośrednio w przejściu granicznym na granicy morskiej.
Graniczna Placówka Kontrolna Straży Granicznej w Kołobrzegu – zlikwidowana graniczna jednostka organizacyjna Straży Granicznej wykonująca kontrolę graniczną osób i jednostek pływających bezpośrednio w przejściu granicznym na granicy morskiej.
Formowanie i zmiany organizacyjne.
Morska Graniczna Kontrolna Kołobrzeg (MGPK Kołobrzeg) sformowana została w 1947 według etatu nr "7/35" o stanie 16+1
W 1948 pododdział przekazany został do Ministerstwa Bezpieczeństwa Publicznego. Graniczna Placówka Kontrolna nr 18 „Kołobrzeg” (morska) podlegała 12 Brygadzie Ochrony Pogranicza.
W 1949 przeformowana została na etat "96/9"
W 1950, będąc w składzie w składzie 15 Brygady WOP graniczna placówka kontrolna przeformowana została na etat "96/13".
W 1952 włączona została w etat 15 Brygady WOP nr "352/7".
Do 30 kwietnia 1960 funkcjonowała jako Placówka Kontroli Rybołóstwa w Kołobrzegu w strukturach 15 Bałtyckiej Brygadzie WOP, a od 1 maja 1960 jako Graniczna Placówka Kontrolna w Kołobrzegu ww. brygady WOP.
1 lipca 1965 WOP podporządkowano Ministerstwu Obrony Narodowej, Dowództwo WOP przeformowano na Szefostwo WOP z podległością Głównemu Inspektoratowi Obrony Terytorialnej. Do Ministerstwa Spraw Wewnętrznych odeszła cała kontrola ruchu granicznego oraz ochrona GPK. Tym samym naruszono jednolity system ochrony granicy państwowej. GPK Kołobrzeg weszła w podporządkowanie Wydziału Kontroli Ruchu Granicznego Komendy Wojewódzkiej Milicji Obywatelskiej, kontrolę graniczną wykonywali funkcjonariusze Milicji Obywatelskiej podlegli MSW.
1 października 1971 WOP został podporządkowany pod względem operacyjnym, a od 1 stycznia 1972 pod względem gospodarczym MSW. Do WOP powrócił cały pion kontroli ruchu granicznego wraz z przejściami. Przywrócono jednolity system ochrony granicy państwowej. GPK Kołobrzeg podlegała bezpośrednio pod sztab Bałtyckiejj Brygady WOP w Koszalinie.
Graniczna Placówka Kontrolna Kołobrzeg do marca 1990 była w strukturach Bałtyckiej Brygady Wojsk Ochrony Pogranicza, a od kwietnia utworzono Bałtyckiego Oddziału Wojsk Ochrony Pogranicza, do 15 maja 1991.
Graniczna Placówka Kontrolna Kołobrzeg miała początkowo swoją siedzibę na komendzie milicji i kolejno: samodzielny budynek przy ulicy Sienkiewicza, a następnie na terenie PŻB i dysponowała dwoma budynkami o powierzchni użytkowej 1400 m², 150 m nabrzeża służbowego i 60 miejsc parkingowych.
16 maja 1991 po rozwiązaniu Wojsk Ochrony Pogranicza, ochronę granicy państwowej przejęła nowo sformowana Straż Graniczna, Graniczna Placówka Kontrolna Kołobrzeg weszła w podporządkowanie Bałtyckiego Oddziału Straży Granicznej i przyjęła nazwę Graniczna Placówka Kontrolna Straży Granicznej w Kołobrzegu' (GPK SG w Kołobrzegu).
Od 2 czerwca 1992 Graniczna Placówka Kontrolna Straży Granicznej w Kołobrzegu weszła w struktury Morskiego Oddziału Straży Granicznej, który przystąpił do realizacji zadań w ochronie granicy państwowej w oparciu o nową strukturę organizacyjną.
W 2000 rozpoczęła się reorganizacja struktur Straży Granicznej związana z przygotowaniem Polski do wstąpienia, do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, z dniem 2 stycznia 2003 strażnice SG w: Kołobrzegu, Dźwirzynie i GPK SG w Kołobrzegu zostały połączone w jeden organizm pod nazwą Graniczna Placówka Kontrolna Straży Granicznej w Kołobrzegu w strukturach Morskiego Oddziału Straży Granicznej.
Jako Graniczna Placówka Kontrolna Straży Granicznej w Kołobrzegu funkcjonowała do 23 sierpnia 2005 i 24 sierpnia 2005 została przekształcona na Placówkę Straży Granicznej w Kołobrzegu (PSG w Kołobrzegu) w strukturach Morskiego Oddziału Straży Granicznej.

</doc>
<doc id="3215517" url="https://pl.wikipedia.org/wiki?curid=3215517" title="Morska Graniczna Placówka Kontrolna Ustka">
Morska Graniczna Placówka Kontrolna Ustka

Morska Graniczna Placówka Kontrolna Ustka – pododdział Wojsk Ochrony Pogranicza pełniący służbę na przejściu granicznym.
Formowanie i zmiany organizacyjne.
MGPK Ustka sformowana została w 1947 roku według etatu nr 7/35 o stanie 16 wojskowych +1 kontraktowy.
W 1948 roku pododdział przekazany został do Ministerstwa Bezpieczeństwa Publicznego.
Graniczna Placówka Kontrolna nr 20 „Ustka” (morska) podlegała 12 Brygadzie Ochrony Pogranicza.
W 1949 roku przeformowana na etat nr 96/7.
W 1950 roku, będąc w składzie w składzie 15 Brygady WOP placówka przeformowana została na etat 96/12.
W 1952 roku włączona została w etat 15 Brygady WOP nr 352/7.
Jesienią 1965 roku placówka weszła w podporządkowanie Komendy Wojewódzkiej Milicji Obywatelskiej.
W 1991 roku ochronę granicy państwa przejęła nowo sformowana Straż Graniczna. Graniczna Placówka Kontrolna w Ustce weszła w podporządkowanie Bałtyckiego Oddziału Straży Granicznej.
Z dniem 2 stycznia 2003 roku strażnica SG w Ustce i GPK Ustka zostały połączone w jeden organizm pod nazwą Graniczna Placówka Kontrolna w Ustce.

</doc>
<doc id="3215518" url="https://pl.wikipedia.org/wiki?curid=3215518" title="Starzec leśny">
Starzec leśny

Starzec leśny ("Senecio sylvaticus" L.) – gatunek rośliny z rodziny astrowatych ("Asteraceae" Dumort.). Występuje w Europie i Azji, a także w Ameryce Północnej, gdzie został introdukowany i jest gatunkiem inwazyjnym. W Polsce jest pospolity na obszarze całego kraju, zarówno na niżu jak i w górach.
Biologia i ekologia.
Roślina roczna. Kwitnie od czerwca do sierpnia. Gatunek o szerokiej amplitudzie siedliskowej, występuje zarówno na glebach suchych jak i świeżych, średnio żyznych, o odczynie lekko kwaśnym.

</doc>
<doc id="3215519" url="https://pl.wikipedia.org/wiki?curid=3215519" title="Park Narodowy „Łosinyj ostrow”">
Park Narodowy „Łosinyj ostrow”

Park Narodowy „Łosinyj ostrow” (ros. Национальный парк «Лосиный остров», "Nacyonalnyj park „Łosinyj ostrow”") – park narodowy w Rosji, w obwodzie moskiewskim i częściowo w granicach administracyjnych Moskwy. Został utworzony 24 sierpnia 1983 roku, co czyni go drugim pod względem długości funkcjonowania parkiem narodowym w kraju (po Soczijskim Parku Narodowym). 
Historia.
Pierwsze wzmianki historyczne dotyczące obszaru obecnego parku narodowego pochodzą z 1406 roku. Ziemia ta wchodziła wówczas w skład miejscowych gruntów parafialnych, które służyły jako tereny łowieckie rosyjskich książąt i carów. Według wielu dokumentów było to miejsce szczególnie lubiane przez cara Iwana IV Groźnego. Pod koniec XVIII wieku, w 1799 roku teren parku został przekazany pod zarząd państwa i zakazano na nim wszelkich polowań i odstrzału zwierząt. W 1842 roku utworzono leśnictwo, którego wielkość została oceniona na 6337 ha. W latach 1842-1912 dokonano wielu kontroli lasu, z których ostatnia podzieliła go na cztery strefy funkcjonalne. W 1931 roku tereny te weszły w skład pasa zieleni wokół Moskwy o długości około pięćdziesięciu kilometrów. Dnia 24 sierpnia 1983 roku za sprawą uchwały Rady Ministrów RFSRR utworzono obecnie istniejący park narodowy.
Geografia.
Park narodowy zajmuje powierzchnię 124,14 km² i podzielony jest na trzy strefy funkcjonalne. Około 80% powierzchni zajmują obszary leśne, natomiast pozostałe to w głównej mierze obszary bagienne i wodne. Obszary ścisłej ochrony zajmują 53,94 km². Otulina parku zajmuje obszar 6645 hektarów. Park położony jest na pograniczu Niziny Mieszczorskiej i południowej części Grzędy Klińsko-Dmitrowskiej. Położenie wysokościowe parku waha się w granicach od 146 m n.p.m. na terenie zalewowym rzek Jauzy i Piechorki, do 175 m n.p.m. w jego centralnej części.
Charakterystyka flory i fauny.
Fauna obszaru chronionego obejmuje 247 gatunków kręgowców, w tym ponad 170 gatunków ptaków, 44 gatunki ssaków, około 19 gatunków ryb, 9 płazów i 5 gatunków gadów. Według funkcjonariuszy ochrony parku na początku 2013 roku na terenie objętym ochronną zamieszkiwało około 70 łosi, 300 jeleni wschodnich, 200 dzików, 300 zajęcy, a odnotowywane są również takie zwierzęta, jak lisy, norki, jenoty, wiewiórki, nornice, bobry, piżmaki, myszy, orzesznice, zaś wśród ptaków – bielik zwyczajny, rybołów zwyczajny, bernikla rdzawoszyja, orlik grubodzioby oraz wiele innych.
Na terenie parku narodowego występuje ponad 800 gatunków roślin wyższych, 69 gatunków mchów, ponad 85 gatunków porostów, ponad 120 gatunków grzybów i 150 gatunków glonów. Większość z całkowitej powierzchni leśnej wynoszącej 96,04 km² zajmują gatunki z rodzaju "Betula" L. (brzozy) – około 46%, "Pinus" L. (sosny) – 22%, "Picea" A. Dietr. (świerki) – 16%, "Tilia" L. (lipy) – 13%, (dęby) – 3%. Udział pozostałych gatunków jest znikomy, a objawia się głównie w centralnej części parku i reprezentowany jest przede wszystkim przez leszczynę pospolitą, kalinę koralową, bez koralowy, czeremchę zwyczajną i jarząb pospolity. Na obszarze parku szeroko występują gatunki roślin zielnych, sklasyfikowane jako rzadkie i chronione na terytorium Moskwy i obwodu moskiewskiego m.in.: wawrzynek wilczełyko, konwalia, pełnik europejski, dzwonek brzoskwiniolistny, dzwonek pokrzywolistny, podkolan zielonawy, podkolan biały, gnieźnik leśny. Teren parku narodowego jest również jedynym miejscem w Moskwie, gdzie występują naturalne stanowiska przylaszczki pospolitej.
Na terenie parku znajduje się wiele cennych pomników przyrody, są to m.in.: naturalne lasy łęgowe z wieloma przedstawicielami roślin występujących w tzw. Czerwonej Księdze Rosji, las sosnowy z poszczególnymi okazami drzew w wieku 160-220 lat, tereny pierwotne lasów świerkowo-lipowych w wieku około 150 lat i lipy w wieku do 180 lat, a także typowe zestawienie flory oligotroficznej wraz z rzadkimi przedstawicielami porostów na terenach torfowisk.

</doc>
<doc id="3215520" url="https://pl.wikipedia.org/wiki?curid=3215520" title="Ni 004">
Ni 004

Ni 004 – niwelator precyzyjny libellowy ze śrubą elewacyjną stworzony przez przedsiębiorstwo Carl Zeiss. Posiada libellę niwelacyjną o przewadze 10″. Pęcherzyk libelli obserwuje się w koincydencyjnym układzie odczytowym przez okular lunety lub z boku niwelatora, po wcześniejszym obróceniu elementu optycznego przy pomocy pierścienia zlokalizowanego od strony libelli. Dokładność położenia pęcherzyka wynosi 0,2″. Instrument wyposażony jest w lunetę o powiększeniu 44x. Przed obiektywem przytwierdzona jest płytka płaskorównoległa, która łączy się z bębenkiem mikrometru optycznego. Przekręcanie bębenka daje możliwość dokładnego naprowadzenia obrazu kreski podziału łaty inwarowej w klin poziomej kreski płytki ogniskowej lunety, poprzez zmianę kąta nachylenia płytki płaskorównoległej.
Dokładność instrumentu: ±0,4 mm na 1 km podwójnej niwelacji.
Do zalet niwelatora można zaliczyć możliwość pracy na podłożu drgającym z zachowaniem dokładności pomiaru. Pozwala również mierzyć wychylenia osi celowej od poziomu do 50”. Niwelator jest czuły na zmiany temperatury. Wykorzystywany jest głównie przy ustawianiu maszyn.

</doc>
<doc id="3215521" url="https://pl.wikipedia.org/wiki?curid=3215521" title="Morska Graniczna Placówka Kontrolna Hel">
Morska Graniczna Placówka Kontrolna Hel

Morska Graniczna Placówka Kontrolna Hel:
Formowanie i zmiany organizacyjne.
Z dniem 1 sierpnia 1949, według etatu nr 96/2, sformowana została MGPK Hel o stanie 36 wojskowych i 1 kontraktowy. Placówka przystąpiła do służby w październiku 1949.
W 1950, będąc w składzie w składzie 16 Brygady WOP placówka przeformowana została na etat nr 96/14.
W 1952 włączona została w etat nr 352/8 16 Brygady WOP.
Jesienią 1965 placówka weszła w podporządkowanie Komendy Wojewódzkiej Milicji Obywatelskiej.
Graniczna Placówka Kontrolna SG Hel z dniem 1 stycznia 2000 została zniesiona.

</doc>
<doc id="3215522" url="https://pl.wikipedia.org/wiki?curid=3215522" title="Morska Graniczna Placówka Kontrolna Władysławowo">
Morska Graniczna Placówka Kontrolna Władysławowo

Morska Graniczna Placówka Kontrolna Władysławowo – pododdział Wojsk Ochrony Pogranicza pełniący służbę na morskim przejściu granicznym Władysławowo.
Formowanie i zmiany organizacyjne.
Z dniem 1 sierpnia 1949, według etatu nr 96/2, sformowana została MGPK Władysławowo o stanie 36 wojskowych i 1 kontraktowy . Placówka przystąpiła do służby w październiku 1949 . 
W 1950, będąc w składzie w składzie 16 Brygady WOP, przeformowana została na etat 96/15.
W 1952 włączona została w etat 16 Brygady WOP nr 352/8.
Jesienią 1965 placówka weszła w podporządkowanie Komendy Wojewódzkiej Milicji Obywatelskiej.
Służba graniczna.
W sierpniu 1949 kutrem „Wła - 18” uciekła z Polski jego załoga, a w październiku nieznani sprawcy uprowadzili do Szwecji również z portu we Władysławowie kuter „Wła - 49”

</doc>
<doc id="3215523" url="https://pl.wikipedia.org/wiki?curid=3215523" title="Stromness">
Stromness

Stromness (gael. "Sróimnis") – miasto Orkadów leżące w archipelagu u północnych wybrzeży Szkocji. 
Pochodzenie nazwy.
Nazwa "Stromness" pochodzi z języka staronordyjskiego "Straumsnes". Pierwszy człon nazwy odnosi się do silnych pływów występujących na południe. "Nes" oznacza przylądek. W czasach wikingów miejsce to zwane było Hamnavoe, czyli bezpieczna przystań.
Miasto.
Dawny port liczył 2190 mieszkańców. Starówka zbudowana jest wokół charakterystycznej ulicy, otoczona domami i sklepami zbudowanymi z miejscowego kamienia, z licznymi wychodzącymi od niej uliczkami i alejkami. Istnieje połączenie promowe ze Stromness do Scrabster.
Pierwsze wzmianki pochodzą z XVI wieku. Miasto stało się ważne jednak w wieku XVII, gdy Anglia będąc w stanie wojny z Francją nie mogła korzystać z kanału La Manche. W roku 1780 w tym miejscu oczekiwano na ekspedycje Cooka.

</doc>
<doc id="3215525" url="https://pl.wikipedia.org/wiki?curid=3215525" title="Graniczna Placówka Kontrolna Dorohusk">
Graniczna Placówka Kontrolna Dorohusk

Graniczna Placówka Kontrolna Dorohusk – zlikwidowany pododdział Wojsk Ochrony Pogranicza wykonujący kontrolę graniczną osób, towarów i środków transportu bezpośrednio przejściach granicznych na granicy z ZSRR.
Graniczna Placówka Kontrolna Straży Granicznej w Dorohusku – zlikwidowana graniczna jednostka organizacyjna Straży Granicznej wykonująca kontrolę graniczną osób, towarów i środków transportu bezpośrednio w przejściach granicznych na granicy z Ukrainą.
Formowanie i zmiany organizacyjne.
Przejściowy Punkt Kontrolny Dorohusk (PPK Dorohusk) kolejowy – kategorii "B" sformowany został w 1946 roku według etatu nr "7/11" w strukturach 7 Oddziału Ochrony Pogranicza, a następnie w latach 1946–1948 jako Graniczna Placówka Kontrolna Wojsk Ochrony Pogranicza w Dorohusku w strukturach 7 Lubelskiego Oddziału Wojsk Ochrony Pogranicza.
W 1948 roku graniczna placówka kontrolna została przeformowana na etat "7/52" i przemianowana na Graniczną Placówkę Kontrolną Ochrony Pogranicza Dorohusk nr 30 (kolejowo-drogowa) w strukturach 13 Brygady OP. W tym samym roku pododdział przekazany został do Ministerstwa Bezpieczeństwa Publicznego). W 1950 roku Graniczna Placówka Kontrolna Dorohusk nr 30 (kolejowo-drogowa) przeformowana została na etat "096/23" będąca w strukturach 13 Brygady OP, a w 1952 roku GPK Dorohusk włączona została w etat "352/11" 23 Brygady WOP, która została rozformowana w 1956 roku. Na jej bazie powstała Grupa Manewrowa WOP Tomaszów (Chełm) Lubelski i Samodzielny Oddział Zwiadowczy WOP Tomaszów (Chełm) Lubelski do którego gpk została włączona. 1 maja 1957 roku, na bazie Grupy Manewrowej i Samodzielnego Oddziału Zwiadowczego WOP zorganizowano 23 Chełmski Oddział WOP a od 1959 roku nadano 23 Oddziałowi nazwę regionalną: 23 Chełmski Oddział WOP.
1 lipca 1965 roku WOP podporządkowano Ministerstwu Obrony Narodowej, Dowództwo WOP przeformowano na Szefostwo WOP z podległością Głównemu Inspektoratowi Obrony Terytorialnej. Do Ministerstwa Spraw Wewnętrznych odeszła cała kontrola ruchu granicznego oraz ochrona GPK. Tym samym naruszono jednolity system ochrony granicy państwowej. GPK Dorohusk weszła w podporządkowanie Wydziału Kontroli Ruchu Granicznego Komendy Wojewódzkiej Milicji Obywatelskiej, kontrolę graniczną wykonywali funkcjonariusze Milicji Obywatelskiej podlegli MSW.
1 października 1971 roku WOP został podporządkowany pod względem operacyjnym, a od 1 stycznia 1972 roku pod względem gospodarczym MSW. Do WOP powrócił cały pion kontroli ruchu granicznego wraz z przejściami. Przywrócono jednolity system ochrony granicy państwowej. GPK Dorohusk podlegała bezpośrednio pod sztab Nadbużańskiej Brygady WOP w Chełmie.
W rozkazie nr "03" dowódcy WOP z 30 stycznia 1989 roku zobowiązano dowódcę Nadbużańskiej Brygady WOP do sformowania drogowego GPK Dorohusk oraz przygotowania tego przejścia do odpraw granicznych obywateli PRL i ZSSR przy wykorzystaniu prowizorycznych obiektów.
1 października 1989 roku rozformowana została Nadbużańska Brygada WOP, na jej bazie powstał Nadbużański Batalion WOP, a GPK Dorohusk włączono w struktury Bieszczadzkiej Brygady WOP w Przemyślu i tak funkcjonowała do 15 maja 1991 roku.
16 maja 1991 roku ochronę granicy państwowej przejęła nowo sformowana Straż Graniczna. Graniczna Placówka Kontrolna w Dorohusku, w strukturach Nadbużańskiego Oddziału Straży Granicznej w Chełmie i przyjęła nazwę Graniczna Placówka Kontrolna Straży Granicznej w Dorohusku (GPK SG w Dorohusku)&lt;ref group=uwaga name="Zarzadzenie 019/Org"&gt;Zarządzenie nr 019/Org. Komendanta Głównego Straży Granicznej z 30 kwietnia 1991 roku : Archiwum Straży Granicznej w Szczecinie, sygn. KGSG 666/2, s. 104–105 (.)&lt;/ref&gt;.
W 2000 roku począwszy od Komendy Głównej SG, Oddziałów SG i na końcu strażnic SG oraz GPK SG, rozpoczęła się reorganizacja struktur Straży Granicznej związana z przygotowaniem Polski do wstąpienia do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym, tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego nastąpiło zniesienie Strażnicy SG w Dorohusku, a ochraniany odcinek przejęła Graniczna Placówka Kontrolna SG w Dorohusku.
Jako Graniczna Placówka Kontrolna Straży Granicznej w Dorohusku funkcjonowała do 23 sierpnia 2005 roku i 24 sierpnia 2005 roku, Ustawą z 22 kwietnia 2005 roku O zmianie ustawy o Straży Granicznej..., została przekształcona na Placówkę Straży Granicznej w Dorohusku (PSG w Dorohusku) w strukturach Nadbużańskiego Oddziału Straży Granicznej.
Ochrona granicy.
2 stycznia 2003 roku GPK SG w Dorohusku przejęła pod ochronę odcinek granicy państwowej, po rozformowanej Strażnicy SG w Dorohusku.
9 grudnia 2004 roku w GPK SG rozpoczął funkcjonowanie Punkt Konsultacyjny Dorohusk-Jagodzin utworzony na podstawie Porozumienia między Komendantem Głównym Straży Granicznej Rzeczypospolitej Polskiej a Państwową Administracją Służby Granicznej Ukrainy w sprawie zasad tworzenia i funkcjonowania punktów konsultacyjnych z dnia 22 września 2004 roku, który włączony został do struktury GPK SG w Dorohusku. Głównym zadaniem punktu jest wymiana informacji niezbędnych dla efektywnej współpracy służb, szczególnie w zakresie: zmian w ustawodawstwie stron, czynników utrudniających przekraczanie granicy, sytuacji nadzwyczajnych oraz przekroczeń granicy państwowej wbrew przepisom.

</doc>
<doc id="3215526" url="https://pl.wikipedia.org/wiki?curid=3215526" title="Fábio Beretta">
Fábio Beretta

Fábio Beretta Rossi Jr (ur. 18 kwietnia 1986 roku w São Paulo) – brazylijski kierowca wyścigowy.
Kariera.
Beretta rozpoczął karierę w międzynarodowych wyścigach samochodowych w 2004 roku od startów w Brazylijskiej Formule Ford 100, gdzie został sklasyfikowany na szóstej pozycji w klasyfikacji generalnej. W późniejszych latach Brazylijczyk pojawiał się także w stawce Brazylijskiej Formuły Renault 2.0, Południowoamerykańskiej Formuły 3, Włoskiej Formuły 3000 oraz Euroseries 3000.

</doc>
<doc id="3215527" url="https://pl.wikipedia.org/wiki?curid=3215527" title="Fabio Beretta">
Fabio Beretta

Fábio Beretta

</doc>
<doc id="3215528" url="https://pl.wikipedia.org/wiki?curid=3215528" title="Omar Leal">
Omar Leal

Julián Leal

</doc>
<doc id="3215529" url="https://pl.wikipedia.org/wiki?curid=3215529" title="Graniczna Placówka Kontrolna Neulinken">
Graniczna Placówka Kontrolna Neulinken

Graniczna Placówka Kontrolna Neulinken – pododdział Wojsk Ochrony Pogranicza pełniący służbę na przejściu granicznym.
Formowanie i zmiany organizacyjne.
W październiku 1945 roku Naczelny Dowódca WP nakazywał sformować na granicy 51 przejściowych punktów kontrolnych. Sformowano między innymi morski Przejściowy Punkt Kontrolny w Kołobrzegu II kategorii o etacie nr 8/11. Obsada PPK składała się z 17 żołnierzy i 2 pracowników cywilnych. Pod koniec 1946 roku zostaje on przeformowany na Przejściowy Punkt Kontrolny Neulinken i przydzielony do szczecińskiego oddziału WOP nr 3
PPK Neulinken funkcjonował według etatu nr 7/12 kategorii C drogowy.
W 1948 placówka została przeformowana na etat 7/54 i przemianowana na Graniczną Placówkę Kontrolną Ochrony Pogranicza Neulinken.
Graniczna Placówka Kontrolna nr 15 „Nowe Linki” (drogowa) podlegała 8 Brygadzie Ochrony Pogranicza.
Z dniem 1 stycznia 1949 pododdział przekazany został do Ministerstwa Bezpieczeństwa Publicznego.
W 1950 włączona w etat 12 Brygady WOP.

</doc>
<doc id="3215530" url="https://pl.wikipedia.org/wiki?curid=3215530" title="Graniczna Placówka Kontrolna Skandawa">
Graniczna Placówka Kontrolna Skandawa

Graniczna Placówka Kontrolna Korsze/Skandawa:
Formowanie i zmiany organizacyjne.
PPK Korsze sformowany został w 1946 według etatu nr 7/12 kategorii C kolejowy.
W 1948 placówka została przeformowana na etat 7/53 i przemianowana na Graniczną Placówkę Kontrolną Ochrony Pogranicza Korsze.
W 1948 pododdział przekazany został do Ministerstwa Bezpieczeństwa Publicznego.
W 1950 rozformowana. Faktycznie w czerwcu 1949 GPK nr 27 przeniesiono z Korsz do Skandawy
Jesienią 1965 placówka weszła w podporządkowanie Komendy Wojewódzkiej Milicji Obywatelskiej.
W 1976 rozformowano 19 Kętrzyński Oddział WOP. Placówkę podporządkowano Kaszubskiej Brygadzie WOP.
Po rozwiązaniu w 1991 Wojsk Ochrony Pogranicza, utworzona Graniczna placówka Kontrolna w Skandawie weszła w podporządkowanie Warmińsko-Mazurskiego Oddziału Straży Granicznej.
Z dniem 1.12.1999 rozformowano Graniczną Placówkę Kontrolną Skandawa, a kolejowe przejście graniczne Skandawa-Żeleznodorożnyj zostało włączone w strukturę GPK SG w Bezledach. Ze względów organizacyjnych i ekonomicznych kontrolerzy wyznaczeni do służby w Skandawie stawiali się na odprawę do strażnicy SG w Barcianach, która przejęła planowanie i organizowanie służb. Kolejowe przejście graniczne pozostawało w jurysdykcji PSG W Bezledach do 31.08.2007, a następnie podporządkowano pod PSG w Barcianach.

</doc>
<doc id="3215534" url="https://pl.wikipedia.org/wiki?curid=3215534" title="Graniczna Placówka Kontrolna Turowo">
Graniczna Placówka Kontrolna Turowo

Graniczna Placówka Kontrolna Turowo – pododdział Wojsk Ochrony Pogranicza pełniący służbę na przejściu granicznym.
Formowanie i zmiany organizacyjne.
PPK Turowo sformowany został w 1947 roku według etatu nr 7/12 kategorii C kolejowy.
W 1948 placówka została przeformowana na etat 7/53 i przemianowana na Graniczną Placówkę Kontrolną Ochrony Pogranicza Turowo o numerze 61.
W 1948 roku pododdział przekazany został do Ministerstwa Bezpieczeństwa Publicznego.
W 1950 rozformowana .

</doc>
<doc id="3215537" url="https://pl.wikipedia.org/wiki?curid=3215537" title="Davíd Garza Pérez">
Davíd Garza Pérez

Davíd Garza Pérez (ur. 22 czerwca 1988 roku w Monterrey) – meksykański kierowca wyścigowy.
Kariera.
Garza Pérez rozpoczął karierę w międzynarodowych wyścigach samochodowych w 2006 roku od startów w Amerykańskiej Formule BMW, gdzie dwukrotnie stawał na podium. Z dorobkiem 42 punktów uplasował się na dziesiątej pozycji w klasyfikacji generalnej. W późniejszych latach Meksykanin pojawiał się także w stawce Atlantic Championship, Włoskiej Formuły 3000, Euroseries 3000 oraz A1 Grand Prix.

</doc>
<doc id="3215538" url="https://pl.wikipedia.org/wiki?curid=3215538" title="David Garza Perez">
David Garza Perez

Davíd Garza Pérez

</doc>
<doc id="3215542" url="https://pl.wikipedia.org/wiki?curid=3215542" title="Techniczna specyfikacja interoperacyjności">
Techniczna specyfikacja interoperacyjności



</doc>
<doc id="3215543" url="https://pl.wikipedia.org/wiki?curid=3215543" title="Graniczna Placówka Kontrolna Muszyna">
Graniczna Placówka Kontrolna Muszyna

Graniczna Placówka Kontrolna Muszyna:
Formowanie i zmiany organizacyjne.
W październiku 1945 roku Naczelny Dowódca WP nakazywał sformować na granicy 51 przejściowych punktów kontrolnych.
Przejściowy Punkt Kontrolny Muszyna nr 32 powstał w 1945 roku jako punkt drogowy III kategorii o etacie nr 8/12. Obsada PPK składała się z 10 żołnierzy i 1 pracownik cywilny. Rozformowany jesienią 1946 roku.
Graniczna Placówka Kontrolna Muszyna sformowana została w 1948 roku według etatu nr 7/12 kategorii C kolejowy
 o numerze 62.
Następnie przeformowana na etat 7/53 i przemianowana na Graniczną Placówkę Kontrolną Ochrony Pogranicza Muszyna.
W 1948 roku pododdział przekazany został do Ministerstwa Bezpieczeństwa Publicznego.
W 1950 przeformowana na etat 096/24 kolejowe.
W 1952 roku placówka włączona została w etat nr 352/11 23 Brygady WOP.
Dowódcy placówki.
"Tadeusz Jarmoliński wymienia następujących dowódców placówki":

</doc>
<doc id="3215544" url="https://pl.wikipedia.org/wiki?curid=3215544" title="Diego Romanini">
Diego Romanini

Diego Romanini (ur. 30 grudnia 1978 roku w Camaiore) – włoski kierowca wyścigowy.
Kariera.
Romanini rozpoczął karierę w międzynarodowych wyścigach samochodowych w 2000 roku od startów w Austriackiej Formule 3, gdzie z dorobkiem 130 punktów uplasował się na trzecim miejscu w końcowej klasyfikacji kierowców. Trzy lata później zdobył tytuł mistrza tej serii. W późniejszych latach Włoch pojawiał się także w stawce Francuskiej Formuły 3, Brytyjskiej Formuły 3, Niemieckiej Formuły 3, DMSB Produktionswagen Meisterschaft, 24 Hours of Spa, World Touring Car Championship, Mégane Trophy Eurocup, Euroseries 3000, 24H Series Toyo Tires, International GT Open, 24h Nürburgring, VLN Endurance, FIA GT Championship, Superstars International Series, Grand American Rolex Series, 24-godzinnego wyścigu Daytona, Ferrari Challenge Italy, Superstars Championship Italy, European Touring Car Cup, Italian GT Championship, 24H Dubai, European Le Mans Series, Superstars GT Sprint oraz EUROV8 Series.
W World Touring Car Championship Włoch dołączył do stawki w 2006 roku z niemiecką ekipą Wiechers-Sport. Najwyżej został sklasyfikowany podczas drugiego wyścigu w Meksyku, gdzie uplasował się na trzynastej pozycji.

</doc>
<doc id="3215547" url="https://pl.wikipedia.org/wiki?curid=3215547" title="Juan Ramón Zapata">
Juan Ramón Zapata

Juan Ramón Zapata (ur. 18 czerwca 1974 roku w Moncada) – hiszpański kierowca wyścigowy.
Kariera.
Zapata rozpoczął karierę w międzynarodowych wyścigach samochodowych w 2006 roku od startów w Honda BPI Cup, gdzie z dorobkiem 170 punktów uplasował się na szóstym miejscu w końcowej klasyfikacji kierowców. W późniejszych latach Hiszpan pojawiał się także w stawce International GT Open, Spanish GT Championship, Hiszpańskiej Formuły 3, Francuskiej Formuły 3, Włoskiej Formuły 3000 oraz Euroseries 3000.

</doc>
<doc id="3215548" url="https://pl.wikipedia.org/wiki?curid=3215548" title="Juan Ramon Zapata">
Juan Ramon Zapata

Juan Ramón Zapata

</doc>
<doc id="3215549" url="https://pl.wikipedia.org/wiki?curid=3215549" title="Ołtarz z kościoła Matki Bożej Częstochowskiej w Słońsku">
Ołtarz z kościoła Matki Bożej Częstochowskiej w Słońsku

Ołtarz w kościele Matki Bożej Częstochowskiej w Słońsku – ołtarz główny w kościele Matki Bożej Częstochowskiej w Słońsku. Renesansowy ołtarz z XVI wieku, wykonany przez anonimowy warsztat z kręgu sztuki niderlandzkiej. 
Historia.
Ołtarz pojawił się w Słońsku przypuszczalnie w 1626 r., za baliwatu Adama – hrabiego Schwarzenburg, który sprowadził go z kaplicy zamkowej elektorów brandenburskich w Kölln – części obecnego Berlina, położonego na południowo-zachodnim brzegu Szprewy.
Ołtarz został zamontowany i ustawiony w prezbiterium kościoła w Słońsku dopiero w latach 1652-1662 r., w okresie, w którym na polecenie księcia Jana Maurycego von Nassau-Anhalt przeprowadzono remont świątyni.
Sprowadzenie ołtarza miało zapewne związek z faktem, iż w latach 1609-1625 baliwami byli kolejno elektorzy brandenburscy z rodu Hohenzollernów. W przebudowanej rezydencji w Kölln powstał zapewne nowy wystrój kaplicy, zaś stary ołtarz, postanowiono przekazać do Słońska. 
Opis.
Ołtarz wykonany jest z drewna, białego marmuru i alabastru. Ołtarz składa się z trzech pięter, z podstawy, części zasadniczej (głównej) z kolumnami i zwieńczenia.
Różne sposoby rzeźbienia i dopasowywania rzeźb do siebie świadczą o tym, że użyto elementów z dwóch różnych ołtarzy. Ponadto drewniane obramowanie powstało jeszcze później niż płaskorzeźby z alabastru. Każda z niewielkich płaskorzeźb stanowi odrębne arcydzieło sztuki, wykonane przez zespół artystów korzystających ze wzorców renesansu włoskiego i sztuki niderlandzkiej. Wykonane zostały zapewne przez zespół artystów nadwornych elektora Joachima II – mecenasa sztuki. On to w latach 1538-1550 polecił wznieść renesansowe skrzydło zamku w Kölln.

</doc>
<doc id="3215552" url="https://pl.wikipedia.org/wiki?curid=3215552" title="Bull Racing">
Bull Racing

Bull Racing – były włoski zespół startujący do 2009 roku w wyścigach Euroseries 3000. W 2008 roku dwa zwycięstwa dla zespołu odniósł Luiz Razia, a jedno Nicolas Prost, jednak to Francuz okazał się lepszy w klasyfikacji generalnej, a nawet zdobył mistrzowski tytuł. Razia był czwarty. Zespół był również najlepszy wśród wszystkich ekip startujących w tym sezonie. Rok później Marco Bonanomi odniósł zwycięstwo w wyścigu zaliczanym do klasyfikacji serii. Został on sklasyfikowany na drugiej pozycji w klasyfikacji generalnej, zaś zespół uplasował się na ósmym miejscu.

</doc>
<doc id="3215553" url="https://pl.wikipedia.org/wiki?curid=3215553" title="Circuito de Jerez">
Circuito de Jerez

Circuito Permanente de Jerez

</doc>
<doc id="3215555" url="https://pl.wikipedia.org/wiki?curid=3215555" title="Graniczna Placówka Kontrolna Kołobrzeg">
Graniczna Placówka Kontrolna Kołobrzeg



</doc>
<doc id="3215556" url="https://pl.wikipedia.org/wiki?curid=3215556" title="Graniczna Placówka Kontrolna Szczecin (drogowa)">
Graniczna Placówka Kontrolna Szczecin (drogowa)



</doc>
<doc id="3215557" url="https://pl.wikipedia.org/wiki?curid=3215557" title="Graniczna Placówka Kontrolna Białowieża">
Graniczna Placówka Kontrolna Białowieża



</doc>
<doc id="3215559" url="https://pl.wikipedia.org/wiki?curid=3215559" title="NGC 6813">
NGC 6813

NGC 6813 – mgławica emisyjna położona w gwiazdozbiorze Liska. Została odkryta 7 sierpnia 1864 roku przez Alberta Martha.

</doc>
<doc id="3215560" url="https://pl.wikipedia.org/wiki?curid=3215560" title="Graniczna Placówka Kontrolna Głubczyce">
Graniczna Placówka Kontrolna Głubczyce



</doc>
<doc id="3215562" url="https://pl.wikipedia.org/wiki?curid=3215562" title="Graniczna Placówka Kontrolna Jabłonka">
Graniczna Placówka Kontrolna Jabłonka



</doc>
<doc id="3215563" url="https://pl.wikipedia.org/wiki?curid=3215563" title="Graniczna Placówka Kontrolna Jakuszyce (drogowa)">
Graniczna Placówka Kontrolna Jakuszyce (drogowa)



</doc>
<doc id="3215564" url="https://pl.wikipedia.org/wiki?curid=3215564" title="Graniczna Placówka Kontrolna Jakuszyce (kolejowa)">
Graniczna Placówka Kontrolna Jakuszyce (kolejowa)



</doc>
<doc id="3215565" url="https://pl.wikipedia.org/wiki?curid=3215565" title="Graniczna Placówka Kontrolna Jaworzyna">
Graniczna Placówka Kontrolna Jaworzyna



</doc>
<doc id="3215566" url="https://pl.wikipedia.org/wiki?curid=3215566" title="Graniczna Placówka Kontrolna Kępna">
Graniczna Placówka Kontrolna Kępna



</doc>
<doc id="3215568" url="https://pl.wikipedia.org/wiki?curid=3215568" title="Graniczna Placówka Kontrolna Otmuchów">
Graniczna Placówka Kontrolna Otmuchów



</doc>
<doc id="3215569" url="https://pl.wikipedia.org/wiki?curid=3215569" title="Graniczna Placówka Kontrolna Rudyszwałd">
Graniczna Placówka Kontrolna Rudyszwałd



</doc>
<doc id="3215571" url="https://pl.wikipedia.org/wiki?curid=3215571" title="Graniczna Placówka Kontrolna Zwardoń (drogowa)">
Graniczna Placówka Kontrolna Zwardoń (drogowa)



</doc>
<doc id="3215572" url="https://pl.wikipedia.org/wiki?curid=3215572" title="Jacopo da Empoli">
Jacopo da Empoli

Jacopo da Empoli (właściwie Jacopo Chimenti, 1555-1640) – włoski malarz tworzący w stylu późnego manieryzmu, przedstawiciel szkoły florenckiej. Przydomek zawdzięczał rodzinnej miejscowości swego ojca.
Życiorys.
Uczeń Maso da San Friano. Prawdopodobnie utrzymywał kontakty artystyczne z Santim di Tito.
Przy realizacji wielu zleceń współpracował z Alessandro Tiarinim.
Do jego najbardziej znanych uczniów należeli: Felice Ficherelli, Giovanni Battista di Vanni, Giovanni Battista di Brazze (zw. Il Bigio) oraz Virgilio Zaballi.

</doc>
<doc id="3215574" url="https://pl.wikipedia.org/wiki?curid=3215574" title="Angela Billingham">
Angela Billingham

Angela Theodora Billingham, baronessa Billingham (ur. 31 lipca 1939 w Liverpoolu) – brytyjska polityk, nauczycielka i działaczka samorządowa, posłanka do Parlamentu Europejskiego IV kadencji, członkini Izby Lordów.
Życiorys.
Absolwentka instytutu edukacji na Uniwersytecie Londyńskim i wydziału edukacji Uniwersytetu Oksfordzkiego. Pracowała jako nauczycielka. Zaangażowała się w działalność polityczną w ramach Partii Pracy. Była radną Banbury (1970–1974), dystryktu Cherwell (1974–1986) i hrabstwa Oxfordshire (1992–1994).
Z ramienia laburzystów w latach 1994–1999 zasiadała w Europarlamencie, pracując w Komisji Gospodarczych i Walutowych oraz Polityki Przemysłowej. W 2000 otrzymała nominację na para dożywotniego, dołączając do Izby Lordów.

</doc>
<doc id="3215576" url="https://pl.wikipedia.org/wiki?curid=3215576" title="Jerzy Ciszewski (1916–1983)">
Jerzy Ciszewski (1916–1983)

Jerzy Ciszewski pseud. Motz lub Mötz (ur. 14 lutego 1916 w Warszawie, zm. 29 grudnia 1983 tamże) – polski architekt, dziennikarz, wachmistrz podchorąży Wojska Polskiego, uczestnik kampanii wrześniowej, podporucznik AK, uczestnik powstania warszawskiego w szeregach Dywizjonu „1806” Batalionu „Łukasiński”, a później Batalionu „Gozdawa”. 2 sierpnia prawdopodobnie to on rozbił pierwszy niemiecki czołg „Pantera”, a 23 sierpnia zestrzelił najprawdopodobniej jedyny samolot niemiecki, jaki został zestrzelony przez powstańców nad Warszawą.
Życiorys.
Jerzy Ciszewski ukończył gimnazjum w 1936 roku. Został przydzielony do Szkoły Podchorążych Rezerwy Kawalerii w Grudziądzu, po ukończeniu której został awansowany do stopnia kaprala podchorążego i przydzielony do 1 pułku szwoleżerów Józefa Piłsudskiego. W 1937 roku rozpoczął studia na Wydziale Architektury Politechniki Warszawskiej.
We wrześniu 1939 roku został zmobilizowany jako wachmistrz i walczył ze swoim macierzystym pułkiem w 1 szwadronie zapasowym rotmistrza Smolicza. Brał udział w bitwie pod Krasnobrodem. Po rozbiciu części pułku pod Suchowolą wrócił do Warszawy. Przez pierwsze dwa lata pracował w firmie budowlanej ojca. W 1942 roku wstąpił do Armii Krajowej. Dostał przydział do 1 pułku strzelców konnych AK, który został odtworzony w Warszawie i w obwodzie garwolińskim. Ciszewski należał do obwodu garwolińskiego. W 1942 roku uczęszczał na tajne wykłady podchorążówki. Stworzył 5-osobową sekcję, którą szkolił w zakresie znajomości broni i regulaminów.
W dniu wybuchu powstania warszawskiego jego pułk został przemianowany na Dywizjon „1806” i podlegał dowództwu batalionu Łukasiński. 1 sierpnia z dywizjonem uderzył z ul. Burakowskiej na Stawki. Później walczył na Woli (róg Wolskiej i Młynarskiej). 2 sierpnia na ul. Okopowej to najprawdopodobniej on rozbił jeden z dwóch pierwszych niemieckich czołgów „Pantera”.
W czasie walk na Woli został odznaczony swoim pierwszym Krzyżem Walecznych. Był ranny, jego oddział wycofał się na Stawki, gdzie Ciszewski został ponownie ranny. Po operacji w szpitalu Jana Bożego dołączył do oddziału, który wtedy wszedł w skład Zgrupowania Kuba-Sosna na Pododcinku „Gozdawa” (obszar: Miodowa – plac Krasińskich – Bank Polski – Plac Teatralny). 23 sierpnia Ciszewski z okna przy ul. Hipotecznej zestrzelił bombowiec Junkers Ju-87 Stuka (bombowce te popularnie były zwane „sztukasami”). Był to najprawdopodobniej jedyny samolot wroga zestrzelony przez powstańców nad Warszawą.
Jerzy Ciszewski wsławił się również kilkoma innymi akcjami bojowymi:
Za udział w walkach o Stare Miasto i zestrzelenie bombowca Ciszewski został odznaczony drugim Krzyżem Walecznych i Krzyżem Srebrnym Orderu Virtuti Militari (na mocy rozkazu Dowódcy AK nr 526 z 28 sierpnia 1944 roku). Ze Starówki 1 września ewakuował się z batalionem „Gozdawa” kanałami do Śródmieścia, gdzie walczył m.in. o Dom Towarowy Braci Jabłkowskich, Hotel Bristol i o ul. Chmielną. Jako ranny został ewakuowany z Warszawy ze szpitalem polowym, według innej relacji uciekł z transportu do obozu.
Po wyzdrowieniu przeniósł się do Zakopanego, gdzie mieszkał do kwietnia 1945 roku, drugą część tego roku mieszkał w Krakowie, po czym wrócił do Warszawy. Podjął pracę jako dziennikarz w Expressie Wieczornym, jednocześnie kończąc studia. Od lutego 1949 roku pracował jako inżynier w biurze projektowym. Później ponownie w Expressie Wieczornym. W latach 70. na dłuższy czas wyjechał z Polski.
Był ojcem Jerzego Ciszewskiego.
Został pochowany na cmentarzu Powązkowskim w Warszawie (kwatera 90, rząd 1, miejsce 16).

</doc>
<doc id="3215577" url="https://pl.wikipedia.org/wiki?curid=3215577" title="Sebastián Merchán">
Sebastián Merchán

Sebastián Merchán Maldonado (ur. 2 grudnia 1987 roku w Cuenca) – ekwadorski kierowca wyścigowy.
Kariera.
Merchán rozpoczął karierę w międzynarodowych wyścigach samochodowych w 2005 roku od startu w wyścigu 6 Hours of Bogota, którego jednak nie ukończył. W późniejszych latach Ekwadorczyk pojawiał się także w stawce Panam GP Series, Włoskiej Formuły Renault, Włoskiej Formuły 3000, Euroseries 3000, V de V Michelin Endurance Series oraz V de V Challenge Endurance.

</doc>
<doc id="3215579" url="https://pl.wikipedia.org/wiki?curid=3215579" title="Gmina Brus (Serbia)">
Gmina Brus (Serbia)

Gmina Brus (serb. "Општина Брус" / "Opština Brus") – jednostka administracyjna najniższego szczebla w Serbii, w okręgu rasińskim. Siedzibą władz jest Brus.
Gmina ma 605 km², powierzchni i liczy 16 977 mieszkańców.

</doc>
<doc id="3215580" url="https://pl.wikipedia.org/wiki?curid=3215580" title="Sebastian Merchan">
Sebastian Merchan

Sebastián Merchán

</doc>
<doc id="3215581" url="https://pl.wikipedia.org/wiki?curid=3215581" title="Sebastián Merchán Maldonado">
Sebastián Merchán Maldonado

Sebastián Merchán

</doc>
<doc id="3215582" url="https://pl.wikipedia.org/wiki?curid=3215582" title="Antyklerykalna kampania rządu Burundi (1977-1987)">
Antyklerykalna kampania rządu Burundi (1977-1987)



</doc>
<doc id="3215583" url="https://pl.wikipedia.org/wiki?curid=3215583" title="Terminal towarowy">
Terminal towarowy

Terminal towarowy – obiekt z wyposażeniem służącym do przeładunku między co najmniej dwoma rodzajami transportu lub między dwoma różnymi systemami kolejowymi, oraz do tymczasowego składowania towarów, taki jak port, port śródlądowy, port lotniczy i terminal kolejowo-drogowy.

</doc>
<doc id="3215586" url="https://pl.wikipedia.org/wiki?curid=3215586" title="Peter Crampton">
Peter Crampton

Peter Duncan Crampton (ur. 10 czerwca 1932 w Blackpool, zm. 12 lipca 2011) – brytyjski polityk, nauczyciel i aktywista społeczny, poseł do Parlamentu Europejskiego III i IV kadencji.
Życiorys.
Kształcił się na University of Nottingham i University of London. Magisterium z zakresu afrykanistyki uzyskał na University of Birmingham. Pracował w zawodzie nauczyciela, początkowo przez kilka lat w Afryce, później do 1988 w Wielkiej Brytanii. Był również współpracownikiem posłanki Joan Ruddock.
Należał do Partii Pracy, z ramienia laburzystów w 1989 po raz pierwszy uzyskał mandat eurodeputowanego. Z powodzeniem ubiegał się o reelekcję w 1994. Pracował m.in. w Komisji ds. Kwestii Politycznych oraz Komisji ds. Zagranicznych i Bezpieczeństwa (jako ich wiceprzewodniczący).
Peter Crampton był żonaty z Margaret, miał dwóch synów. Działał w ruchu antynuklearnym i w organizacji pacyfistycznej Stop the War Coalition.

</doc>
<doc id="3215588" url="https://pl.wikipedia.org/wiki?curid=3215588" title="Manuel Sáez-Merino Jr.">
Manuel Sáez-Merino Jr.

Manuel Sáez-Merino Jr (ur. 16 lipca 1988 roku w Walencji) – hiszpański kierowca wyścigowy.
Kariera.
Sáez-Merino Jr rozpoczął karierę w międzynarodowych wyścigach samochodowych w 2004 roku od startów w klasie GTB Spanish GT Championship, Formule Baviera, Hiszpańskiej Formule Junior 1600 oraz w Hiszpańskiej Formule 3. W Formule Junior dwukrotnie stawał na podium, w tym raz na jego najwyższym stopniu. Z dorobkiem 62 punktów uplasował się tam na piątej pozycji w klasyfikacji generalnej. W Formule Baviera był siódmy, a w Spanish GT Championship dziesiąty. W późniejszych latach Hiszpan pojawiał się także w stawce Hiszpańskiej Formuły 3 Copa de España F300, Euroseries 3000, International GT Open oraz Les 24 Hores de Barcelona.

</doc>
<doc id="3215589" url="https://pl.wikipedia.org/wiki?curid=3215589" title="Manuel Saez-Merino Jr">
Manuel Saez-Merino Jr



</doc>
<doc id="3215590" url="https://pl.wikipedia.org/wiki?curid=3215590" title="Manuel Sáez-Merino, Jr.">
Manuel Sáez-Merino, Jr.



</doc>
<doc id="3215591" url="https://pl.wikipedia.org/wiki?curid=3215591" title="Manuel Sáez Merino Jr">
Manuel Sáez Merino Jr



</doc>
<doc id="3215592" url="https://pl.wikipedia.org/wiki?curid=3215592" title="Manuel Saez Merino Jr">
Manuel Saez Merino Jr



</doc>
<doc id="3215593" url="https://pl.wikipedia.org/wiki?curid=3215593" title="Manuel Sáez Merino, Jr.">
Manuel Sáez Merino, Jr.



</doc>
<doc id="3215595" url="https://pl.wikipedia.org/wiki?curid=3215595" title="Wieża kościoła św. Katarzyny w Bytowie">
Wieża kościoła św. Katarzyny w Bytowie

Wieża kościoła świętej Katarzyny w Bytowie – pozostałość gotyckiej świątyni znajdująca się w Bytowie, w województwie pomorskim.
Historia.
Nie wiadomo dokładnie w którym roku kościół został zbudowany. Zapewne został wzniesiony jeszcze przed krzyżacką lokacją miasta w 1346 roku, co sugerują źródła informujące o niejakim Enslansie – proboszczu bytowskim, występującym w roli świadka w procesie prawnym z 1329 roku. Pierwsza świątynia miała zapewne wezwanie świętej Małgorzaty. Do początków II połowy XVI stulecia kościół należał do parafii katolickiej. W 1557 roku książę pomorski Barnim IX przekazał świątynię protestantom. W 1629 roku kościół został zniszczony przez pożar. Odbudowano go około 1640 roku, kiedy to ziemia bytowska została włączona do Polski. W tym czasie, dzięki decyzji biskupa kujawskiego, świątynia wróciła do katolików. W czasie potopu szwedzkiego pożar po raz kolejny zniszczył kościół. Odbudowany został dopiero pod koniec XVII stulecia, około 1690 roku. W 1700 roku Bytów został zniszczony przez ogromny pożar, który uszkodził również świątynię. W XVIII wieku kościół został ponownie zniszczony i ograbiony. Dopiero w latach 1893-1894 przeprowadzono generalny remont budowli. W marcu 1945 roku, w wyniku działań wojennych, świątynia została ponownie zniszczona.
W wieży utworzono Oddział Historii Miasta Muzeum Zachodniokaszubskiego. Prezentowane są w niej ekspozycje stałe o charakterze archeologiczno-historycznym dotyczące przeszłości miasta i ziemi bytowskiej. Na terenie korpusu nawowego znajduje się odkrywka archeologiczna prezentująca etapy budowy kościoła.

</doc>
<doc id="3215596" url="https://pl.wikipedia.org/wiki?curid=3215596" title="Park Narodowy Monte Pascoal">
Park Narodowy Monte Pascoal

Park Narodowy Monte Pascoal – park narodowy leżący we wschodniej części Brazylii w stanie Bahia, na obszarze Mata Atlantica. Liczy 255 km² powierzchni. Na jego obszarze istnieje ostoja ptaków IBA, tożsama z powierzchnią parku. Granice parku wynoszą 108 km.
Warunki naturalne.
Park narodowy leży w korytarzu centralnym ekoregionu Mata Atlantica. Najwyższe wzniesienie to Monte Pascoal (556 m n.p.m.). Prócz wspomnianej góry park obejmuje także nieco wzgórz i równin, większość terenu zajmuje jednak las atlantycki, występują miejsca piaszczyste i namorzyny. Średnia temperatura roczna 22-24 °C, średnia roczna suma opadów 1500–1750 mm.
Flora.
Roślinność parku cechuje higrofilność. Występuje tu duża różnorodność mchów, porostów, przedstawicieli obrazkowatych ("Araceae") i storczykowatych ("Orchidaceae"); z tych ostatnich obecne są m.in. "Cattleya schillerina", "Laelia tenebrosa" i "L. grandis". Z palm występuje atalia brazylijska ("Attalea funifera"), używana do produkcji włókna.
Fauna.
Z ssaków w PN Monte Pascoal występuje m.in. wiewiórka "Sciurus aestuans", kapibara ("Hydrochoerus hydrochaeris"), tamandua ("Tamandua tetradactyla"), aguti ("Dacyprocta"), paka nizinna ("Cuniculus paca"), jaguar ("Panthera onca"), puma ("Puma concolor"). Rzadko napotkać można ursona "Chaetomys subspinosus", leniwca grzywiastego ("Bradypus torquatus"), wyjca "Alouatta guariba".
Awifauna.
BirdLife International w 2008 roku utworzyło na obszarze parku ostoję ptaków IBA ze względu na dziesięć gatunków ptaków. Pięć z nich jest zagrożonych; są to amazonka tęczowa ("Amazona rhodocorytha"), amazonka pąsowa ("A. vinacea"), pustelnik hakodzioby ("Glaucis dohrnii"), bławatnik modry ("Cotinga maculata") oraz bławatnik białoskrzydły ("Xipholena atropurpurea"). Do narażonych należą barwniczka zółtosterna ("Touit surdus"), jagodowiec jarzębaty ("Carpornis melanocephala"), królówka brazylijska ("Onychorhynchus swainsoni") i mrówiaczek białosterny ("Myrmotherula urosticta"), a jeden gatunek – konura złotoczelna ("Aratinga auricapillus") – jest bliski zagrożenia. Z gatunków nieuznanych za „trigger species” występuje m.in. wojownik ozdobny ("Spizaetus ornatus") i wojownik czarny ("S. tyrannus"), zanim wymarł na wolności występował tu czubacz garbonosy ("Mitu mitu"), prócz tego ziarnojadek kasztanowobrzuchy ("Oryzoborus angolensis").

</doc>
<doc id="3215598" url="https://pl.wikipedia.org/wiki?curid=3215598" title="Tadeusz Rajmund Doria-Dernałowicz">
Tadeusz Rajmund Doria-Dernałowicz

Tadeusz Rajmund Doria-Dernałowicz (ur. 1794 w Zasulu, zm. 15 lutego 1862 w Repkach) – dziedzic dóbr Repki, syn szambelana królewskiego Wincentego Doria-Dernałowicza i Konstancji Grabowskiej.
Życiorys.
W młodości Tadeusz Rajmund Doria-Dernałowicz był kandydatem do ręki szlachcianki Delfiny Komar, jednak ostatecznie poślubiła ona w 1825 właściciela dóbr w Tulczynie, Mieczysława Potockiego. 25 kwietnia 1827 w katedrze Świętego Krzyża w Warszawie poślubił najmłodszą córkę starosty mielnickiego Adama Szydłowskiego i Wiktorii Kuczyńskiej, Ewę Szydłowską. Żona Doria-Dernałowicza wniosła mu w posagu majątek Repki, a wkrótce Tadeusz został również właścicielem dóbr Wiktoryn i Zabłocie. Pierwsze małżeństwo Tadeusza Rajmunda było bezpotomne. Ewa z Szydłowskich Dernałowiczowa zmarła 20 września 1838 w Genewie.
25 sierpnia 1842 w kościele św. Mikołaja w Krakowie Tadeusz Rajmund ożenił się ponownie. Jego drugą żoną została Józefa Kuszel z Hulidowa, córka pułkownika Wojska Polskiego Antoniego Kuszel i Teresy Thabasz-Załuskiej. 13 października 1843 w Repkach urodził się jedyny syn Tadeusza, nazwany imieniem Wincenty. Syn Doria-Dernałowicza zmarł jednak 9 kwietnia 1844, mając pięć miesięcy. 5 października 1844 w Warszawie Tadeuszowi Rajmundowi urodziła się córka Ewa Maria, która wyszła w 1863 za mąż za swego kuzyna Seweryna Doria-Dernałowicza, wraz z którym przejęła majątek po śmierci ojca. Druga żona Tadeusza umarła 7 maja 1847 w Pizie.
Po ponownym odnowieniu Tadeusz Rajmund rozpoczął działalność fundacyjną i charytatywną. W 1858 zakupił od Jana Pawła Markowskiego majątek Wyrozęby i w tym samym roku rozpoczął budowę kościoła pod wezwaniem Trójcy Przenajświętszej, którego budowa zakończyła się już po śmierci fundatora w 1865. 17 stycznia 1862 Dernałowicz na mocy darowizny notarialnej zapisał swój majątek Wyrozęby-Podawce, w celu utworzenia w tym miejscu Instytutu Dobroczynności pod wezwaniem św. Judy Tadeusza. Zmarł 15 lutego 1862 w Repkach i został pochowany w ufundowanym przez siebie kościele w Wyrozębach.

</doc>
<doc id="3215599" url="https://pl.wikipedia.org/wiki?curid=3215599" title="NGC 6406">
NGC 6406

NGC 6406 – gwiazda podwójna znajdująca się w gwiazdozbiorze Herkulesa. 10 czerwca 1885 roku Guillaume Bigourdan błędnie skatalogował ją jako obiekt typu „mgławicowego”.

</doc>
<doc id="3215605" url="https://pl.wikipedia.org/wiki?curid=3215605" title="Orzechowy Gaj">
Orzechowy Gaj

Orzechowy Gaj – park położony we Lwowie, w dzielnicy Wulka (część północna) i Kulparków (część południowa), w rejonie frankowskim.
Park znajduje się w południowej części miasta, zajmuje obszar 35,86 ha pomiędzy ulicami Andrieja Sacharowa, Bojkowską (część północna) oraz na północ od ulicy Włodzimierza Wielkiego i na wschód od ulicy Księżnej Olgi (część południowa). Przez teren parku przebiega linia kolejowa Lwów-Chodorów dzieląc go na dwie części, od wschodu znajduje się stadion klubu Dynamo. 
Początkowo tereny te nie posiadały oficjalnej nazwy, w latach 70. zaczęto określać je jako "Park 30-lecia wyzwolenia Lwowa". W południowej części wybudowano tu wówczas kinoteatr "Orlątko", obecnie nazywa się Sokół. Na początku lat 90. zmieniono ją na obecną, która pochodzi od rosnących tu licznie grabów, których owocami są orzeszki.
Park składa się dwóch oddzielnych części, północna przylega do terenów urzędu podatkowego i od zachodu graniczy z kampusem Politechniki Lwowskiej. Od strony ulicy Bojkowskiej park jest zdewastowany, częściowo został wycięty pod budowę zespołu apartamentowców.
W części południowej znajdują się dwa zbiorniki wodne, z których jeden jest porośnięty roślinnością i powoli zamienia się w torfowisko. Pozostałą część parku zajmuje Dolina Oleska, której dnem przepływa Potok Wulecki, który jest dopływem Pełtwi. Orzechowy Gaj porastają graby, buki, dęby, brzozy, rośnie tu również niewielki zagajnik jodłowy. Świat fauny reprezentują wiewiórki i kuny oraz płazy i ptaki m.in. kaczka krzyżówka. 
Przez okolicznych mieszkańców jest uznawany za miejsce niebezpieczne i odwiedzane przez margines społeczny W 2008 w południowej części parku rozpoczęto budowę zespołu mieszkaniowego, który zmniejszył jego obszar. Obszar parku jest dewastowany, a zbiorniki wodne traktowane jako miejsce do składowania starych opon i śmieci. W 2014 rozpoczęto rekultywację parku, oczyszczono zbiorniki wodne, ale równocześnie zniszczono trzcinę i zarośla, które pełniły rolę miejsc lęgowych ptactwa wodnego. Podczas oczyszczania większego zbiornika wywieziono dwie ciężarówki starych opon i dziesięć ciężarówek śmieci.

</doc>
<doc id="3215606" url="https://pl.wikipedia.org/wiki?curid=3215606" title="Fortec Italia Motorsport">
Fortec Italia Motorsport

Euronova Racing

</doc>
<doc id="3215612" url="https://pl.wikipedia.org/wiki?curid=3215612" title="Puchar Europy Mistrzyń Krajowych siatkarek (1974/1975)">
Puchar Europy Mistrzyń Krajowych siatkarek (1974/1975)

Puchar Europy Mistrzyń Krajowych 1975 – 15. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Katania
Tabela
Wyniki

</doc>
<doc id="3215613" url="https://pl.wikipedia.org/wiki?curid=3215613" title="Umberto Orsini">
Umberto Orsini

Umberto Orsini (ur. 2 kwietnia 1934 w Novarze, w Piemoncie) – włoski aktor filmowy, telewizyjny i teatralny.
Życiorys.
Porzucił karierę notariusza i podjął studia aktorskie w Accademia Nazionale di Arte Drammatica Silvio D’Amico, a potem w 1957 zadebiutował w teatrze.
Po kilku rolach drugorzędnych (które obejmują m.in. "Słodkie życie" Federico Felliniego), Orsini zagrał główną rolę Roberto w dramacie "Morze" ("Il mare", 1962) w reżyserii Giuseppe Patroni Griffi. W 1969 roku został nagrodzony Nastro d’argento dla najlepszego aktora drugoplanowego za rolę Herberta Thallmana w "Zmierzchu bogów" Viscontiego. W 2008 roku był nominowany do nagrody David di Donatello dla najlepszego aktora drugoplanowego za rolę wujka Lino w "Rano wstaje, robak" ("Il mattino ha l'oro in bocca").

</doc>
<doc id="3215614" url="https://pl.wikipedia.org/wiki?curid=3215614" title="NGC 248">
NGC 248

NGC 248 – mgławica emisyjna położona w gwiazdozbiorze Tukana, w Małym Obłoku Magellana. Została odkryta 11 kwietnia 1834 roku przez Johna Herschela.

</doc>
<doc id="3215619" url="https://pl.wikipedia.org/wiki?curid=3215619" title="Tadeusz Trapszo (pułkownik)">
Tadeusz Trapszo (pułkownik)

Tadeusz Trapszo (ur. 29 maja 1894 w Krakowie, zm. 29 czerwca 1958) – pułkownik dyplomowany piechoty Wojska Polskiego, starosta powiatu lęborskiego.
Rodzina i młodość.
Pochodził z rodziny artystów teatralnych. Jego ojciec, Stanisław Trapszo (1862–1896), należał do znanego klanu aktorskiego Trapszów: był synem Anastazego oraz bratem Marcelego, Ireny i Tekli, a także stryjem Mieczysławy Ćwiklińskiej i wujem Felicji z Krywultów Bończa-Tomaszewskiej. Ojciec zmarł jednak, kiedy Tadeusz liczył zaledwie dwa i pół roku, wychowywała go więc matka, Petronela Karolina Ludwika z Bułatów, 2° voto Malawska (1859–1926), bardziej znana pod swoimi pseudonimami scenicznymi – występowała jako Antonina Radwan lub Antonina Stachowicz.
Po ukończeniu gimnazjum klasycznego studiował prawo na Uniwersytecie Jagiellońskim. W tym czasie należał do organizacji konspiracyjnych: „Teka”, Pet i „Promień”, był też członkiem zarządu Związku Młodzieży Postępowo-Niepodległościowej „Życie”, działającego pod patronatem PPS. Działał też w tajnym ruchu skautowym i oddziale konnym Towarzystwa Gimnastycznego „Sokół”.
Udział w wojnach z lat 1914–1921.
W sierpniu 1914 roku zaciągnął się do Legionów Polskich; służył najpierw w żandarmerii polowej 1 pułku piechoty I Brygady, a od 28 stycznia 1915 roku jako adiutant w I batalionie 5 pułku piechoty. Z dniem 1 lipca tr. mianowany podporucznikiem piechoty. Przeszedł szlak bojowy I baonu 5 pp, był ranny w bitwie pod Kostiuchnówką 6 lipca 1916, razem m.in. ze Stefanem Roweckim, późniejszym gen. „Grotem”, i Romanem Starzyńskim, bratem Stefana. W lipcu 1917 roku, po kryzysie przysięgowym, przeszedł do Polnische Wehrmacht, gdzie dowodził kompanią szkoły podoficerskiej, batalionem i garnizonem w Dąbrowie Górniczej. Z dniem 12 października 1918 roku został awansowany do stopnia porucznika piechoty, Rada Regencyjna zaś zatwierdziła jego awans na kapitana piechoty.
Od listopada 1918 kontynuował służbę w odrodzonym Wojsku Polskim, najpierw jako dowódca „batalionu śmierci”, następnie II batalionu 36 pułku piechoty, wreszcie Grupy „Bełz”. Uczestniczył w wojnach z Ukraińcami i bolszewikami. Od stycznia 1920 był szefem sztabu 3 Dywizji Piechoty Legionów. Za czyny wojenne został odznaczony Krzyżem Srebrnym Orderu Virtuti Militari i czterokrotnie Krzyżem Walecznych.
Służba wojskowa w okresie międzywojennym.
3 maja 1922 został zweryfikowany w stopniu majora ze starszeństwem z dniem 1 czerwca 1919 w korpusie oficerów piechoty. Przez krótki czas był dowódcą batalionu 7 pułku piechoty Legionów. W latach 1922–1923 był słuchaczem II Kursu Doszkalającego Wyższej Szkoły Wojennej w Warszawie. Po jego ukończeniu został przeniesiony do pracy w Oddziale II Sztabu Generalnego, jako kierownik najpierw samodzielnego referatu, a od stycznia 1925 szefa Wydziału I Ogólno-Organizacyjnego. Wiosną 1924 zeznawał jako świadek w procesie dotyczącym inwigilacji marszałka Józefa Piłsudskiego za czasów drugiego rządu Wincentego Witosa. Podczas zamachu majowego został ranny w walkach w stolicy, pomocy udzielono mu w Szpitalu Dzieciątka Jezus. Po przejęciu władzy przez piłsudczyków i zwolnieniu – z początkiem czerwca 1926 – szefa Oddziału II, płk. Michała Bajera, który opowiedział się po stronie rządowej, również Trapszo ustąpił ze stanowiska. W odróżnieniu od swojego byłego zwierzchnika, nie został jednak odstawiony na boczny tor i czynnie kontynuował karierę wojskową.
Następnie dowodził batalionem 84 pułku piechoty i był szefem Oddziału II w Dowództwie Okręgu Korpusu Nr III w Grodnie. 31 października 1927 otrzymał przeniesienie do Korpusu Ochrony Pogranicza na stanowisko dowódcy batalionu. Dowodził Batalionem KOP „Ostróg”. 23 stycznia 1928 awansował na podpułkownika ze starszeństwem z 1 stycznia 1928 roku i 22. lokatą w korpusie oficerów piechoty. 23 października 1931 roku ogłoszono jego przeniesienie z KOP do 4 pułku piechoty Legionów w Kielcach na stanowisko zastępcy dowódcy pułku. 28 czerwca 1933 otrzymał przeniesienie do 79 pułku piechoty w Słonimiu na stanowisko dowódcy pułku. Na pułkownika awansował ze starszeństwem z dniem 1 stycznia 1936 roku i 2. lokatą w korpusie oficerów piechoty. 1 marca 1937 został szefem sztabu Dowództwa Okręgu Korpusu Nr VIII w Toruniu pod komendą gen. bryg. Michała Karaszewicza-Tokarzewskiego, wraz z którym m.in. przeprowadzał inspekcję Wojskowej Składnicy Tranzytowej na Westerplatte w kwietniu 1939. Wcześniej zaś, 20–21 lutego tr., przeprowadzał inspekcję w doskonale sobie znanym z wcześniejszego dowodzenia 4 pułku piechoty Legionów, dowodzonym od 1937 – z opłakanym dla jednostki skutkiem – przez ppłk. Zygmunta Berlinga, który za daleko posunięte zaniedbania służbowe został kilka tygodni później zwolniony ze stanowiska.
Aktywnie działał również w organizacjach kombatanckich. Pełnił funkcję okręgowego delegata Komendy Naczelnej Związku Legionistów, komendanta oddziałowego Koła byłych Żołnierzy 5 pułku piechoty Legionów, członka prezydium okręgowej Rady Legionowo-Peowiackiej.
Co najmniej od 1937 był właścicielem willi przy ul. Słowackiego 7 w Kobyłce pod Warszawą, gdzie podczas okupacji hitlerowskiej mieszkała nadal jego żona, Maria z domu Sągajłło (1903–1972); mieli dwoje dzieci. Jednocześnie w latach 1938–1939 pomieszkiwał w Brześciu Litewskim przy ul. Zygmuntowskiej 36.
Udział w II wojnie światowej i niewola niemiecka.
W wojnie obronnej 1939 początkowo kontynuował służbę szefa sztabu DOK VIII, po czym od 12 września otrzymał przydział na takież stanowisko do Grupy Operacyjnej dowodzonej przez gen. Karaszewicza-Tokarzewskiego w ramach Armii „Pomorze”. Wziął udział w bitwie nad Bzurą.
Dalsze jego losy były przez wiele lat przedmiotem wątpliwości, do dzisiaj krąży na ten temat wiele rozbieżnych i fałszywych informacji. Według jednej z wciąż powtarzanych wersji, Trapszo uczestniczył w obronie Warszawy, a po kapitulacji stolicy nie zgłosił się do niewoli niemieckiej, lecz potajemnie wyjechał na tereny okupowane przez ZSRR i tam zginął prawdopodobnie wiosną 1940 r. Liczne publikacje wymieniają go nawet wśród oficerów WP osadzonych w obozie w Starobielsku – późniejszych ofiar zbrodni katyńskiej, zamordowanych przez NKWD w Charkowie i pogrzebanych w tamtejszych Piatichatkach wiosną 1940 r. Jednym ze źródeł tych nieporozumień był fakt, że w obronie Warszawy faktycznie wziął udział jego imiennik i kuzyn, por. rez. Tadeusz Trapszo.
Tymczasem dokumenty zachowane w zbiorach archiwum Centralnego Muzeum Jeńców Wojennych w Łambinowicach dowodzą, że płk dypl. Tadeusz Trapszo został wzięty do niewoli 19 września 1939 na terenie Puszczy Kampinoskiej i osadzony w Oflagu II A w Prenzlau z numerem jenieckim 1663. Potwierdza to również relacja innego oficera DOK VIII i adiutanta gen. Tokarzewskiego, Emila Kumora: zgodnie z jego wspomnieniami, 16 września 1939, podczas przebijania się w stronę Warszawy i Modlina, Trapszo zaginął w trakcie przeprawy przez Bzurę, a nie mogąc odnaleźć swojego oddziału,„ przyłączył się do grupy gen. Bortnowskiego i w drodze do Modlina dostał się do niewoli”.
W Prenzlau pełnił Trapszo funkcję polskiego komendanta obozu. Stamtąd też zapamiętał go inny jeniec, Kazimierz Rusinek, który w niepublikowanych wspomnieniach z niewoli pisze, że Trapszo patronował tajnemu wystawieniu przez teatr obozowy "Kordiana" Słowackiego. Z kolei 25 lutego 1941 Trapszo został przeniesiony do Oflagu II E w Neubrandenburgu, gdzie pełnił funkcję starszego. Jako najstarszy stopniem w tym obozie, był adresatem raportu ppłk. dypl. Stefana Mossora z 21 kwietnia 1943 nt. wizyty polskich oficerów z niemieckich oflagów w Katyniu, który był rozpowszechniany w celach propagandowych przez władze niemieckie.
Okres powojenny.
Po zakończeniu II wojny światowej wrócił do kraju i włączył się w odbudowę administracji polskiej na ziemiach zachodnich. Początkowo przebywał na Dolnym Śląsku, gdzie – jak pisze miejscowy historyk regionalista – "29 marca 1946 roku Tadeusz Trapszo (protegowany gen. dyw. Rómmla), działając w oparciu o nominację Zjednoczenia Przemysłu Spożywczego we Wrocławiu, uruchomił młyn motorowy przy ul. Głogowskiej w Sławie". Następnie pełnił urząd starosty powiatu lęborskiego i w tej roli m.in. uczestniczył 27 czerwca 1948 roku w akcie nadania sztandaru 4 Brygadzie Ochrony Pogranicza. Zachował się też afisz z obwieszczeniem starosty powiatowego w Lęborku Tadeusza Trapszo z 12 kwietnia 1948, wzywającym właścicieli nieruchomości do zgłaszania się ws. podatku gruntowego.
Zmarł w 1958, mając 64 lata, a 3 lipca tr. został pochowany na Cmentarzu Powązkowskim w Warszawie (kwatera 153-2-18,19).

</doc>
<doc id="3215623" url="https://pl.wikipedia.org/wiki?curid=3215623" title="Tadeusz Trapszo (porucznik)">
Tadeusz Trapszo (porucznik)

Tadeusz Trapszo (ur. w 1901 r. w Kijowie, zm. 16 grudnia 1964 r. w Castéra w gminie Le Mas-d’Azil we Francji) – porucznik piechoty Wojska Polskiego, przedsiębiorca, kawaler Orderu Virtuti Militari.
Życiorys.
Był synem Władysława Trapszy, pochodzącego ze znanej rodziny aktorskiej, i Elżbiety z domu Lechno-Wasiutyńskiej, należącej do polskiej rodziny ziemiańskiej osiadłej w okolicach Krasnopola na Żytomierszczyźnie. Jako uczeń męskiego gimnazjum filologicznego i realnego Rady Głównej Opiekuńczej pod dyrekcją Kazimierza Kulwiecia przy pl. Trzech Krzyży 8 w Warszawie (przeniesionego z Moskwy w 1918 r.), wziął udział ochotniczo w wojnie polsko-bolszewickiej 1920 r. w szeregach 2 dywizjonu artylerii konnej – najpierw w stopniu kaprala, a następnie plutonowego. Za bitwę pod Hołosnem został odznaczony Srebrnym Krzyżem Orderu Virtuti Militari. Później został awansowany do stopnia porucznika rezerwy pospolitego ruszenia kawalerii ze starszeństwem z dniem 2 stycznia 1932 r., otrzymał przydział do PKU Warszawa Miasto III i był „przewidziany do użycia w czasie wojny”.
W okresie międzywojennym prowadził liczne interesy, na ogół wspólnie z krewnymi Edwardem i Wandą Jankowskimi. Co najmniej w latach 1929–1938 był członkiem zarządu Spółki Akcyjnej Warszawskiej Odlewni Żelaza i Fabryki Maszyn „Metallum” przy ul. Wolskiej 98, która ok. 1933 r. została przekształcona w Odlewnię Żelaza Władysław Ambrożewicz i S-ka, z siedzibą przy ul. Kolejowej 37/39. W latach 1932–1938 zasiadał też w zarządzie dwóch firm należących do Jankowskich: Młyna „Bodzechów” oraz Zakładów Żelaznych i Papierni „Bodzechów”, znajdujących się w Bodzechowie koło Ostrowca Świętokrzyskiego (siedziba zarządu mieściła się przy ul. Moniuszki 12 w Warszawie). W latach 1936–1938 był też członkiem zarządu Spółdzielczego Banku Przemysłowców Ostrowieckich. Według informacji z ksiąg teleadresowych, w 1930 r. mieszkał w Warszawie przy ul. Twardej 13, a następnie w latach 1935–1939 na Okólniku 9.
W wojnie obronnej 1939 r. służył w randze porucznika piechoty jako adiutant gen. Tadeusza Kutrzeby w sztabie Armii „Poznań”. 7 września 1939 r. pokonał samochodem trasę z Warszawy do Izbicy Kujawskiej, wioząc dokumenty i korespondencję Naczelnego Dowództwa dla sztabów Armii „Łódź” i Armii „Poznań”; w drodze powrotnej zabrał zaś pocztę służbową i osobisty list gen. Kutrzeby do marszałka Edwarda Śmigłego-Rydza, jednak nie zdążył dotrzeć na ul. Rakowiecką przed ewakuacją sztabu do Brześcia, a dokument kazał mu oddać gen. Wacław Stachiewicz, zastępujący marsz. Rydza. Następnie wziął udział w obronie Warszawy, podczas której z rekomendacji gen. Juliusza Rómmla wchodził w skład Komitetu Doradczego (Obywatelskiego) przy wojskowym Dowództwie Obrony Warszawy, prezentując stanowisko niechętne przedłużaniu walki.
Szybko zwolniony z niewoli niemieckiej, aktywnie uczestniczył w konspiracji, posługując się stopniem rotmistrza 24 pułku ułanów z Kraśnika. Był wówczas związany z aktorką Marią Gorczyńską. Podczas okupacji hitlerowskiej mieszkał – przynajmniej w 1942 r. – w Ostrowcu Świętokrzyskim i nadal prowadził młyn parowy w Bodzechowie, oficjalnie jako księgowy (niemieckim nadzorcą przedsiębiorstwa był niejaki Krutikow). Aresztowany przez Niemców 1 września 1942 r., został osadzony w KL Auschwitz (nr obozowy 62415), a następnie 23 października 1943 r. przeniesiony do KL Buchenwald (nr obozowy 34457).
Po II wojnie światowej pozostał na emigracji, do końca życia mieszkał we Francji, gdzie zmarł i został pochowany na cmentarzu w Saverdun.

</doc>
<doc id="3215628" url="https://pl.wikipedia.org/wiki?curid=3215628" title="Alex Ciompi">
Alex Ciompi

Alessandro Ciompi

</doc>
<doc id="3215629" url="https://pl.wikipedia.org/wiki?curid=3215629" title="Tall Ships’ Races">
Tall Ships’ Races



</doc>
<doc id="3215631" url="https://pl.wikipedia.org/wiki?curid=3215631" title="NGC 249">
NGC 249

NGC 249 – mgławica emisyjna położona w gwiazdozbiorze Tukana, w Małym Obłoku Magellana. Została odkryta 5 września 1826 roku przez Jamesa Dunlopa.

</doc>
<doc id="3215638" url="https://pl.wikipedia.org/wiki?curid=3215638" title="Jimmy Auby">
Jimmy Auby

Jimmy Auby (ur. 7 listopada 1986 roku w Johannesburgu) – południowoafrykański kierowca wyścigowy.
Kariera.
Auby rozpoczął karierę w międzynarodowych wyścigach samochodowych w 2007 roku od startów w Wesbank V8 Supercars, Włoskiej Formule 3000, Euroseries 3000 oraz w Europejskim Pucharze Formuły Renault 2.0. Podczas drugiego wyścigu Euroseries 3000 na torze Circuit de Spa-Francorchamps Południowoafrykańczyk stanął na najniższym stopniu podium. Z dorobkiem siedmiu punktów został sklasyfikowany na szesnastej pozycji w klasyfikacji generalnej. W V8 Supercars był dziewiąty, a w Włoskiej Formule 3000 piętnasty. W późniejszych latach Południowoafrykańczyk pojawiał się także w stawce Włoskiej Formuły 3, Hiszpańskiej Formuły 3, Hiszpańskiej Formuły 3 Copa de España, A1 Grand Prix, Południowoafrykańskiej Formuły Volkswagen oraz South African V8.

</doc>
<doc id="3215639" url="https://pl.wikipedia.org/wiki?curid=3215639" title="Więzy krwi (powieść)">
Więzy krwi (powieść)

Więzy krwi (ang. "Bloodtide") – powieść zawierająca w sobie elementy gatunku fantasy i fantastyki postapokaliptycznej autorstwa angielskiego pisarza Melvina Burgessa. Po raz pierwszy została wydana w 1999 roku na świecie i 2001 w Polsce. 
Fabuła Utworu.
Fabuła Więzów krwi opiera się na uwspółcześnionej wersji islandzkiej legendy. Akcja utworu ma miejsce w nieokreślonej przyszłości. Zrujnowany Londyn, otoczony krajem półludzi, znajduje się w rękach dwóch zwaśnionych gangów - Volsona i Conora. Volson proponuje przymierze - w zamian daje Conorowi za żonę swoją czternastoletnią córkę Signy. Po ślubie Conor zabiera Sygny do swojej siedziby i trzyma ją w zamknięciu. Wkrótce potem łamie traktat, używając podstępu niszczy Volsona i jego gang. Signy udaje, że go kocha - w rzeczywistości pragnie pomścić swą rodzinę. Tymczasem Conor rośnie w siłę, podbija kolejne miasta Anglii. Rodzi się ruch oporu, do którego przyłącza się brat bliźniak Sygny - Siggy. W książce występuje m.in. przemoc, seks i odniesienia do mitologii.
Bibliografia.
 Tłumaczenie Piotr Jankowski. Tytuł oryginału: Bloodtide. Wwydawnictwo: Albatros. Data wydania: maj 2001 (data przybliżona). Liczba stron: 352. gatunek: thriller/sensacja/kryminał/science fiction. Materiał: papier.

</doc>
<doc id="3215640" url="https://pl.wikipedia.org/wiki?curid=3215640" title="NGC 261">
NGC 261

NGC 261 – mgławica emisyjna położona w gwiazdozbiorze Tukana, w Małym Obłoku Magellana. Została odkryta 5 września 1826 roku przez Jamesa Dunlopa.

</doc>
<doc id="3215643" url="https://pl.wikipedia.org/wiki?curid=3215643" title="The One (singel Anety Sablik)">
The One (singel Anety Sablik)

The One – singel Anety Sablik, wydany 3 maja 2014, promujący jej debiutancki album studyjny o tym samym tytule. Utwór napisali i skomponowali: Vincent „Beatzarre” Stein, Sylvia Gordon, Konstantin „Djorkaeff” Scherer, Matthias „B-Case” Zürkler oraz Oliver Pum.
Nagranie było notowane na 1. miejscu na listach sprzedaży w Niemczech, Austrii i Szwajcarii. Singel uzyskał w Niemczech złoty certyfikat za sprzedaż w nakładzie przekraczającym 200 tysięcy kopii.
Autorstwo i historia wydania.
Autorami kompozycji są: Vincent „Beatzarre” Stein, Sylvia Gordon, Konstantin „Djorkaeff” Scherer, Matthias „B-Case” Zürkler oraz Oliver Pum. Za produkcję piosenki odpowiadali zaś Beatzarre, Djorkaeff i B-Case.
Nagranie zostało wydane 3 maja 2014 w formacie digital download przez Universal Music. 6 maja zaś na terenie Niemczech, Austrii i Szwajcarii singel trafił do sprzedaży również w wersji CD. Przebój promował debiutancki album studyjny Anety Sablik o tym samym tytule.
Teledysk.
9 maja 2014 odbyła się premiera teledysku do piosenki. Wideo było kręcone na Majorce.

</doc>
<doc id="3215644" url="https://pl.wikipedia.org/wiki?curid=3215644" title="SNRT (system)">
SNRT (system)



</doc>
<doc id="3215648" url="https://pl.wikipedia.org/wiki?curid=3215648" title="Emilio de Villota Jr.">
Emilio de Villota Jr.

Emilio de Villota Jr (ur. 9 grudnia 1980 roku w Madrycie) – hiszpański kierowca wyścigowy.
Kariera.
Villota Jr rozpoczął karierę w międzynarodowych wyścigach samochodowych w 2001 roku od startów w Hiszpańskiej Formule 3. Z dorobkiem osiemnastu punktów uplasował się tam na 22 pozycji w klasyfikacji generalnej. W późniejszych latach Hiszpan pojawiał się także w stawce Formuły Nissan 2000, Formuły Baviera, Formuły Palmer Audi, Włoskiej Formuły 3000, F3000 International Masters, Euroseries 3000, Spanish GT Championship, Porsche Supercup oraz TC2000 - 29º Campeonato Argentino
Życie prywatne.
Villota jest synem byłego kierowcy Formuły 1 Emilio de Villoty oraz bratem Maríi de Villoty.

</doc>
<doc id="3215649" url="https://pl.wikipedia.org/wiki?curid=3215649" title="Emilio de Villota, Jr.">
Emilio de Villota, Jr.



</doc>
<doc id="3215652" url="https://pl.wikipedia.org/wiki?curid=3215652" title="Juan Cáceres (kierowca wyścigowy)">
Juan Cáceres (kierowca wyścigowy)

Juan Ignacio Cáceres (ur. 1 maja 1984 roku w Montevideo) – urugwajski kierowca wyścigowy.
Kariera.
Cáceres rozpoczął karierę w międzynarodowych wyścigach samochodowych w 2001 roku od startów w Włoskiej Formule Renault, gdzie jednak nie zdobywał punktów. W późniejszych latach Urugwajczyk pojawiał się także w stawce Argentyńskiej Formuły Super Renault, Brytyjskiej Formuły Zip, Formuły BMW Junior Cup Iberia, Hiszpańskiej Formuły 3, Włoskiej Formuły 3000, Euroseries 3000, Champ Car, TC2000 oraz Top Race V6 Argentina.
W 2005 roku Urugwajczyk pełnił funkcję kierowcy testowego ekipy Minardi w Formule 1.

</doc>
<doc id="3215653" url="https://pl.wikipedia.org/wiki?curid=3215653" title="Juan Caceres (kierowca wyścigowy)">
Juan Caceres (kierowca wyścigowy)

Juan Cáceres (kierowca wyścigowy)

</doc>
<doc id="3215654" url="https://pl.wikipedia.org/wiki?curid=3215654" title="Juan Cáceres (kierowca)">
Juan Cáceres (kierowca)

Juan Cáceres (kierowca wyścigowy)

</doc>
<doc id="3215655" url="https://pl.wikipedia.org/wiki?curid=3215655" title="Juan Caceres (kierowca)">
Juan Caceres (kierowca)

Juan Cáceres (kierowca wyścigowy)

</doc>
<doc id="3215656" url="https://pl.wikipedia.org/wiki?curid=3215656" title="Parafia Nawiedzenia Najświętszej Maryi Panny w Grabówce">
Parafia Nawiedzenia Najświętszej Maryi Panny w Grabówce

Parafia Nawiedzenia Najświętszej Maryi Panny w Grabówce − parafia rzymskokatolicka znajdująca się w archidiecezji przemyskiej, w dekanacie Grabownica. 

</doc>
<doc id="3215657" url="https://pl.wikipedia.org/wiki?curid=3215657" title="Stefano Gattuso">
Stefano Gattuso

Stefano Gattuso (ur. 3 maja 1984 roku w Sarnico) – włoski kierowca wyścigowy.
Kariera.
Gattuso rozpoczął karierę w międzynarodowych wyścigach samochodowych w 2002 roku od startów w Włoskiej Formule Renault, gdzie jednak nie zdobywał punktów. W późniejszych latach Włoch pojawiał się także w stawce Włoskiej Formuły 3, Włoskiej Formuły 3000, Euroseries 3000, International GT Open, FIA GT Championship, Italian GT Championship, FIA GT3 Ferrari Manufacturers Cup, FIA GT3 European Championship, Blancpain Endurance Series, Spanish GT Championship oraz Winter Series by GT Sport.

</doc>
<doc id="3215658" url="https://pl.wikipedia.org/wiki?curid=3215658" title="Parafia Najświętszej Maryi Panny Królowej Polski w Pełkiniach">
Parafia Najświętszej Maryi Panny Królowej Polski w Pełkiniach

Parafia Najświętszej Maryi Panny Królowej Polski w Pełkiniach − parafia rzymskokatolicka znajdująca się w archidiecezji przemyskiej, w dekanacie Jarosław I. 
Historia.
W 1945 roku dawną cerkiew zaadaptowano na kościół rzymskokatolicki w Pełkiniach. 28 sierpnia 1945 roku została erygowana ekspozytura z wydzielonego terytorium parafii farnej Jarosław. 
Indultem kardynała Adama Sapiehy z 13 maja 1949 roku parafia otrzymała prawo do odpustu 3 maja (Najświętszej Maryi Panny Królowej Polski). Z Pełkiń pochodził ks. Józef Miś.
Na terenie parafii jest 1 308 wiernych.

</doc>
<doc id="3215659" url="https://pl.wikipedia.org/wiki?curid=3215659" title="Jarek Janis">
Jarek Janis

Jaroslav Janiš

</doc>
<doc id="3215660" url="https://pl.wikipedia.org/wiki?curid=3215660" title="Marco Mocci">
Marco Mocci

Marco Mocci (ur. 19 września 1982 roku w Civitavecchia) – włoski kierowca wyścigowy.
Kariera.
Mocci rozpoczął karierę w międzynarodowych wyścigach samochodowych w 2002 roku od startów w Włoskiej Formule Renault Monza. Z dorobkiem 120 punktów uplasował się tam na szóstej pozycji w klasyfikacji generalnej. Rok później w Włoskiej Formuły Renault 2.0 został sklasyfikowany na czternastym miejscu w końcowej klasyfikacji kierowców. W późniejszych latach Włoch pojawiał się także w stawce 3000 Pro Series, Włoskiej Formuły 3000, Euroseries 3000, F3000 International Masters oraz International GT Open.

</doc>
<doc id="3215661" url="https://pl.wikipedia.org/wiki?curid=3215661" title="Parafia Nawiedzenia Najświętszej Maryi Panny w Tuczempach">
Parafia Nawiedzenia Najświętszej Maryi Panny w Tuczempach

Parafia Nawiedzenia Najświętszej Maryi Panny w Tuczempach − parafia rzymskokatolicka znajdująca się w archidiecezji przemyskiej, w dekanacie Jarosław II.
Historia.
W 1890 roku w Tuczempach było 620 grekokatolików i 597 rzymsko-katolików. Grekokatolikami byli też Polacy, którzy w miejscowej filialnej cerkwi "pw. Zmartwychwstania Chrystusa", śpiewali polskie pieśni. Gdy w 1892 roku proboszcz z parochii w Ostrowie zabronił śpiewania po polsku, wierni opuścili cerkiew, przechodząc chwilowo na wyznanie ewangelickie, a następnie na rzymskokatolickie. W 1900 roku w Tuczempach było 1050 rzymsko-katolików i 198 grekokatolików.
Edward Micewski właściciel Tuczemp ofiarował plac pod budowę kościoła. W latach 1908–1911 zbudowano jednonawowy murowany kościół w stylu renesansowo-romańskim. W 1911 roku dekretem bpa Józefa Sebastiana Pelczara została erygowana parafia, a pierwszym expozytem został ks. Jakub Zych. Kościół był zniszczony podczas wojen światowych i odbudowywany.
Gdy kościół okazał się za mały, podjęto decyzję o jego rozbudowie. W latach 2001–2002 dobudowano pierwszą nawę, którą 1 września 2002 roku poświęcił bp Stefan Moskwa. W 2003 roku prowadzono budowę drugiej nawy.
W 2000 roku przy trasie międzynarodowej E-4 parafia postawiła metalowy "Krzyż Milenijny", który ma symbolizować przekroczenie progu nowego tysiąclecia w życiu duchowym parafian, a także zawierzenia parafii opatrzności bożej. Krzyż powstał z inicjatywy ówczesnego księdza proboszcza oraz władz lokalnych.
Na terenie parafii jest 1 514 wiernych.

</doc>
<doc id="3215662" url="https://pl.wikipedia.org/wiki?curid=3215662" title="Parafia Nawiedzenia Najświętszej Maryi Panny w Szklarach">
Parafia Nawiedzenia Najświętszej Maryi Panny w Szklarach

Parafia Nawiedzenia Najświętszej Maryi Panny w Szklarach − parafia rzymskokatolicka znajdująca się w archidiecezji przemyskiej, w dekanacie Dynów. 

</doc>
<doc id="3215663" url="https://pl.wikipedia.org/wiki?curid=3215663" title="Raffaele Gianmaria">
Raffaele Gianmaria

Raffaele Giammaria

</doc>
<doc id="3215664" url="https://pl.wikipedia.org/wiki?curid=3215664" title="Trojes">
Trojes

Trojes – gmina ("municipio") w południowym Hondurasie, w departamencie El Paraíso. W 2010 roku zamieszkana była przez ok. 45 tys. mieszkańców. Siedzibą administracyjną jest miejscowość Trojes.
Położenie.
Gmina położona jest we wschodniej części departamentu. Graniczy z:
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:

</doc>
<doc id="3215665" url="https://pl.wikipedia.org/wiki?curid=3215665" title="Glauco Solieri">
Glauco Solieri

Glauco Solieri (ur. 1 września 1964 roku w Bolonii) – włoski kierowca wyścigowy.
Życiorys.
Solieri rozpoczął karierę w międzynarodowych wyścigach samochodowych w 2005 roku od startów w 3000 Pro Series oraz w Włoskiej Formuły 3000. W Włoskiej Formuły 3000 w klasie Light trzykrotnie stawał na podium. Z dorobkiem 26 punktów uplasował się tam na drugiej pozycji w klasyfikacji generalnej. W późniejszych latach Włoch pojawiał się także w stawce F3000 International Masters, Euroseries 3000, Campionato Italiano Prototipi, Italian GT Championship, Bomboogie GT Challenge, Le Mans Series, Superstars GT Sprint, GT Sprint International Series, International GT Sprint Series, Porsche SupercupWłoskiego Pucharu Porsche Carrera oraz International GT Open.

</doc>
<doc id="3215666" url="https://pl.wikipedia.org/wiki?curid=3215666" title="Glauco Soleri">
Glauco Soleri

Glauco Solieri

</doc>
<doc id="3215668" url="https://pl.wikipedia.org/wiki?curid=3215668" title="The One (album Anety Sablik)">
The One (album Anety Sablik)

The One – debiutancki album studyjny polskiej piosenkarki Anety Sablik, wydany 23 maja 2014 przez wytwórnię Universal Music. Album składa się z dwunastu anglojęzycznych kompozycji.
Płytę promowały dwa single: „The One” oraz „We Could Be Lions”. Wydawnictwo znalazło się na 11. miejscu na oficjalnej niemieckiej liście sprzedaży, na 14. miejscu na liście sprzedaży w Austrii oraz na 25. miejscu listy stu najlepiej sprzedających się albumów w Szwajcarii.
Twórcy.
Opracowano na podstawie materiału źródłowego.

</doc>
<doc id="3215671" url="https://pl.wikipedia.org/wiki?curid=3215671" title="Vado Ancho">
Vado Ancho

Vado Ancho – gmina ("municipio") w południowym Hondurasie, w departamencie El Paraíso. W 2010 roku zamieszkana była przez ok. 4,2 tys. mieszkańców. Siedzibą administracyjną jest miejscowość Vado Ancho. Alkadem gminy jest Olman Elivaldo Espinal Briceño.
Położenie.
Gmina położona jest w zachodniej części departamentu. Graniczy z gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:

</doc>
<doc id="3215673" url="https://pl.wikipedia.org/wiki?curid=3215673" title="Parafia Najświętszego Serca Pana Jezusa w Jarosławiu-Łazach Kostkowskich">
Parafia Najświętszego Serca Pana Jezusa w Jarosławiu-Łazach Kostkowskich

Parafia Najświętszego Serca Pana Jezusa w Jarosławiu-Łazach Kostkowskich – parafia rzymskokatolicka należąca do dekanatu Jarosław I w archidiecezji przemyskiej.
Historia.
Mieszkańcy Łazów Kostkowskich należeli do parafii farnej w Jarosławiu, a od 1974 roku do nowo utworzonej parafii w MB Nieustającej Pomocy w Pełkiniach–Wygarkach. W marcu 1983 roku z inicjatywy ks. prał. Bronisława Fila zbudowano drewnianą kaplicę, którą 27 marca 1983 roku poświęcił bp Ignacy Tokarczuk. Następnie zbudowano plebanię, a w 1985 roku została erygowana parafia "pw. Najświętszego Serca Pana Jezusa" z wydzielonego terytorium parafii w Pełkinie-Wygarki i Wólka Pełkińska, w której skład weszły Łazy Kostkowskie, Kostków i Leżachów-Osada. 
Pierwszym proboszczem został ks. Jan Jagustyn, który przystąpił do budowy kościoła. 12 maja 1988 roku poświęcono plac pod budowę kościoła. W latach 1988-1989 zbudowano murowany kościół. 2 października 1988 roku wmurowano kamień węgielny, a 5 listopada 1989 roku kościół został poświęcony przez biskupa Ignacego Tokarczuka. 5 listopada 2019 roku odbyła się konsekracja kościoła, której dokonał abp Adam Szal
Na terenie parafii znajduje się kościół filialny pw. Dobrego Pasterza w Kostkowie-Wielgosach, który został zbudowany i poświęcony w 1984 roku.
Na terenie parafii jest 932 wiernych (w tym: Łazy Kostkowskie – 429, Kostków i Leżachów-Osada – 505)

</doc>
<doc id="3215674" url="https://pl.wikipedia.org/wiki?curid=3215674" title="Giacomo Piccini">
Giacomo Piccini

Giacomo Piccini (ur. 22 marca 1985 roku w Sansepolcro) – włoski kierowca wyścigowy.
Kariera.
Piccini rozpoczął karierę w międzynarodowych wyścigach samochodowych w 2002 roku od startów w Włoskiej Formule Renault Monza oraz w Europejskim Pucharze Formuły Renault 2.0. W edycji włoskiej z dorobkiem 95 punktów uplasował się tam na siódmej pozycji w klasyfikacji generalnej. W późniejszych latach Włoch pojawiał się także w stawce Włoskiej Formuły 3, Hiszpańskiej Formuły 3, Włoskiej Formuły 3000, Italian GT Championship, Ferrari Challenge Italy, Ferrari Challenge Europe, Bomboogie GT Challenge, International GT Open, Le Mans Series, Intercontinental Le Mans Cup, Intercontinental Le Mans Cup, Intercontinental Le Mans Cup, Blancpain Endurance Series oraz European Le Mans Series

</doc>
<doc id="3215675" url="https://pl.wikipedia.org/wiki?curid=3215675" title="Narodowy Uniwersytet Wychowania Fizycznego i Sportu Ukrainy">
Narodowy Uniwersytet Wychowania Fizycznego i Sportu Ukrainy

Narodowy Uniwersytet Wychowania Fizycznego i Sportu Ukrainy (ukr. Національний університет фізичного виховання і спорту України, НУФВСУ) – ukraińska sportowa szkoła wyższa w Kijowie. Kształcenie prowadzone jest w wielu specjalnościach na 4 fakultetach. Uczelnia została założona w 1930 roku jako Państwowy Instytut Wychowania Fizycznego Ukrainy w Charkowie. W 1944 instytut został przeniesiony do Kijowa i zmienił nazwę na Kijowski Państwowy Instytut Wychowania Fizycznego. Po uzyskaniu niepodległości przez Ukrainę uczelnia w 1995 została zreorganizowana w Kijowski Państwowy Uniwersytet Wychowania Fizycznego, który w 1998 uzyskał status narodowego i przyjął nazwę Kijowski Narodowy Uniwersytet Wychowania Fizycznego i Sportu Ukrainy. 
Struktura.
Wydziały (ukr. - Факультети):

</doc>
<doc id="3215676" url="https://pl.wikipedia.org/wiki?curid=3215676" title="Mała Fantastyka">
Mała Fantastyka

Mała Fantastyka – kwartalnik poświęcony literaturze fantastycznej (scence fiction, fantasy) przeznaczony dla dzieci i młodzieży. Dodatek kwartalny do miesięcznika literackiego "Fantastyka".
Zespół redakcyjny.
Członkami zespołu redakcyjnego pisma byli: Andrzej Brzezicki, Marek Halawa, Sławomir Kędzierski, Zbigniew Latała, Maciej Makowski, Maciej Parowski, Stanisław Remuszko, Wawrzyciec Sawicki, Maria Starzyńska, Krzysztof Szolginia, Darosław J. Toruń, Marek K. Zalejski. Redaktorem naczelnym "Fantastyki" był Adam Hollanek. Redaktorem prowadzącym "Małą Fantastykę" był jego zastępca – Andrzej Niewiadowski.
Opis.
W piśmie publikowane były opowiadania autorów polskich i zagranicznych (utwory z zakresu fantastyki, fantasy, science fiction) a także artykuły o charakterze popularno-naukowym, podające w łatwej formie wiadomości o kosmosie, biologii, czy cybernetyce. Pismo zawierało też omówienia książek sf, w tym autorów tworzących historię literatury polskiej i obcej, a także komiksy, zagadki i konkursy.
Ostatnie wydanie oraz nakład pisma.
Pierwszy numer, w nakładzie 150 000 egz., ukazał się w 1987 roku. Łącznie ukazało się 11 numerów "Małej Fantastyki" (numer pierwszy w 1987 roku, po 4 numery w latach 1988 i 1989 i, jako ostatni - numer podwójny 10-11 w 1990 roku (w nakładzie 125 000 egz.))

</doc>
<doc id="3215678" url="https://pl.wikipedia.org/wiki?curid=3215678" title="Parafia Narodzenia Najświętszej Maryi Panny w Kobylanach">
Parafia Narodzenia Najświętszej Maryi Panny w Kobylanach

Parafia Narodzenia Najświętszej Maryi Panny w Kobylanach – parafia rzymskokatolicka znajdująca się w archidiecezji przemyskiej, w dekanacie Dukla.

</doc>
<doc id="3215679" url="https://pl.wikipedia.org/wiki?curid=3215679" title="Nasim Sidi Sa’id">
Nasim Sidi Sa’id

Nasim Sidi Sa’id (arab. نسيم سيدي سعيد, "Nasīm Sīdī Saʿīd"; ur. 14 grudnia 1972 roku w Tizi Wuzzu) – algierski kierowca wyścigowy.
Kariera.
Nasim Sidi Sa’id rozpoczął karierę w międzynarodowych wyścigach samochodowych w 1995 roku od startów w dwunastu wyścigach sezonu Francuskiej Formule Renault, gdzie jednak nie zdobywał punktów. W kolejnych dwóch sezonach wystąpił w kolejnych siedmiu wyścigach, w których plasował się poza czołową dziesiątką. W późniejszych latach Włoch pojawiał się także w stawce Francuskiej Formuły 3, Hiszpańskiej Formuły 3, Włoskiej Formuły 3, Hiszpańskiej Formuły 3, Austriackiej Formuły 3, Niemieckiej Formuły 3 oraz Włoskiej Formuły 3000.

</doc>
<doc id="3215681" url="https://pl.wikipedia.org/wiki?curid=3215681" title="Euro Formuła 3000">
Euro Formuła 3000

Auto GP World Series

</doc>
<doc id="3215682" url="https://pl.wikipedia.org/wiki?curid=3215682" title="Parafia Najświętszej Maryi Panny Królowej Polski w Siedliskach">
Parafia Najświętszej Maryi Panny Królowej Polski w Siedliskach

Parafia Najświętszej Maryi Panny Królowej Polski w Siedliskach − parafia rzymskokatolicka znajdująca się w archidiecezji przemyskiej, w dekanacie Dynów. 

</doc>
<doc id="3215683" url="https://pl.wikipedia.org/wiki?curid=3215683" title="Matthias Lauda">
Matthias Lauda

Mathias Lauda

</doc>
<doc id="3215684" url="https://pl.wikipedia.org/wiki?curid=3215684" title="Mami Fatale">
Mami Fatale

Mami Fatale – polski serial animowany stworzony przez Grupę Smacznego oraz Studio Miniatur Filmowych. Reżyserem serii jest Łukasz Kacprowicz. Serial opowiada o przygodach Mami "najlepszej kucharki świata" oraz jej zwierząt Psiny i Prosięcia. Przygody często koncentrują się na gotowaniu i są obsadzone w bardzo absurdalnym świecie. Mami Fatale można oglądać na kanale Pakapaka z Argentyny (od września 2013), TV Puls 2 (od czerwca 2013) oraz Yle Fem w Finlandii (od 2014).
Fabuła.
Opowieść o starszej pani, która wyjechała z miasta, żeby prowadzić sielski żywot na wsi razem z dwójką zwierzaków: Psiną i Prosięciem, a także żeby móc oddawać się swojej wielkiej pasji, jaką jest gotowanie. Sielską atmosferę małego domku zwykle burzy nieoczekiwany zbieg okoliczności, który wiedzie bohaterów wprost na spotkanie z przygodą.
Dialogi dźwiękowe.
Reżyseria dubbingu: Anna Apostolakis-Gluzińska
Realizacja dźwięku: Aleksander Matuszewski
Wystąpili:

</doc>
<doc id="3215685" url="https://pl.wikipedia.org/wiki?curid=3215685" title="Rainmaker (singel Emmelie de Forest)">
Rainmaker (singel Emmelie de Forest)

Rainmaker – singel Emmelie de Forest, wydany 21 lutego 2014. Utwór napisali i skomponowali: Frederik Sonefors, Jacob Schack Glæsner i Emmelie de Forest. Piosenka była oficjalnym hymnem Konkursu Piosenki Eurowizji 2014.
Kompozycja była ponadto notowana na 1. miejscu na liście sprzedaży w Danii i otrzymała złoty certyfikat za sprzedaż w ponad 15 tysiącach kopii.
Autorstwo.
Za prośbą duńskiego nadawcy publicznego – DR, z którą ten zwrócił się do Emmelie de Forest, kompozycja została stworzona na potrzeby Konkursu Piosenki Eurowizji jako oficjalny hymn jego 59. edycji, która odbywała się 2014 roku w Danii ze względu na zwycięstwo Emmelie de Forest w poprzedzającym roku. Piosenka została napisana i skomponowana przez Emmelie de Forest, Jacoba Schacka Glæsnera i Frederika Soneforsa.
Historia wydania.
Nagranie zostało wydane jako singel w formacie digital download 21 lutego 2014. 21 marca natomiast do sprzedaży trafił oficjalny remiks piosenki. Kompozycja została ponadto umieszczona na oficjalnej składance 59. Konkursu Piosenki Eurowizji – "Eurovision Song Contest 2014 Copenhagen".
Sukces komercyjny.
Singel trafił na 1. miejsce na oficjalnej duńskiej liście sprzedaży. W czerwcu 2014 przyznano mu złoty certyfikat za sprzedaż w ponad 15 tysiącach kopii w Danii.
Utwór znalazł się ponadto na listach sprzedaży zagranicą: na 58. miejscu w Niemczech, na 65. pozycji w Irlandii, na 63. miejscu w Wielkiej Brytanii oraz na 74. pozycji w Szwajcarii.

</doc>
<doc id="3215686" url="https://pl.wikipedia.org/wiki?curid=3215686" title="Matteo Santoponte">
Matteo Santoponte

Matteo Santoponte (pseudonim: Babalus, ur. 26 sierpnia 1977 roku w Rzymie) – włoski kierowca wyścigowy.
Kariera.
Santoponte rozpoczął karierę w międzynarodowych wyścigach samochodowych w 1998 roku od startów w trzech wyścigach sezonu Francuskiej Formule Renault 2.0, gdzie jednak nie zdobywał punktów. W późniejszych latach Włoch pojawiał się także w stawce Włoskiej Formuły 3000, Europejskiej Formuły 3000 oraz klasy GTA Swedish GT.

</doc>
<doc id="3215688" url="https://pl.wikipedia.org/wiki?curid=3215688" title="Europejska Formuła 3000">
Europejska Formuła 3000

Auto GP World Series

</doc>
<doc id="3215690" url="https://pl.wikipedia.org/wiki?curid=3215690" title="Parafia Najświętszego Serca Pana Jezusa w Zapałowie">
Parafia Najświętszego Serca Pana Jezusa w Zapałowie

Parafia Najświętszego Serca Pana Jezusa w Zapałowie – parafia rzymskokatolicka znajdująca się w archidiecezji przemyskiej, w dekanacie Jarosław III. 
Historia.
Zapałów należał do rzymskokatolickiej parafii w Jarosławiu, a następnie w Radawie. W 1911 roku konsekrowano murowany kościół "pw. Najświętszego Serca Pana Jezusa". W Schematyzmie Diecezji Przemyskiej z 1911 roku podano wzmiankę: "In Zapałów adest nova Capella cultui divino adaptata", a z 1912 roku: "In Zapałów adest Capella cultui divino adaptata in qua semel in mense Missae sacrif peragitur". W 1919 roku istniała już Ekspozytura w Zapałowie, której ekspozytem został ks. Józef Czerkies. 
W 1927 roku utworzono parafię "pw. Najświętszego Serca Pana Jezusa", która objęła: Zapałów, Wólkę Zapałowską, Ryszkową Wolę i Surmaczówkę. Proboszczem nowej parafii został ks. Józef Czerkies.
Z powodu upływu czasu kościół wymagał remontu. Gdy w 2012 roku rozpoczęto remont, okazało się, że popękane mury groziły zawaleniem, dlatego większość murów rozebrano, a pozostawiono tylko ścianę frontową, którą wkomponowano w nowo budowany kościół. 7 grudnia 2014 roku, Abp Józef Michalik poświęcił nowy kościół. 3 marca 2019 roku odbyła się konsekracja kościoła, której dokonał abp Adam Szal. Od 2001 roku proboszczem parafii jest ks. kan. Władysław Pieniążek.
w Surmaczówce znajduje się drewniany kościół filialny "pw. św. Józefa Rzemieślnika", który został zbudowany w latach 1985–1987, a poświęcony w 1987 roku przez bpa stefana Moskwę.
W Zapałowie znajduje się także cerkiew prawosławna pw. Świętych Kosmy i Damiana gromadząca tamtejszą wspólnotę prawosławnych chrześcijan.
Na terenie parafii jest 1 642 wiernych (w tym: Zapałów – 1 339, Surmaczówka – 180, Wólka Zapałowska – 87, Podchodaje – 53).

</doc>
<doc id="3215692" url="https://pl.wikipedia.org/wiki?curid=3215692" title="Maxime Hodencq">
Maxime Hodencq

Maxime Hodencq (ur. 17 marca 1987 roku w Anderlehcie) – belgijski kierowca wyścigowy.
Kariera.
Hodencq rozpoczął karierę w międzynarodowych wyścigach samochodowych w 2003 roku od startów w trzynastu wyścigach sezonu Formuły TR Pro Series FR 1600, gdzie jednak nie zdobywał punktów. W tym samym roku wystartował także gościnnie w Europejskiej Formuły 3000 z włoską ekipą GP Racing. Rok później w tej samej serii zdobył trzy punkty do klasyfikacji generalnej, w której uplasował się na jedenastej pozycji. W 2005 roku wystartował także w dwóch wyścigach sezonu Niemieckiej Formuły 3.

</doc>
<doc id="3215694" url="https://pl.wikipedia.org/wiki?curid=3215694" title="Rainmaker">
Rainmaker



</doc>
<doc id="3215696" url="https://pl.wikipedia.org/wiki?curid=3215696" title="Parafia Matki Bożej Częstochowskiej w Jabłonce">
Parafia Matki Bożej Częstochowskiej w Jabłonce

Parafia Matki Bożej Częstochowskiej w Jabłonce – parafia rzymskokatolicka należąca do dekanatu Grabownica, w archidiecezji przemyskiej.
Modrzewiowy kościół parafialny został wybudowany w latach 1936–1939 staraniem Antoniego Kraińskiego, właściciela ziemskiego w Jabłonce, według projektu Bogdana Tretera. Kościół jest w styl narodowym drewnianej architektury okresu międzywojennego, wzorowany na kościołach podhalańskich.

</doc>
<doc id="3215699" url="https://pl.wikipedia.org/wiki?curid=3215699" title="Allam Khodair">
Allam Khodair

Allam Khodair (ur. 15 maja 1981 roku w São Paulo) – brazylijski kierowca wyścigowy.
Kariera.
Khodair rozpoczął karierę w międzynarodowych wyścigach samochodowych w 2002 roku od startów w dziesięciu wyścigach sezonu Brazylijskiej Formule Renault 2.0, gdzie trzykrotnie stawał na podium, w tym raz na jego najwyższym stopniu. Z dorobkiem 133 punktów uplasował się na trzeciej pozycji w klasyfikacji generalnej. Rok później w tej samej serii był już mistrzem. W późniejszych latach Brazylijczyk pojawiał się także w stawce Brytyjskiej Formuły Renault, Europejskiej Formuły 3000, Stock Car Brasil, Pick Up Racing Brazil, Renault Super Clio Cup Brazil, A1 Grand Prix, GT3 Brasil Championship, Stock Car V8, Trofeo Linea Brasil, Brazilian Petrobras de Marcas Cup, Southamerican Championship, Brazilian Petrobras de Marcas Cup oraz FIA GT Series.

</doc>
<doc id="3215700" url="https://pl.wikipedia.org/wiki?curid=3215700" title="NGC 251">
NGC 251

NGC 251 (również PGC 2806 lub UGC 490) – galaktyka spiralna (Sc), znajdująca się w gwiazdozbiorze Ryb w odległości około 183 milionów lat świetlnych. Odkrył ją William Herschel 15 października 1784 roku.

</doc>
<doc id="3215701" url="https://pl.wikipedia.org/wiki?curid=3215701" title="Parafia Wniebowzięcia Najświętszej Maryi Panny w Tylawie">
Parafia Wniebowzięcia Najświętszej Maryi Panny w Tylawie

Parafia Wniebowzięcia Najświętszej Maryi Panny w Tylawie – parafia rzymskokatolicka znajdująca się w archidiecezji przemyskiej, w dekanacie Dukla.
Kościoły filialne znajdują się w Barwinku, Mszanie i Zyndranowej.

</doc>
<doc id="3215702" url="https://pl.wikipedia.org/wiki?curid=3215702" title="Sven Heidfeld">
Sven Heidfeld

Sven Heidfeld (ur. 25 października 1978 roku w Mönchengladbach) – niemiecki kierowca wyścigowy.
Kariera.
Heidfeld rozpoczął karierę w międzynarodowych wyścigach samochodowych w 1997 roku od startów w Niemieckiej Formule Renault oraz w Europejskim Pucharze Formuły Renault. W edycji niemieckiej z dorobkiem 108 punktów uplasował się na czternastej pozycji w klasyfikacji generalnej. W późniejszych latach Niemiec pojawiał się także w stawce Niemieckiej Formuły 3 Junior Trophy, Niemieckiej Formuły 3, Masters of Formula 3, Formuły Chrysler Euro Series, Europejskiej Formuły 3000 oraz Niemieckiego Pucharu Porsche Carrera.
Życie prywatne.
Sven jest bratem byłego kierowcy Formuły 1 Nicka Heidfelda.

</doc>
<doc id="3215703" url="https://pl.wikipedia.org/wiki?curid=3215703" title="Herb Barlinka">
Herb Barlinka

Herb Barlinka – jeden z symboli miasta Barlinek i gminy Barlinek w postaci herbu.
Wygląd i symbolika.
Herb przedstawia czerwonego orła na tarczy herbowej o srebrnym polu. Orzeł posiada białe przepaski na skrzydłach, a także złoty dziób i nogi. Tarczę herbową wieńczy pięciowieżowa czerwona corona muralis o prostej budowie z oknami i bramami. Pomiędzy murami a tarczą Oko opatrzności o białym konturze na czarnym tle. Herb przyozdabiają zielone szyszki świerkowe.
Herb nawiązuje do herbu założycieli miasta – margrabiów brandenburskich, szyszki symbolizują otaczającą miasto Puszczę Barlinecką.
Historia.
Na najstarszych pieczęciach widniał herb z bramą forteczną o trzech basztach, w bramie znajdował się orzeł. Od XV wieku już tylko sam orzeł. Szyszki świerkowe dodano w XVIII wieku.

</doc>
<doc id="3215704" url="https://pl.wikipedia.org/wiki?curid=3215704" title="Your Love (singel Nicole Scherzinger)">
Your Love (singel Nicole Scherzinger)

Your Love – pierwszy singel amerykańskiej artystki Nicole Scherzinger pochodzący z drugiego albumu piosenkarki "Big Fat Lie". Piosenka została wyprodukowana przez Teriusa "The-Dream" Nasha oraz Christophera "Tricky" Stewarta z pomocą Barta Schoudela. Oficjalnie singel wydano 30 maja 2014 roku z ramienia wytwórni Sony Music.
Historia.
Wraz z zakończeniem dziewiątej edycji brytyjskiej wersji X Factor, Scherzinger postanowiła skupić się na drugim albumie studyjnym. W marcu 2013 roku wydała singel "Boomerang" jako główny utwór z nowego wydawnictwa, jednakże sukces piosenki nie był zadowalający z powodu braku dostatecznej ilości grywania przez stacje radiowe (mimo to, utwór ten zajął miejsce w pierwszej dziesiątce notowania w Wielkiej Brytanii). Według Nicole, Will.i.am był głównym producentem albumu i współpracowali z takimi producentami i tekściarzami jak Afro Jack, Dallas Austin, Toby Gad czy Sandy Vee. Scherzinger mając w planie wydanie płyty w listopadzie miała wątpliwości co do uczestnictwa w kolejnej edycji X Factora, gdyż promocja wydawnictwa zbiegałaby się z odcinkami na żywo w studiu. W efekcie jednak Nicole została jurorem w 10. edycji programu jednocześnie wstrzymując się z zamiarem wydania drugiej płyty.
W lutym 2014 roku pojawiła się wiadomość, że Nicole Scherzinger podpisała wielomilionowy kontrakt z Sony Music oraz jej siostrzaną wytwórnią RCA Records. Przy drugim albumie Nicole współpracowała z duetem producentów The Dream i "Tricky" Stewartem, którzy są wyłącznymi producentami nowego wydawnictwa. 20 maja na swoim koncie społecznościowym Twitter, Nicole podała informację o tym, iż kręci teledysk do nowego singla na plaży w Malibu. Trzy dni później, artystka podała tytuł singla oraz datę premiery radiowej utworu. 29 maja całość utworu została zamieszczona na oficjalnym profilu Nicole na portalu SoundCloud.
Kompozycja.
"Your Love" to utwór w stylu dance i pop z elementami muzyki house. Piosenka zaczyna się beatem w stylu rave z towarzyszącym pianinem. W trakcie trwania zwrotek, Nicole odwołuje się do Michaela Tysona oraz M.C. Hammera. Refren piosenki głównie opiera się na powtarzaniu frazy "do-do-do-do-do".

</doc>
<doc id="3215705" url="https://pl.wikipedia.org/wiki?curid=3215705" title="Loïc Deman">
Loïc Deman

Loïc Deman (ur. 19 października 1977 roku w Brukseli) – belgijski kierowca wyścigowy.
Kariera.
Deman rozpoczął karierę w międzynarodowych wyścigach samochodowych w 2004 roku od startów w Formule Palmer Audi, FIA GT Championship oraz w Europejskiej Formule 3000. W Formule Palmer Audi z dorobkiem 101 punktów uplasował się na dziesiątej pozycji w klasyfikacji generalnej. W FIA GT Championship był 46. W późniejszych latach Belg pojawiał się także w stawce Le Mans Endurance Series, Le Mans Series, V de V Challenge Endurance Moderne, V de V Endurance, V de V Historic Endurance Challenge, Single-seater V de V Challenge, Euro Racecar NASCAR Touring Series oraz Belgian Racing Car Championship.

</doc>
<doc id="3215706" url="https://pl.wikipedia.org/wiki?curid=3215706" title="Loic Deman">
Loic Deman

Loïc Deman

</doc>
<doc id="3215708" url="https://pl.wikipedia.org/wiki?curid=3215708" title="Tomas Kostka">
Tomas Kostka

Tomáš Kostka

</doc>
<doc id="3215709" url="https://pl.wikipedia.org/wiki?curid=3215709" title="Team JVA">
Team JVA

Team JVA (od Team John Village Automotive) – brytyjski zespół wyścigowy, założony w 1980 roku przez byłego kierowcę wyścigowego Johna Village z bazą w Chesterfield w hrabstwie Derbyshire. W historii startów ekipa pojawiała się w stawce Formuły Vauxhall Lotus, Europejskiej Formuły 3000, Formuły Renault 2000 Masters, 3000 Pro Series, Międzynarodowej Formuły Master oraz A1 Grand Prix.

</doc>
<doc id="3215710" url="https://pl.wikipedia.org/wiki?curid=3215710" title="John Village Automotive">
John Village Automotive

Team JVA

</doc>
<doc id="3215712" url="https://pl.wikipedia.org/wiki?curid=3215712" title="Peter Boss">
Peter Boss

Peter Boss (ur. 29 sierpnia 1975 roku w Narragansett) – amerykański kierowca wyścigowy.
Kariera.
Boss rozpoczął karierę w międzynarodowych wyścigach samochodowych w 1997 roku od startów w trzech wyścigach edycji zimowej Formuły Vauxhall, gdzie jednak nie zdobywał punktów. W późniejszych latach Amerykanin pojawiał się także w stawce Barber Dodge Pro Series, Skip Barber Formula Dodge Southern Race Series, Skip Barber Southern Regional Series, Grand American Rolex Series, 24-godzinnego wyścigu Daytona, American Le Mans Series, European Le Mans Series, Europejskiej Formuły 3000 (siódma pozycja w 2003 roku), Porsche Supercup oraz 12-godzinnego wyścigu Sebring.

</doc>
<doc id="3215714" url="https://pl.wikipedia.org/wiki?curid=3215714" title="Fish Face">
Fish Face

Fish Face – album polskiego trębacza jazzowego Tomasza Stańki nagrany z dwoma perkusistami. Jednym z nich był amerykański muzyk Stu Martin, którego głównym instrumentem podczas tej sesji był jednak syntezator. Drugim perkusistą był Janusz Stefański.
Nagrania powstały w sierpniu 1973 w Studiu Polskiego Radia w Warszawie. Wszystkie utwory są kompozycjami Tomasza Stańki. Winylowy LP ukazał się w 1974 jako ósme z kolei wydawnictwo Klubu Płytowego Polskiego Stowarzyszenia Jazzowego (opatrzone napisem: płyta do użytku wewnętrznego). Wydawcą było Polskie Stowarzyszenie Jazzowe, płytę wyprodukowały Polskie Nagrania z numerem Z-SX 0562 i Z-SXL 0562) (numery matryc: Z-S-3 XW-562 a, Z-S-3 XW-562 b).

</doc>
<doc id="3215715" url="https://pl.wikipedia.org/wiki?curid=3215715" title="Joel Nelson">
Joel Nelson

Joel Nelson (ur. 7 grudnia 1981 roku w Reno) – amerykański kierowca wyścigowy.
Kariera.
Nelson rozpoczął karierę w międzynarodowych wyścigach samochodowych w 2002 roku od startów w klasie GT SCCA World Challenge, USAC Formula Russell Championship Series, FF2000 Zetec Championship oraz w Formule Palmer Audi. W Formule Palmer Audi z dorobkiem 216 punktów uplasował się na drugiej pozycji w klasyfikacji generalnej. W SCCA World Challenge był 24. W późniejszych latach Amerykanin pojawiał się także w stawce Brytyjskiej Formuły 3 oraz Europejskiej Formuły 3000. W Euro Formuła 3000 w 2003 roku dwukrotnie stawał na podium. Uzbierane dwanaście punktów dało mu siódme miejsce w końcowej klasyfikacji kierowców.

</doc>
<doc id="3215716" url="https://pl.wikipedia.org/wiki?curid=3215716" title="Kaplica Cichej Nocy">
Kaplica Cichej Nocy

Kaplica Cichej Nocy, Stille-Nacht-Kapelle – kaplica położona w miejscowości Oberndorf bei Salzburg, w Austrii, w kraju związkowym Salzburg i poświęcona kolędzie "Cicha noc" oraz jej autorom: twórcy tekstu Josephowi Mohrowi i kompozytorowi Franzowi Gruberowi. Kaplica stoi w miejscu dawnego kościoła św. Mikołaja, w którym kolęda została wykonana po raz pierwszy w dniu 24 grudnia 1818.
Historia.
Kościół św. Mikołaja był uszkadzany kilka razy od 1890 roku przez rzekę Salzach, przede wszystkim w 1899 roku, kiedy to zalała dużą część miasta i dzielnicę Altach. To doprowadziło do decyzji o odbudowie kościoła około 800 metrów dalej od pierwotnej lokalizacji wzdłuż nurtu rzeki. Nie przeprowadzono jednak remontu uszkodzonego kościoła z dwóch powodów: po pierwsze obawiano się kosztów odbudowy i ponownego ryzyka podtopienia, po drugie w 1906 roku w centrum miasta budowany był już nowy kościół parafialny. Kościół św. Mikołaja w 1913 roku został zburzony i w historycznym miejscu pierwszego wykonania kolędy pozostał tylko gruz. Setna rocznica powstania kolędy była obchodzona w grudniu 1918 roku zaraz po I wojnie światowej. Mieszkańcy ufundowali wtedy pomnik poświęcony autorom tej kolędy. W 1924 roku zdecydowano o zbudowaniu Gedächtniskapelle, lecz trudne warunki gospodarcze opóźniły budowę. Budowa została zakończona w dniu 15 sierpnia 1937 roku. Od tego czasu kaplica stała się widocznym symbolem kolędy. W dniu 24 grudnia w kaplicy śpiewana jest "Cicha noc".

</doc>
<doc id="3215717" url="https://pl.wikipedia.org/wiki?curid=3215717" title="Jean de Pourtalès">
Jean de Pourtalès

Jean de Pourtales

</doc>
<doc id="3215718" url="https://pl.wikipedia.org/wiki?curid=3215718" title="Rafael Sperafico">
Rafael Sperafico

Rafael Sperafico (ur. 22 kwietnia 1981 roku w Toledo, zm. 9 grudnia 2007 roku w Interlagos) – brazylijski kierowca wyścigowy.
Kariera.
Sperafico rozpoczął karierę w międzynarodowych wyścigach samochodowych w 2000 roku od startów w Barber Dodge Pro Series. Z dorobkiem pięciu punktów uplasował się na 23 pozycji w klasyfikacji generalnej. Dwa lata później zdobył tytuł wicemistrza tej serii. W późniejszych latach Brazylijczyk pojawiał się także w stawce Europejskiej Formuły 3000, Stock Car Brasil, Renault Super Clio Cup Brazil oraz Pick Up Racing Brazil.
Śmierć.
9 grudnia 2007 roku Sperafico brał udział w wyścigu Stock Car Brasil na torze Autódromo José Carlos Pace w Interlagos. Podczas szóstego okrążenia wyścigu Brazylijczyk stracił kontrolę nad bolidem i z wysoką prędkością uderzył w barierę po zewnętrznej stronie pierwszego zakrętu toru. Sperafico zginął na miejscu z powodu poważnych urazów głowy.

</doc>
<doc id="3215721" url="https://pl.wikipedia.org/wiki?curid=3215721" title="Welicoruss">
Welicoruss

Welicoruss to zespół z brzmieniem Symfonicznego black metalu / Pagan metalu z Nowosybirska, miasta na Syberii, w Rosji.
Pomysł.
Nazwa zespołu, "Welicoruss", ma historyczne konotacje, wywodzące się od nazwy północno-wschodniej części dawnej Rosji. Nazwa ta jest również odniesieniem do rewolucjonisty rosyjskiego, Czernyszewskiego. Chociaż brzmienie zespołu i jego duch są niewątpliwie black metalowe, z jego ciemną stroną i intensywnością, Welicoruss prezentuje w swoich kompozycjach również wysoką jakość produkcji, tradycyjne melodie ludowe oraz elementy symfoniczne. Teksty piosenek, koncepcja i ideologia są inspirowane tradycją starożytnej Rusi, pogańskim dziedzictwem oraz filozofią transcendentalną.
Historia.
Powstanie.
Początkowo założony przez Aleksieja Boganowa w 2002 roku jako solowy projekt, gdzie kilka pierwszych demo było własnej produkcji, zanim w 2006 roku powstał pełny zespół. Ich pierwszy album, zatytułowany "WinterMoon Symphony", został wydany w 2008 roku, a drugi, "Apeiron" niedługo później, w 2009 roku. Oba albumy zostały wyprodukowne przez główną rosyjską wytwórnię CD-Maximum, po czym zespół zerwał z nią kontrakt w 2009 roku.
Wczesne lata.
Teledysk do piosenki "Blizzard"" został puszczony w obieg na YouTube latem 2008 roku, a także Welicoruss zagrali na jednej scenie między innymi, z Gorgoroth, Moonspell, Samael i Cynic na festiwalu Metal Heads Mission tego samego roku. Zespół pojawił się w 47 numerze rosyjskiej publikacji „Dark City Magazine”, zapewniając sobie rozpoznawalność. Od 11 kwietnia do 24 maja 2009 roku zespół zagrał swoją pierwszą trasę koncertową w szesnastu różnych miastach w całej Rosji, nazwaną "WinterMoon Symphony Tour". Zespół występował również z legendarną nordycką grupą black metalową Helheim w 2009 roku.
Dalsze lata.
31 lipca 2011 roku grupa wydała darmowy internetowy singiel zatytułowany "Kharnha", który składał się z trzech nowych piosenek, intro oraz utworu tytułowego w wersji z orkiestrą. Ta produkcja ukazała zespół w nieco innym świetle, w bardziej melodyjnym stylu i z bardziej zintegrowanym procesem pisarskim.
12 grudnia 2011 roku Welicoruss zaprezentowała swój nowy teledysk do utworu "Kharnha" w "Rock City Club" w Nowosybirsku. Video zostało nakręcone przez "Imperium Studios" pod kierunkiem Aleksandra Curupa i Aleksandra Siemko i ukazuje klasyczne rosyjsko-skandynawskie tematy z udziałem grupy rekonstrukcji historycznej "Steel Fist" oraz modelki Sofiji Sonador. 
W listopadzie 2012 r. nowy videoclip “"Sons of the North"” ("Synowie Północy") został opublikowany na YouTube. Wyreżyserowany przez Aleksieja Boganova i nakręcony przez studio "EYE Cinema", opowiada o człowieku, który przypadkowo obudził synów północy. Ci, zabici przez wiedźmę, teraz szukają zemsty.
2014 i dalej.
W roku 2013 założyciel zespołu Aleksiej Boganow zdał sobie sprawę, że Welicoruss osiągnęła maksimum możliwości w zachodniej części Rosji. Brak infrastruktury i duże koszty podróży opóźniały dalszy rozwój zespołu. Spowodowało to, że jesienią 2013 roku przeniósł się do Pragi i tam postanowił zebrać nowy skład. Wkrótce serbski gitarzysta Gojko Marić, czeski perkusista David Urban i rosyjski basista Dmitrij Żychariewicz dołączyli do Welicoruss, tym samym czyniąc ich zespołem międzynarodowym. 
W 2014 zespół występuje na koncertach Arkony w Pradze i Brnie oraz uczestniczy w festiwalach “"Made of Metal"” i “"Under the Dark Moon"” w Czechach, i także w festiwalu “"Słowiańska Noc Folk-Metalowa"” w Brennej w Polsce.
Album "Az esm" ("Jestem" w starym języku rosyjskim) został wydany w styczniu 2015 roku.
Dyskografia.
Demo.
2002: "WinterMoon Symphony" własnej produkcji 
2004: "WinterMoon Symphony" wersja druga, własnej produkcji 
Albumy studyjne.
2008: "WinterMoon Symphony" LP, wytwórnia CD-Maximum 
2009: "Apeiron" LP, wytwórnia CD-Maximum 
2011: "Kharnha" EP, własnej produkcji, do pobrania za darmo 
2015: "Az Esm" LP, własnej produkcji
Kompilacje.
2002: "Siberian xXx-Treme 2" (WinterMoon Symphony, cz. 2) 
2006: "Agarta. Young rock of Siberia." - (Mermaid) 
2007: "Siberian Death Metal" - (Apeiron) 
Videografia.
2007: "Slavonic Power" (WCG) 
2008: "Blizzard" (WCG) 
2009: "Slava Rusi" (WCG) 
2011: "Kharnha" (Imperium Studio) 
2012: "Sons of the North" (EYE Cinema)

</doc>
<doc id="3215723" url="https://pl.wikipedia.org/wiki?curid=3215723" title="Yauyupe">
Yauyupe

Yauyupe – gmina ("municipio") w południowym Hondurasie, w departamencie El Paraíso. W 2010 roku zamieszkana była przez ok. 1,5 tys. mieszkańców. Siedzibą administracyjną jest miejscowość Yauyupe.
Położenie.
Gmina położona jest w zachodniej części departamentu. Graniczy z:
Miejscowości.
Według Narodowego Instytutu Statystycznego Hondurasu na terenie gminy położone były następujące miejscowości:

</doc>
<doc id="3215727" url="https://pl.wikipedia.org/wiki?curid=3215727" title="Maja Kokervhake">
Maja Kokervhake

Maja Kokervhake (alb. "Maja Kokervhake") – szczyt górski w Górach Północnoalbańskich (alb. "Prokletije") na Półwyspie Bałkańskim. Położony jest w Parku Narodowym Thethit. Główny wierzchołek ma wysokości 2508 m n.p.m. Jest otoczone przez kilka szczytów. Między innymi Maja e Jezercës (2694 m n.p.m.), Maja Hekurave (2625 m n.p.m.), Maja Shnikut (2554 m n.p.m.), Maja Radohimës (2570 m n.p.m.), Maja e Malësores (2490 m n.p.m.), Maja Bojs (2461 m n.p.m.).

</doc>
<doc id="3215728" url="https://pl.wikipedia.org/wiki?curid=3215728" title="Kalnyk (obwód zakarpacki)">
Kalnyk (obwód zakarpacki)

Kalnyk (ukr. Кальник) – wieś na Ukrainie w rejonie mukaczewskim obwodu zakarpackiego.
Geografia.
Miejscowość położona 17 km na północny zachód od Mukaczewa. 
Historia.
Wieś założona w 1 połowie XV wieku, po raz pierwszy wzmiankowana w 1557 roku. W 1894 roku znana pod węgierską nazwą "Beregsárrét". Przed traktatem w Trianon wchodziła w skład komitatu Bereg Królestwa Węgier.
W 1910 roku liczyła 1265 mieszkańców: 945 Rusinów, 269 Niemców, 33 Węgrów. Większość mieszkańców była wyznania greckokatolickiego 963, 273 mojżeszowego, a 29 rzymskokatolickiego.

</doc>
<doc id="3215731" url="https://pl.wikipedia.org/wiki?curid=3215731" title="Nicolas Saboly">
Nicolas Saboly

Nicolas Saboly (ur. 30 stycznia 1614 w Monteux, zm. 25 lipca 1675 w Awinionie) – francuski poeta i kompozytor.
Ksiądz i organista związany z katedrami w Carpentras (1639-1643), Arles (1643-1646), Aix-en-Provence (1652-1655) i Nîmes (1659). Od roku 1668 aż do śmierci posługę kapłańską sprawował w Awinionie. Jest autorem słów słynnych "Noëls" ("Kolędy") ściśle związanych z prowansalskim folklorem i odznaczających się dużym bogactwem językowym. Początkowo teksty tych kolęd były wydawane bez nut, gdyż Saboly pisał je na ogół do powszechnie znanych melodii. Skomponował także dwie msze polifoniczne i dwa motety.

</doc>
<doc id="3215735" url="https://pl.wikipedia.org/wiki?curid=3215735" title="Maja Bojs">
Maja Bojs

Maja Bojs (alb. "Maja Bojs") – szczyt górski w Górach Północnoalbańskich (alb. "Prokletije") na Półwyspie Bałkańskim. Położony jest w Parku Narodowym Thethit. Główny wierzchołek ma wysokości 2461 m n.p.m. Jest otoczone przez kilka szczytów. Między innymi Maja e Jezercës (2694 m n.p.m.), Maja Kokervhake (2508 m n.p.m.), Maja Shnikut (2554 m n.p.m.), Maja Fortit (2340 m n.p.m.), Maja Koprishtit (2554 m n.p.m.), Maja Shkurt (2499 m n.p.m.). Położony jest niedaleko granicy z Czarnogórą ponad doliną Buni i Jezierce, w której znajduje się sześć jezior z największym położonym na wysokości 1792 m n.p.m. Liqeni i Madh i Buni Jezerce.

</doc>
<doc id="3215738" url="https://pl.wikipedia.org/wiki?curid=3215738" title="FK Astana 1964">
FK Astana 1964



</doc>
<doc id="3215744" url="https://pl.wikipedia.org/wiki?curid=3215744" title="Puchar Europy Mistrzyń Krajowych siatkarek (1975/1976)">
Puchar Europy Mistrzyń Krajowych siatkarek (1975/1976)

Puchar Europy Mistrzyń Krajowych 1976 – 16. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Eupen
Tabela
Wyniki

</doc>
<doc id="3215745" url="https://pl.wikipedia.org/wiki?curid=3215745" title="Dojrzewanie (ujednoznacznienie)">
Dojrzewanie (ujednoznacznienie)



</doc>
<doc id="3215746" url="https://pl.wikipedia.org/wiki?curid=3215746" title="Wolfgang Klein">
Wolfgang Klein

Wolfgang Klein (ur. 12 listopada 1952 roku w Saarbrücken) – niemiecki kierowca wyścigowy.
Kariera.
Klein rozpoczął karierę w międzynarodowych wyścigach samochodowych w 1976 roku od startów w dwóch wyścigach sezonu Europejskiej Formuły 3, gdzie raz stanął na podium. Z dorobkiem czterech punktów uplasował się tam na trzynastej pozycji w klasyfikacji generalnej. Cztery lata później był dziewiętnasty. W późniejszych latach Niemiec pojawiał się także w stawce Niemieckiej Formuły 3, Brytyjskiej Formuły 3 BRDC Vandervell, Renault 5 Turbo Eurocup, Europejskiej Formuły 2, Ford Puma Cup Germany, SEAT Leon Supercopa Germany oraz Renault Clio Cup Central Europe.
W Europejskiej Formule 2 Niemiec wystartował podczas wyścigu na Nürburgringu w sezonie 1982. Wyścigu jednak nie ukończył.

</doc>
<doc id="3215748" url="https://pl.wikipedia.org/wiki?curid=3215748" title="Puchar Europy Mistrzyń Krajowych siatkarek (1976/1977)">
Puchar Europy Mistrzyń Krajowych siatkarek (1976/1977)

Puchar Europy Mistrzyń Krajowych 1977 – 17. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Izmir
Tabela
Wyniki

</doc>
<doc id="3215749" url="https://pl.wikipedia.org/wiki?curid=3215749" title="Juan María Traverso">
Juan María Traverso

Juan María „El Flaco” Traverso (ur. 28 grudnia 1950 roku w Ramallo) – argentyński kierowca wyścigowy i rajdowy.
Kariera.
Traverso rozpoczął karierę w międzynarodowych wyścigach samochodowych w 1971 roku od startów w Turismo Carretera Argentina, gdzie jednak nie zdobywał punktów. W kolejnych latach startów w tej serii zdobył pięć tytułów mistrzowskich. W późniejszych latach Argentyńczyk pojawiał się także w stawce Europejskiej Formuły 2, TC2000 Argentina, Południowoamerykańskiej Formuły 2, Turismo Nacional (TN) Argentina, Top Race Argentina oraz Italian Gran Turismo.
W Europejskiej Formule 2 Argentyńczyk wystartował w dwunastu wyścigach sezonu 1979 w samochodzie March 792. Z dorobkiem trzech punktów uplasował się na osiemnastej pozycji w klasyfikacji generalnej.

</doc>
<doc id="3215750" url="https://pl.wikipedia.org/wiki?curid=3215750" title="Juan Maria Traverso">
Juan Maria Traverso

Juan María Traverso

</doc>
<doc id="3215751" url="https://pl.wikipedia.org/wiki?curid=3215751" title="Osvaldo López">
Osvaldo López

Osvaldo Abel „Cocho” López (ur. 2 grudnia 1947 roku w Buenos Aires) – argentyński kierowca wyścigowy.
Kariera.
López rozpoczął karierę w międzynarodowych wyścigach samochodowych w 1971 roku od gościnnych startów w F1 Mecanica Argentina, gdzie jednak raz stanął na podium. W późniejszych latach Argentyńczyk pojawiał się także w stawce Europejskiej Formuły 2, TC2000 Argentina, Turismo Nacional (TN) Argentina, Południowoamerykańskiej Formuły 2, Turismo Carretera Argentina, IMSA Exxon Supreme GT Series oraz South American Supertouring Championship.
W Europejskiej Formule 2 Argentyńczyk wystartował w czterech ostatnich wyścigach sezonu 1979 w samochodzie March 792. Dwukrotnie wyścig kończył na dziewiątej pozycji oraz dwukrotnie nie osiągał linii mety.

</doc>
<doc id="3215752" url="https://pl.wikipedia.org/wiki?curid=3215752" title="Osvaldo Lopez">
Osvaldo Lopez

Osvaldo López

</doc>
<doc id="3215754" url="https://pl.wikipedia.org/wiki?curid=3215754" title="Osvaldo Abel López">
Osvaldo Abel López

Osvaldo López

</doc>
<doc id="3215755" url="https://pl.wikipedia.org/wiki?curid=3215755" title="Carlo Giorgio">
Carlo Giorgio

Carlo Giorgio (ur. 6 stycznia 1948 roku w Rzymie) – włoski kierowca wyścigowy.
Kariera.
Giorgio rozpoczął karierę w międzynarodowych wyścigach samochodowych w 1969 roku od startów w Włoskiej Formule 850, gdzie jednak nie zdobywał punktów. W późniejszych latach Włoch pojawiał się także w stawce Włoskiej Formuły 3, Brytyjskiej Formuły 3 BARC Forward Trust, Brytyjskiej Formuły 3 BRSCC John Player, Europejskiej Formuły 2, Brytyjskiej Formuły 1, World Challenge for Endurance Drivers oraz Spanish Prototype Open Championship.
W Europejskiej Formule 2 Włoch startował w latach 1974-1975, 1977-1979. Jednak wynikiem punktowym może się poszczycić jedynie w 1975 roku. Wówczas z dorobkiem trzech punktów uplasował się na 22 pozycji w klasyfikacji generalnej.

</doc>
<doc id="3215756" url="https://pl.wikipedia.org/wiki?curid=3215756" title="Beast Boy (postać fikcyjna)">
Beast Boy (postać fikcyjna)



</doc>
<doc id="3215758" url="https://pl.wikipedia.org/wiki?curid=3215758" title="Arie Luyendijk">
Arie Luyendijk

Arie Luyendyk

</doc>
<doc id="3215759" url="https://pl.wikipedia.org/wiki?curid=3215759" title="Pure Shores">
Pure Shores

„Pure Shores” (w Stanach Zjednoczonych wydany jako „Pure Shores (Out of Reach)”) – singel brytyjskiego zespołu All Saints, który został wydany 14 lutego 2000 roku przez London Records. Pierwszy singel z albumu "Saints &amp; Sinners".

</doc>
<doc id="3215760" url="https://pl.wikipedia.org/wiki?curid=3215760" title="Pure Shores (Out of Reach)">
Pure Shores (Out of Reach)



</doc>
<doc id="3215761" url="https://pl.wikipedia.org/wiki?curid=3215761" title="Wastelands">
Wastelands

„Wastelands” – singel amerykańskiego zespołu Linkin Park, który został wydany 2 czerwca 2014 roku przez Warner Bros. Records. Jest to trzeci singel z albumu "The Hunting Party".

</doc>
<doc id="3215762" url="https://pl.wikipedia.org/wiki?curid=3215762" title="BRM P30">
BRM P30



</doc>
<doc id="3215763" url="https://pl.wikipedia.org/wiki?curid=3215763" title="Colin Frake on Fire Mountain">
Colin Frake on Fire Mountain

Colin Frake on Fire Mountain – ścieżka dźwiękowa do książki o tym samym tytule przygotowana przez amerykańską wytwórnię Two Steps from Hell. Ścieżka dźwiękowa została wydana 1 lipca 2014.
Lista utworów.
Źródło: CD Baby

</doc>
<doc id="3215764" url="https://pl.wikipedia.org/wiki?curid=3215764" title="Na barykadzie rokędrola">
Na barykadzie rokędrola

Na barykadzie rokędrola – kompilacja zespołu Big Cyc, wydana w 2009 roku przez Narodowe Centrum Kultury, jako dodatek do książki pod tym samym tytułem. Książka, mająca formę wywiadu-rzeki z członkami zespołu, miała w zamierzeniu rozpocząć serię „Biblioteka Polskiego Rocka”.
Na płycie gościnnie wystąpili Marek Szajda „Maras” (gitara) i Piotr Sztajdel „Gadak” (instrumenty klawiszowe).

</doc>
<doc id="3215766" url="https://pl.wikipedia.org/wiki?curid=3215766" title="Fillipo Niccolini">
Fillipo Niccolini

Fillipo Niccolini (ur. 29 stycznia 1954 roku we Florencji) – włoski kierowca wyścigowy.
Kariera.
Niccolini rozpoczął karierę w międzynarodowych wyścigach samochodowych w 1976 roku od startów w Trofeo Alfasud Italia oraz w Europejskiej Formule 2. W Trofeo Alfasud Italia pięciokrotnie zwyciężał. Uzbierane 57 punktów pozwoliło mu zdobyć tytuł mistrza serii. W późniejszych latach Włoch pojawiał się także w stawce Włoskiej Formuły 3 oraz Europejskiej Formuły 3.
W Europejskiej Formule 2 Włoch pojawiał się na liście startowej w latach 1976 i 1979. W pierwszym sezonie startów wystartował trzykrotnie, jednak nigdy nie plasował się w czołowej szóstce premiującej zdobycie punktów. Trzy lata później został zgłoszony jedynie do wyścigu na torze Mugello Circuit, jednak w nim nie wystartował.

</doc>
<doc id="3215767" url="https://pl.wikipedia.org/wiki?curid=3215767" title="Jezuologia">
Jezuologia



</doc>
<doc id="3215768" url="https://pl.wikipedia.org/wiki?curid=3215768" title="AirExplore">
AirExplore

AirExplore – słowacka linia lotnicza wykonująca połączenia czarterowe, z siedzibą w Bratysławie. Powstała w 2008 roku jako SlovExplore. W roku 2010 zmieniła nazwę na obecną.
W sezonie letnim 2014 dwie maszyny tego przewoźnika są leasingowane przez Ryanair i wykonują loty dla tej linii.
W sezonie letnim 2017 trzy maszyny tego przewoźnika są leasingowane przez Travel Service i wykonują loty dla tej linii m.in. z baz w porcie lotniczym Katowice-Pyrzowice oraz porcie lotniczym Bratysława.
Flota.
Stan na dzień 1 sierpnia 2017.

</doc>
<doc id="3215771" url="https://pl.wikipedia.org/wiki?curid=3215771" title="SlovExplore">
SlovExplore



</doc>
<doc id="3215774" url="https://pl.wikipedia.org/wiki?curid=3215774" title="Christmas with Friends">
Christmas with Friends

Christmas with Friends – trzeci album studyjny szwedzkiego piosenkarza Månsa Zelmerlöwa, a jednocześnie pierwszy w karierze świąteczny album artysty, wydany 15 listopada 2010 przez Warner Music Sweden. Album powstał we współpracy ze sklepem ICA market. Środki ze sprzedaży albumu miały być przeznaczone na cele charytatywne. Producentem wydawnictwa jest Peter Nordahl.
Do promocji albumu zostały wydane dwa single w formacie „December”, który został wydany 22 listopada 2010 oraz „Vit som en snö z udziałem Pernilli Andersson ten zaś z kolei ukazał się 29 listopada 2010. Materiały wideo do singli zostały udostępnione na oficjalnym kanale wytwórni artysty Warner Music Sweden na YouTube.
Lista utworów.
Źródło: Discogs

</doc>
<doc id="3215775" url="https://pl.wikipedia.org/wiki?curid=3215775" title="Kära vinter">
Kära vinter

Kära vinter – czwarty album studyjny szwedzkiego piosenkarza Månsa Zelmerlöwa, wydany 19 grudnia 2011 przez Warner Music Sweden.
Lista utworów.
Źródło: Discogs

</doc>
<doc id="3215776" url="https://pl.wikipedia.org/wiki?curid=3215776" title="Barcelona Sessions">
Barcelona Sessions

Barcelona Sessions – piąty album studyjny szwedzkiego piosenkarza Månsa Zelmerlöwa, wydany 5 lutego 2014 przez Warner Music Sweden i Metronome Records w Szwecji. Album osiągnął trzecią pozycję na szwedzkim notowaniu najlepiej sprzedających się albumów w 2015 roku. Wydawnictwo promowały trzy single – Broken Parts, Beautiful Life oraz Run For Your Life. Single nie były notowane na listach przebojów. Jak w przypadku wcześniejszego albumu MZW twórcą tekstów do wszystkich utworów znajdujących się na krążku był Måns Zelmerlöw.

</doc>
<doc id="3215778" url="https://pl.wikipedia.org/wiki?curid=3215778" title="Pernilla Andersson">
Pernilla Andersson

Pernilla Andersson, właśc. Pernilla Maria Theresa Andersson Dregen (ur. 10 grudnia 1974 w Sztokholmie) – szwedzka piosenkarka.
Kariera muzyczna.
Pernilla Andersson rozpoczęła swoją karierę muzyczną w 1999 roku, kiedy to wydała swój debiutancki album, zatytułowany "My Journey", którego była także współproducentką.
W latach 2002–2006 wzięła udział w nagrywaniu partii wokalnych na płyty innych artystów, takich jak m.in. Svante Thuresson (album "Nya kickar" z 2002, którego była też producentką), Club 8 ("Saturday Night Engine" z 2003), The Legends ("He Knows The Sun" z 2005) oraz Di Leva ("Hoppets röst" i "Mantra Miracles" z 2006).
W 2004 roku wydała swój drugi album studyjny, zatytułowany "Cradlehouse". W 2007 roku premierę miała jej trzecia płyta studyjna pt. "Baby Blue", na której znalazł się m.in. singiel „Scary Ordinary”. W 2007 roku wzięła udział w nagraniu albumu Svante Thuressona pt. "Svante Thuresson &amp; Vänner", na potrzeby którego nagrała piosenkę „Blå vägen hem”.
W 2008 roku piosenkarka wyprodukowała i wydała swój czwarty krążek, zatytułowany "Gör dig till hund", zaś w 2009 roku ukazała się jej kolejna płyta pt. "Ashbury Apples".
W 2010 roku nawiązała współpracę z Månsem Zelmerlöwem, z którym nagrała utwór „Vit som en snö” będący singlem pochodzącym ze świątecznej płyty piosenkarza pt. "Christmas with Friends". W tym samym roku wydała swój nowy album studyjny pt. "Ö", który w 2011 roku ukazał się w reedycji wzbogaconej o cztery dodatkowe piosenki. Jedną z nich został utwór „Desperados”, z którym piosenkarka wzięła udział w krajowych eliminacjach eurowizyjnych "Melodifestivalen 2011". 5 lutego wystąpiła w pierwszym półfinale selekcji i zakwalifikowała się do rundy „drugiej szansy”, w którym jednak przegrała pojedynek z The Moniker, przez co nie awansowała do finału. W sierpniu została jurorką w pierwszej edycji programu "True Talent" emitowanego w telewizji TV3.
W 2012 roku premierę miała jej nowa płyta studyjna, zatytułowana "Det är en spricka i allt det är så ljuset kommer in".
W listopadzie 2015 roku ogłoszono, że Andersson zakwalifikowała się do stawki konkursowej krajowych eliminacji eurowizyjnych "Melodifestivalen 2016", do których zgłosiła się z utworem „Mitt guld”. 6 lutego 2016 wystąpiła w pierwszym półfinale selekcji i zajęła ostatecznie ostatnie, szóste miejsce, przez co nie awansowała do finału. 4 marca premierę miał jej ósmy album studyjny, zatytułowany "Tiggrinnan".
Życie prywatne.
Pod koniec lipca 2009 roku wyszła za mąż za gitarzystę Andreasa „Dregena” Tyrone Svenssona. Na początku stycznia 2013 roku para doczekała się syna Sixtena. 1 czerwca 2015 roku para ogłosiła separację.

</doc>
<doc id="3215779" url="https://pl.wikipedia.org/wiki?curid=3215779" title="Warp Brothers">
Warp Brothers

Warp Brothers – niemiecki duet muzyki elektronicznej utworzony w 1999 roku przez Olivera Goedicke’a i Jürgena Dohra.

</doc>
<doc id="3215780" url="https://pl.wikipedia.org/wiki?curid=3215780" title="Marcjan Giedroyć (zm. 1649)">
Marcjan Giedroyć (zm. 1649)

Marcjan (Marcin) Giedroyć herbu Hippocentaurus (zm. 1649) – marszałek Trybunału Głównego Wielkiego Księstwa Litewskiego w 1634 roku, sędzia ziemski wileński w latach 1642-1649, podsędek wileński w latach 1634-1642, podstoli połocki w 1613 roku.
Był elektorem Władysława IV Wazy z województwa połockiego w 1632 roku.
Był wyznawcą kalwinizmu.

</doc>
<doc id="3215782" url="https://pl.wikipedia.org/wiki?curid=3215782" title="Puchar Europy Mistrzyń Krajowych siatkarek (1977/1978)">
Puchar Europy Mistrzyń Krajowych siatkarek (1977/1978)

Puchar Europy Mistrzyń Krajowych 1978 – 18. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Rheine
Tabela
Wyniki

</doc>
<doc id="3215784" url="https://pl.wikipedia.org/wiki?curid=3215784" title="Deirdre Lovejoy">
Deirdre Lovejoy

Deirdre Lovejoy (ur. 30 czerwca 1962 w Abilene) – amerykańska aktorka. Występowała w serialu telewizyjnym stacji HBO "Prawo ulicy" jako Rhonda Pearlman.

</doc>
<doc id="3215786" url="https://pl.wikipedia.org/wiki?curid=3215786" title="Kontrewers (Czołowo)">
Kontrewers (Czołowo)

Kontrewers – część wsi Czołowo w Polsce, położona w województwie kujawsko-pomorskim, w powiecie radziejowskim, w gminie Radziejów. Wchodzi w skład sołectwa Czołowo.
W latach 1975–1998 Kontrewers administracyjnie należał do województwa włocławskiego.
Pochodzenie nazwy.
Profesor K. Rymut w Nazwach miejscowych Polski tłumaczy pochodzenie od określenia kontrowers to jest długoletni spór, szczególnie graniczny, sprawa graniczna, sporna część gruntu, o którą toczy się sprawa.

</doc>
<doc id="3215787" url="https://pl.wikipedia.org/wiki?curid=3215787" title="Wiecznie żywy (album)">
Wiecznie żywy (album)

Wiecznie żywy – kompilacyjna płyta zespołu Big Cyc, wydana w 2013 roku przez Universal Music dla uczczenia 25-lecia grupy. Oprócz znanych piosenek zawiera także premierowy utwór „Słoiki”, a także, nagraną w 2010 roku, piosenkę „Warto rozmawiać”. 

</doc>
<doc id="3215790" url="https://pl.wikipedia.org/wiki?curid=3215790" title="Sarò libera (singel)">
Sarò libera (singel)

Sarò libera – singel Emmy Marrone, wydany 2 września 2011, pochodzący z albumu o tym samym tytule. Utwór napisali i skomponowali Carlo Rizioli i Saverio Grandi, a za produkcję odpowiadał Dado Parisini.
Singel trafił na 4. miejsce na oficjalnej włoskiej liście sprzedaży i sprzedał się w nakładzie ponad 15 tysięcy kopii, za co otrzymał złoty certyfikat.
Teledysk towarzyszący przebojowi został wyreżyserowany przez Alberto Puliafito i wyprodukowany przez firmę "Fulvio Nebbia per IK Produzioni snc", a jego premiera odbyła się 2 września 2011 w serwisie YouTube.

</doc>
<doc id="3215791" url="https://pl.wikipedia.org/wiki?curid=3215791" title="Samuel Komorowski">
Samuel Komorowski



</doc>
<doc id="3215792" url="https://pl.wikipedia.org/wiki?curid=3215792" title="Brisbane City">
Brisbane City

Brisbane City – australijski zespół rugby union z siedzibą w Brisbane utworzony w 2014 roku przez Queensland Rugby Union w celu uczestniczenia w National Rugby Championship, jeden z dwóch zespołów reprezentujących stan w tych rozgrywkach.
Historia.
Rozwój rugby w Brisbane jest nierozerwalnie związany z rozwojem tego sportu w Queensland. Jeszcze przed powstaniem "Northern Rugby Union", który przekształcił się w następnie w Queensland Rugby Union, kluby z Brisbane łączyły siły, by stworzyć reprezentację miasta, a pierwszy taki mecz odbył się 17 sierpnia 1878 roku. Zespół ten stawał zarówno przeciw drużynom z innych miast, jak Charters Towers czy Toowoomba, jak i reprezentacjom – Nowej Zelandii, Fidżi czy British and Irish Lions. Po ponownym założeniu Queensland Country Rugby Union w roku 1965 miasto rozgrywało coroczny pojedynek przeciwko reszcie stanu.
Drużyna powstała po ogłoszeniu utworzenia National Rugby Championship jako jedna z dziewięciu uczestniczących w inauguracyjnym sezonie rozgrywek, a za jej zorganizowanie odpowiedzialność wziął Queensland Rugby Union, by nie obarczać ryzykiem poszczególnych klubów bądź podzwiązków. Szkoleniowcem zespołu został Nick Stiles, trener formacji młyna Reds. Skład został ogłoszony 1 sierpnia 2014 roku, a kapitanem zespołu został mianowany Curtis Browning. Stiles powrócił w tej roli także na drugi sezon, a kapitanem został Liam Gill. Kapitanem w ogłoszonym 15 sierpnia 2016 roku składzie został Sam Talakai, trenerem został natomiast mianowany szkoleniowiec Sunnybank, Rod Seib. W kolejnym roku drużynę przejął trener UQ Rugby Football Club, Mick Heenan, a kapitanem został Andrew Ready.
Stadion.
Domowe mecze zespołu były rozgrywane na Ballymore Stadium, który był też bazą treningową, zaś jedno ze spotkań inauguracyjnego sezonu odbyło się na Suncorp Stadium jako wstęp do meczu o Bledisloe Cup. Wszystkie cztery spotkania kolejnych dwóch sezonów odbyły się na Ballymore, w czwartym natomiast także na stadionach lokalnych klubów z Brisbane.
Stroje.
Zawodnicy przywdziewają żółto-niebieskie stroje z herbem przedstawiającym ratusz w Brisbane w wielkiej literze Q.
Składy.
Skład 2014.
W trzydziestopięcioosobowym składzie na sezon 2014 znaleźli się prócz dziesięciu graczy Reds także zawodnicy rezerw oraz drużyn klubowych z Brisbane: Sef Fa'agase, David Feao, Phil Kite, Pettowa Paraka, Semise Talakai / James Hanson, Matt Mafi, Andrew Ready / Tim Buchanan, James Horwill, Marco Kotze, Dave McDuling, Sam Rochester / Curtis Browning, Michael Gunn, Adam Korczyk, Chazz Mahina, Jake Schatz, Brad Wilkin / Nick Frisby, Will Genia, Jack Mullins, Will Thompson / Quade Cooper, Jake McIntyre / Samu Kerevi, Ben Tapuai, Toby White / Matthew Feaunati, Chris Kuridrani, Junior Laloifi, Harry Parker, Rex Tapuai, Lachie Turner, Brando Vaʻaulu. Genia i Horwill byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2015.
W składzie na sezon 2015 znalazło się szesnastu graczy Reds oraz zawodnicy siedmiu z dziewięciu klubów lokalnych rozgrywek: Ryan Freeney, Feao Fotuaika, Benroy Sala, Sam Talakai, Pettowa Paraka, Markus Vanzati / Matt Mafi, Andrew Ready, Alex Casey / James Horwill, James Moore, Cadeyrn Neville, Corey Thomas, Ben Hyne / Luke Beauchamp, Liam Gill, Scott Higginbotham, Adam Korczyk, Michael Richards, Criff Tupou, Waita Setu / Nick Frisby, Will Genia, Tim Smith, Moses Sorovi / Quade Cooper, James Dalgleish, Jake McIntyre / Karmichael Hunt, Samu Kerevi, Henry Taefu, Toby White / Alex Gibbon, Patrick James, Chris Kuridrani, Junior Laloifi, James O’Connor, Mika Tela. Genia, Cooper i Horwill byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2016.
W składzie na sezon 2016 znalazło się szesnastu graczy z doświadczeniem z rozgrywek Super Rugby oraz przedstawiciele wszystkich dziewięciu klubów Queensland Premier Rugby: Feao Fotuaika, Tonga Ma'afu, Sam Talakai, Pettowa Paraka, Markus Vanzati / Matt Mafi, Andrew Ready / Kane Douglas, David Findlay-Henaway, Jeremiah Lynch, Brendan Mitchell, Lukhan Tui / Luke Beauchamp, Jack DeGuingand, Michael Gunn, Leroy Houston, Isi Naisarani, Tuaina Tualima, Criff Tupou / Angus Fowler, Nick Frisby, Harry Nucifora, Moses Sorovi / Jake McIntyre, Jake Strachan / Levi Aumua, Samu Kerevi, Nathan Russell, Toby White / Mitch Felsman, Alex Gibbon, Karmichael Hunt, Patrick James, Chris Kuridrani, Brad Lacey, Junior Laloifi, Jayden Ngamanu.
Skład 2017.
W składzie na sezon 2017 znalazło się osiemnastu graczy z doświadczeniem z rozgrywek Super Rugby oraz przedstawiciele wszystkich dziewięciu klubów lokalnych rozgrywek: Markus Vanzati, Sam Talakai, Laione Mulikihaamea, Salesi Manu, Feao Fotuaika / Tonga Ma’afu, Andrew Ready, Maile Ngauamo / Kane Douglas, Lukhan Tui, Daniel Gorman, Michael Richards / Adam Korczyk, Michael Gunn, Reece Hewat, Jeremiah Lynch, Mitch King, Pat Morrey, Jack De Guingand, Tuaina Tualima / Nick Frisby, Moses Sorovi, Issak Fines-Leleiwasa / Quade Cooper, James Dalgleish, AJ Alatimu / Alex Horan, Henry Taefu, Samu Kerevi / Karmichael Hunt, Maalonga Konelio, Chris Kuridrani, Jayden Ngamanu, Lachlan Maranta, Ed Fidow, Junior Laloifi.

</doc>
<doc id="3215793" url="https://pl.wikipedia.org/wiki?curid=3215793" title="Jostein Hasselgård">
Jostein Hasselgård

Jostein Hasselgård (ur. 24 marca 1979 w Fredrikstad) – norweski piosenkarz. Reprezentant Norwegii w 48. Konkursie Piosenki Eurowizji (2003).
Życiorys.
W wieku sześciu lat zaczął naukę gry na fortepianie. Studiował w Norweskiej Akademii Muzycznej w Oslo. W trakcie studiów podjął pracę jako nauczyciel w przedszkolu. Na przełomie 1999 i 2000 zaczął śpiewać w lokalnym chórze gospelowym.
W styczniu 2003 z piosenką „I’m Not Afraid to Move On” został ogłoszony finalistą programu telewizji NRK "Melodi Grand Prix", wyłaniającego reprezentanta Norwegii w Konkursie Piosenki Eurowizji. 1 marca wystąpił w finale eliminacji i dzięki głosom pięciu regionalnych komisji jurorskich awansował z pierwszego miejsca do drugiej rundy, w której zmierzył się ponownie z trzema innymi uczestnikami, będącymi faworytami bukmacherów do wygrania. Ostatecznie zdobył największą liczbę 78 460 głosów i zajął pierwsze miejsce, zostając tym samym reprezentantem kraju w 48. Konkursie Piosenki Eurowizji w Rydze. 24 maja w Hali Olimpijskiej Skonto wystąpił w finale konkursu i zajął czwarte miejsce, zdobywając 123 punkty, w tym najwyższe noty (12 punktów) od Irlandii, Islandii i Szwecji.
W latach 2004–2005 prowadził program "Julemorgen" dla telewizji NRK. Zaczął również grać razem z Magnusem Westgaardem, Markusem Lillehaugiem Johnsenem i Tore’em J. Skauenem, z którymi w 2006 wydał debiutancki album studyjny pt. "A Few Words". W tym czasie dołączył także do projektu Pust, grającego klasyczną, muzykę folkową, jazzową, soulową i pop. Wraz z zespołem wydał kilka albumów: "Femkant" (2007), "Kry" (2009), "Julero" (2011) i "Fryktløs" (2013).
Inspiracje.
W wywiadzie udzielonym magazynowi „Dagbladet” w 2003 wymienił wśród swych ulubionych wykonawców Steviego Wondera i Norah Jones.

</doc>
<doc id="3215795" url="https://pl.wikipedia.org/wiki?curid=3215795" title="Nicoleta Alexandru">
Nicoleta Alexandru

Nicola, właśc. Nicoleta Alexandru (ur. 5 listopada 1968 w Bukareszcie) – rumuńska piosenkarka, reprezentantka Rumunii podczas 48. Konkursu Piosenki Eurowizji w 2003 roku.
Życiorys.
Początki kariery.
W 1992 rozpoczęła karierę muzyczną występami z autorskim materiałem w programach telewizyjnych i radiowych. W latach 90. kilkukrotnie bez powodzenia brała udział w krajowych eliminacjach eurowizyjnych, zgłaszając się do konkursu z piosenkami: „Balerina” (1993), „Doar amintiri” (1994), „Undeva departe esti tu” (1996) i „Europa” (1998, nagrany wraz z Laurą Stoicą, Danielą Vladescu, Luminitą Anghel, Mihaiem Alexandru'em i Aurelianem Temisanem). W 1999 wydała minialbum pt. "Cu tălpile goale", a w styczniu 2000 – debiutancką płytę studyjną pt. "Turqouise". Wydawnictwo promowała singlem „I Feel Good”, który nagrała z Un-Q Sapro i Evriką. W 2000 i 2003 ponownie zgłaszała się do krajowych eliminacji eurowizyjnych: z piosenkami „I Feel Good” (2000) i „I Do” (2002). 
W 2003 została wybrana "Kobietą roku" przez czytelników magazynu „Avantaje”. Z piosenką „Lângă mine”, promującą jej album o tym samym tytule, wygrała Festiwal w Mamai oraz Festiwal Piosenki Miłosnej 2003. Utwór zdobył również tytuł "Piosenki roku" przyznawany przez rozgłośnie Bucureşti i Actualitati Radio. W lutym 2003 z piosenką „Don’t Break My Heart” wzięła udział w programie "Euroviziune 2003", wyłaniającym reprezentanta Rumunii w 48. Konkursie Piosenki Eurowizji. Wystąpiła w drugim półfinale selekcji i pomyślnie przeszła do finału rozgrywanego 1 marca. Przed koncertem była główną faworytką do wygrania rundy finałowej eliminacji, ostatecznie zdobyła w nim największą liczbę 24 punktów i zajęła pierwsze miejsce, zostając reprezentantką kraju w Konkursie Piosenki Eurowizji. W finale imprezy, który odbył się 24 maja, otrzymała za swoją konkursową piosenkę łącznie 73 punkty, zajmując 10. miejsce. Podczas prezentacji towarzyszyło jej czterech tancerzy.
W 2003 wydała pierwszy album kompilacyjny, zatytułowany "Best of Nicola", na którym znalazł się m.in. eurowizyjny singiel oraz utwory zaprezentowane w krajowych eliminacjach w poprzednich latach. W czerwcu kolejnego roku premierę miała płyta pt. "De mă vei chema", którą promował m.in. eurowizyjny utwór. W 2005 otrzymała dwie statuetki (w kategoriach "Najlepszy utwór pop" i "Najlepsza wokalistka") podczas ceremonii wręczania nagród MTV Romania Music Awards. Latem 2007 roku wydała singiel „Dacă-i tarziu”, z którym trafiła na krajowe listy przebojów. Rok później wzięła udział w finale krajowych eliminacji eurowizyjnych z piosenką „Fairytale Story”, z którą zajęła ostatecznie 7. miejsce. Singiel zapowiadał kolejny album studyjny wokalistki pt. "Thank You", wydany w 2009. Wydawnictwo promowały także utwory „Leave No Heart Behind”, którego współautorem został Thomas Nichols, (współpracujący na co dzień m.in. z Céline Dion i All Saints), oraz tytułowa piosenka, napisana razem z Kordem.
Życie prywatne.
W 1990 poślubiła Mihaia Alexandru, który był jej producentem muzycznym. Rozwiedli się w 2005.

</doc>
<doc id="3215797" url="https://pl.wikipedia.org/wiki?curid=3215797" title="Jan Węcławski">
Jan Węcławski

Jan Węcławski (ur. 21 maja 1922, zm. około 1 czerwca 1995) – polski architekt i nauczyciel akademicki.
Życiorys.
Był synem Edmunda (meblarza i architekta wnętrz) i Aurelii z Krzyżaniaków. Przed II wojną światową pobierał lekcje u prof. Kazimierza Cwojdzińskiego, a podczas okupacji niemieckiej pracował fizycznie w zrabowanej przez Niemców fabryce mebli Sroczyńskiego w Poznaniu. Tuż po wojnie utracił oko w wypadku. Ojciec w obawie przed problemami z widzeniem przestrzennym i opanowaniem rysunku odradzał mu studia architektoniczne, w związku z czym zdawał na Wydział Matematyczno-Przyrodniczy Uniwersytetu Poznańskiego. W trakcie tych studiów, w tajemnicy przed rodzicami, złożył dokumenty w poznańskiej Szkole Inżynierskiej. Ukończył studia na Wydziale Architektury tej uczelni oraz taki sam wydział na Politechnice Wrocławskiej. Od 1950 do 1964 pracował w "Miastoprojekcie" w Poznaniu (m.in. kierownik pracowni). Od 1952 wykładał na Akademii Sztuk Plastycznych w Poznaniu (od 1986 był profesorem zwyczajnym). Od 1964 do 1981 prorektor tej uczelni. Kierował też Katedrą Architektury Wnętrz. W latach 1961-1962 wiceprezes poznańskiego oddziału SARP.
Był osobą religijną, na wzór swojej matki działał w Caritasie, a także w Duszpasterstwie Akademickim, gdzie poznał przyszłą żonę. Amatorsko grał na skrzypcach. Pochowany na Cmentarzu Junikowo w Poznaniu w dniu 8 czerwca 1995.
Dzieła.
Dzieła:
Rodzina.
Jego małżonką była pochodząca z Warszawy Irena Krystyna Wikbold, żołnierka Armii Krajowej. 

</doc>
<doc id="3215802" url="https://pl.wikipedia.org/wiki?curid=3215802" title="Visionary Dream">
Visionary Dream

Visionary Dream – singel gruzińskiej wokalistki Sopo Chalwaszi napisany przez Bekę Dżafaridzego i Bibiego Kwaczadzego z elementami gruzińskiego folkloru oraz nowoczesnych brzmień, wydany w 2007 roku.
Utwór został pierwszą w historii propozycją reprezentującą Gruzję podczas 52. Konkursu Piosenki Eurowizji. Dział marketingu krajowej telewizji Georgian Public Broadcasting (GPB) ocenił 20 najpopularniejszych gruzińskich artystów, spośród których najwięcej poparcia (63% głosów) zdobyła Chalwaszi. W marcu zorganizowano specjalny koncert selekcyjny, podczas którego wokalistka wykonała pięć propozycji konkursowych: „Tell Me Why”, „On Adjarian Motives”, „Fantasy Land”, „Freedom” i „My Story”. Telewidzowie ostatecznie wybrali tę ostatnią, oddając na nią 51% głosów. Kilka dni po zakończeniu koncertu ogłoszono oficjalny tytuł piosenki – „Visionary Dream”.
10 maja wokalistka wystąpiła w półfinale konkursu z szóstym numerem startowym, zdobyła 123 punkty, dzięki którym awansowała do finału z ósmego miejsca. Podczas sobotniego koncertu finałowego zaprezentowała się jako jedenasta w kolejności. Otrzymała w sumie 97 punktów, w tym maksymalną liczbę dwunastu głosów od Litwy, kończąc udział na 12. miejscu.

</doc>
<doc id="3215809" url="https://pl.wikipedia.org/wiki?curid=3215809" title="Yuscarán (gmina)">
Yuscarán (gmina)

Yuscarán – gmina ("municipio") w południowym Hondurasie, w departamencie El Paraíso. W 2010 roku zamieszkana była przez ok. 16 tys. mieszkańców. Siedzibą administracyjną jest miejscowość Yuscarán.
Położenie.
Gmina położona jest w środkowo-zachodniej części departamentu. Graniczy z gminami:
Miejscowości.
Według Narodowego Instytutu Statystycznego Hondurasu na terenie gminy położone były następujące miasteczka i wsie:

</doc>
<doc id="3215812" url="https://pl.wikipedia.org/wiki?curid=3215812" title="Peace Will Come">
Peace Will Come

Peace Will Come – singel gruzińskiej wokalistki Diany Ghurckaiej napisany przez Kima Breitburga i Karena Kawaleriana wydany w 2008 roku.
W marcu utwór wygrał krajowe eliminacje eurowizyjne, zostając propozycją reprezentującą Gruzję podczas 53. Konkursu Piosenki Eurowizji. Utwór zdobył największe poparcie telewidzów (39,4% głosów).
22 maja Ghurckaia zaprezentował singiel jako czternasty w kolejności w drugim półfinale imprezy, na scenie towarzyszyło jej pięciu tancerzy oraz wokal wspierający, w tym Anri Dżochadze, późniejszy reprezentant kraju w konkursie. Utwór zdobył łącznie 105 punktów, w tym dwanaście od Cypru i Ukrainy, dzięki którym zakwalifikował się do sobotniego finału, w którym zajął ostatecznie 11. miejsce z 83 punktami na koncie.

</doc>
<doc id="3215821" url="https://pl.wikipedia.org/wiki?curid=3215821" title="Puchar Europy Mistrzyń Krajowych siatkarek (1978/1979)">
Puchar Europy Mistrzyń Krajowych siatkarek (1978/1979)

Puchar Europy Mistrzyń Krajowych 1979 – 19. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Izmir
Tabela
Wyniki

</doc>
<doc id="3215822" url="https://pl.wikipedia.org/wiki?curid=3215822" title="Shine (utwór muzyczny Sopo Niżaradze)">
Shine (utwór muzyczny Sopo Niżaradze)

Shine – utwór gruzińskiej wokalistki Sopo Niżaradze i wydany w formie singla w 2010. Piosenkę napisali Hanne Sørvaag, Harry Sommerdahl i Christian Leuzzi.
Utwór reprezentował Gruzję podczas 55. Konkursu Piosenki Eurowizji, wygrywając koncert selekcyjny, w którym wybierana była konkursowa propozycja dla wybranej wewnętrznie przez nadawcę Sopo Niżaradze. Podczas koncertu, który odbył się 27 lutego w Tbilisi Event Hall, telewidzowie oraz komisja sędziowska oddała najwięcej głosów na propozycję „Shine”. 27 maja utwór został wykonany przez Niżaradze w drugim półfinale konkursu i z trzeciego miejsca zakwalifikował się do finału. 29 maja wystąpił w finale i zajął dziewiąte miejsce, otrzymując 139 punktów, w tym dwie najwyższe noty (12 pkt) od Litwy i Armenii. Podczas obu prezentacji wokalistce towarzyszyło troje tancerzy, którzy zatańczyli układ ułożony przez Redha Benteifoura – choreografa m.in. Michaela Jacksona.

</doc>
<doc id="3215829" url="https://pl.wikipedia.org/wiki?curid=3215829" title="One More Day (utwór muzyczny Eldrine)">
One More Day (utwór muzyczny Eldrine)

One More Day – utwór gruzińskiego zespołu Eldrine wydany w formie singla w 2011 i umieszczony na reedycji płyty pt. "Fake Reality". Piosenkę napisali Beso „DJ BE$$” Cichelaszwili, „DJ Rock” i Micheil Czelidze.
Utwór reprezentował Gruzję podczas 56. Konkursu Piosenki Eurowizji, wygrywając krajowe eliminacje, które odbyły się 19 lutego. Singiel został zakwalifikowany do stawki konkursowej przez komisję jurorską spośród 50 przysłanych kandydatur. 28 lutego krajowy nadawca poinformował media o zmianie wokalistki zespołu – Tamar Wadaczkorii zastąpiła Sopo Toroszelidze. 10 maja utwór został zaprezentowany jako dziewiąty w kolejności w pierwszym półfinale 56. Konkursu Piosenki Eurowizji, który został zorganizowany w Düsseldorfie. Zdobył w nim łącznie 74 punkty i awansował do finału z 9. miejsca. W rundzie finałowej zespół wystąpił jako ostatni, 25. uczestnik i otrzymał 110 punktów, dzięki którym zakończył udział na 9. miejscu.

</doc>
<doc id="3215839" url="https://pl.wikipedia.org/wiki?curid=3215839" title="Aleksander Kazimierz Wołłowicz">
Aleksander Kazimierz Wołłowicz

Aleksander Kazimierz Wołłowicz herbu Bogoria (zm. przed 12 października 1660) – marszałek Trybunału Głównego Wielkiego Księstwa Litewskiego w 1642, chorąży wileński w latach 1649–1660.
17 października 1655 roku złożył przysięgę na wierność carowi Aleksemu Michajłowiczowi.

</doc>
<doc id="3215843" url="https://pl.wikipedia.org/wiki?curid=3215843" title="Letnie Grand Prix w skokach narciarskich 2014 – Einsiedeln">
Letnie Grand Prix w skokach narciarskich 2014 – Einsiedeln

Drugie zawody Letniego Grand Prix w skokach narciarskich w sezonie 2014 odbyły się we Einsiedeln. Konkurs indywidualny został rozegrany 9 sierpnia, natomiast kwalifikacje do konkursu indywidualnego 8 sierpnia. 
Zawodnicy po kwalifikacjach zostaną podzieleni na cztery grupy po dwunastu skoczków. Awans do drugiej serii konkursowej uzyska po sześciu najlepszych zawodników z każdej grupy. Do koncowej noty zawodnika będą wliczone noty za skoki w dwóch seriach konkursowych oraz serii kwalifikacyjnej. 

</doc>
<doc id="3215853" url="https://pl.wikipedia.org/wiki?curid=3215853" title="Hotel Hilton w Warszawie">
Hotel Hilton w Warszawie



</doc>
<doc id="3215858" url="https://pl.wikipedia.org/wiki?curid=3215858" title="I’m a Joker">
I’m a Joker

I’m a Joker – singel gruzińskiego wokalisty Anriego Dżochadzego napisany przez Rusudana Czchaidzego i Bibiego Kwaczadzego, wydany w 2012 roku.
Utwór reprezentował Gruzję podczas 57. Konkursu Piosenki Eurowizji, wygrywając krajowe eliminacje zorganizowane 19 lutego 2012 roku, pokonując w nich 12 innych propozycji konkursowych.
24 maja singiel został wykonany jako pierwszy w kolejności w drugim półfinale konkursu i zdobył łącznie 36 punktów i zajął 14. miejsce, nie kwalifikując się do finału jako pierwsza gruzińska propozycja w historii startów kraju w imprezie. Podczas występu wokalista grał na perkusji i na pianinie.

</doc>
<doc id="3215859" url="https://pl.wikipedia.org/wiki?curid=3215859" title="Ranking AFC">
Ranking AFC

Ranking AFC - zestawienie reprezentacji, które zrzeszyły się w AFC. Obecnie jest 46 członków tej konfederacji. Do rankingu wliczane są wszystkie oficjalne mecze danej reprezentacji w przeciągu ostatnich czterech lat. 
Różnice między rankingami.
Różnice pomiędzy rankingami z 17 lipca, a z 14 sierpnia nie są znaczne. Największy skok w rankingu wynosi jedynie cztery miejsca (Guam i Makau), a największy spadek należy do Malezji i Bangladeszu (o 3 miejsca). Są także małe zmiany tj. wskok Jordanii i tym samym spadek Korei Południowej. Taka sama sytuacja jest w przypadku: Iraku i Kataru, Turkmenistanu i Wietnamu, Korei Północnej i Syrii oraz Pakistanu i Nepalu.

</doc>
<doc id="3215866" url="https://pl.wikipedia.org/wiki?curid=3215866" title="Webberville">
Webberville

Webberville – wieś w Stanach Zjednoczonych, w stanie Teksas, w hrabstwie Travis.

</doc>
<doc id="3215870" url="https://pl.wikipedia.org/wiki?curid=3215870" title="Andrei Solodchi">
Andrei Solodchi

Andrei Solodchi (ur. 14 grudnia 1985 w Kiszyniowie w Mołdawskiej SRR) – mołdawski piłkarz grający na pozycji prawego pomocnika. Od lipca 2011 gra w klubie FC Costuleni w Divizia Naţională.

</doc>
<doc id="3215875" url="https://pl.wikipedia.org/wiki?curid=3215875" title="Feel Again">
Feel Again

„Feel Again” – singel amerykańskiego zespołu pop-rockowego OneRepublic z ich trzeciego albumu studyjnego, "Native". Utwór został wydany 27 sierpnia 2012 roku jako pierwszy singel promujący album zespołu. Autorami piosenki i producentami są Ryan Tedder, Brent Kutzle, Drew Brown, Noel Zancanella. 
Lista utworów.
 Digital download
 CD Singel
Wydanie i promocja.
Singel „Feel Again” po raz pierwszy został zaprezentowany przez zespół w programie "Good Morning America" 10 sierpnia 2012 roku. 22 sierpnia 2012 roku singel został przesłany do radia, a 27 sierpnia udostępniony do pobrania w iTunes. 
Utwór był częścią kampanii społecznej "Every Beat Matters" ("Każde uderzenie ma znaczenie") walczącej z umieralnością dzieci poniżej piątego roku życia przez takie choroby jak zapalenie płuc czy malaria. Część dochodów ze sprzedaży singla zasiliła konto organizacji Save the Children ("Ratuj dzieci").
Utwór został także wykorzystany w trailerze do filmu "Cudowne tu i teraz". W Polsce firma "Tymbark" użyła tej piosenki w reklamie swojego produktu.
Teledysk.
Teledysk do singla został nakręcony pomiędzy 31 lipca a 2 sierpnia w lesie Redwood, niedaleko San Francisco. Reżyserem klipu jest Tim Nackashi. Oficjalna premiera teledysku na kanale Vevo odbyła się 28 sierpnia 2012 roku. W klipie widać sceny z udziałem członków zespołu, a także fanów grupy. W teledysku wykorzystano różnorodne efekty świetlne.

</doc>
<doc id="3215879" url="https://pl.wikipedia.org/wiki?curid=3215879" title="Kościół św. Wojciecha w Gorzędzieju">
Kościół św. Wojciecha w Gorzędzieju

Kościół świętego Wojciecha w Gorzędzieju – rzymskokatolicki kościół parafialny znajdujący się w dawnym mieście, obecnie wsi Gorzędziej, w województwie pomorskim. Należy do dekanatu Tczew diecezji pelplińskiej.
Historia.
Świątynia została wzniesiona na przełomie XIII i XIV wieku w stylu gotyku nadwiślańskiego. W latach 1992-1995 kościół został wyremontowany przez ówczesnego proboszcza, księdza Zdzisława Ossowskiego. Od dnia 30 kwietnia 1995 roku kościół stanowi Diecezjalne Sanktuarium Świętego Wojciecha dzięki decyzji biskupa pelplińskiego Jana Bernarda Szlagi. Od dnia 30 listopada 1996 roku kościół razem ze zbudowanym obok domem rekolekcyjnym należy do karmelitów bosych Prowincji Warszawskiej. Dom zakonny wspólnoty został powołany przez Definitorium Generalne w dniu 9 stycznia 1999 roku. W latach 2001-2002 świątynia przeszła kolejny remont, polegający m.in. na wymianie posadzki, witraży, stalli, świeczników ołtarzowych, podstawy pod paschał i krzyż, drogi krzyżowej, zainstalowaniu obrazu Miłosierdzia Bożego, obrazu Chrystusa Zmartwychwstałego oraz kupnie nowego konfesjonału, katafalku i klęcznika.
Architektura i wyposażenie.
Jest to jednonawowa budowla wzniesiona z czerwonej cegły. Posiada wieżę, która pierwotnie była nakryta drewnianym hełmem zastąpionym w 1995 roku murowanym za zgodą konserwatora zabytków. Wyposażenie wnętrza reprezentuje styl barokowy. Do jego elementów należą m.in. krucyfiks z rzeźbami Matki Bożej i świętego Jana Ewangelisty pochodzącymi z 1510 roku i wykonanymi w warsztacie mistrza Pawła, ołtarz boczny z obrazem św. Barbary pochodzący z XVII stulecia, ołtarz główny w stylu barokowym z obrazem św. Wojciecha pochodzący również z XVII stulecia na którym święty jest przedstawiony w trakcie chrystianizowania Prusów oraz relikwie świętego przywiezione z archikatedry gnieźnieńskiej przekazane w dniu 29 kwietnia 1995 roku.

</doc>
<doc id="3215888" url="https://pl.wikipedia.org/wiki?curid=3215888" title="Maso da San Friano">
Maso da San Friano

Maso da San Friano (właściwie Tomaso D'Antonio Manzuoli, 1536-1571) – włoski malarz okresu manieryzmu, działał głównie we Florencji. Jego pseudonim wywodzi się od rodzinnej miejscowości malarza.
Życiorys.
Giorgio Vasari wymienia go jako ucznia Piera Francesca Foschiego. W swojej malarskiej twórczości ulegał wpływom Fra Bartolomea, Andrei del Sarto, Jacopa Pontorma i Rossa Fiorentina (Nawiedzenie, 1560 dla kościoła San Pier Maggiore, Florencja).
Odniósł duży sukces zdobiąc katedrę w Prato oraz florenckie kościoły Ognissanti i Santa Felicita. Zaangażowany był również w dekorowanie Palazzo Vecchio.
Do jego najbardziej znanych uczniów należeli Jacopo da Empoli oraz Alessandro Fei.

</doc>
<doc id="3215891" url="https://pl.wikipedia.org/wiki?curid=3215891" title="Puchar Europy Mistrzyń Krajowych siatkarek (1979/1980)">
Puchar Europy Mistrzyń Krajowych siatkarek (1979/1980)

Puchar Europy Mistrzyń Krajowych 1980 – 20. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Gottwaldov
Tabela
Wyniki

</doc>
<doc id="3215892" url="https://pl.wikipedia.org/wiki?curid=3215892" title="Waterfall (utwór muzyczny)">
Waterfall (utwór muzyczny)

Waterfall – utwór gruzińskiego duetu Nodiko Tatiszwiliego i Sopo Gelowani, którego premiera odbyła się 27 lutego 2013. Piosenkę napisali Erik Bernholm i .
Utwór reprezentował Gruzję podczas 58. Konkursu Piosenki Eurowizji. 16 maja został zaprezentowany przez wykonawców podczas drugiego koncertu półfinałowego i z dziesiątego miejsca awansował do rozgrywanego dwa dni później finału, w którym zajął 15. miejsce po zdobyciu 50 punktów. Po finale konkursu zdobył Nagrodę Dziennikarską im. Marcela Bezençona przyznawaną przez akredytowanych przedstawicieli mediów.

</doc>
<doc id="3215895" url="https://pl.wikipedia.org/wiki?curid=3215895" title="Psałterz Roberta de Lisle">
Psałterz Roberta de Lisle

Psałterz Roberta de Lisle (sygnatura "Arundel MS. 83", cz. 2, karty 117–135) – fragmentarycznie zachowany angielski rękopiśmienny psałterz z początku XIV wieku. Część zbiorów Biblioteki Brytyjskiej w Londynie.
Opis.
Manuskrypt zachował się w stanie szczątkowym, zaginął sam tekst psałterza. Przetrwała natomiast warstwa ilustracyjna, którą połączono z innym manuskryptem, tzw. "Psałterzem Howarda" ("Arundel MS. 83", cz. 1). Data powstania księgi określana jest na okres między ok. 1310 a 1339 rokiem, na podstawie analizy formalnej miniatur wyróżniono rękę trzech różnych iluminatorów. Zachowany materiał obejmuje kalendarz liturgiczny oraz 24 różnokolorowe miniatury, w tym 13 diagramów o treści moralnej i teologicznej, 9 scen z życia Jezusa oraz dwie całostronicowe ilustracje ukazujące Madonnę z Dzieciątkiem oraz Ukrzyżowanie. Towarzyszące iluminacjom teksty pisane są po łacinie, francusku i angielsku.
Proweniencja.
Oryginalnym właścicielem księgi był baron Robert de Lisle (1288–1344), który, zgodnie z jego własnoręczną adnotacją poczynioną na końcu kalendarza i opatrzoną datą 25 listopada 1339 roku, podarował ją swoim przebywającym w zakonie córkom Audere i Alborou. Po ich śmierci miała zgodnie z tekstem darowizny przejść na własność klasztoru Chicksands.
Na przełomie XVI i XVII wieku pozostałości psałterza Roberta de Lisle stały się własnością Williama Howarda (1563–1640), który prawdopodobnie odpowiada za dołączenie ich do "Psałterza Howarda". Następnie księga przechodziła w ręce jego spadkobierców. W 1667 roku Henry Howard (1628–1684) przekazał ją Royal Society. W 1831 roku zbiory Howarda zostały odkupione przez Muzeum Brytyjskie.

</doc>
<doc id="3215896" url="https://pl.wikipedia.org/wiki?curid=3215896" title="Bad Axe">
Bad Axe



</doc>
<doc id="3215900" url="https://pl.wikipedia.org/wiki?curid=3215900" title="I´m a Joker">
I´m a Joker



</doc>
<doc id="3215903" url="https://pl.wikipedia.org/wiki?curid=3215903" title="The Beginning (singel One Ok Rock)">
The Beginning (singel One Ok Rock)

„The Beginning” – siódmy singel zespołu ONE OK ROCK, wydany 22 sierpnia 2012 roku przez wytwórnię Aer-born. Singel osiągnął 5 pozycję w rankingu Oricon i pozostał na liście przez 20 tygodni, sprzedano egzemplarzy. Singel zdobył status złotej płyty.
Utwór tytułowy został wykorzystany jako piosenka przewodnia filmu "Rurōni Kenshin".

</doc>
<doc id="3215908" url="https://pl.wikipedia.org/wiki?curid=3215908" title="Three Minutes to Earth">
Three Minutes to Earth

Three Minutes to Earth – singel gruzińskiego zespołu The Shin nagrany we współpracy z Mariko Ebralidze, napisany przez jednego z wokalistów grupy, Zazego Miminoszwiliego, i Eugena Eliu'ego, wydany w 2014 roku.
Utwór reprezentował Gruzję podczas 59. Konkursu Piosenki Eurowizji. Zespół zaprezentował go 8 maja podczas drugiego koncertu półfinałowego i zdobyli za niego łącznie 15 punktów, zajmując ostatnie, 15. miejsce w końcowej klasyfikacji i nie kwalifikując się do finału konkursu. Piosenka została tym samym najgorzej ocenioną gruzińską propozycją w historii udziału kraju w konkursie.

</doc>
<doc id="3215910" url="https://pl.wikipedia.org/wiki?curid=3215910" title="Kalnik (Ukraina)">
Kalnik (Ukraina)



</doc>
<doc id="3215912" url="https://pl.wikipedia.org/wiki?curid=3215912" title="Kalnyk">
Kalnyk



</doc>
<doc id="3215928" url="https://pl.wikipedia.org/wiki?curid=3215928" title="Zamek w Malves-en-Minervois">
Zamek w Malves-en-Minervois

Zamek w Malves-en-Minervois (fr. "Château de Malves-en-Minervois") – zamek położony w miejscowości Malves-en-Minervois, w departamencie Aude, we Francji. 
Położenie.
Zamek położony jest we wschodniej części miejscowości. Znajduje się 12 km na północny wschód od Carcassonne.
Historia.
Zamek zbudowano w XV wieku w stylu renesansowym. W XVI wieku wzniesiono mur wokół zamku. W XIX wieku w pobliżu zamku zbudowano budynki gospodarcze oraz założono winnicę. W 1989 roku zamek został sklasyfikowany jako monument historique o znaczeniu regionalnym i krajowym.
Architektura.
Zamek został wzniesiony na planie prostokąta. W narożnikach budynku znajdują się wieżyczki. Dodatkowo 2 kolejne wieżyczki zostały wybudowane na szczytach zamku.

</doc>
<doc id="3215947" url="https://pl.wikipedia.org/wiki?curid=3215947" title="Lumidee">
Lumidee

Lumidee, właściwie Lumidee Cedeño (ur. 13 października 1984 w East Harlem w Nowym Jorku) – amerykańska piosenkarka, autorka tekstów i raperka.

</doc>
<doc id="3215950" url="https://pl.wikipedia.org/wiki?curid=3215950" title="Lumidee Cedeño">
Lumidee Cedeño



</doc>
<doc id="3215953" url="https://pl.wikipedia.org/wiki?curid=3215953" title="Nassim Sidi Said">
Nassim Sidi Said



</doc>
<doc id="3215968" url="https://pl.wikipedia.org/wiki?curid=3215968" title="Europejska Formuła 3 Sezon 1979">
Europejska Formuła 3 Sezon 1979

Europejska Formuła 3 Sezon 1979 – piąty sezon Europejskiej Formuły 3. Rozpoczął się 18 marca na torze ACI Vallelunga Circuit we Włoszech, a zakończył 7 października w Niemczech Zachodnich, na lotnisku Kassel-Calden. Tytuł w klasyfikacji kierowców zdobył Francuz Alain Prost. Wśród zespołów najlepsza okazała się francuska ekipa Ecurie Elf, a wśród konstruktorów Martini.
Klasyfikacja kierowców.
Uwagi:

</doc>
<doc id="3215977" url="https://pl.wikipedia.org/wiki?curid=3215977" title="Calore">
Calore

Calore – singel Emmy Marrone, wydany 16 marca 2010, promujący minialbum "Oltre". Utwór napisał i skomponował Roberto Angelini, a za produkcję odpowiadał Pino Perris.
Singel znalazł się na 1. miejscu na oficjalnej włoskiej liście sprzedaży i rozszedł się w nakładzie przekraczającym ponad 30 tysięcy kopii, za co otrzymał platynowy certyfikat we Włoszech. Piosenka była ponadto notowana na 64. miejscu na liście siedemdziesięciu pięciu najlepiej sprzedających się singli w Szwajcarii.
Teledysk towarzyszący przebojowi został wyreżyserowany przez Gaetano Morbioli, a jego premiera odbyła się 23 kwietnia 2010. Klip realizowany był w Weronie.

</doc>
<doc id="3215979" url="https://pl.wikipedia.org/wiki?curid=3215979" title="Wydział Teologii Katolickiej Uniwersytetu Warszawskiego">
Wydział Teologii Katolickiej Uniwersytetu Warszawskiego

Wydział Teologii Katolickiej Uniwersytetu Warszawskiego – istniejąca w latach 1816–1831, 1918–1939 i 1945–1954 jednostka organizacyjna Uniwersytetu Warszawskiego. W 1954 uchwałą Rady Ministrów usunięta z tej uczelni. W oparciu o nią, a także o Wydział Teologiczny Uniwersytetu Jagiellońskiego, utworzono Akademię Teologii Katolickiej w Warszawie.
Historia.
Okres Królestwa Polskiego
Powstał wraz z Uniwersytetem Warszawskim w 1816. Zatwierdził go bullą z 3 października 1818 papież Pius VII. W 1831 zamknięty został Uniwersytet Warszawski, a wraz z nim także Wydział Teologiczny.
Okres II Rzeczypospolitej
Wydział zaistniał na nowo 10 maja 1918 po wznowieniu działalności Uniwersytetu w roku 1915
Jego sytuację regulowało rozporządzenie Ministerstwa Wyznań Religijnych i Oświecenia Publicznego z 1918. 4 kwietnia 1920 został zatwierdzony przez papieża Benedykta XV. W roku akademickim 1920/1921 otrzymał nazwę: Wydział Teologii Katolickiej.
Przed wybuchem wojny (rok akademicki 1938/39) w Wydziale pracowało 20 wykładowców Posiadał on wówczas 14 katedr i 3 sekcje teologiczne: biblijno-dogmatyczną, historyczno-prawną i teologiczno-filozoficzną.
Okres okupacji hitlerowskiej
W czasie okupacji Wydział prowadził tajne nauczanie.
Okres Polski Ludowej
Po II wojnie światowej wznowił działalność jesienią 1945. Na fali zmian powodowanych przez stalinizm został zlikwidowany. Jego usunięcie z Uniwersytetu nastąpiło jednocześnie z likwidacją istniejącego od 1920 Wydziału Teologii Ewangelickiej tej Uczelni.. Kontynuatorem tradycji i dorobku Wydziału Teologii Katolickiej UW jest Wydział Teologiczny UKSW.
Dziekani (lista niepełna).
Trzykrotnie dziekanem wydziału był ks. Ignacy Grabowski.

</doc>
<doc id="3216021" url="https://pl.wikipedia.org/wiki?curid=3216021" title="Fundacja Avalon">
Fundacja Avalon

Fundacja Avalon - fundacja, niezależna organizacja non-profit, działająca w Polsce od 2006 roku, od 2009 roku posiada status organizacji pożytku publicznego. Wspiera osoby z niepełnosprawnościami i przewlekle chore. Ma siedzibę w Warszawie, jednak swoim wsparciem obejmuje osoby potrzebujące z całej Polski. Fundacja oferuje pomoc potrzebującym w obszarze finansowym, a także prowadzi szereg programów społecznych i edukacyjnych, mających na celu aktywizację osób z niepełnosprawnościami oraz zmianę ich postrzegania w polskim społeczeństwie.
Historia Fundacji.
Fundacja powstała w 2006 roku. Początkowo działała pod nazwą „Przyjaciele Sebastianowi” i powstała w celu wsparcia w powrocie do zdrowia Sebastiana Luty, obecnego Prezesa Zarządu i współzałożyciela Fundacji. W 2009 roku nazwa została zmieniona na obecną, a Fundacja uzyskała status OPP. Zmienił się także profil działania organizacji – celem Fundacji stała się szeroko rozumiana pomoc osobom z niepełnosprawnościami i przewlekle chorym: poprawa jakości życia oraz zwiększanie samodzielności życiowej podopiecznych, likwidacja barier społecznych między osobami z niepełnosprawnością i przewlekle chorymi a resztą społeczeństwa, spełnianie marzeń. Obecnie (czerwiec 2022) Fundacja ma ponad 13000 podopiecznych i łączna kwota przekazanego wsparcia wynosi 300 milionów złotych.
Misja Organizacji.
Fundacja jest prężną organizacją pozarządową, która od 2006 roku działa na rzecz osób z niepełnosprawnościami i przewlekle chorych. „Wierzymy, że osoba z niepełnosprawnością może być samodzielna i aktywna w każdej sferze swojego życia. W swoich działaniach zależy nam na zmianie postrzegania niepełnosprawności przez społeczeństwo i same osoby z niepełnosprawnościami.” 
Organizacja daje swoje wsparcie poprzez rehabilitację, umożliwia dofinansowanie wydatków związanych z leczeniem, fizjoterapią, kosztami życia codziennego oraz realizacją indywidualnych celów i pasji. Daje możliwość sportowego rozwoju w ekstremalnej formie. Przełamuje tabu związane z seksualnością i rodzicielstwem osób z niepełnosprawnością ruchową i prowadzi szerokie działania edukacyjne w tym zakresie.  
Działalność Fundacji.
Fundacja Avalon działa na rzecz osób z niepełnosprawnościami i przewlekle chorych. Prowadzi szereg działań pomocowych oraz na rzecz zmiany wizerunku osób z niepełnosprawnościami. Aktywnie angażuje się we wspólne działania Organizacji Pożytku Publicznego.
Działania pomocowe.
Wsparcie finansowe w ramach subkont.
Fundacja Avalon daje możliwość założenia subkonta dla osób niepełnosprawnych oraz przewlekle chorych niezależnie od wieku czy schorzenia. Subkonto służy do gromadzenia środków z darowizn oraz odpisu 1% podatku (1,5% w rozliczeniu od 2023), które można przeznaczyć na potrzeby związane z leczeniem, rehabilitacją, transportem oraz codziennym funkcjonowaniem. W Fundacji Avalon wpłaty z 1% (1,5% w rozliczeniu od 2023) podatku czy darowizn może otrzymać każda osoba, która ma założone subkonto - zarówno dziecko, jak i osoba pełnoletnia. 
Helpuj.pl.
Fundacja Avalon prowadzi portal zbiórkowy dla swoich podopiecznych. Na Helpuj.pl podopieczny może założyć zbiórkę na określony cel. Strona daje również możliwość stworzenia wyzwania na rzecz konkretnej zbiórki. Portal daje też możliwość każdej osobie, która chciałaby pomóc założenie angażującego wyzwania na rzecz osoby potrzebującej. Helpuj.pl jest portalem o najniższej opłacie manipulacyjnej wśród wszystkich portali zbiórkowych w Polsce. 
Rehabilitacja.
Fundacja Avalon w swojej siedzibie prowadzi Centrum Aktywnej Rehabilitacji Avalon Active, które oferuje funkcjonalną rehabilitację neurologiczną. Aktualnie realizuje program rehabilitacji dofinansowanej “Aktywność kluczem do niezależności”. Projekt ma na celu zapewnienie wsparcia osobom z niepełnosprawnościami, aby w życiu były jak najbardziej aktywne i  samodzielne. Projekt jest współfinansowany ze środków Państwowego Funduszu Rehabilitacji Osób Niepełnosprawnych. Fundacja oferuje również pakiet aktywnej rehabilitacji dla osób z orzeczeniem o niepełnosprawności, dofinansowanej w 50% z własnych środków Z oferty można skorzystać wykupując różne rodzaje pojedynczych zajęć lub karnetów: aktywnej rehabilitacji stacjonarnej, online, w wodzie czy podczas wspinaczki. 
Kompleksowe Centrum Poradnicze.
Kompleksowe Centrum Poradnicze Fundacji Avalon powstało w ramach trzyletniego projektu „Wiedza i świadomość kluczem do niezależności”, współfinansowanego ze środków PFRON. Centrum zostało stworzone, by pomóc w uzyskaniu informacji niezbędnych do codziennego rozwiązywania problemów związanych z niepełnosprawnością. W jego ramach można bezpłatnie korzystać z konsultacji z psychologiem, seksuologiem, adwokatem oraz specjalistą ds. niepełnosprawności. 
Centrum Pomocy Uchodźcom z Niepełnosprawnościami.
Organizacja umożliwia uchodźcom z niepełnosprawnościami i przewlekle chorym z Ukrainy skorzystanie z bezpłatnej rehabilitacji w warszawskiej siedzibie Fundacji, oferuje dzięki wsparciu darczyńców również jednorazowe i bezzwrotne dofinansowanie rehabilitacji na terenie całego kraju. Fundacja proponuje  też założenie subkonta, aby zbierać na nim potrzebne środki finansowe na leczenie i codzienne funkcjonowanie. Dodatkowo Centrum Pomocy Uchodźcom dostarcza dla indywidualnych odbiorców,  punktów recepcyjnych, przejść granicznych, organizacji pomocowych i Ukrainy potrzebny sprzęt ortopedyczny, środki higieny osobistej. Pomaga też w transporcie uchodźców z niepełnosprawnościami. 
Droga do Aktywności.
Droga do Aktywności to projekt współfinansowany ze środków Urzędu Miasta Stołecznego Warszawy. Ma on na celu aktywizację zawodową oraz przygotowanie do samodzielnego funkcjonowania w społeczeństwie osób z niepełnosprawnościami mieszkających w Warszawie. W ramach Drogi do Aktywności dostępne są warsztaty coachingowe i psychoedukacyjne, zajęcia aktywni w społeczeństwie, indywidualne spotkania z psychologiem i doradcą zawodowym oraz warsztaty dla rodzin, opiekunów i bliskich osób z niepełnosprawnością.
Działania na rzecz zmiany sytuacji osób potrzebujących i środowiska Organizacji Pożytku Publicznego.
Walka o 1,5% podatku.
W wyniku zmian podatkowych jakie miały miejsce w 2022 roku Fundacja Avalon żywo włączyła się w działania mające na celu zwiększenie odpisu 1% podatku na 1,5%. Organizacja wraz z 8 innymi największymi OPP opublikowała list otwarty do premiera Mateusza Morawieckiego. Zarząd Fundacji regularnie uczestniczył w spotkaniach Senackiej Komisji Finansów Publicznych.  Dnia 9 czerwca 2022 roku została uchwalona ustawa, która zwiększyła odpis podatku z 1% na 1,5 %.  
Działania na rzecz zmiany wizerunku osób z niepełnosprawnościami.
Avalon Extreme.
Misją projektu Avalon Extreme jest zmiana postrzegania niepełnosprawności poprzez promocję sportów ekstremalnych. Projekt kreuje nowy wizerunek osób z niepełnosprawnościami jako aktywnych, samodzielnych i odnoszących sukcesy sportowe. Edukuje społeczeństwo i wpływa na zmianę ich postaw. Tworzy nowe miejsca szkoleniowe i treningowe dla osób z niepełnosprawnościami. Dzięki Avalon Extreme osoby z niepełnosprawnościami mogą brać udział w różnego rodzaju treningach sportowych m.in. cross treningu oraz w treningach sekcji bokserskiej.  
Projekt Sekson.
Projekt Sekson powstał w 2019 roku, ma na celu rzetelne edukowanie w obszarze seksualności i rodzicielstwa osób z niepełnosprawnością ruchową. W ramach Projektu powstała platforma edukacyjna www.sekson.pl, Mapa Dostępności – wyszukiwarka dostosowanych gabinetów i specjalistów z doświadczeniem w pracy z osobami z niepełnosprawnościami, prowadzone są także spotkania live oraz cykl wywiadów #wyłączamytabu #włączamywiedzę ze specjalistami i osobami z niepełnosprawnościami. Co roku organizowana jest Konferencja Sekson poświęcona seksualności i rodzicielstwu osób z niepełnosprawnością ruchową. Jest to największe w Polsce wydarzenie w tym zakresie, skupiające OzN oraz specjalistów i ekspertów. W ramach Projektu na przełomie 2021 i 2022 roku, Fundacja Avalon przeprowadziła szeroką kampanię społeczną pod hasłem Pełnosprawni w miłości, dotyczącą wizerunku osób z niepełnosprawnościami, oraz ich prawa do miłości i rodzicielstwa. 
Fundacja Avalon na Pol'and'Rock.
Fundacja Avalon nieprzerwanie od 2018 roku uczestniczy w Pol’and’Rock Festival tworząc tam swoją strefę w ramach Akademii Sztuk Przepięknych. Co roku Fundacja Avalon przez czas trwania Festiwalu oferuje dla uczestników warsztaty tematyczne wokół tematu niepełnosprawności, wsparcie techniczne dla osób z niepełnosprawnościami oraz szereg aktywności, których celem jest przełamywanie barier społecznych i stereotypów o niepełnosprawności.  
Kampanie społeczne.
Fundacja Avalon działa edukacyjnie poprzez kampanie społeczne. Organizacja stworzyła już 4 kampanie, które miały na celu przełamywać kolejne bariery społeczne. Kampania skupiona na projekcie Avalon Extreme o tytule “Wystarczy zacząć” ukazała to, że niepełnosprawność nie może być traktowana jako słabość i źródło wykluczenia. Kampania “Pełnosprawni w miłości” Projektu Sekson zwróciła uwagę na problem jakim jest postrzeganie seksualności i rodzicielstwa wśród osób z niepełnosprawnościami. Uzmysłowiła, że osoby doświadczające różnych rodzajów niepełnosprawności mogą być atrakcyjnymi partnerami, umawiać się na randki, budować związki i być odpowiedzialnymi rodzicami.  
Badania.
Fundacja Avalon w ramach Projektu Sekson przeprowadziła badania pod tytułem “Seksualność i rodzicielstwo osób z niepełnosprawnością ruchową”. Badania przeprowadzone zostało przez agencję SW RESEARCH z osobami z niepełnosprawnością ruchową, ich rodzicami, osobami partnerskimi i lekarzami specjalistami. Celem badania było dokonanie analizy najbliższego otoczenia OzN w zakresie dostępu do szeroko rozumianej wiedzy o seksualności, w tym dostępności do usług związanych ze zdrowiem intymnym. Raporty z badań dostępne są na stronie internetowej. 
W ramach kampanii społecznej “Pełnosprawni w miłości” Projekt Sekson przeprowadził również badania o tym samym tytule, które dotyczyły społecznego postrzegania osób z niepełnosprawnością ruchową w kontekście życia rodzinnego, rodzicielstwa oraz seksualności.
Współpraca.
Media.
Fundacja Avalon przy swoich działaniach współpracuje z licznymi mediami. O Fundacji i jej działalności można było dowiedzieć się z: Dzień Dobry TVN, TVN 24. Artykuły o organizacji ukazały się na łamach licznych tytułów, jak chociażby Polityki, Vogue Polska oraz Gazety Wyborczej. Członkowie Zarządu Fundacji oraz przedstawiciele poszczególnych działów są także częstymi gośćmi audycji radiowych. 
Zarząd Fundacji.
Prezes: Sebastian Luty
Członek Zarządu: Łukasz Wielgosz
Dyrektor Generalny: Krzysztof Dobies
Social media i strony internetowe.
https://www.fundacjaavalon.pl/
https://avalonextreme.pl/
https://www.sekson.pl/
https://www.facebook.com/fundacjaavalon
https://www.facebook.com/AvalonExtremeSports
https://www.facebook.com/projektsekson
https://www.facebook.com/helpujpl
https://www.instagram.com/projektsekson/
https://www.instagram.com/fundacja_avalon/
https://www.instagram.com/avalonextreme/
https://helpuj.pl/
https://biuroprasowe.fundacjaavalon.pl/

</doc>
<doc id="3216029" url="https://pl.wikipedia.org/wiki?curid=3216029" title="Brett Riley">
Brett Riley

Brett Riley (ur. 30 lipca 1953 roku w Auckland) – nowozelandzki kierowca wyścigowy.
Kariera.
Riley rozpoczął karierę w międzynarodowych wyścigach samochodowych na przełomie 1972 i 1973 roku od startów w Nowozelandzkiej Formule Ford, gdzie jednak nie zdobywał punktów. W późniejszych latach Nowozelandczyk pojawiał się także w stawce Brytyjskiej Formuły Atlantic, Brytyjskiej Formuły 3 - Brands Hatch Paul Nicholas Trophy, Brytyjskiej Formuły 3 - Mallory Park "The Hollies" Trophy, Brytyjskiej Formuły 3 BRDC Shellsport, Brytyjskiej Formuły 3 BARC, Europejskiej Formuły 3, Brytyjskiej Formuły 3 BRDC Vandervell, Plastic Padding Formula 3 Trophy, Peter Stuyvesant International Formula Pacific Series, Brytyjskiej Formuły 1, Formula Pacific New Zealand International Series, B.A.R.C. TV-Race, John Player International F3 Trophy, Wendy Wools Formula 3 Race, Grand Prix Monako Formuły 3, Brytyjskiej Formuły 3, Australian Drivers' Championship, NZ International Formula Mondial Series, World Touring Car Championship, Asia-Pacific Touring Car Championship, Sandown 500, Tooheys 1000, Pepsi 300, Australian Endurance Championship, NZ National Touring Car Championship, New Zealand 2.0 L Touring Car Championship, Bathurst 1000, Wynn's NZ 2 Litre Touring Car Championship oraz Bridgestone NZ Porsche Championship.

</doc>
<doc id="3216033" url="https://pl.wikipedia.org/wiki?curid=3216033" title="Daniele Albertin">
Daniele Albertin

Daniele Albertin (ur. 29 października 1954 w Montegrotto Terme, zm. 22 lipca 1982 w Soave) – włoski kierowca wyścigowy.
Życiorys.
Albertin rozpoczął karierę w międzynarodowych wyścigach samochodowych w 1976 roku od startów w Niemieckiej Formule 3 oraz w Europejskiej Formule 3. W obu edycjach nie zdobywał punktów. W późniejszych latach Włoch pojawiał się także w stawce Włoskiej Formuły 3, Brytyjskiej Formuły 3 BARC oraz Brytyjskiej Formuły 3 Vandervell.
W Europejskiej Formule 3 Włoch startował w latach 1976-1980. Pierwsze punkty zdobył w 1977 roku, kiedy to został sklasyfikowany na szesnastej pozycji w klasyfikacji generalnej. Rok później stanął raz na podium. Z dorobkiem dwunastu punktów uplasował się na ósmym miejscu w końcowej klasyfikacji kierowców. W 1979 roku również stanął na podium i w końcowej klasyfikacji był jedenasty.

</doc>
<doc id="3216035" url="https://pl.wikipedia.org/wiki?curid=3216035" title="Stanisław Wawrzyńczyk">
Stanisław Wawrzyńczyk

Stanisław Zbigniew Wawrzyńczyk (ur. 4 stycznia 1990 w Wejherowie) – polski siatkarz, grający na pozycji przyjmującego.
Jego żoną jest siatkarka Agata Oleksy.
Życiorys.
Pochodzący z Rumi zawodnik pierwsze siatkarskie kroki stawiał w zespole UKS Omega Gdynia, pod okiem trenera Edwarda Pawluna. W wieku 16 lat wraz z trenerem przeniósł się do drużyny GTS Stoczniowiec Gdańsk. W sezonie 2007/2008 wywalczył 7. miejsce w Młodzieżowych Mistrzostwach Polski Juniorów, będąc kluczowym zawodnikiem drużyny prowadzonej przez trenera Jacka Łapińskiego.
Po zakończeniu nauki w szkole średniej wyjechał do Francji. Występował tam w zespole AL Caudry prowadzonym przez Zbigniewa Zielińskiego z którym wywalczył awans do francuskiej Nationale 2 (liga drugiego stopnia) oraz zajął 5. miejsce w Mistrzostwach Francji U-21. Po roku spędzonym na obczyźnie wrócił do Polski. W sezonie 2010/2011 występował w drużynie Lotosu Trefla Gdańsk z którym wywalczył awans do PlusLigi. Warto zauważyć, że w drużynie z Gdańska funkcję drugiego trenera pełnił wówczas Edward Pawlun.
W kolejnym roku zawodnik ponownie występował w I Lidze, tym razem w drużynie w drużynie MUKS Joker Piła. W sezonie 2012/2013 zawodnik przeniósł się do drużyny UMKS Kęczanin Kęty z którą zajął 8. miejsce w rozgrywkach I Ligi. Wysiłek zawodnika został doceniony przez kibiców którzy uznali go najlepszym zawodnikiem drużyny.
W sezonie 2013/2014 zawodnik przeniósł się do drużyny mistrza Austrii, SK Posojilnica Aich/Dob. Sezon zakończył zdobywając wicemistrzostwo Austrii oraz wicemistrzostwo Ligi Środkowoeuropejskiej (MEVZA). Zawodnik występował również w Lidze Mistrzów, gdzie wraz z drużyną sprawili nie lada niespodziankę wygrywając 3:2 z rosyjskim Lokomotivem Nowosybirsk. W sezonie 2014/2015 zawodnik kontynuuje karierę w austriackiej drużynie SK Posojilnica Aich/Dob.
Siatkówka plażowa.
Zawodnik występuje również w zawodach siatkówki plażowej zaliczanych do cyklu Mistrzostw Polski w siatkówce plażowej. W sezonie 2013/2014 w parze z Piotrem Ilewiczem wywalczył srebrny medal Akademickich Mistrzostw Polski. W finale rozgrywanym na plaży w gdańskim Brzeźnie ulegli jedynie reprezentantom Polski: Michałowi Makowskiemu i Sebastianowi Sobczakowi.
Sukcesy klubowe.
Mistrzostwo I ligi:
MEVZA:
Mistrzostwo Austrii:
Akademickie Mistrzostwa Polski w siatkówce plażowej:
Mistrzostwo Słowacji:
Mistrzostwo Rumunii:
Mistrzostwo Szwajcarii:

</doc>
<doc id="3216043" url="https://pl.wikipedia.org/wiki?curid=3216043" title="NGC 1145">
NGC 1145

NGC 1145 (również PGC 10965 lub UGCA 45) – galaktyka spiralna (Sc), znajdująca się w gwiazdozbiorze Erydanu. Odkrył ją John Herschel 11 grudnia 1835 roku.

</doc>
<doc id="3216044" url="https://pl.wikipedia.org/wiki?curid=3216044" title="Ernst Maring">
Ernst Maring

Ernst Maring (ur. 31 marca 1936 roku w Brunszwiku) – niemiecki kierowca wyścigowy.
Kariera.
Maring rozpoczął karierę w międzynarodowych wyścigach samochodowych w 1964 roku od startu w wyścigu XIV Großer Preis der Solitude, w którym uplasował się na dziesiątej pozycji w końcowej klasyfikacji. W późniejszych latach Niemiec pojawiał się także w stawce Europejskiego Pucharu Formuły 3, Solituderennen, Formula 3 Hessenpreis, Brytyjskiej Formuły 3 BRSCC John Player, Niemieckiej Formuły 3, Brytyjskiej Formuły 3 BARC, Włoskiej Formuły 3 oraz Europejskiej Formuły 3 (20 miejsce w 1975 roku).

</doc>
<doc id="3216045" url="https://pl.wikipedia.org/wiki?curid=3216045" title="Stephane &amp; 3G">
Stephane &amp; 3G

Stephane &amp; 3G – gruziński zespół muzyczny, w skład którego wchodzą Stephane Mgebriszwili, Nini Baduraszwili, Tako Gaczecziladze i Kristine Imedadze.
Życiorys.
W marcu 2008 roku Nini Baduraszwili, Tako Gaczecziladze i Kristine Imedadze (jako trio 3G) zgłosiły się do udziału w krajowych eliminacjach do 53. Konkursu Piosenki Eurowizji z utworem „I'm Free”, z którym zajęli ostatecznie czwarte miejsce. W lutym kolejnego roku ponownie wystartowały w selekcjach, tym razem we współpracy ze Stephanem Mgebriszwilim z piosenką „We Don’t Wanna Put In”, z którą zajęli pierwsze miejsce, zostając tym samym reprezentantami Gruzji podczas 54. Konkursu Piosenki Eurowizji organizowanego w Moskwie. Tuż po wygraniu eliminacji autorzy propozycji zostali oskarżeni o nawiązania polityczne do rosyjskiego premiera Wladimira Putina, czym naruszyli regulamin imprezy. Europejska Unia Nadawców (EBU), główny organizator konkursu, wymogła na zespole zmianę słów utworu, grupa postanowiła jednak wycofać się z udziału w imprezie.

</doc>
<doc id="3216049" url="https://pl.wikipedia.org/wiki?curid=3216049" title="Parafia Wniebowzięcia Najświętszej Maryi Panny w Jasionce">
Parafia Wniebowzięcia Najświętszej Maryi Panny w Jasionce

Parafia Wniebowzięcia Najświętszej Maryi Panny w Jasionce – parafia rzymskokatolicka znajdująca się w archidiecezji przemyskiej, w dekanacie Dukla. 

</doc>
<doc id="3216051" url="https://pl.wikipedia.org/wiki?curid=3216051" title="Parafia Świętych Apostołów Piotra i Pawła w Jurowcach">
Parafia Świętych Apostołów Piotra i Pawła w Jurowcach

Parafia Świętych Apostołów Piotra i Pawła w Jurowcach – parafia rzymskokatolicka należąca do dekanatu Grabownica, w archidiecezji przemyskiej.

</doc>
<doc id="3216057" url="https://pl.wikipedia.org/wiki?curid=3216057" title="Marian Kruszyński">
Marian Kruszyński

Marian Feliks Kruszyński (ur. 12 kwietnia 1937 w Radomsku, zm. 9 marca 2012 w Częstochowie) – polski architekt.
Życiorys.
Absolwent Wydziału Architektury Politechniki Wrocławskiej (1964), wiceprezes zarządu okręgowego SARP w Częstochowie (1977−1979), projektant ważnych budynków w Częstochowie, m.in. domu towarowego „Puchatek”, Młodzieżowego Ośrodka Kulturalno-Oświatowego przy ul. Kopernika i komendy Policji przy ul. Popiełuszki, a także komendy Policji w Katowicach, kościoła św. Apostołów Piotra i Pawła w Myszkowie oraz wnętrza i otoczenia kościoła Narodzenia Najświętszej Maryi Panny w Myszkowie. Pochowany na cmentarzu Kule w Częstochowie.

</doc>
<doc id="3216060" url="https://pl.wikipedia.org/wiki?curid=3216060" title="Najim">
Najim

Najim (ar. نجيم) lub Cheb Najim (الشاب نجيم), właściwie Najim Amari (ur. 18 stycznia 1985 w Suresnes, Hauts-de-Sein w Paryżu) – algiersko–francuski piosenkarz.

</doc>
<doc id="3216062" url="https://pl.wikipedia.org/wiki?curid=3216062" title="Parafia św. Mikołaja i św. Józefa w Grabownicy">
Parafia św. Mikołaja i św. Józefa w Grabownicy

Parafia św. Mikołaja i św. Józefa w Grabownicy – parafia rzymskokatolicka z siedzibą w Grabownicy, znajdująca się w archidiecezji przemyskiej, w dekanacie Grabownica. 

</doc>
<doc id="3216063" url="https://pl.wikipedia.org/wiki?curid=3216063" title="Zamachy na samoloty pasażerskie w Rosji (2004)">
Zamachy na samoloty pasażerskie w Rosji (2004)

Zamachy bombowe w samolotach nad Rosją wydarzyły się 24 sierpnia 2004 roku. Ataki zostały przeprowadzone w lotach Volga-AviaExpress 1303 oraz Siberia Airlines 1047. W wyniku podwójnego ataku terrorystycznego zginęło 90 osób.
Informacje o samolotach.
Pierwszy z dwóch zaatakowanych samolotów to dwusilnikowa maszyna Tupolew Tu-134A-3 należąca do linii lotniczych Volga-AviaExpress. Swój pierwszy lot wykonał w 1977 roku. Samolot ten startował z moskiewskiego lotniska Domodiedowo i miał docelowo udać się do Wołgogradu o godzinie 22:30 czasu lokalnego. Z tego samego lotniska oraz 10 minut później, wystartowała druga z maszyn – był nią 3-silnikowy samolot Tupolew Tu-154B-2, którą operowały linie lotnicze Siberia Airlines. Maszyna pierwszy raz wzbiła się w powietrze w 1982 roku. Tu-154 miał wylądować w Soczi. Na pokładzie samolotów znajdowały się 35 pasażerów i 9-osobowa załoga (w przypadku lotu Moskwa-Wołgograd) oraz 38 pasażerów i 8-osobowa załoga (w przypadku lotu Moskwa-Soczi). Wszystkie osoby na pokładzie obu Tupolewów byli obywatelami Rosji.
Przebieg zamachu.
Do Moskwy o godzinie 19:45 przyleciały ze stolicy Dagestanu Machaczkały dwie Czeczenki w asyście dwóch innych Czeczenów. Do samolotów samobójczynie weszły, posługując się biletami kupionymi na czarnym rynku. Początkowo myślano, że rozbije się jeden samolot – miał być nim Tu-134A-3, ale pracownicy wieży kontrolnej podali, iż stracili kontakt z drugim samolotem już 3 minuty po utracie kontaktu z pierwszą maszyną. Media zaczęły podawać, że zniknięcie z radarów 2 samolotów w krótkim czasie mogło sugerować, że doszło do zamachu terrorystycznego. Zamach miały potwierdzić też rzekome informacje podawane przez pewną kobietę, która ujrzała wybuch na pokładzie maszyny.
Ładunki wybuchowe wykorzystane do ataków składały się z mieszanki heksogenu oraz nitrogliceryny i zostały zapakowane w plastikowe pudełko. Heksogen użyty był przez czeczeńskich bojowników również do budowy bomb, które eksplodowały w blokach mieszkalnych w 1999 roku.
Śledztwo.
Główną przyczyną obu katastrof lotniczych miały być zamachy bombowe na pokładzie maszyn (informacje o wybuchach były jednak dementowane, np. przez rzecznika FSB). Ale śledczy nie wykluczali również innych przyczyn – mowa była między innymi o złym stanie paliwa, nieprawidłowościach w systemie regulacji paliwa czy też błąd pilota. Mało prawdopodobną przyczyną miało być porwanie obu samolotów w odstępie zaledwie kilku minut – tym bardziej, że została wysłana wiadomość SOS z kokpitu Tu-154. Samoloty te były w dobrym stanie technicznym, a pasażerowie wsiadający na pokład pomyślnie przeszli testy bezpieczeństwa.
27 sierpnia badający katastrofę wykryli w jednej z maszyn ślady, które potwierdzają, że na pokładzie samolotu eksplodował ładunek wybuchowy.
Reakcje.
Po podejrzeniu przypuszczeń o eksplozjach na pokładzie obu Tupolewów, w lotniskach w całej Rosji wprowadzono nadzwyczajne środki bezpieczeństwa. W związku z obydwoma katastrofami, z Soczi do Moskwy powrócił prezydent Rosji Władimir Putin. Wydał rozkaz natychmiastowego wszczęcia śledztwa w sprawie wypadków, a także ogłosił 26 sierpnia dniem żałoby narodowej w całym kraju.
Rząd obiecał, że wypłaci każdej rodzinie ofiary zamachów po 112 tys. rubli.

</doc>
<doc id="3216065" url="https://pl.wikipedia.org/wiki?curid=3216065" title="Big Cyc wiecznie żywy">
Big Cyc wiecznie żywy



</doc>
<doc id="3216066" url="https://pl.wikipedia.org/wiki?curid=3216066" title="Cheb Najim">
Cheb Najim



</doc>
<doc id="3216076" url="https://pl.wikipedia.org/wiki?curid=3216076" title="We Don’t Wanna Put In">
We Don’t Wanna Put In

We Don't Wanna Put In – singel gruzińskiego zespołu Stephane &amp; 3G, napisany przez Stephane'a Mgebriszwiliego, wokalistę grupy, i Bibiego Kwaczadzego, wydany w 2009 roku.
Utwór miał reprezentować Gruzję podczas 54. Konkursu Piosenki Eurowizji, wygrywając w lutym finał krajowych eliminacji. Tekst piosenki wzbudził jednak kontrowersje, bowiem zawierał nawiązania polityczne do wojny w Osetii Południowej i rosyjskiego premiera Władimira Putina, czym naruszył jeden z punktów regulaminu imprezy mówiący o tym, że "żadna piosenka konkursowa nie może zawierać politycznych odniesień w swoim tekście". Europejska Unia Nadawców (EBU), główny organizator konkursu, wymogła na autorze słów zmianę tekstu piosenki, na co zespół zareagował rezygnacją z udziału w widowisku.
Lista utworów.
CD Maxi-single (EP)

</doc>
<doc id="3216079" url="https://pl.wikipedia.org/wiki?curid=3216079" title="Parafia św. Stanisława Biskupa w Humniskach">
Parafia św. Stanisława Biskupa w Humniskach

Parafia św. Stanisława Biskupa w Humniskach – parafia rzymskokatolicka znajdująca się w archidiecezji przemyskiej, w dekanacie Grabownica. 
Siedzibą parafii jest drewniany kościół parafialny pw. św. Stanisława Biskupa z XV w., przebudowany w XIX w., nr rej.: A-42 z 5.07.1984 r.

</doc>
<doc id="3216081" url="https://pl.wikipedia.org/wiki?curid=3216081" title="Queensland Country">
Queensland Country

Queensland Country – australijski zespół rugby union utworzony w 2014 roku przez Queensland Rugby Union w celu uczestniczenia w National Rugby Championship, jeden z dwóch zespołów reprezentujących stan w tych rozgrywkach.
Historia.
Oficjalna historia rugby w stanie Queensland poza Brisbane sięga roku 1886, gdy powstał Toowoomba Rugby Union, zaledwie trzy lata po ogólnostanowym "Northern Rugby Union", który przekształcił się w następnie w Queensland Rugby Union, choć przez kilka poprzedzających lat rugby union walczyło o popularność z "Melbourne rules". Silnymi ośrodkami tego sportu stały się Toowoomba, Charters Towers, Ipswich, Gympie, Maryborough, Bundaberg, Roma czy Warwick. Już w 1889 roku regionalni zawodnicy zagrali przeciw New Zealand Māori, a pierwsze spotkanie z zespołem z Brisbane miało miejsce w roku 1902. Obie wojny światowe oraz poszerzanie zasięgu rugby league zatrzymały rozwój rugby union w regionalnych ośrodkach, jego odbudowa nastąpiła dopiero w latach sześćdziesiątych XX wieku. Powstały wówczas lokalne rozgrywki w Darling Downs, Gold Coast czy Wide Bay, a w 1965 roku utworzono Queensland Country Rugby Union. Już w czerwcu tego roku związek stworzył wspólną drużynę, która od tej pory rozgrywa coroczny pojedynek przeciwko reprezentacji Brisbane.
Drużyna powstała po ogłoszeniu utworzenia National Rugby Championship jako jedna z dziewięciu uczestniczących w inauguracyjnym sezonie rozgrywek, a za jej zorganizowanie odpowiedzialność wziął Queensland Rugby Union, by nie obarczać ryzykiem poszczególnych klubów bądź podzwiązków. Szkoleniowcem zespołu został Steve Meehan, trener formacji ataku Reds. Skład został ogłoszony 1 sierpnia 2014 roku, a kapitanem zespołu został mianowany Anthony Faingaʻa. W drugim sezonie Faingaʻa pozostał kapitanem, choć z uwagi na kontuzję jeszcze przed sezonem zastąpił go w tej roli James Tuttle, zaś trenerem został szkoleniowiec zespołu U-20 Reds Jason Gilmore. Tuttle pozostał kapitanem w ogłoszonym 15 sierpnia 2016 roku składzie, rolę trenera objął natomiast były reprezentant Queensland i Australii, Toutai Kefu. W 2017 roku zespół przejął szkoleniowiec stanowej kadry U-20 i były reprezentant Nowej Zelandii, Brad Thorn, a kapitanem został Duncan Paia'aua
Stadion.
Domowe mecze zespołu rozgrywane są na stadionach w całym stanie.
Stroje.
Zawodnicy przywdziewają niebiesko-białe stroje z herbem przedstawiającym orchideę w wielkiej literze Q.
Składy.
Skład 2014.
W trzydziestopięcioosobowym składzie na sezon 2014 znaleźli się prócz dwunastu graczy Reds także zawodnicy rezerw oraz drużyn klubowych: Fred Burke, Haydn Hirsimaki, Greg Holmes, Kirwan Sanday, James Slipper / Saia Faingaʻa, Ryan Freney, Tonga Ma'afu / Cameron Bracewell, Blake Enever, Sam Fattal, Rubin Fuimaono, Jack Payne, Rob Simmons / Ben Adams, Jack de Guingand, Lolo Fakasilea, Mitch King, Beau Robinson, James Turner / Scott Gale, Sam Grasso / Matt Brandon, Mike Harris, James Tuttle / Anthony Faingaʻa, Sam Johnson, Clynton Knox, Campbell Magnay, Uarotafu Setu / Giles Beveridge, Pierce Fitzgerald, Ben Lucas, Tom Pincus, Jamie-Jerry Taulagi, Todd Winkley. Simmons i Slipper byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2015.
W składzie na sezon 2015 znaleźli się prócz piętnastu graczy Reds także zawodnicy rezerw oraz drużyn klubowych: Haydn Hirsimaki, Sef Fa'agase, Taniela Tupou, Greg Holmes, Reuben Leilua, Andrew Parker, James Slipper / Saia Faingaʻa, Alex Mafi, Tonga Ma'afu, Campbell Wakely / Lukhan Tui, Richie Arnold, Tyrell Barker, Phil Potgieter, Cameron Bracewell, Sam Reiser, Rob Simmons / Jack Cornelson, Maclean Jones, James Turner, Conor Mitchell, Ed Quirk, Radike Samo, Milton Sikuea, Lolo Fakaosilea / Scott Gale, James Tuttle, Harry Nucifora / Sam Greene, Dion Taumata / Duncan Paia'aua, Matt Gordon, Izaia Perese, Anthony Faingaʻa / Jamie-Jerry Taulagi, Tom Banks, Chris Feauai-Sautia, Pierce Fitzgerald, Stephen Van Der Walt, Elliot Hagen, Campbell Magnay, Tom Pincus. Slipper, Simmons i Saia Faingaʻa byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2016.
W składzie na sezon 2016 znaleźli się prócz piętnastu graczy z doświadczeniem z rozgrywek Super Rugby także przedstawiciele klubów Queensland Premier Rugby: Sef Fa'agase, Richie Asiata, Taniela Tupou, Ben Daley, Kirwan Sanday, James Slipper / Feleti Kaitu'u, Alex Casey, Saia Faingaʻa, Stephen Moore / Izack Rodda, Tyrell Barker, Brad Thorn, Phil Potgieter, Rob Simmons / Angus Scott-Young, Jack Cornelsen, Connor Mitchell, Maclean Jones, Apisai Naiyabo, Lolo Fakaosilea / James Tuttle, Scott Malolua, Issak Fines-Leleiwasa / Mack Mason, Mitch Third / Duncan Paia'aua, Matt Gordon, Campbell Magnay, Josh Birch / Izaia Perese, Tom Banks, Tyronne Lefau, Liam McNamara, Eto Nabuli, Tom Pincus.
Skład 2017.
W składzie na sezon 2017 znalazło się czternastu graczy z doświadczeniem z rozgrywek Super Rugby oraz przedstawiciele wszystkich dziewięciu klubów lokalnych rozgrywek: Sef Fa'agase, Richie Asiata, Taniela Tupou, Kirwan Sanday, Fred Burke / Alex Mafi, Alex Casey, Efi Ma'afu, Stephen Moore / Izack Rodda, Rob Simmons, Philip Potgieter, Harry Hockings / Angus Scott-Young, Liam Wright, Caleb Timu, Ted Postal, Fraser McReight, Tainui Ford, Tyrone Pritchard / James Tuttle, Tate McDermott, Scott Malolua / Hamish Stewart, Teti Tela / Duncan Paia'aua, Patrick James, Conor Chittenden / Campbell Magnay, Izaia Perese, Eto Nabuli, Jock Campbell, Filipo Daugunu, Byron Hutchinson, Veresa Mataitini.

</doc>
<doc id="3216088" url="https://pl.wikipedia.org/wiki?curid=3216088" title="Zadzwońcie po milicję">
Zadzwońcie po milicję



</doc>
<doc id="3216089" url="https://pl.wikipedia.org/wiki?curid=3216089" title="Parafia św. Jana Kantego w Niebocku">
Parafia św. Jana Kantego w Niebocku

Parafia św. Jana Kantego w Niebocku – parafia rzymskokatolicka znajdująca się w archidiecezji przemyskiej, w dekanacie Grabownica. 

</doc>
<doc id="3216097" url="https://pl.wikipedia.org/wiki?curid=3216097" title="Parafia św. Jana Chrzciciela w Pakoszówce">
Parafia św. Jana Chrzciciela w Pakoszówce

Parafia św. Jana Chrzciciela w Pakoszówce – parafia rzymskokatolicka znajdująca się w archidiecezji przemyskiej, w dekanacie Grabownica. 

</doc>
<doc id="3216106" url="https://pl.wikipedia.org/wiki?curid=3216106" title="Euro Formuła 3000 Sezon 2002">
Euro Formuła 3000 Sezon 2002

Euro Formuła 3000 Sezon 2002 – czwarty sezon w historii tej serii. Sezon rozpoczął się 21 kwietnia podczas wyścigu na torze ACI Vallelunga Circuit we Włoszech, a zakończył 10 listopada na włoskim torze Cagliari. Tytuł w klasyfikacji głównej zdobył Brazylijczyk Jaime Melo, a w klasyfikacji zespołów włoska ekipa Team Great Wall.
Klasyfikacja kierowców.
Punktacja wyścigu: 10-6-4-3-2-1 (sześć pierwszych pozycji)

</doc>
<doc id="3216108" url="https://pl.wikipedia.org/wiki?curid=3216108" title="Parafia Nawiedzenia Najświętszej Maryi Panny w Grochowcach">
Parafia Nawiedzenia Najświętszej Maryi Panny w Grochowcach

Parafia Nawiedzenia Najświętszej Maryi Panny w Grochowcach – parafia rzymskokatolicka znajdująca się w archidiecezji przemyskiej, w dekanacie Kalwaria Pacławska.
Historia.
Grochowce zostały założone w 1323 roku. Od 1447 roku wieś stała się własnością dziedziców Grochowskich. W 1867 roku ks. Józef Ziemiański przy wsparciu fundacji hrabiny Weisenwolffowej ze Stadnickich, zbudował drewniany kościół filialny. W 1887 roku ks. Józef Ziemiański ufundował ziemię pod ochronkę dla dzieci, która następnie została zbudowana i przybyły siostry Służebniczki starowiejskie.
W 1914 roku zbudowano drewniany kościół i murowaną plebanię z fundacji hrabiny Anny Konarskiej i baronów Anny i Aleksandra De Lego. W 1914 roku po wybuchu I wojny światowej zabudowania wiejskie, kościół i plebania zostały zniszczone.
W 1928 roku powstał komitet budowy kościoła na czele z baronową Anną De Lagi i kierowniczką szkoły siostrą Klarą Kisiorówną. W 1932 roku została erygowana parafia "pw. Nawiedzenia Najświętszej Maryi Panny", z wydzielonego terytorium parafii katedralnej i Niżankowice. W 1935 roku nowy murowany kościół został poświęcony.
W 2010 roku w kościele został zainstalowany zabytkowy ołtarz
Na terenie parafii jest 1 560 wiernych (w tym: Grochowce – 713, Kniażyce – 392, Koniuszki – 52, Witoszyńce – 405).

</doc>
<doc id="3216109" url="https://pl.wikipedia.org/wiki?curid=3216109" title="François Servanin">
François Servanin

François Sérvanin

</doc>
<doc id="3216110" url="https://pl.wikipedia.org/wiki?curid=3216110" title="Parafia Najświętszej Maryi Panny Królowej Polski w Hermanowicach">
Parafia Najświętszej Maryi Panny Królowej Polski w Hermanowicach

Parafia Najświętszej Maryi Panny Królowej Polski w Hermanowicach – parafia rzymskokatolicka znajdująca się w archidiecezji przemyskiej, w dekanacie Kalwaria Pacławska.
Historia.
Hermanowice były wzmiankowane już w 1383 roku, posiadające gród obronny. W 1422 roku król Władysław Jagiełło przekazał wieś Piotrowi Grocholskiemu. Od 1408 roku rzymskokatoliccy należeli do parafii w Niżankowicach. Na początku XX wieku kapłani z Niżankowic i Przemyśla odprawiali msze święte w dworze, domu prywatnym i szkole. 
W 1920 roku z inicjatywy ks. Franciszka Winnickiego, zbudowano drewniany kościół filialny "pw. św. Franciszka Ksawerego", a we wsi było 310 wiernych. Po kilku latach z powodu zagrzybienia kościół rozebrano, a na tym miejscu w 1936 roku rozpoczęto budowę murowanego kościoła, który został wybudowany w ciągu jednego roku i poświęcony jesienił 1937 przez bpa Wojciecha Tomakę, "pw. Najświętszej Maryi Panny Królowej Polski".
W 1939 roku dekretem bpa Franciszka Bardy została erygowana parafia, ale podczas wojny akt erekcyjny zaginął. 4 marca 1948 roku został wydany drugi akt erekcyjny parafii, z wydzielonego terytorium parafii Niżankowicach i Pikulicach.
18 maja 2003 roku parafia została przydzielona do nowo utworzonego dekanatu Kalwaria Pacławska. 12 października 2014 roku odbyła się konsekracja kościoła, której dokonał abp Józef Michalik.
Na terenie parafii jest 1 207 wiernych (w tym: Hermanowice – 568, Kupiatycze – 311, Malhowice – 235, Stanisławczyk – 141).

</doc>
<doc id="3216112" url="https://pl.wikipedia.org/wiki?curid=3216112" title="Mota-Engil Central Europe">
Mota-Engil Central Europe

Mota-Engil Central Europe S.A. – polskie przedsiębiorstwo budowlane.
Działalność.
Mota-Engil Central Europe specjalizuje się w budownictwie drogowym, mostowym, kubaturowym, kolejowym, elektroenergetycznym oraz real estate. Firma powstała z połączenia dwóch polskich przedsiębiorstw: Krakowskiego Przedsiębiorstwa Robót Drogowych S.A. (KPRD) oraz Przedsiębiorstwa Budowy Mostów w Lubartowie Sp. z o.o. (PBM). Spółka jest częścią międzynarodowej Grupy Mota-Engil.
Mota-Engil Central Europe jest twórcą i realizatorem ogólnopolskiej kampanii na rzecz poprawy bezpieczeństwa ruchu drogowego „Bezpiecznie do celu!”. Jest także sygnatariuszem Porozumienia dla Bezpieczeństwa w Budownictwie.
Główna siedziba mieści się w Krakowie.

</doc>
<doc id="3216116" url="https://pl.wikipedia.org/wiki?curid=3216116" title="Przytul mnie mocno (singel Mietka Szcześniaka)">
Przytul mnie mocno (singel Mietka Szcześniaka)

Przytul mnie mocno – singel polskiego wokalisty Mietka Szcześniaka, napisany przez Seweryna Krajewskiego i Wojciecha Ziembickiego, wydany w 1999 roku i umieszczony na albumie kompilacyjnym "Kiedyś" z 2002 roku.
W 1999 roku utwór reprezentował Polskę podczas 44. Konkursu Piosenki Eurowizji. W finale imprezy, który odbył się 29 maja w Jerozolimie, singiel zdobył łącznie 17 punktów, zajmując tym samym 18. miejsce w końcowej klasyfikacji.

</doc>
<doc id="3216117" url="https://pl.wikipedia.org/wiki?curid=3216117" title="Marie-Pierre Pruvot">
Marie-Pierre Pruvot

Marie-Pierre Pruvot (ur. jako Jean-Pierre Pruvot 11 listopada 1935 w Isser w Kabylii) – francuska artystka estradowa posługująca się pseudonimem artystycznym "Bambi", pisarka i nauczycielka, transseksualistka.
Przez blisko 20 lat brała udział w pokazach rewii transwestytów Le Carrousel de Paris.
Regularnie występując, pojawiła się w kilku filmach dokumentalnych, m.in. w wyreżyserowanej przez Vittoria Salę produkcji z 1956 r. pt. "Costa Azzurra" oraz w obrazie utworzonym pod kierownictwem Mina Loyi z 1963 r. "90 notti in giro per il mondo". Podczas swej estradowej kariery ukończyła studia na francuskiej Sorbonie, w 1974 r. zostając nauczycielką literatury. Początkowo zaangażowana w Cherbourg-Octeville, 2 lata później rozpoczęła pracę w Garges-lès-Gonesse, gdzie pozostała przez następne 25 lat. Uhonorowano ją Orderem Palm Akademickich.
W 2003 roku pod pseudonimem Marie-Pier Ysser opublikowała autobiograficzną powieść "J'inventais ma vie". Następnym jej utworem była autobiografia "Marie parce que c'est joli" (2007). "J'inventais ma vie" została wznowiona w 2013 roku, Pruvot napisała też jej kontynuację, wydaną w kilku tomach.
Pruvot jest główną bohaterką filmu dokumentalnego Sébastiena Lifshitza "Bambi. Życie jak kabaret", który wyróżniono Nagrodą Teddy w kategorii Film dokumentalny na 63. Festiwalu Filmowym w Berlinie.

</doc>
<doc id="3216122" url="https://pl.wikipedia.org/wiki?curid=3216122" title="Herbert Müller">
Herbert Müller

Herbert Müller (ur. 11 maja 1940 roku w Menziken, zm. 24 maja 1981 roku na Nürburgringu) – szwajcarski kierowca wyścigowy.
Kariera.
Müller rozpoczął karierę w międzynarodowych wyścigach samochodowych w 1963 roku od startu w Pau Grand Prix na torze Circuit Pau-Ville, w którym uplasował się na piątej pozycji. W późniejszych latach Szwajcar pojawiał się także w stawce 24-godzinnego wyścigu Le Mans, Canadian-American Challenge Cup, Targa Florio, German Racing Championship, Watkins Glen 6 Hours, Interserie, Europejskiej Formuły 2, World Challenge for Endurance Drivers oraz World Championship for Drivers and Makes.
W Europejskiej Formule 2 Szwajcar wystartował gościnnie w dwóch wyścigach sezonu 1975 z ekipą Gelo Racing. Raz stanął na podium.
Śmierć.
Müller zginął podczas wyścigu 1000 km Nürburgring na torze Nürburgring rozgrywanego 24 maja 1981 roku. Szwajcar jadący samochodem Porsche 908 Turbo wpadł w poślizg na rozlanym oleju i z ogromną prędkością uderzył w bariery. Kierowca wypadł z samochodów, a samochód odbity uderzył w samochód Bobby Rahala, co spowodowało zapalenie się zbiornika paliwa i wybuch. Ratownicy dotarli do bolidu dopiero po kilku minutach. Müller zginął na miejscu.

</doc>
<doc id="3216124" url="https://pl.wikipedia.org/wiki?curid=3216124" title="Victor Gélu">
Victor Gélu

André Jean Victor Gélu (prowans. Victor Gelu; ur. 12 września 1803 w Marsylii, zm. 2 kwietnia 1885 tamże) – poeta i pieśniarz, tworzący w gwarze marsylskiej.
Syn piekarza i krawcowej, od najmłodszych lat uczestniczył w codziennym życiu najuboższych warstw Marsylii. W dzieciństwie był świadkiem okrutnych zamieszek po wstąpieniu na tron Ludwika XVIII. Zdołał ukończyć szkołę średnią mimo poważnych zatargów z uczącymi go zakonnikami. Pracował jako piekarz, kancelista i komediant, często zmieniając miejsce pobytu. Zyskał sobie wielką sławę pieśniami rewolucyjnymi (1840), w których ostro krytykował kler i monarchię. Kolejna edycja jego utworów, ze względu na ich bezkompromisowość i dosadny język, została znacznie złagodzona przez wydawcę. Gélu nie zgodził się przystąpić do felibrów, uważając, że wszelkie próby ożywienia dialektów oksytańskich są z góry skazane na niepowodzenie. Sam jednak pisał i wykonywał swoje pieśni głównie w gwarze marsylskiej dialektu prowansalskiego, żeby wiernie ukazać świat robotników, rzemieślników i włóczęgów, który był mu najbliższy.

</doc>
<doc id="3216125" url="https://pl.wikipedia.org/wiki?curid=3216125" title="Barili">
Barili

Barili – obszar municypalny na Filipinach na wyspie Cebu w prowincji Cebu nad rzeką Barili. Zajmuje powierzchnię 12 221 ha. W roku 2010 było zamieszkane przez 65 524 mieszkańców. Podzielone jest na 42 barangay, z tego 2 miejskie .
Historia.
Nie są znane początki istnienia miejscowości. W 1632 encomienda Barili została zgłoszona władzom. Przypuszczalnie istniała wcześniej, ale ten rok przyjmuje się za datę założenia miasta. Wiadomo, że parafię lokalną założono w 1614. Przyśpieszony rozwój terenów nastąpił po otwarciu dla żeglugi zagranicznej portów w Manili (1834) i Cebu City (1860). W okolicy intensywnie uprawiano ryż, trzcinę cukrową i tytoń. 
Od 1893 Barili było siedzibą wielu ważnych instytucji prowincjonalnych, ("sub-capital"). W czasie rządów amerykańskich na przełomie XIX i XX wieku kładziono nacisk na rozwój edukacji, wartości demokratycznych i higieny. W czasie II wojny światowej w okolicy działała partyzantka. Po zakończeniu wojny znaczna część ludności przeniosła się, z powodów ekonomicznych, do innych miejsc, najliczniej do Mindanao.
Linki zewnętrzne.
 w "1911 Encyclopædia Britannica" w Wikiźródłach 

</doc>
<doc id="3216128" url="https://pl.wikipedia.org/wiki?curid=3216128" title="Angelo Pallavicini">
Angelo Pallavicini

Angelo Pallavicini (ur. 29 lipca 1948 roku w Dietikon) – szwajcarski kierowca wyścigowy.
Kariera.
Pallavicini rozpoczął karierę w międzynarodowych wyścigach samochodowych w 1972 roku od startu w German Racing Championship, gdzie jednak nie zdobywał punktów. W późniejszych latach Szwajcar pojawiał się także w stawce European GT Championship, 24-godzinnego wyścigu Le Mans, World Challenge for Endurance Drivers, World Championship for Drivers and Makes, IMSA Camel GT Championship, FIA World Endurance Championship, IMSA Camel GTO, Porsche 944 Turbo Cup, World Sports-Prototype Championship oraz IMSA Camel Lights.

</doc>
<doc id="3216129" url="https://pl.wikipedia.org/wiki?curid=3216129" title="Finger Lakes">
Finger Lakes

Finger Lakes − grupa jezior w zachodniej części stanu Nowy Jork.
W regionie znajduje się 11 jezior. Nazwa regionu pochodzi od długiego, wąskiego kształtu i równoległego ułożenia w osi północ-południe, które przypominało pierwszym kartografom palce dłoni ("ang.: Finger – palec"). Najdłuższe z jezior, jezioro Cayuga ma ok. 61 km długości, podczas gdy jego szerokość nie przekracza 6 km. Natomiast największą powierzchnię i głębokość (188 metrów) ma jezioro Seneca. Najmniejszym z jezior jest jezioro Canadice, którego powierzchnia wynosi 2,63 km².
Historia.
Jeziora powstały podczas ostatniego zlodowacenia, ok. 2 mln lat temu.
Tereny Finger Lakes zamieszkiwane były przez Irokezów przez ponad tysiąc lat przed pojawieniem się pierwszych białych osadników. Wiele z obecnych nazw jezior oraz miejscowości pochodzi od języka rdzennej ludności.
Po wybuchu wojny o niepodległość Stanów Zjednoczonych większość Irokezów stanęła po stronie Brytyjczyków, przez co zostali oni wypędzeni z terenów Finger Lakes poprzez ataki Armii Kontynentalnej. Po zakończeniu wojny wiele weteranów otrzymało na własność grunty wokół jezior, łącznie o powierzchni ok. 4050 km². Rozpoczęto rozbudowę infrastruktury przemysłowej i rolniczej, które obecnie są jednymi z filarów gospodarki regionu.

</doc>
<doc id="3216130" url="https://pl.wikipedia.org/wiki?curid=3216130" title="Con le nuvole">
Con le nuvole

Con le nuvole – singel Emmy Marrone, wydany 24 września 2010, pochodzący z albumu "A me piace così". Autorem tekstu piosenki jest Roberto Casalino, zaś autorami muzyki Roberto Casalino oraz Dario Faini. Za produkcję utworu odpowiadał Pino Perris.
Singel był notowany na 16. miejscu na liście pięćdziesięciu najlepiej sprzedających się singli we Włoszech.
Teledysk do kompozycji został wyreżyserowany przez Roberto „Saku” Cinardi, a jego premiera odbyła się 15 października 2010.

</doc>
<doc id="3216131" url="https://pl.wikipedia.org/wiki?curid=3216131" title="Marco Vanoli">
Marco Vanoli

Marco Vanoli (ur. 2 maja 1949 roku w Lucernie) – szwajcarski kierowca wyścigowy.
Kariera.
Vanoli rozpoczął karierę w międzynarodowych wyścigach samochodowych w 1977 roku od startu w German Racing Championship, gdzie jednak nie zdobywał punktów. W późniejszych latach Szwajcar pojawiał się także w stawce 24-godzinnego wyścigu Le Mans (1979, 1983-1986), World Challenge for Endurance Drivers, European Touring Car Championship, World Championship for Drivers and Makes, FIA World Endurance Championship oraz World Sports-Prototype Championship.

</doc>
<doc id="3216132" url="https://pl.wikipedia.org/wiki?curid=3216132" title="Enafors (stacja kolejowa)">
Enafors (stacja kolejowa)

Enafors (szwedzki: "Enafors station") – stacja kolejowa w Enafors, w regionie Jämtland, w Szwecji. Znajduje się na Mittbanan, łączącej Sundsvall z Trondheim. Stanowi ona punkt wyjścia dla miejscowości Enafors położonej około 45 mil na zachód od Åre i 15 mil na wschód od Storlien (granica norweska). Nieco ponad jedną mil na zachód od stacji kolejowej w Enafors znajduje się najwyższy punkt szwedzkiej sieci kolejowej na wysokości 600,77 metrów.

</doc>
<doc id="3216133" url="https://pl.wikipedia.org/wiki?curid=3216133" title="Parafia Trójcy Przenajświętszej w Sierakoścach-Nowych Sadach">
Parafia Trójcy Przenajświętszej w Sierakoścach-Nowych Sadach

Parafia Trójcy Przenajświętszej w Sierakoścach-Nowych Sadach – parafia rzymskokatolicka znajdująca się w archidiecezji przemyskiej, w dekanacie Kalwaria Pacławska.
Historia.
W latach 1782–1783 na terenie wsi "Hujsko", w wyniku kolonizacji józefińskiej dla niemieckich osadników utworzono nową wieś Falkenberg. W 1807 roku władze austriackie utworzyły kapelanię lokalną, a w 1816 roku z kamieni rzecznych zbudowano kościół "pw. św. Wendelina". W 1891 roku w Falkenbergu zbudowano nowy kościół parafialny, który w 1906 roku został konsekrowany "pw. Najswiętszego Imienia Jezusa i św. Wendelina". 
W 1957 roku zmieniono nazwę wsi na Nowe Sady, do której włączono Falkenberg. W latach 1982–1992 w Sierakoścach zbudowano murowany kościół, według projektu arch. Władysława Pisza. W 1984 roku siedziba parafii została przeniesiona do Sierakośc. Kościół został w 1992 roku poświęcony przez bpa Ignacego Tokarczuka "pw. Trójcy Przenajświętszej".
Na terenie parafii jest 857 wiernych (w tym: Sierakośce – 411, Sierakośce Osiedle – 95, Nowe Sady – 258, Sólca – 98).

</doc>
<doc id="3216134" url="https://pl.wikipedia.org/wiki?curid=3216134" title="To takie proste">
To takie proste

To takie proste – singel polskiego zespołu Sixteen z albumu "Lawa", napisany przez Jarosława i Olgę Pruszkowskich oraz wydany w 1998 roku.
W 1998 roku utwór reprezentował Polskę podczas 43. Konkursu Piosenki Eurowizji. W finale imprezy, który odbył się 9 maja w National Indoor Arena w Birmingham, singiel zdobył łącznie 19 punktów, zajmując tym samym 17. miejsce w końcowej klasyfikacji. Podczas występu zespołu orkiestrą dyrygował Wiesław Pieregorólka.
Lista utworów.
CD single

</doc>
<doc id="3216137" url="https://pl.wikipedia.org/wiki?curid=3216137" title="Parafia św. Jadwigi Królowej w Długiem">
Parafia św. Jadwigi Królowej w Długiem

Parafia św. Jadwigi Królowej w Długiem – parafia rzymskokatolicka znajdująca się w archidiecezji przemyskiej, w dekanacie Jaćmierz. 
Na terenie parafii znajduje się zabytkowa kapliczka z 1900 roku.

</doc>
<doc id="3216138" url="https://pl.wikipedia.org/wiki?curid=3216138" title="Överums bruk">
Överums bruk

Överums bruk – przystanek kolejowy w Överum, w regionie Kalmar, w Szwecji, na Tjustbanan. Przystanek bierze swoją nazwę od firmy inżynieryjnej Överums Bruk AB, przy której znajduje się przystanek. Przystanek otwarto w 1991 roku do przewozu pasażerów i 1996 przejął cały ruch pasażerski w miejscowości, gdy stary dworzec, położony około 1 km na południe, został zamknięty dla ruchu pasażerskiego.

</doc>
<doc id="3216139" url="https://pl.wikipedia.org/wiki?curid=3216139" title="Parafia św. Katarzyny w Jasionowie">
Parafia św. Katarzyny w Jasionowie

Parafia św. Katarzyny w Jasionowie – parafia rzymskokatolicka znajdująca się w archidiecezji przemyskiej, w dekanacie Jaćmierz. 
Kościół w Jasionowie.
Zbudowany w 1810 r. drewniany kościół, położony na niewielkim wzniesieniu, został na początku lat osiemdziesiątych przeniesiony do Zmiennicy (po wybudowaniu nowej świątyni w 1956 r. nie był użytkowany). Świątynia ta po rekonstrukcji w roku 1981 została poświęcona przez bpa Ignacego Tokarczuka (obecnie jest to kościół parafialny pw. Trójcy Św.). Wraz z kościołem przeniesiono do Zmiennicy płytę nagrobną A.D.E. Wzdowskiego z 1539 r. z pięcioma herbami: Szreniawa z literami I.W. oraz w narożnikach Szreniawa, Jastrzębiec, Gozdawa i Grzymała (?). Jej fundatorem był syn zmarłego, Jan Wzdowski. W dawnym kościele w Jasionowie użyta była jako stopień ołtarza głównego. W Zmiennicy ułożona jest na placu przykościelnym. Jest to najstarsza płyta nagrobna w regionie brzozowskim.
Dzwonnica parawanowa przy kościele w Jasionowie

</doc>
<doc id="3216141" url="https://pl.wikipedia.org/wiki?curid=3216141" title="Arriverà">
Arriverà

Arriverà – singel Emmy Marrone i zespołu Modà, wydany 16 lutego 2011, pochodzący z reedycji albumu "A me piace così". Utwór został napisany przez Francesco Silvestre, który podjął się również jego skomponowania wraz z Enrico Palmosim oraz Enrico Zapparolim. Za produkcję kompozycji odpowiadał Lorenzo Suraci.
Singel trafił na 1. miejsce na oficjalnej włoskiej liście sprzedaży i rozszedł się w nakładzie przekraczającym ponad 60 tysięcy kopii, za co otrzymał status multiplatyny. Nagranie było 7. najczęściej kupowanym utworem we Włoszech w 2011 roku.
Kompozycja zajęła 2. miejsce na Festiwalu Piosenki Włoskiej 2011 w San Remo.
Teledysk towarzyszący przebojowi został wyreżyserowany przez Gaetano Morbioli, a realizowany był w jednym z teatrów w Lodi. W klipie zagrał włoski aktor Davide Silvestri. Premiera wideo odbyła się 15 lutego 2011 w serwisie YouTube.
W 2013 roku utwór znalazł się na ścieżce dźwiękowej filmu "Salvo. Ocalony".

</doc>
<doc id="3216143" url="https://pl.wikipedia.org/wiki?curid=3216143" title="Jean Blaton">
Jean Blaton

Jean Blaton, pseudonim: Beurlys (ur. 19 listopada 1929 w Schaerbeek, zm. 17 grudnia 2020) – belgijski kierowca wyścigowy, przedsiębiorca i muzyk.
Kariera wyścigowa.
Blaton rozpoczął karierę w międzynarodowych wyścigach samochodowych w 1958 roku od startu w klasie S 3.0 24-godzinnego wyścigu Le Mans, w którym uplasował się na trzeciej pozycji w swej klasie (w klasyfikacji generalnej był szósty). W 24-godzinnego wyścigu Le Mans startował jeszcze w latach 1959–1960, 1962–1968, 1975–1976 oraz 1978–1979. Czterokrotnie odnosił tam zwycięstwa w swojej klasie. Blaton pojawiał się także w stawce Mistrzostw Świata Samochodów Sportowych.

</doc>
<doc id="3216144" url="https://pl.wikipedia.org/wiki?curid=3216144" title="Medina (zespół)">
Medina (zespół)

Medina – szwedzki zespół hip-hopowy utworzony w sierpniu 2003 roku przez Sami Daniela Rekicka „Sam-E” i Aliego Jammali „Alibi”.

</doc>
<doc id="3216145" url="https://pl.wikipedia.org/wiki?curid=3216145" title="Parafia św. Stanisława Biskupa w Trześniowie">
Parafia św. Stanisława Biskupa w Trześniowie

Parafia św. Stanisława Biskupa w Trześniowie – parafia rzymskokatolicka znajdująca się w archidiecezji przemyskiej, w dekanacie Jaćmierz. 

</doc>
<doc id="3216146" url="https://pl.wikipedia.org/wiki?curid=3216146" title="Alt Gr">
Alt Gr



</doc>
<doc id="3216147" url="https://pl.wikipedia.org/wiki?curid=3216147" title="Kościół Fårö">
Kościół Fårö

Kościół Fårö (szw. "Fårö kyrka") – średniowieczny kościół luterański położony na szwedzkiej wyspie Fårö, w diecezji Visby. Gruntownie przebudowany w XIX wieku. Na przykościelnym cmentarzu znajduje się grób Ingmara Bergmana.
Kościół powstał w 1324 lub wcześniej. Jako jedyny kościół na Gotlandii został przebudowany w takim stopniu, że zatracił swój średniowieczny charakter. Największa przebudowa miała miejsce w latach 1858–1859, gdy chór zastąpiono nową dużą nawą. Jednocześnie zamalowano malowidła na sklepieniu (wykonane w 1761 przez Mangusa Möllera) i rokokową ornamentykę drzwiczek ław. Obie rzeczy zostały później odrestaurowane. Drzwi wejściowe przeniesiono ze ściany południowej do wieży, gdzie znajdują się obecnie. 
Około 1770 rozebrano starą, mniejszą wieżę kościoła i zbudowano istniejącą do teraz nową wieżę, większą i wyższą. Dzwony w wieży mogą być uruchamiane elektrycznie lub ręcznie. 
Ołtarz świątyni pochodzi z 1709. Nastawa ołtarza wykonana jest z piaskowca. Umieszczony jest na niej obraz Ostatniej Wieczerzy. Nosi także insygnia Karola XI. Elementy ołtarza znajdują się też kaplicy rybackiej w Hallshuk i muzeum historycznym prowincji Gotlandia.
Na południowej ścianie zachował się jeden z 12 krzyży konsekracyjnych, namalowanych farbą olejną. Chrzcielnica z wapienia datowana jest na XIV wiek. Nad nią zwieszony jest krucyfiks, z tego samego wieku. Są to trzy najstarsze zachowane elementy kościoła.
Okna na północnej ścianie powiększono w 1761. Na ten sam rok datowane są zawiasy i zamek drzwi wejściowych, wykonane przez miejscowego dzwonnika. Na ścianie tej znajdują się również dwa malowidła "käutatavlorna", z 1618 i 1767 roku. Większy z nich powstał jako dziękczynienie za ocalenie 15 łowców fok z wyprawy z 1603 roku. Przedstawia najstarszy znany wizerunek zamku Visborg w Visby. Mniejszy, powstał z podobnego powodu, ale dotyczy ocalenia ojca i syna. 
W wieży znajduje się XIX wieczny drewniany żyrandol - dar od rzeźbiarza ze Skär.
W latach 60. XX wieku w kościele zawieszono dwa modele statków, tzw. "statki kościelne" lub "statki dziękczynne", podarowane przez Edvina Hamstedta. 
Organy kościoła zostały zbudowane w 1860 roku przez Fransa Anderssona dla kościoła Väddö. Lokalna kongregacja kupiła je w 1875 roku za 800 koron szwedzkich. Remontowano je w 1970 i 2000. 
W trakcie remontu w latach 1967–1968 dodano, m.in. ogrzewanie i oświetlenie elektryczne. Poszerzono też ławy dla wiernych, których teraz kościół może pomieścić do 350. Renowacja kościoła miała też miejsce w latach 2000–2001. Oczyszczono wtedy elementy kamienne, ołtarz, pozłocono wieżę.

</doc>
<doc id="3216148" url="https://pl.wikipedia.org/wiki?curid=3216148" title="Parafia Niepokalanego Serca Najświętszej Maryi Panny w Milczy">
Parafia Niepokalanego Serca Najświętszej Maryi Panny w Milczy

Parafia Niepokalanego Serca Najświętszej Maryi Panny w Milczy – parafia rzymskokatolicka znajdująca się w archidiecezji przemyskiej w dekanacie Jaćmierz.

</doc>
<doc id="3216151" url="https://pl.wikipedia.org/wiki?curid=3216151" title="Gantofta (stacja kolejowa)">
Gantofta (stacja kolejowa)

Gantofta (szwedzki: "Gantofta station") – stacja kolejowa w Gantofta, na południe od Helsingborgu, w regionie Skania, w Szwecji. Znajduje się na Rååbanan i jest obsługiwana przez pociągi Pågatågen linii 3.

</doc>
<doc id="3216152" url="https://pl.wikipedia.org/wiki?curid=3216152" title="Saab 90 Scandia">
Saab 90 Scandia

Saab 90 Scandia – szwedzki samolot pasażerski będący produktem firmy Saab. Maszyna miała umożliwić wejście szwedzkiej wytwórni na powojenny rynek samolotów komunikacyjnych.
Historia.
Starając się przygotować do powojennej rzeczywistości, w której zapotrzebowanie na samoloty wojskowe ulegnie znacznej redukcji, już w 1944 roku Saab rozpoczął prace konstrukcyjne nad trzema nowymi produktami. Pierwsze dwa, oznaczone jako Saab 90 Scandia i Saab 91 Safir były samolotami, drugi z nich miał być maszyną szkolną. Trzecim produktem był samochód osobowy.
Na początku 1944 roku Saab rozpoczął negocjację z potencjalnym nabywcą swojej pasażerskiej konstrukcji, liniami AB Aerotransport, zainteresowanymi produktem rodzimego przemysłu, mogącego zastąpić w przyszłości używane samoloty Douglas DC-3. W toku rozmów, AB Aerotransport złożył wstępne założenie na osiemnaście samolotów, z czego piętnaście miało posiadać kabinę ciśnieniową. Saab zaoferował samolot, zdolny do przewozu 24 - 32 pasażerów na dystansie rzędu 1000 km. Wstępnie konstrukcja modelu 90 miała spełniać dwa zadania, samolotu pasażerskiego oraz po niewielkich modyfikacjach maszyny bombowej. Linia lotnicza nie zgodziła się na takie rozwiązanie słusznie argumentując, iż pogodzenie wymagań obydwu konstrukcji w jednym płatowcu wpłynie negatywnie na jej możliwości i konkurencyjność w realizacji zadań cywilnych. Przewoźnik wymógł również na producencie zastosowanie silników Pratt &amp; Whitney R-1830 Twin Wasp, takich samych jakich używano do napędu DC-3. Jednostki napędowe zostały jednak zmienione na mocniejsze, silniki Pratt &amp; Whitney R-2000, takie same stosowano do napędu maszyn Douglas DC-4. Tylko one dawały gwarancje uzyskania zadowalających przewoźnika osiągów. Fakt prowadzenia prac nad samolotem pasażerskim Saab ujawnił w grudniu 1945 roku. Prototyp samolotu ukończono w październiku 1946 roku. Do swojego dziewiczego lotu maszyna wzbiła się 16 listopada tego samego roku. Za jej sterami siedzieli piloci Claes Smith i Olle Hagermark. Prototypowy samolot otrzymał znaki rejestracyjne SE-BCA. W marcu 1947 roku państwowy nadzór lotnictwa cywilnego wydał zezwolenie na serię lotów demonstracyjnych.
Efektem przeprowadzonych przez producenta prób w locie było wprowadzenie kilku modyfikacji do konstrukcji samolotu. Wydłużono golenie silnika umieszczając je o 15 cm wyżej niż pierwotnie i zmieniono obrys wlotu powietrza do silników z owalnego na okrągły. Tak zmodyfikowana wersja otrzymała oznaczenie Saab 90A. Pomimo zmiany silników w porównaniu do projektu, jednostki napędowe nadal nie dawały zadowalających osiągów. Wymieniono je zatem na mocniejsze Pratt &amp; Whitney R-2180E Twin Wasp, tak zmodyfikowaną wersję oznaczono jako Saab 90A-1.
Użytkownicy.
W kwietniu 1948 roku Saab podpisał umowę na dostarczenie dziesięciu maszyn w wersji z nieciśnieniową kabiną linią lotniczym AB Aerotransport. Pierwszą z zamówionych maszyn (prototyp) dostarczono w grudniu tego samego roku, samolot nie przewoził jednak pasażerów a fracht. W październiku 1950 roku dostarczono kolejny egzemplarz w wersji seryjnej (oblatanej 12 listopada 1949 roku) a do końca tego samego roku kolejne dwa. Wraz z konsolidacją skandynawskich przewoźników, wszystkie dostarczone samoloty trafiły do floty Scandinavian Airlines System, gdzie obsługiwały trasy krajowe i zagraniczne ale o mniejszym natężeniu ruchu. Ostatecznie do października 1954 roku linie otrzymały siedem (niektóre źródła podają osiem) Scandii. Tymczasem w sierpniu 1948 roku prototypowy samolot SA-BCA wytwórnia wysłała w lot po Europie w celach promocyjnych mających zapoznać i zachęcić innych potencjalnych użytkowników do zakupu maszyny. Pomimo znacznego zainteresowania nie uzyskano dalszych zamówień. Rok później, w sierpniu 1949 roku podobną akcje przeprowadzono w Afryce. Maszyna odwiedziła Egipt i Etiopię a we wrześniu tego samego roku samolot wysłano za ocean. Podczas odwiedzin w Los Angeles na pokładzie Scandii gościł Howard Hughes. W odróżnieniu od wcześniejszych akcji promocyjnych w Afryce i Europie, wizyta w Ameryce zaowocowała podpisaniem w marcu 1950 roku kontraktu z brazylijską linią lotniczą Viação Aérea São Paulo S/A (VASP) oraz Aerovias Brasil. Obydwie linie zamówiły łącznie sześć maszyn, pierwsza z nich dotarła do odbiorcy 11 sierpnia 1950 roku, ostatnia w lutym 1958 roku. W 1950 roku VASP stał się właścicielem Aerovias i wszystkie Saaby latały już pod jednym szyldem. Od 1959 roku, Scandie wykorzystywano do obsługi bardzo obciążonego połączenia lotniczego pomiędzy Rio de Janeiro i São Paulo. Obok lotów komercyjnych, brazylijskie Scandie wykorzystywano do zadań specjalnych. Jedna z maszyn została przekształcona w 1954 roku w luksusowy samolot dyspozycyjny, z którego korzystał lokalny potentat przemysłowy Olavo Fontoury. Samolot o znakach PT-ARS, należący do brazylijskiego koncernu farmaceutycznego, wykorzystywał prezydent Brazylii Juscelino Kubitschek de Oliveira. W 1965 roku Scandie zostały wycofane, ostatni z egzemplarzy, maszyna linii VASP o znakach PP-SQR, wykonała swój ostatni pasażerski lot 22 lipca 1969 roku. Od 1974 roku można ją oglądać w Museu Eduardo André Matarazzo mieszczącego się w Bebedouro. Jest to jedyny zachowany do dnia dzisiejszego egzemplarz samolotu. W Brazylii szwedzkie samoloty cieszyły się bardzo dobrą reputacją, Scandia była również pierwszą pasażerską maszyną, która wylądowała w 1957 roku na nowo otwartym lotnisku Brasília w stolicy kraju Brasílii.
Zakończenie produkcji.
W 1948 roku, szwedzki parlament zaakceptował program zwiększenia liczebności eskadr lotnictwa myśliwskiego Szwedzkich Sił Powietrznych. Ich trzonem miały być samoloty Saab J29 Tunnan, za których produkcje miały odpowiadać zakłady Saab. Wobec brak potencjału przemysłowego na utrzymanie tempa produkcji obydwu maszyn, cywilnej Scandii i wojskowego Tunnana oraz naciskach ze strony władz państwowych na produkcje myśliwców, pod koniec 1950 roku Saab podjął decyzję o wstrzymaniu produkcji maszyn pasażerskich. Chcąc jednak pozostać na rynku samolotów cywilnych, szwedzka wytwórnia podjęła kroki w celu uruchomienia produkcji licencyjnej. Rozmowy z włoską wytwórnią FIAT zakończyły się niepowodzeniem, sukcesem okazały się być negocjację prowadzone z holenderskim Fokkerem, z którym 2 maja 1952 roku podpisano umowę na licencyjną budowę Scandii 90. Nie był to jednak sukces komercyjny, Fokker wybudował zaledwie sześć egzemplarzy, pierwszą z nich ukończono w kwietniu 1954 roku a ostatnią w październiku tego samego roku, wszystkie trafiły do brazylijskiego przewoźnika VASP.
Konstrukcja.
Scandia była całkowicie metalowym, wolnonośnym dolnopłatem, jedynie stery pokryte były płótnem. Maszyna posiadała trójpodporowe, chowane podwozie z przednim podparciem. Załoga składała się z dwóch pilotów, radiooperatora i opcjonalnie z mechanika pokładowego. Skrzydła wyposażone w klapy szczelinowe oraz wychylane wraz z klapami lotki. Usterzenie klasyczne. Nieciśnieniowy kadłub, w latach 1949 - 1950 Saab oferował model oznaczony jako B-3 z ciśnieniowym kadłubem oraz prowadził rozmowy na temat uruchomienia produkcji licencyjnej tej wersji z amerykańską firmą Martin to jednak rozmowy nie przyniosły rezultatu.
Katastrofy i incydenty lotnicze.
Pięć maszyn linii VASP uległo zniszczeniu w wyniku katastrof i wypadków.

</doc>
<doc id="3216153" url="https://pl.wikipedia.org/wiki?curid=3216153" title="Parafia Niepokalanego Serca Najświętszej Maryi Panny w Morawsku">
Parafia Niepokalanego Serca Najświętszej Maryi Panny w Morawsku

Parafia Niepokalanego Serca Najświętszej Maryi Panny w Morawsku – parafia rzymskokatolicka znajdująca się w archidiecezji przemyskiej w dekanacie Jarosław II.
Historia.
Morawsko należało do parafii w Chłopicach. W 1982 roku w budynku gospodarczym urządzono tymczasową kaplicę, którą poświęcił bp Ignacy Tokarczuk.
W 1983 roku została erygowana parafia. W latach 1984–1988 został zbudowany kościół parafialny "pw. Niepokalanego Serca Najświętszej Maryi Panny", według projektu arch. inż. Józefa Olecha. 25 września 1988 roku kościół został poświęcony przez bpa Ignacego Tokarczuka. 4 października 1998 roku odbyła się konsekracja, której dokonał abp Ignacy Tokarczuk.
Na terenie parafii jest 1020 wiernych.

</doc>
<doc id="3216155" url="https://pl.wikipedia.org/wiki?curid=3216155" title="Amami (singel)">
Amami (singel)

Amami – singel Emmy Marrone, wydany 22 marca 2013, pochodzący z albumu "Schiena". Utwór został napisany i skomponowany przez samą Marrone, a za produkcję odpowiadał Brando.
Singel znalazł się na 3. miejscu na oficjalnej włoskiej liście sprzedaży i sprzedał się w nakładzie ponad 30 tysięcy kopii, za co otrzymał platynowy certyfikat. W klasyfikacji rocznej utwór uplasował się na 33. miejscu najlepiej sprzedających się singli we Włoszech w 2013 roku.
Teledysk towarzyszący przebojowi został wyreżyserowany przez Ludovico Galletti oraz Sami Schinaia i wyprodukowany przez firmę Lab35 FILMS, a jego premiera odbyła się 22 marca 2013 w serwisie YouTube na oficjalnym kanale artystki.

</doc>
<doc id="3216156" url="https://pl.wikipedia.org/wiki?curid=3216156" title="Robin Smith">
Robin Smith

Robin Smith (ur. 17 lipca 1943 roku w Kilmarnock) – brytyjski kierowca wyścigowy.
Kariera.
Smith rozpoczął karierę w międzynarodowych wyścigach samochodowych w 1975 roku od startów w Interserie. Z dorobkiem pięciu punktów uplasował się tam na 33 pozycji w klasyfikacji generalnej. W późniejszych latach Brytyjczyk pojawiał się także w stawce Europejskiej Formuły Renault, Shellsport International Series, 24-godzinnego wyścigu Le Mans, Brytyjskiej Formuły 1, Formula 1 Race of Champions, SCCA Budweiser Can-Am Challenge, World Championship for Drivers and Makes, FIA World Endurance Championship, Thundersports, World Sports-Prototype Championship, SAT 1 Supercup, Brytyjskiej Formuły 3000, Interserie Div. 1, Global GT Championship, IMSA World Sports Car Championship, International Sports Racing Series, Sports Racing World Cup oraz FIA Sportscar Championship.

</doc>
<doc id="3216157" url="https://pl.wikipedia.org/wiki?curid=3216157" title="Parafia św. Stanisława Biskupa w Wólce Pełkińskiej">
Parafia św. Stanisława Biskupa w Wólce Pełkińskiej

Parafia św. Stanisława Biskupa w Wólce Pełkińskiej – parafia rzymskokatolicka znajdująca się w archidiecezji przemyskiej, w dekanacie Jarosław I.
Historia.
Początkowo mieszkańcy Wólki Pełkińskiej należeli do parafii farnej w Jarosławiu. W 1852 roku gdy prepozytem Jarosławskiej Kolegiaty był ks. Antoni Żelazny, zaadaptowano drewniany budynek z 1830 roku na kaplicę filialną, w której posługiwali księża z Jarosławia (Kolegiata, Dominikanie i Reformaci).
W 1924 roku zbudowano drewniany kościół "pw. św. Stanisława Biskupa i Męczennika", a następnie została erygowana parafia, która objęła: Wólkę Pełkińską ("807 wiernych") i Wielgosy przysiółek Manasterza ("141 wiernych"). W 1927 roku parafia była już większa bo wcześniej dołączyły dwie wsie z parafii Gniewczyńskiej: Niechciałki przysiółek Jagiełły ("270 wiernych") i Wola Buchowska ("610 wiernych"). W 1927 roku na terenie parafii było też 340 grekokatolików i 60 Żydów.
W latach 1982–1983 zbudowano obecny kościół murowany, według projektu arch. J. Olecha, który został poświęcony 6 listopada 1983 roku przez bpa Ignacego Tokarczuka. 
W 1984 roku zbudowano murowany filialny kościół "pw. Dobrego Pasterza" w Kostkowie-Wielgosach, który w 1987 roku został przydzielony do parafii w Łazach Kostkowskich. 
Od sierpnia 1983 roku w parafii posługują siostry zakonne Felicjanki. W 1990 roku polichromię wykonał Zygmunt Wiglusz. 9 września 1990 roku odbyła się konsekracja kościoła.
Na terenie parafii jest 2 050 wiernych (w tym: Wólka Pełkińska – 1 341, Mała Jagiełła – 231, Wola Buchowska (część) – 578).

</doc>
<doc id="3216158" url="https://pl.wikipedia.org/wiki?curid=3216158" title="Teckomatorp (stacja kolejowa)">
Teckomatorp (stacja kolejowa)

Teckomatorp (szwedzki: "Teckomatorps station") – stacja kolejowa w Teckomatorp, w regionie Skania, w Szwecji. Jest stacją węzłową na Rååbanan i Godsstråket genom Skåne. 
Stacja jest obsługiwana przez Skånetrafiken Pågatågen.

</doc>
<doc id="3216159" url="https://pl.wikipedia.org/wiki?curid=3216159" title="Tony Charnell">
Tony Charnell

Tony Charnell – brytyjski kierowca wyścigowy.
Kariera.
Charnell rozpoczął karierę w międzynarodowych wyścigach samochodowych w 1969 roku od startu w jednym z wyścigów sezonu Brytyjskiej Formuły 5000. Z dorobkiem osiemdziesięciu punktów uplasował się tam na 39 pozycji w klasyfikacji generalnej. W późniejszych latach Brytyjczyk pojawiał się także w stawce Interserie, 24-godzinnego wyścigu Le Mans (w latach 1977-1979) oraz World Challenge for Endurance Drivers.

</doc>
<doc id="3216160" url="https://pl.wikipedia.org/wiki?curid=3216160" title="Pomoc domowa">
Pomoc domowa



</doc>
<doc id="3216162" url="https://pl.wikipedia.org/wiki?curid=3216162" title="Parafia św. Mikołaja Biskupa w Kraczkowej">
Parafia św. Mikołaja Biskupa w Kraczkowej

Parafia św. Mikołaja w Kraczkowej – parafia rzymskokatolicka znajdująca się w archidiecezji przemyskiej, w dekanacie Łańcut II. 
Historia.
Wieś Kraczkowa została lokowana w 1369 roku i prawdopodobnie powstała też parafia, dla której przeznaczono 1 łan ziemi i dziesięcinę. W 1384 roku pojawiła się następna wzmianka o parafii w dokumencie kardynała legata Dymitra pod nazwą "Nawedorph". W 1456 roku wzmiankowany jest ks. Mikołaj Zeydel. W 1624 roku drewniany kościół został spalony przez tatarów. 
W 1635 roku ukończono budowę nowego kościoła z fundacji Konstantego Korniakta, który 3 lipca 1744 roku został konsekrowany przez bpa Wacława Hieronima Sierakowskiego. W 1911 roku rozpoczęto budowę obecnego murowanego kościoła, który w 1913 roku został poświęcony przez ks. Bronisław Wojaczyński, dziekan łańcucki. W czerwcu 1939 roku bp Franciszek Barda dokonał konsekracji kościoła. 
Na terenie parafii jest 3 026 wiernych.

</doc>
<doc id="3216163" url="https://pl.wikipedia.org/wiki?curid=3216163" title="Gosposia">
Gosposia



</doc>
<doc id="3216165" url="https://pl.wikipedia.org/wiki?curid=3216165" title="Brian Joscelyne">
Brian Joscelyne

Brian Joscelyne – brytyjski kierowca wyścigowy.
Kariera.
Charnell rozpoczął karierę w międzynarodowych wyścigach samochodowych w 1976 roku od startów w klasie S 2.0 24-godzinnego wyścigu Le Mans, w którym uplasował się na drugiej pozycji w swojej klasie, zaś w klasyfikacji generalnej był 22. W kolejnych startach w tym wyścigu (w latach 1978-1979) zajął odpowiednio trzynaste i drugie miejsce w klasie S 2.0 (45 i 18 w klasyfikacji generalnej). Poza tym startował również w innych wyścgach zaliczanych do klasyfikacji Mistrzostw Świata Samochodów Sportowych.

</doc>
<doc id="3216167" url="https://pl.wikipedia.org/wiki?curid=3216167" title="Dimentico tutto">
Dimentico tutto

Dimentico tutto – singel Emmy Marrone, wydany 21 czerwca 2013, pochodzący z albumu "Schiena". Utwór napisał Nesli, a skomponowali go Nesli i Niccolò Bolchi. Za produkcję nagrania odpowiadał Brando.
Singel znalazł się na 12. miejscu na oficjalnej włoskiej liście sprzedaży i sprzedał się w nakładzie ponad 30 tysięcy kopii, za co otrzymał platynowy certyfikat. W klasyfikacji rocznej utwór uplasował się na 45. miejscu najlepiej sprzedających się singli we Włoszech w 2013 roku.
Teledysk do kompozycji został wyreżyserowany przez Luca Tartaglia, a jego premiera odbyła się 22 czerwca 2013 w serwisie YouTube na oficjalnym kanale artystki.

</doc>
<doc id="3216168" url="https://pl.wikipedia.org/wiki?curid=3216168" title="Tony Birchenhough">
Tony Birchenhough

Tony Birchenhough (ur. 28 maja 1934 roku, zm. 26 marca 2014 roku) – brytyjski kierowca wyścigowy.
Kariera.
Birchenhough rozpoczął karierę w międzynarodowych wyścigach samochodowych w 1968 roku od startu w wyścigu Solituderennen, w którym został sklasyfikowany na piętnastej pozycji. W późniejszych latach Brytyjczyk pojawiał się także w stawce 24-godzinnego wyścigu Le Mans (w latach 1976 oraz 1978-1979), World Championship for Drivers and Makes oraz German Racing Championship. W 1976 i 1979 stanął na drugim stopniu podium 24-godzinnego wyścigu Le Mans w klasie S 2.0.

</doc>
<doc id="3216169" url="https://pl.wikipedia.org/wiki?curid=3216169" title="Jezioro Samołęskie">
Jezioro Samołęskie

Jezioro Samołęskie (także "Samołęż" lub "Wielkie") – jezioro polodowcowe zlokalizowane w na Pojezierzu Poznańskim, w gminie Wronki, przylegające do wsi Samołęż.
Charakterystyka i historia.
Akwen ma powierzchnię 30,37 ha. Od północy dochodzą do brzegów zabudowania wsi Samołęż. Od lat 90. XX wieku jeziorem zarządza Okręg Nadnotecki PZW w Pile (wcześniej gospodarowało tutaj PGRyb w Oleśnicy, a po jego likwidacji Agencja Własności Rolnej Skarbu Państwa).
W lipcu 2011 w akwenie utonął 42-letni mężczyzna.

</doc>
<doc id="3216170" url="https://pl.wikipedia.org/wiki?curid=3216170" title="Richard Jenvey">
Richard Jenvey

Richard Jenvey – brytyjski kierowca wyścigowy.
Kariera.
Jenvey rozpoczął karierę w międzynarodowych wyścigach samochodowych w 1968 roku od startów w German Racing Championship, gdzie jednak nie zdobywał punktów. W późniejszych latach Brytyjczyk pojawiał się także w stawce 24-godzinnego wyścigu Le Mans oraz World Challenge for Endurance Drivers.

</doc>
<doc id="3216171" url="https://pl.wikipedia.org/wiki?curid=3216171" title="Parafia Matki Bożej Częstochowskiej w Piwodzie">
Parafia Matki Bożej Częstochowskiej w Piwodzie

Parafia Matki Bożej Częstochowskiej w Piwodzie – parafia rzymskokatolicka, znajdująca się na terenie archidiecezji przemyskiej, w dekanacie Jarosław III.
Historia.
Piwoda należała do parafii w Wiązownicy. W 1980 roku rozpoczęto budowę kościoła, a w 1982 roku kościół "pw. Matki Bożej Częstochowskiej", został poświęcony przez biskupa Bolesława Taborskiego. W 1994 roku została erygowana parafia w Piwodzie. 3 listopada 2013 roku odbyła się konsekracja kościoła, której dokonał abp Józef Michalik. 
Na terenie parafii jest 1 172 wiernych (w tym: Piwoda, Wiązownica nr 326-372, Szówsko ul. Pogodna nr 25 i 25 a, Cetula – 20).

</doc>
<doc id="3216172" url="https://pl.wikipedia.org/wiki?curid=3216172" title="A State of Trance 2013">
A State of Trance 2013

A State of Trance 2013 – dziesiąta kompilacja z serii "A State of Trance", holenderskiego DJ-a i producenta muzycznego Armina van Buurena. Wydana została 14 lutego 2013 roku przez wytwórnię płytową Armada Music.
Lista utworów.
Opracowano na podstawie materiału źródłowego.

</doc>
<doc id="3216173" url="https://pl.wikipedia.org/wiki?curid=3216173" title="A State of Trance 2014">
A State of Trance 2014

A State of Trance 2014 – jedenasta kompilacja z serii "A State of Trance", holenderskiego DJ-a i producenta muzycznego Armina van Buurena. Wydana została 28 marca 2014 roku przez wytwórnię płytową Armada Music.
Lista utworów.
Opracowano na podstawie materiału źródłowego.

</doc>
<doc id="3216174" url="https://pl.wikipedia.org/wiki?curid=3216174" title="Patrick Bardinon">
Patrick Bardinon

Patrick Bardinon (ur. 23 lutego 1957 roku w Paryżu) – francuski kierowca wyścigowy.
Kariera.
Bardinon rozpoczął karierę w międzynarodowych wyścigach samochodowych w 1976 roku od startów w Włoskiej Formule 3, Brytyjskiej Formule 3 - Brands Hatch Paul Nicholas Trophy, Brytyjskiej Formule 3 BARC, Brytyjskiej Formule 3 BRDC Shellsport oraz w Europejskiej Formule 3. W wyścigu Brands Hatch Paul Nicholas Trophy uplasował się na dziesiątej pozycji. W późniejszych latach Francuz pojawiał się także w stawce Europejskiej Formuły 2, Brytyjskiej Formule 3 BRDC Vandervell, Niemieckiej Formuły 3, 24-godzinnego wyścigu Le Mans oraz IMSA Camel Lights.
W Europejskiej Formule 2 Francuz wystartował w dwóch wyścigach sezonu 1977 z ekipą Maublanc Racing. Z dorobkiem jednego punktu uplasował się na dwudziestej pozycji w klasyfikacji generalnej.

</doc>
<doc id="3216177" url="https://pl.wikipedia.org/wiki?curid=3216177" title="Parafia Niepokalanego Serca Najświętszej Maryi Panny w Hadlach Szklarskich">
Parafia Niepokalanego Serca Najświętszej Maryi Panny w Hadlach Szklarskich

Parafia Niepokalanego Serca Najświętszej Maryi Panny w Hadlach Szklarskich − parafia rzymskokatolicka znajdująca się w archidiecezji przemyskiej, w dekanacie Kańczuga.
Historia.
W 1792 roku grekokatolicy w Hadlach Szklarskich należący do parochii w Tarnawce, zbudowali cerkiew filialną pw. Przemienienia Pańskiego. Rzymsko-katolicy należeli do parafii w Jaworniku Polskim. W 1893 roku cerkiew została poświęcona, a w 1911 roku przeprowadzono gruntowny remont. W 1905 roku w Hadlach Szklarskich było 791 rzymsko-katolików i 228 grekokatolików. 
Po wysiedleniu grekokatolików, w 1946 roku mieszkańcy przejęli opuszczoną cerkiew, dobudowali zakrystię i zaadaptowali na kościół parafialny. 16 października 1946 roku dekretem biskupa Franciszka Bardy została erygowana parafia pw. Niepokalanego Serca Najświętszej Maryi Panny, z wydzielonego terytorium parafii Manasterz oraz parafii w Jaworniku Polskim.
Późnobarokowa świątynia postawiona jest na planie prostokąta i poprzedzona od frontu dwukondygnacyjną wieżą o ramowych podziałach elewacji. Prowadzone restauracje nie zatarły pierwotnego jej wyrazu.
Na terenie parafii jest 760 wiernych (w tym: Hadle Szklarskie – 490, Hadle Kańczuckie – 265, Manasterz – 8).

</doc>
<doc id="3216178" url="https://pl.wikipedia.org/wiki?curid=3216178" title="Parafia Matki Boskiej Wspomożenia Wiernych w Manowie">
Parafia Matki Boskiej Wspomożenia Wiernych w Manowie



</doc>
<doc id="3216179" url="https://pl.wikipedia.org/wiki?curid=3216179" title="Parafia Matki Bożej Wspomożenia Wiernych w Hucisku Jawornickim">
Parafia Matki Bożej Wspomożenia Wiernych w Hucisku Jawornickim

Parafia Matki Bożej Wspomożenia Wiernych w Hucisku Jawornickim − parafia rzymskokatolicka znajdująca się w archidiecezji przemyskiej, w dekanacie Kańczuga. 
Historia.
Wieś Hucisko Jawornickie była wzmiankowana już w XVII wieku jako "Huta Szklana". W 1920 roku Janina i Stanisław Niemczycki ufundowali kapliczkę. 
Gdy kapliczka stała się za mała, w 1956 roku podjęto decyzję o budowie kościoła. Oficjalnie budowano remizę strażacką, ale gdy pojawiła się wieżyczka, władze zatrzymały budowę. W 1957 roku staraniem wiernych i wstawiennictwu płk. Henryka Makary, władze zgodziły się na ukończenie budowy. 18 lipca 1958 roku ks. prał. Franciszek Misiąg poświęcił kościół filialny "pw. Matki Bożej Wspomożenia Wiernych", w którym msze święte niedzielne odprawiał kapłan z Jawornika Polskiego.
W 1969 roku dekretem bpa Ignacego Tokarczuka została erygowana parafia, z wydzielonego terytorium parafii w Jaworniku Polskim.
Na terenie parafii jest 415 wiernych.

</doc>
<doc id="3216180" url="https://pl.wikipedia.org/wiki?curid=3216180" title="Albert Dufréne">
Albert Dufréne

Albert Dufréne – francuski kierowca wyścigowy.
Kariera.
Dufréne rozpoczął karierę w międzynarodowych wyścigach samochodowych w 1975 roku od startu w klasie S 2.0 24-godzinnego wyścigu Le Mans, w którym uplasował się na trzeciej pozycji w swojej klasie, zaś w klasyfikacji generalnej był 24. Na przestrzeni lat 1976-1979, w których startował w 24-godzinnego wyścigu Le Mans Francuz plasował się na pozycjach odpowiednio czwartej, pierwszej, ósmej i czwartej w klasie S 2.0 (w klasyfikacji generalnej odpowiednio: 30, 6 32 i 22). Dufréne startował również w wyścigach zaliczanych do klasyfikacji Mistrzostw Świata Samochodów Sportowych.

</doc>
<doc id="3216182" url="https://pl.wikipedia.org/wiki?curid=3216182" title="Parafia Najświętszej Maryi Panny Królowej Polski w Łopuszce Wielkiej">
Parafia Najświętszej Maryi Panny Królowej Polski w Łopuszce Wielkiej

Parafia Najświętszej Maryi Panny Królowej Polski w Łopuszce Wielkiej − parafia rzymskokatolicka znajdująca się w archidiecezji przemyskiej, w dekanacie Kańczuga. 
Historia.
W 1899 roku hrabia Karol de Campo Scipio zbudował w Łopuszce Wielkiej neogotycką kaplicę z grobowcem. W 1936 roku dekretem bpa Franciszka Bardy została erygowana parafia, z wydzielonego terytorium parafii w Pantalowicach. 
W latach 1937–1938 zbudowano obecny kościół murowany, według projektu arch. S. Tokarskiego. 14 czerwca 1938 roku kościół został poświęcony "pw. Najświętszej Maryi Panny Królowej Polski".
Na terenie parafii jest 1 435 wiernych (w tym: Łopuszka Wielka – 1 322, Medynia Kańczucka – 261).

</doc>
<doc id="3216183" url="https://pl.wikipedia.org/wiki?curid=3216183" title="L’amore non mi basta">
L’amore non mi basta

L’amore non mi basta – singel Emmy Marrone, wydany 11 października 2013, pochodzący z albumu "Schiena". Utwór został napisany i skomponowany przez Daniele Magro, a za produkcję odpowiadał Brando.
Singel znalazł się na 11. miejscu na oficjalnej włoskiej liście sprzedaży i sprzedał się w nakładzie ponad 30 tysięcy kopii, za co otrzymał platynowy certyfikat. W klasyfikacji rocznej utwór uplasował się na 92. miejscu najlepiej sprzedających się singli we Włoszech w 2013 roku.
Teledysk towarzyszący kompozycji został wyreżyserowany przez Luca Tartaglia, a realizowany był w Mediolanie. Wideo miało premierę 21 października 2013 w serwisie YouTube na oficjalnym kanale artystki.

</doc>
<doc id="3216184" url="https://pl.wikipedia.org/wiki?curid=3216184" title="Peter Gregg">
Peter Gregg

Peter Gregg (ur. 4 maja 1940 roku w Nowym Jorku, zm. 16 grudnia 1980 roku w Jacksonville) – amerykański kierowca wyścigowy.
Kariera.
Gregg rozpoczął karierę w międzynarodowych wyścigach samochodowych w 1966 roku od startu w klasie S 2.0 24-godzinnego wyścigu Le Mans, w którym uplasował się na drugiej pozycji w swojej klasie, zaś w klasyfikacji generalnej był szesnasty. W późniejszych latach Amerykanin pojawiał się także w stawce SCCA Trans-Am, NASCAR Grand Touring, Canadian-American Challenge Cup, 12-godzinnego wyścigu Sebring, 24-godzinnego wyścigu Daytona, NASCAR Winston Cup, Watkins Glen 6 Hours, IMSA Camel GT Challenge, German Racing Championship, nternational Race Of Champions, World Sportscar Championship, World Challenge for Endurance Drivers oraz International Race Of Champions.

</doc>
<doc id="3216186" url="https://pl.wikipedia.org/wiki?curid=3216186" title="Linia kolejowa 23 Zalaegerszeg - Rédics">
Linia kolejowa 23 Zalaegerszeg - Rédics

Linia kolejowa Zalaegerszeg - Rédics – linia kolejowa na Węgrzech. Jest to linia jednotorowa, w całości nie zelektryfikowana. Łączy Zalaegerszeg z Rédics i dalej ze Słowenią i Chorwacją.

</doc>
<doc id="3216190" url="https://pl.wikipedia.org/wiki?curid=3216190" title="Jean-Pierre Malcher">
Jean-Pierre Malcher

Jean-Pierre Malcher (ur. 19 lutego 1950 roku w Paryżu) – francuski kierowca wyścigowy.
Kariera.
Malcher rozpoczął karierę w międzynarodowych wyścigach samochodowych w 1973 roku od startów w Francuskiej Formule Renault. Z dorobkiem dziesięciu punktów uplasował się tam na osiemnastej pozycji w klasyfikacji generalnej. W późniejszych latach Francuz pojawiał się także w stawce Europejskiej Formule Renault, 24-godzinnego wyścigu Le Mans, Europejskiej Formuły 3, Brytyjskiej Formuły 3 BARC, Francuskiej Formuły 3, French Touring Car Championship, World Touring Car Championship, European Touring Car Championship, Deutsche Tourenwagen Meisterschaft, Porsche 944 Turbo Cup France, French Supertouring Championship, Francuskiego Pucharu Porsche Carrera, Trophee Porsche Turbo Cup, Belgian Procar Touring Car Championship, Peugeot 905 Spider Cup, Porsche Supercup, Global GT Championship, French GT Championship oraz FIA GT Championship.

</doc>
<doc id="3216192" url="https://pl.wikipedia.org/wiki?curid=3216192" title="Youmin si">
Youmin si

Youmin si (Klasztor Błogosławiący Ludzi; chiń. 佑民寺, pinyin "Yòumín sì") – klasztor szkoły chan tradycji linji w Nanchang (南昌) (były Zhongling) w prowincji Jiangxi (江西). Miejsce powstania szkoły hongzhou mistrza Mazu Daoyi.
Historia klasztoru.
Klasztor powstał w okresie panowania Yuzhanga (Yuzhang wang 豫章王, pan. 551-552) z Liangów. Do VIII wieku nosił nazwę Dafo si (Klasztor Wielkiego Buddy). Znajdował się w stolicy prefektury Hongzhou, blisko granic powiatów Nanchang i Xinjian. W 739 roku cesarz Xuanzong (玄宗, pan. 712-756) pod koniec okresu "kaiyuan" (開元, 713-741) stworzył sieć (przynajmniej po jednym w każdej prowincji) sponsorowanych przez państwo klasztorów, z których każdy nosił nazwę Kaiyuan. Niektóre były budowane, w innych przypadkach zmieniano po prostu nazwę klasztoru na Kaiyuan. W tym wypadku zmieniono nazwę na Kaiyuan (Otwarte Źródło).
Pod koniec panowania dynastii Tang, klasztor uległ spaleniu. Po odbudowie jeszcze kilkakrotnie zmieniał nazwę. Na początku XII wieku został przemianowany na Nengren si. W latach 50. XV wieku nazwano go Youqing si. Jego obecna nazwa to Youmin si i pochodzi ona z okresu panowania cesarza Shunzhi (順治; 1643-1661) z dynastii Qing.
Kaiyuan był jednym z głównych klasztorów regionu. Jako oficjalny klasztor był w bliskich relacjach z lokalnymi władzami. Zapewne aby zostać jego opatem konieczne było poparcie władz prowincji.
Klasztor ten został najbardziej rozsławiony przez mistrza chan Mazu Daoyi (709-788), który przybył do niego około 770 roku i przebywał w nim przez prawie 20 ostatnich lat jego życia. Od nazwy miejsca, gdzie się znajdował, nazwano szkołę chan mistrza Mazu - "hongzhou". Nauczanie Mazu przyciągało coraz więcej uczniów do Kaiyuan si, z których należy wymienić tak słynnych później mnichów jak Nanquan Puyuan (748-835), Fenzhou Wuye (761-823), Guizong Zhichang (bd), Xingshan Weikuan (755-817), Zhangjing Huaihui (756-815), Danxia Tianran (739-824), Dongsi Ruhui (744-823), Tianhuang Daowu (748-807) i Furong Taiyu (747-826).
Pozycja Mazu w klasztorze była niezwykle silna. Gdy na początku lat 80. VIII wieku edykt imperialny nakazał mnichom powrót do klasztorów, gdzie zostali zarejestrowani, ówczesny gubernator Jianxi - Bao Fang (723-790) - pomógł Mazu ominąć rozkaz i pozostać w klasztorze Kaiyuan.
Po śmierci mistrza Mazu opatem klasztoru został jego uczeń Xitang Zhizang (738-817), który uprzednio prowadził społeczność mnisią na górze Gonggong, po odejściu Mazu do Kaiyuan si. Nie pozostawił po sobie znaczących spadkobierców, poza trzema mnichami z Korei, którymi byli Wŏnjŏk Toŭi, Chinggak Hongch'ŏk i Chŏgin Hyech'ŏl.
W IX wieku, przed rokiem 870, studiował w tym klasztorze przyszły mistrz chan Nanta Guangyong (850-938).
W tym klasztorze ceremonię ordynacyjną przeszedł późniejszy mistrz chan Xuansha Shibei (835-908). Prowadził ją mistrz Winai Lingxun.
W drugiej połowie X wieku mnichem klasztoru był malarz Juran (巨然), specjalizujący się w południowych pejzażach (na południe od rzeki Jangcy).
W latach 60. XX wieku, podczas tzw. "rewolucji kulturalnej" młodzi aktywiści zniszczyli całkowicie klasztor. Po jakimś czasie, ze względu na znaczącą wartość historyczną i kulturalną klasztoru, postanowiono go odbudować. Prace ukończono w 1995 roku. Obecnie klasztor prezentuje się w dość niezwykłych kolorach jak na klasztor - jasnych żółciach i czerwieniach.
Klasztor jest w pełni funkcjonalny, rezydują w nim mnisi, przychodzą wierni. Nie ma więc tylko wartości muzealnej.
Nie wiadomo czy obecne miejsce, na którym znajduje się klasztor, jest miejscem jego powstania. Youmin si znajduje się w parku Bayi w północnej części miasta Nanchang.

</doc>
<doc id="3216196" url="https://pl.wikipedia.org/wiki?curid=3216196" title="Jacques Coulon">
Jacques Coulon

Jacques Coulon (ur. 15 stycznia 1942 roku w Paryżu) – francuski kierowca wyścigowy.
Kariera.
Coulon rozpoczął karierę w międzynarodowych wyścigach samochodowych w 1968 roku od startów w Formule France, gdzie raz stanął na podium. Z dorobkiem 27 punktów uplasował się tam na czternastej pozycji w klasyfikacji generalnej. Dwa lata później w tej samej serii był już wicemistrzem. W późniejszych latach Francuz pojawiał się także w stawce Włoskiej Formuły 3, Brytyjskiej Formuły 3 BRSCC Motor Sport Shell, Francuskiej Formuły 3, Brytyjskiej Formuły 3 BRSCC John Player, Coppa di Santamonica, Europejskiej Formuły 2, Formuła 2 Nogaro Grand Prix, Formuła 2 Rouen-les-Essarts Grand Prix, Europejskiej Formuły Renault, 24-godzinnego wyścigu Le Mans, Europejskiej Formuły 3, Brytyjskiej Formule 3 BARC oraz Brytyjskiej Formule 3 BRDC Vandervell.
W Europejskiej Formule 2 Francuz startował w latach 1973-1974. W pierwszym sezonie startów w ciągu czternastu wyścigów, w których wystartował, czterokrotnie stawał na podium, w tym raz na jego najwyższym stopniu. Z dorobkiem 33 punktów uplasował się na piątej pozycji w klasyfikacji generalnej. Rok później był trzynasty.

</doc>
<doc id="3216207" url="https://pl.wikipedia.org/wiki?curid=3216207" title="Nick Phoenix">
Nick Phoenix

Nick Phoenix (ur. 1967 w Londynie) – brytyjski kompozytor. W 2006 roku razem z Thomasem J. Bergersenem założył wytwórnię muzyczną Two Steps from Hell.
Życiorys.
Phoenix ukończył Hopkins Grammar i University of Connecticut, gdzie specjalizował się w dziedzinie kreatywnego pisania. Przez dziesięć lat uczył się gry na pianinie klasycznym i grał w zespołach rockowych. W 1997 roku zaczął produkować muzykę do zwiastunów filmowych, wyprodukował ich ponad 1000. Pracował przy pokazach telewizyjnych i filmach z Hansem Zimmerem. W 2006 roku razem z Thomasem J. Bergersenem założył wytwórnię muzyczną Two Steps from Hell. Z Crater Mountain nagrał album rockowy, który został wydany w 2014 roku. Napisał książkę z serii "Colin Frake".

</doc>
<doc id="3216211" url="https://pl.wikipedia.org/wiki?curid=3216211" title="Daniel Brillat">
Daniel Brillat

Daniel Brillat (ur. 27 lipca 1945 roku w Vieu) – francuski kierowca wyścigowy.
Kariera.
Brillat rozpoczął karierę w międzynarodowych wyścigach samochodowych w 1974 roku od startu w klasie S 2.0 24-godzinnego wyścigu Le Mans, którego jednak nie ukończył (49 miejsce w klasyfikacji generalnej i piąta pozycja w klasie). Rok później odniósł zwycięstwo w klasie T (27 w klasyfikacji generalnej). W późniejszych latach Francuz pojawiał się także w stawce European Touring Car Championship oraz World Challenge for Endurance Drivers. W 24-godzinnym wyścigu Le Mans startował także w latach 1976 oraz 1979 w klasie S 2.0, jednak nie zdołał osiągnąć linii mety.

</doc>
<doc id="3216241" url="https://pl.wikipedia.org/wiki?curid=3216241" title="Kościół Eskelhem">
Kościół Eskelhem

Kościół Eskelhem p.w. św. Michała (szw. "Eskelhems kyrka") – średniowieczny kościół luterański w diecezji Visby na szwedzkiej wyspie Gotlandii.
Historia i architektura.
Podobnie jak inne kościoły na Gotlandii, także kamienny kościół w Eskelhem był poprzedzony przez drewnianą kaplicę. Około roku 1200 powstała nawa stojąca do teraz. Kościół był powiększany i przebudowywany (dodanie wieży w 1240 r., dodanie prezbiterium i zakrystii) i obecną formę uzyskał w XIV wieku. 
Wnętrze świątyni zawiera freski datowane na od XIII do XV wieku. Te ostatnie przypisuje się Mistrzowi Pasji Chrystusa – lokalnemu artyście, którego prace znajdują się również w innych kościołach na Gotlandii. Najstarszym elementem kościoła jest chrzcielnica z 1196 roku, wykonana najpewniej przez mistrza Bizantiosa, i krzyż triumfalny z ok. 1250 roku.
Do charakterystycznych cech wystroju świątyni należą zdobienia wschodniego łuku przedstawiające Chrystusa i ewangelistów w postaci zwierząt: Chrystusa jako sokoła, Jana Chrzciciela jako orła, św. Łukasza jako wołu, czy św. Marka jako lwa.
Na zachodnim łuku znajdują się wizerunki św. Michała, patrona kościoła, i św. Olafa. Na północnej ścianie wieży znajduje się duży fresk przedstawiający Wszechświat, z siedmioma kręgami zodiaku i wieżą, na której intronizowany jest Chrystus. W prezbiterium znajduje się też ława z połowy XIII wieku.
Ołtarz wykonany jest z kamienia o kształcie owalnym. Nastawa wykonana została w 1722. Puchar komunijny datowany jest na 1726 rok.
Kościół został poddany gruntownemu remontowi w 1960. W jego trakcie odsłonięto kamienne fundamenty drewnianego kościoła z początku XI wieku. Kościół był też konserwowany w 1993.

</doc>
<doc id="3216243" url="https://pl.wikipedia.org/wiki?curid=3216243" title="24h Le Mans 1979">
24h Le Mans 1979

24h Le Mans 1979 – 24–godzinny wyścig rozegrany na torze Circuit de la Sarthe w dniach 9-10 czerwca 1979 roku.
Wyniki.
Źródło: experiencelemans.com

</doc>
<doc id="3216306" url="https://pl.wikipedia.org/wiki?curid=3216306" title="Mudar Badran">
Mudar Badran

Mudar Badran (ur. 18 stycznia 1934 w Dżaraszu) – jordański wojskowy i polityk, trzykrotny premier Jordanii w latach 1976–1979, 1980–1984 oraz 1989–1991.
Życiorys.
Ukończył studia na Uniwersytecie Damasceńskim. W 1957 zaciągnął się do armii jordańskiej. Pracował w wywiadzie wojskowym i po jedenastu latach służby stanął na czele jordańskich służb specjalnych. Był również specjalnym doradcą króla Husajna ds. terytoriów utraconych przez Jordanię w wojnie sześciodniowej (Zachodni Brzeg). W 1970 odszedł ze służby, ale pozostał doradcą monarchy ds. bezpieczeństwa. Od 1972 przez rok zasiadał w Sądzie Królewskim, następnie był od 1973 do 1974 ministrem edukacji, by w 1974 wrócić na poprzednie stanowisko.
W 1976 został po raz pierwszy premierem Jordanii. Jego nominacja miała związek ze zmianą w polityce zagranicznej państwa. Sześć lat po Czarnym Wrześniu i usunięciu z Jordanii zbrojnych formacji palestyńskich król Husajn, obserwując przebieg wojny domowej w Libanie i interwencji syryjskiej w tym kraju, postanowił na nowo nawiązać pozytywne kontakty z Organizacją Wyzwolenia Palestyny. Mudar Badran już wcześniej radził królowi, by uznał OWP za przedstawiciela Palestyńczyków zamieszkujących Zachodni Brzeg i Strefę Gazy. Ogólny kierunek polityki Badrana jako premiera stanowił kontynuację działań jego poprzedników Abd al-Hamida Szarafa i Kasima ar-Rinnawiego. Badran był równocześnie premierem, ministrem obrony oraz ministrem spraw zagranicznych. Na urzędzie pozostał do grudnia 1979. Już w lipcu 1980 król Husajn po raz drugi powierzył mu tekę premiera; tym razem Badran pełnił obowiązki przez cztery lata.
Po raz trzeci został mianowany premierem Jordanii po wyborach parlamentarnych w 1989, pierwszych od dwudziestu lat przeprowadzonych bez nacisków administracyjnych. Kontynuował demokratyzacyjne reformy kraju. Ograniczył wpływ służb bezpieczeństwa na funkcjonowanie państwa, amnestionował kilkudziesięciu więźniów politycznych, starał się zwalczać korupcję. W styczniu 1991, podczas rekonstrukcji gabinetu, po raz pierwszy w historii Jordanii zaprosił do udziału w rządzie przedstawicieli jordańskiej gałęzi Braci Muzułmańskich, którzy pozostali w gabinecie do lipca 1991. W okresie sprawowania przez niego urzędu przyjęta została Jordańska Karta Narodowa, dokument, na podstawie którego w kraju miał zostać restytuowany system wielopartyjny. 19 czerwca 1991 rząd Badrana podał się do dymisji, a nowy gabinet utworzył dotychczasowy minister spraw zagranicznych Tahir al-Masri.

</doc>
<doc id="3216353" url="https://pl.wikipedia.org/wiki?curid=3216353" title="Arquímedes Herrera">
Arquímedes Herrera

Arquímedes Herrera (ur. 8 sierpnia 1935 w Bobures, zm. 30 maja 2013 w Maracaibo) – wenezuelski lekkoatleta, sprinter.
Lata młodości.
Był synem Arquímedesa Soto i Any Herrery (jego ojciec nigdy nie uznał ojcostwa). W młodości uprawiał siatkówkę. Jako nastolatek wstąpił do wojska. Po odejściu zaczął uprawiać lekkoatletykę.
Kariera.
W 1961 został mistrzem Ameryki Południowej w biegu na 100 metrów z czasem 10,6 s oraz wicemistrzem w biegu na 200 m z czasem 21,6 s. Rok później zdobył dwa medale igrzysk Ameryki Środkowej i Karaibów: brązowy na 100 m z czasem 10,49 s i srebrny na 200 m z czasem 21,3 s, a także dwa medale igrzysk iberoamerykańskich: srebrny w sztafecie 4 × 100 m i brązowy na 200 m. W 1963 został mistrzem Ameryki Południowej na 100 m z czasem 10,2 s oraz 200 m z czasem 20,9 s, a także wywalczył trzy medale igrzysk panamerykańskich: srebrny na 100 m z czasem 10,59 s oraz w sztafecie 4 × 100 m i brązowy na 200 m z czasem 21,23 s. Zajął również 4. miejsce na liście najlepszych czasów na 100 m roku oraz został uznany najlepszym lekkoatletą roku przez niemiecki magazyn „Leichtathletik”. W 1964 wystartował na igrzyskach olimpijskich, na których wystąpił w biegu na 100 i 200 m oraz sztafecie 4 × 100 m. W biegu na 100 m odpadł w półfinale, zajmując 7. miejsce w swoim biegu z czasem 10,4 s, wcześniej przechodząc eliminacje (2. pozycja w swoim biegu z czasem 10,5 s) oraz ćwierćfinał (2. lokata w swoim biegu z czasem 10,4 s). Rywalizację na dwukrotnie dłuższym dystansie także zakończył na półfinale, w którym był 6. w swoim biegu z czasem 21,0 s. Wcześniej przeszedł eliminacje, plasując się na 2. pozycji w swoim biegu z czasem 21,3 s oraz ćwierćfinał, w którym zajął 4. miejsce w swoim biegu z czasem 21,2 s. Wenezuelska sztafeta 4 × 100 m z Herrerą w składzie zajęła 6. miejsce, uzyskując w finale czas 39,5 s. Wcześniej zespół przeszedł eliminacje, w których był 2. w swoim biegu z czasem 40,1 s oraz półfinał, w którym uplasował się na 3. pozycji z czasem 39,6 s. W 1965 wywalczył dwa medale igrzysk boliwaryjskich: złoty na 100 m z czasem 10,4 s i brązowy na 200 m z czasem 21,5 s. W 1970 na tych samych zawodach zdobył dwa srebrne medale: na 100 m z czasem 10,4 s i 200 m z czasem 21,5 s.
Były rekordzista kraju.
W 2009 został wpisany do galerii sławy wenezuelskiego sportu, a w 2011 halę sportową w Maracaibo nazwano jego imieniem.
Losy po zakończeniu kariery.
Po zakończeniu kariery pracował jako trener oraz sędzia lekkoatletyczny. Zmarł 30 maja 2013 w Maracaibo w wyniku infekcji spowodowanej niewydolnością nerek. Pochowany został 2 czerwca tegoż roku w Caja Seca.
W 2014 podjęto inicjatywę stworzenia nagrody im. Herrery przyznawanej młodzieżowcom reprezentującym stan Zulia w zawodach sportowych.
Życie prywatne.
Miał dwie córki: Anę Isabel i Anę Maríę oraz dwóch braci: Heromidesa de Jesúsa Garcíę i Ángela Provedio.

</doc>
<doc id="3216362" url="https://pl.wikipedia.org/wiki?curid=3216362" title="Édouard Barthe">
Édouard Barthe

Édouard Barthe (ur. 26 maja 1882 w Béziers, zm. 25 lipca 1949 w Paryżu) – francuski polityk.
Reprezentował Oddział Francuski Międzynarodówki Robotniczej (SFIO) (1910–1933), Parti socialiste de France-Union Jean Jaurès, (PSdF) (1933–1935) oraz Union socialiste républicaine (USR) (1935–1940) w Izbie Deputowanych.
10 lipca 1940 głosował za przyznaniem specjalnych uprawnień dla rządu Pétaina, co kończyło istnienie III Republiki Francuskiej i było początkiem Francji Vichy.
W latach 1948–1949 był senatorem.

</doc>
<doc id="3216384" url="https://pl.wikipedia.org/wiki?curid=3216384" title="Legenda o skamieniałym chlebie">
Legenda o skamieniałym chlebie



</doc>
<doc id="3216391" url="https://pl.wikipedia.org/wiki?curid=3216391" title="Damas Calvet i de Budallès">
Damas Calvet i de Budallès

Damas Calvet i de Budallès (hiszp. Damas Calvet de Budallés; ur. 11 grudnia 1836 w Figueres, zm. 2 listopada 1891 w Barcelonie) – hiszpański inżynier, poeta i dramaturg, tworzący w języku katalońskim.
Ukończył studia w barcelońskiej Szkole Inżynierii Przemysłowej. Już w młodych latach publikował swoje katalońskie wiersze w pismach „La Corona d'Aragó” i „Els Trobadors”, współpracował także przy tworzeniu antologii "Los trobadors nous" ("Nowi trubadurzy", 1858). Na igrzyskach kwietnych w roku 1859 zdobył główną nagrodę. Od roku 1861 współpracował z prowansalskim ruchem felibrów, tłumacząc na kataloński wiersze Frédérica Mistrala, Théodore'a Aubanela i Josepha Roumanille'a. W roku 1886 opublikował swoje najważniejsze dzieło, obszerny poemat historyczny "Mallorca cristiana" ("Chrześcijańska Majorka"), opowiadający o podbiciu Majorki przez Jakuba I Zdobywcę.
Linki zewnętrzne.
Biogram w "Gran Enciclopèdia Catalana"

</doc>
<doc id="3216449" url="https://pl.wikipedia.org/wiki?curid=3216449" title="Roger Strøm">
Roger Strøm

Roger Strøm (ur. 28 lipca 1966 w Sandefjord) – norweski łyżwiarz szybki, trzykrotny medalista mistrzostw świata.
Kariera.
Pierwszy sukces na arenie międzynarodowej Roger Strøm osiągnął w 1996 roku, kiedy zdobył brązowy medal w biegu na 500 m podczas mistrzostw świata na dystansach w Hamar. W zawodach tych wyprzedzili go jedynie Hiroyasu Shimizu z Japonii oraz Rosjanin Siergiej Klewczenia. Na tym samym dystansie zdobył również srebrny medal na rozgrywanych rok później dystansowych mistrzostwach świata w Warszawie, gdzie przegrał tylko z Japończykiem Manabu Horiim. W 1997 roku wywalczył też srebrny medal podczas sprinterskich mistrzostw świata w Hamar. Rozdzielił tam na podium Siergieja Klewczenię i Caseya FitzRandolpha z USA. Był też między innymi czwarty na sprinterskich mistrzostwach świata w Milwaukee w 1995 roku, przegrywając walkę o medal z Yasunorim Miyabe. Siedmiokrotnie stawał na podium zawodów Pucharu Świata, odnosząc przy tym jedno zwycięstwo: 12 marca 1995 roku w Hamar wygrał bieg na 500 m. Najlepsze wyniki osiągnął w sezonach 1993/1994 i 1994/1995, kiedy zajmował szóste miejsce w klasyfikacji końcowej 500 m. W 1994 roku wziął udział w igrzyskach olimpijskich w Lillehammer, gdzie upadł w biegu na 500 m, a na dwukrotnie dłuższym dystansie był siódmy. Na rozgrywanych cztery lata później igrzyskach w Nagano był dziesiąty na 500 m, a dystans 1000 m ukończył na 34. pozycji. W 1999 roku zakończył karierę.

</doc>
<doc id="3216456" url="https://pl.wikipedia.org/wiki?curid=3216456" title="Romanza (album)">
Romanza (album)



</doc>
<doc id="3216457" url="https://pl.wikipedia.org/wiki?curid=3216457" title="Jezioro Samołęż">
Jezioro Samołęż



</doc>
<doc id="3216462" url="https://pl.wikipedia.org/wiki?curid=3216462" title="Dyskografia Emmy Marrone">
Dyskografia Emmy Marrone

Dyskografia Emmy Marrone – włoskiej piosenkarki, składa się z sześciu albumów studyjnych, jednego albumu koncertowego, jednego minialbumu, jednej kompilacji, czterdziestu dwóch singli (w tym siedmiu z gościnnym udziałem) oraz trzydziestu ośmiu teledysków.
Emma Marrone zadebiutowała na rynku fonograficznym w 2010 minialbumem "Oltre", który zadebiutował na szczycie listy przebojów we Włoszech, gdzie osiągnął status potrójnej platynowej płyty, sprzedając się w nakładzie przekraczającym 180 000 egzemplarzy. Wydawnictwo promował notowany na 1. pozycji we włoskim zestawieniu utworów oraz 64. miejscu na szwajcarskiej liście przebojów Singles Top 75 oraz singel „Calore”, a także utwory „Un sogno a costo zero” oraz „Sembra strano”. W tym samym roku ukazał się także debiutancki album studyjny piosenkarki "A me piace così", który uzyskał status podwójnej platyny za sprzedaż ponad 120 000 egzemplarzy. Z albumu pochodził notowany na 16. miejscu włoskiej listy przebojów singel „Con le nuvole”, uplasowany na 23. pozycji zestawienia utwór „Cullami”, notowany na 28. miejscu listy singel „Io son per te l’amore”, a także wykonywany wspólnie z zespołem Modà singel „Arriverà”, który dotarł na szczyt włoskiego zestawienia przebojów i uzyskał status podwójnej platyny za sprzedaż ponad 60 000 sztuk.
Rok później na rynek trafił drugi album studyjny "Sarò libera", któremu przyznano certyfikat potrójnej platyny za sprzedaż ponad 180 000 egzemplarzy. Pierwszym singlem pochodzącym z płyty został utwór „Sarò libera”, posiadający status złotej płyty i notowany na 4. pozycji włoskiej listy przebojów. Na drugi singel wybrano notowany na 42. pozycji listy we Włoszech utwór „Tra passione e lacrime”. Trzecim singlem, dysponującym statusem podwójnie platynowej płyty za sprzedaż ponad 60 000 został „Non è l’inferno” – zwycięski utwór Festiwalu Piosenki Włoskiej 2012 w San Remo, który dotarł na szczyt włoskiego zestawienia i zajął także 19. pozycję na szwajcarskiej liście przebojów. Czwarty singel „Cercavo amore” powtórzył sukces poprzedniego we włoskim zestawieniu, docierając ponadto do 68. pozycji listy Singles Top 75 w Szwajcarii. Na ostatni singel promujący album wybrano notowany na 34. pozycji we Włoszech utwór „Maledetto quel giorno”.
Certyfikat potrójnej platyny za sprzedaż ponad 150 000 egzemplarzy uzyskał trzeci album wokalistki "Schiena". Album promowany był platynowymi singlami „Amami”, „Dimentico tutto”, „L’amore non mi basta” oraz złotymi singlami „Trattengo il fiato” i „La mia città”. Ten ostatni dotarł także do 78. pozycji zestawienia najpopularniejszych singli w Austrii i reprezentował Włochy podczas finału 59. Konkursu Piosenki Eurowizji w 2014 roku.
W 2014 roku piosenkarka wydała swój pierwszy album koncertowy "E Live", wyróżniony złotym certyfikatem za sprzedaż ponad 15 000 egzemplarzy i promowany notowanym na 16. miejscu włoskiego zestawienia singlem „Resta ancora un po’”, który również uzyskał status złotego za taką samą sprzedaż. 
Rok później do sprzedaży trafił czwarty album studyjny piosenkarki "Adesso", który zdobył status podwójnie platynowej płyty za sprzedaż ponad 100 000 sztuk. Album promowały platynowe single „Occhi profondi” i „Arriverà l’amore”, jak również złote single „Io di te non ho paura” oraz „Il paradiso non esiste”. Ostatnim singlem wydawnictwa został utwór „Quando le canzoni finiranno”.
W 2018 roku został wydany piąty album artystki "Essere qui", który osiągnął status platynowej płyty za sprzedaż ponad 50 000 egzemplarzy. Wydawnictwo promowały single „L’isola”, „Effetto domino”, „Mi parli piano” oraz „Mondiale”. Album dotarł do 2. miejsca zestawienia najlepiej sprzedających się albumów we Włoszech oraz 16. pozycji szwajcarskiego zestawienia sprzedaży albumów Alben Top 100.
25 października 2019 roku piosenkarka wydała swój szósty album studyjny "Fortuna", który wyprodukowali Dardust, Luca Mattioni, Elisa Toffoli oraz Frenetik&amp;Orang3. Miesiąc wcześniej ukazał się pierwszy singel promujący wydawnictwo, zatytułowany „Io sono bella”.

</doc>
<doc id="3216501" url="https://pl.wikipedia.org/wiki?curid=3216501" title="Maszyna samobieżna">
Maszyna samobieżna

Maszyna samobieżna – każdy pojazd z własnym napędem, który został zaprojektowany i zbudowany tak, że ze względu na swoją budowę nie jest przeznaczony do przewozu pasażerów ani towarów. Maszyny zamocowane na podwoziu pojazdu silnikowego nie są uznawane za maszyny samobieżne.

</doc>
<doc id="3216521" url="https://pl.wikipedia.org/wiki?curid=3216521" title="Mahonri Young">
Mahonri Young

Mahonri Young (ur. 9 sierpnia 1877 w Salt Lake City, Stany Zjednoczone, zm. 2 listopada 1957 w Norwalk, Stany Zjednoczone) – amerykański rzeźbiarz, zajmujący się też malarstwem, rysunkiem i grafiką. Wnuk Brighama Younga, drugiego Prezydenta Kościoła Jezusa Chrystusa Świętych w Dniach Ostatnich. Od 1923 roku członek National Academy of Design, a od 1947 roku członek Academy of Arts and Letters.
Najbardziej znany z rzeźb "Pomnik Mew" (1913) i "To Jest To Miejsce" (1939–1947). Złoty medalista olimpijski w Konkursie Sztuki i Literatury 1932 w kategorii: rzeźba ("Knockdown"). Główne repozytorium jego prac znajduje się w zbiorach Uniwersytetu Brighama Younga w Provo.
Życiorys.
Dzieciństwo.
Mahonri Mackintosh Young urodził się 9 sierpnia 1877 roku w Salt Lake City jako pierwszy z trzech synów Mahonri Moriancumera Younga i Agnes Mackintosh. Kiedy był jeszcze dzieckiem, został wzięty do swego dziadka, Brighama Younga, aby otrzymać jego błogosławieństwo. Pierwszym domem Mahonri Younga był Deseret Woolen Mills, położony na obrzeżach Salt Lake City w pobliżu wylotu Parley's Canyon. Dom otaczały warsztat stolarski, stodoła i budynki służące do czyszczenia i przetwarzania wełny. W tym środowisku ukształtowała się wrażliwość artystyczna Mahonri Younga, a wiele tematów obecnych w jego sztuce wydaje się mieć swoje początki w tym okresie. Według samego Mahonri Younga pierwszym, który obudził jego zainteresowanie sztuką, był jego ojciec. Kiedy mając 5 lat zachorował na wyrostek robaczkowy, ojciec zabawiał go rzeźbiąc z drewna różne przedmioty; wkrótce chłopiec sam zaczął modelować w glinie ptaki i zwierzęta. Kiedy miał sześć lat, zmarł jego ojciec. Rodzina przeniosła się do małego domku w Salt Lake City, gdzie Mahonri poszedł do szkoły. Okazało się niebawem, że nauka nie szła mu najlepiej. Po ukończeniu ósmej klasy porzucił szkołę. Lubił jednak czytać i studiować sztukę, często pożyczał w tym celu książki i czasopisma z biblioteki ciotki i wuja. Zaprzyjaźnił się z chłopcami z sąsiedztwa, których często szkicował podczas zabawy na brzegach kanału. Sam lubił piłkę nożną, baseball, obozowanie, wędkarstwo i łowiectwo. Lubił też strugać broń z drewna. Kiedy miał 11 lat, matka kupiła mu zestaw snycerski, przy pomocy którego wykonał swoje pierwsze znaczące rzeźby z drewna, w tym relief Juliusza Cezara.
Młodość.
Formalne wykształcenie artystyczne Mahonri Young rozpoczął pod kierunkiem Jamesa T. Harwooda, jednego z pierwszych artystów ze stanu Utah, którzy studiowali w Paryżu. Za jego radą postanowił udać się do Nowego Jorku i Paryża, aby tam kontynuować edukację artystyczną. Pieniądze na podróż zdobył pracując jako portrecista dla Salt Lake Herald i Salt Lake Tribune. Jesienią 1899 roku wyjechał do Nowego Jorku na roczne studium w Art Students League of New York, gdzie należał do najlepszych studentów.
Po ośmiu miesiącach powrócił do Salt Lake City i podjął pracę jako fotograwer w Salt Lake Herald. Wykonał też kilka rysunków dla Deseret News. Zaoszczędziwszy pewną sumę pieniędzy wyjechał w następnym roku do Paryża, gdzie studiował przez cztery lata. Po drodze odwiedził Anglię, gdzie rysował sceny z życia codziennego oraz zwiedzał British Museum, National Gallery, Tate i Walker Art Gallery poszerzając swą wiedzę o sztuce. W 1901 roku Paryżu studiował w Académie Julian, Académie Delécluse i Académie Colarossi.
Podczas pobytu w Paryżu zaczął wykonywać niewielkie rzeźby robotników, które przyniosły mu uznanie krytyków; kiedy później, już w Nowym Jorku, wykonywał podobne rzeźby, zdobył uznanie również w rodzinnym kraju, a robotnicy wykonujący swoją pracę stali się w tamtym czasie jego ulubionym motywem. W tym czasie w sztuce Mahonri Younga widoczny stał się jego wcześniejszy podziw dla realizmu, a zwłaszcza dla jego francuskiego przedstawiciela, Jean-François Milleta. Wystawa jego prac w American Art Association zimą 1903–1904 roku zwróciła na niego po raz pierwszy uwagę krytyków.
Działalność artystyczna.
Po powrocie z Paryża w 1905 roku Mahonri Young rozpoczął karierę artystyczną. 19 lutego 1907 roku ożenił się z Cecilią Sharp (w 1908 roku przyszła na świat ich córka, Agnes Mackintosh, a w 1911 roku syn, Mahonri Sharp). W 1907 roku otrzymał pierwsze zlecenie, z Frost Creamery, opiewające na 25 dolarów. Realizując je wyrzeźbił z masła "Mleczarkę", wysoką na 0,9 m postać kobiety, przewidzianą na wystawę Utah State Fair. Po tym zleceniu przyszły kolejne, poważniejsze. Artysta wykonał popiersie portretowe B.H. Robertsa oraz posągi Josepha i Hyruma Smithów (dla ich wykonania uzyskał zgodę na wykorzystanie masek pośmiertnych Smithów, przechowywanych w Świątyni Salt Lake) i dekoracyjny fryz dla Deseret Gymnasium. W tym czasie podjął także wstępne plany "Pomnika Mew", który zamierzał mu zlecić Kościół Jezusa Chrystusa Świętych w Dniach Ostatnich. Pomnik ten miał upamiętniać legendarne wydarzenie z dziejów mormonów z 1848 roku, podczas którego mewy jakoby zjadły szkodliwe koniki polne, ratując w ten sposób mormońskich pionierów od głodu. Ponieważ władze kościelne nie były jeszcze zdecydowane co to planowanego pomnika, Mahonri Young w 1910 roku przeniósł się z rodziną do Nowego Jorku, co okazało się korzystnym posunięciem. W 1911 roku otrzymał pierwszą znaczącą nagrodę w dziedzinie sztuki, Helen Foster Barnet Prize przyznaną mu przez National Academy of Design za rzeźbę "Bovet Arthur – robotnik". W 1911 roku otrzymał również dwa duże zamówienia, jedno ze swego kościoła na wykonanie "Pomnika Mew", a drugie z Amerykańskiego Muzeum Historii Naturalnej na wykonanie dioram plemion Hopi, Nawahów i Apaczów. W 1912 roku w Nowym Jorku Mahonri Young miał swoją pierwszą indywidualną wystawę. Jednym ze zwiedzających był Julian Alden Weir, amerykański malarz impresjonistyczny; fakt pojawienia się tak znaczącego artysty na wystawie był dowodem rosnącej sławy Younga, miał też znaczenie osobiste – po kilku latach Young poznał córkę Weira, Dorothy, z którą następnie ożenił się.
W 1913 roku Mahonri Young ukończył "Pomnik Mew" uznając go za jeden z najlepszych projektów w swojej karierze. Dzieło wykonał w Nowym Jorku, a jego gipsowe odlewy zaprezentował na słynnej wystawie Armory Show, zorganizowanej w tym samym roku. Razem z przywódcami Kościoła Jezusa Chrystusa Świętych w Dniach Ostatnich wybrał takie miejsce na Placu Świątynnym, w którym pomnik byłby najlepiej wyeksponowany. Po ukończeniu pomnika Mahonri Young odbył kilka podróży do południowo-zachodniej części Stanów Zjednoczonych, gdzie studiował i szkicował ludność plemion Hopi, Nawahów i Apaczów, wykorzystując później szkice jako podstawę do swoich prac zamówionych przez Amerykańskie Muzeum Historii Naturalnej; wyjazdy te stały się również inspiracją dla wielu obrazów i grafik przedstawiających Indian z południowego zachodu.
W 1917 roku zmarła na raka jego żona. Aby złagodzić traumę, artysta rzucił się w wir pracy.
Wyjechał na pewien czas do Paryża, po czym wrócił do Nowego Jorku. W 1918 roku w nowojorskiej Sculptors Gallery odbyła się jego indywidualna wystawa, podczas której zaprezentowano rzeźby, grafiki i rysunki artysty. W 1921 roku na obiedzie wydanym przez kolekcjonera sztuki Duncana Phillipsa po raz pierwszy spotkał Dorothy Weir. Julian Alden Weir zmarł w 1919 roku, a córka zajęła się promowaniem spuścizny po ojcu. Mahonri Young i Dorothy Weir kontynuowali znajomość, która z czasem przerodziła się w przyjaźń.
W 1923 roku artysta wyjechał do Paryża, by wyrzeźbić pomnik zmarłych dla klasztoru Prokatedry Amerykańskiej. Dwa lata później, w towarzystwie swoich dzieci, powrócił do Paryża, gdzie mieszkał przez dwa i pół roku, utrzymując się z pracy artystycznej. W tym czasie wykonał większość rzeźb bokserów, a pod koniec dekady wyjechał do Hollywood, gdzie na zamówienie dużego studia filmowego wykonał naturalnej wielkości rzeźbę przedstawiającą słynnego boksera, Joe Gansa. Odlany z brązu posąg został umieszczony przy wejściu do starej hali Madison Square Garden w Nowym Jorku. 17 lutego 1931 roku ożenił się z Dorothy Weir. Miesiąc miodowy para spędziła w Europie podróżując i szkicując. Ich małżeństwo okazało się udane. Jedną z ostatnich rzeźb Mahonri Younga przedstawiających bokserów był "Knockdown". W 1932 roku, wysłał zarówno rzeźbę Joe Gansa jak i "Knockdown" do komitetu organizacyjnego Igrzysk Olimpijskich w Los Angeles, gdzie "Knockdown" zdobył złoty medal w kategorii rzeźby. W rezultacie nazwisko artysty pojawiło się na stronie sportowej kilku głównych amerykańskich gazet.
Pomnik "To Jest To Miejsce".
W 1932 roku Mahonri Young zlecił swemu zięciowi, Oliverowi Layowi zbudowanie nowej pracowni rzeźbiarskiej na terenie gospodarstwa Branchville. To tutaj miał stworzyć swoje największe dzieło. W 1939 roku otrzymał długo oczekiwane zlecenie złożone przez Kościół Jezusa Chrystusa Świętych w Dniach Ostatnich oraz władze stanu Utah mające upamiętnić wczesna historię tego stanu – wkroczenie pionierów do Emigration Canyon w pobliżu Salt Lake City. Nazwa zamówionego pomnika, "To Jest To Miejsce", nawiązywała do słów, które Brigham Young z tej okazji wówczas wypowiedział.
Prace na pomnikiem ruszyły w 1939 roku, ale posuwały się powoli z powodu II wojny światowej. Przedsięwzięcie było ogromne, wziąwszy pod uwagę fakt, iż artysta miał 62 lata. W skład pomnika, mającego wymiary 20 × 26,5 m weszły 144 elementy, z których 74 to postacie ludzi. Trzy centralne postacie: Brigham Young, Heber C. Kimball i Wilford Woodruff mają po około 6 m wysokości. Przed rozpoczęciem prac nad pomnikiem Mahonri Young kilka lat poświęcił na prace studialne i projekty, ponieważ chciał mieć pewność, że każda przedstawiona ostać będzie historycznie prawdziwa. W tym czasie okazało się, że jego żona cierpi na raka, co stało się dla niego dużym obciążeniem. Jej śmierć 23 czerwca 1947 przytłumiła entuzjazm, jaki artysta odczuwał podczas pracy nad dziełem, które uważał za najważniejsze w swojej karierze. Pomnik "To Jest To Miejsce" został odsłonięty 24 lipca 1947 roku, dokładnie w sto lat po wkroczeniu pionierów do Salt Lake Valley. Poproszony o zabranie głosu z tej okazji Mahonri Young stwierdził, iż dzień ten jest najwspanialszym w jego życiu.
Ostatnie lata.
Podeszły wiek zaczął dawać znać o sobie, choć Mahonri Young nadal dużo pracował. Ostatnim znaczącym zamówieniem, jakie otrzymał, stał się pomnik jego dziadka, Brighama Younga, zaplanowany do ekspozycji w National Statuary Hall na Kapitolu w Waszyngtonie. Decyzję co do sposobu ukazania Brighama Younga pozostawiono Mahonri Youngowi i pozostałym córkom Brighama Younga. Podczas gdy córki chcialy ukazania ojca jako głowy rodziny, Mahonri Young preferował przedstawienie dziadka jako wielkiego przywódcy i kolonizatora; w swym dziele ostatecznie dokonał połączenia tych dwóch opcji. Pomnik postanowił ukończyć we Włoszech, gdzie materiały i narzędzia były tańsze. Trudności sprawiło mu jednak znalezienie marmuru, ponieważ wiele kamieniołomów tego surowca i sprzętu do jego wydobywania zostało w Europie uszkodzonych w wyniku działań wojennych. Ostatecznie artysta znalazł odpowiednią sztukę marmuru. Gotowy posąg miał około 2,3 m wysokości i stanął na piedestale wysokim na 0,86 m. Pomnik ten, będący ostatnim znaczącym osiągnięciem w karierze Mahonri Younga, został odsłonięty 1 czerwca 1950 roku, w dzień urodzin Brighama Younga. Po ukończeniu pomnika Mahonri Young pracował mniej intensywnie. Od 1951 roku zaczął mieć kłopoty ze zdrowiem. Zmarł w Norwalk, w stanie Connecticut w wieku 80 lat. Przez całe swoje życie aż do momentu chwili śmierci był niezmiennie związany ze swoim mormońskim dziedzictwem.
Członkostwo.
W 1923 roku Mahonri Young został członkiem National Academy of Design, a w 1947 roku członkiem Academy of Arts and Letters.
Twórczość i dziedzictwo.
Chociaż Mahonri Young był wybitnym malarzem, grafikiem, pedagogiem, wykładowcą i pisarzem, najbardziej znany jest ze swych rzeźb, odzwierciedlających jego głęboką dumę z pionierskiego i mormońskiego dziedzictwa. Najbardziej znane dzieła artysty to "Pomnik Mew", posągi Josepha i Hyruma Smithów na Placu Świątynnym i pomnik "To Jest To Miejsce" w Salt Lake City. Ale sława Mahonri Younga jako rzeźbiarza wykroczyła daleko poza granice stanu Utah. Był on główną postacią, jeśli chodzi o rozwój rzeźbiarskiego realizmu w XX-wiecznej sztuce amerykańskiej. Rozgłos przyniosły mu niewielkie brązowe figurki przedstawiające robotników i pięściarzy.
Mahonri Young był też płodnym rysownikiem; nawet kieszenie swego garnituru specjalnie dopasował do szkicownika i piór. Zawsze nosił ze sobą szkicownik aby móc uchwycić każdą inspirującą scenę. Wykonane piórem i atramentem rysunki są cennym źródłem informacji na temat krajobrazu i życia w gospodarstwie. Szkice te często stawały się podstawą obrazów olejnych i akwarel.
Mahonri Young w całej jego długiej, udanej kariery otrzymał wiele wyróżnień i nagród zawodowych. Gdy był u szczytu kariery, magazyn Life opublikował artykuł na jego temat, zatytułowany „Mahonri Young’s Sculpture Preserves His Mormon Past” („Rzeźbiarstwo Mahonri Younga zachowuje jego mormońską przeszłość”. Główne repozytorium jego prac znajduje się w zbiorach Uniwersytetu Brighama Younga w Provo. Inne jego prace wchodzą w skład kolekcji wielu czołowych amerykańskich muzeów.

</doc>
<doc id="3216618" url="https://pl.wikipedia.org/wiki?curid=3216618" title="Ładunek (transport)">
Ładunek (transport)

Ładunek, anglicyzm "cargo" – oznacza wszystkie towary, które zwykle umieszcza się w tej części lub na tej części pojazdu, która przeznaczona jest do przewozu ładunku, i które nie są na stałe zamocowane do pojazdu, w tym przedmioty umieszczone w nośnikach ładunku, na przykład w skrzyniach, nadwoziach wymiennych lub w kontenerach umieszczonych na pojazdach.
Każdy towar lub ładunek posiada określone, swoiste cechy fizyczne, chemiczne, fizykochemiczne lub biologiczne. W trakcie procesu transportowego ładunek jest narażony na różne zmiany i uszkodzenia będące wynikiem zastosowania nieprawidłowej technologii przewozu.
Klasyfikacja transportowa ładunków.
Koniecznym narzędziem umożliwiającym podejmowanie przez przewoźnika odpowiednich decyzji w organizowaniu przewozu, w jego planowaniu jest klasyfikacja transportowa ładunków. Taką klasyfikację można przeprowadzić na podstawie różnych kryteriów.
Do najważniejszych z nich należy zaliczyć kryteria m.in.:
Cechy ładunków.
Do najistotniejszych cech i właściwości ładunków transportowych należy zaliczyć: budowę fizyczną, konsystencję, gęstość, temperaturę topnienia, krzepnięcia, wrzenia, wytrzymałość na zginanie, ściskanie, zawartość poszczególnych składników itp.
Wrażliwość ładunków.
Ładunki mogą być wrażliwe na m.in.:

</doc>
