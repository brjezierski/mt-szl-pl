<doc id="3221843" url="https://pl.wikipedia.org/wiki?curid=3221843" title="Wojna w Donbasie">
Wojna w Donbasie

Wojna w Donbasie – konflikt zbrojny pomiędzy prorosyjskimi separatystami ze wschodu Ukrainy oraz wspierającą ich Federacją Rosyjską a siłami wiernymi legalnym władzom Ukrainy. Konflikt stanowi część trwającej od 2014 roku wojny rosyjsko-ukraińskiej.
Strona rosyjska przedstawiała konflikt jako zbrojne wystąpienie prorosyjskich separatystów na wschodzie Ukrainy, pomijając swoje militarne zaangażowanie. Równocześnie jest jej zarzucane prowadzenie innych działań przeciwko Ukrainie, takich jak wojna informacyjna (propaganda, dezinformacja), kulturowa i historyczna. Przedstawiciele państwa ukraińskiego określają jednostki sił zbrojnych Federacji Rosyjskiej i rosyjskie jednostki proxy na terytorium Ukrainy jako terrorystów. W styczniu 2015 parlament Ukrainy uznał Rosję za agresora, a separatystyczne „republiki” za organizacje terrorystyczne.
Po odsunięciu w lutym 2014 Wiktora Janukowycza i prorosyjskiej Partii Regionów od władzy i powołaniu rządu Arsenija Jaceniuka, w obwodzie ługańskim i donieckim zaczęło dochodzić do demonstracji zwolenników szerokiej autonomii lub wręcz przyłączenia obwodów do Rosji. Początkowe hasła i okrzyki, szybko przerodziły się w zamieszki i zajmowanie przez separatystów budynków użyteczności publicznej. W tym okresie, jedynymi siłami zdolnymi przeciwstawić się na miejscu antyukraińskim działaniom były jednostki milicji i Służby Bezpieczeństwa Ukrainy. Ich działania były o tyle utrudnione, iż obydwie formacje miały w swoich szeregach funkcjonariuszy utożsamiającymi się z głoszonymi przez separatystów hasłami. Na korzyść rozłamowej części ludności Ukrainy działało z kolei wsparcie jakie potajemnie udziela im Rosja. Ocenia się, iż w początkowym okresie demonstracji i zajmowania rządowych budynków, wsparcia separatystom udzielało około 300 obywateli rosyjskich. Prorosyjscy separatyści proklamowali samozwańcze: tzw. „Doniecką Republikę Ludową” (DRL) i tzw. „Ługańską Republikę Ludową” (ŁRL). Po zbrojnym zajęciu kluczowych miast donieckiego zagłębia węglowego ogłosili w maju 2014 konfederację obu samozwańczych republik w formie tzw. „Federacyjnej Republiki Noworosji”. Po opanowaniu części miast regionu przez oddziały separatystów i wspierających ich rosyjskich grup specjalnych, Siły Zbrojne Ukrainy rozpoczęły akcję, którą określiły mianem „operacji antyterrorystycznej” (ATO).
Geneza.
Tendencje separatystyczne na wschodzie i południu Ukrainy są następstwem rewolucji z lutego 2014, zwanej Euromajdanem, która odsunęła od władzy prezydenta Wiktora Janukowycza. Przyczyną wybuchu masowych antyrządowych protestów na Ukrainie było odłożenie podpisania umowy stowarzyszeniowej z Unią Europejską przez prezydenta Wiktora Janukowycza. Masowe, demokratyczne protesty przerodziły się na ulicach Kijowa w rewolucję po tym, jak ukraińskie siły specjalne podległe prezydentowi Wiktorowi Janukowyczowi usiłowały krwawo stłumić proeuropejskie demonstracje. Wobec tego zachodnia i centralna Ukraina zbuntowała się przeciwko władzy nastawionej prorosyjsko Partii Regionów.
Po tzw. „Czarnym czwartku”, kiedy na ulicach Kijowa zginęło od kul snajperów około 70 protestujących, prezydent Janukowycz postanowił uciec z kraju. Po formalnym usunięciu go przez Radę Najwyższą z urzędu w dniu 22 lutego 2014 narosło niezadowolenie zwolenników tzw. „Antymajdanu”, popierających rządy Janukowycza. Jego poplecznicy zamieszkiwali głównie południowo-wschodnie części kraju. Po powstaniu nowego rządu z Arsenijem Jaceniukiem i p.o. prezydenta Ołeksandrem Turczynowem na czele doszło do wybuchu niezadowolenia mieszkańców na wschodzie Ukrainy. Początkowo najbardziej gwałtowny przebieg tych wydarzeń miał miejsce na Krymie, gdzie mieszkający tam Ukraińcy rosyjskojęzyczni i Rosjanie zaczęli manifestować swoją odrębność od reszty Ukrainy. Pojawiły się tendencje separatystyczne, w tym chęć przyłączenia Krymu do Rosji.
W wyniku tego nastroje separatystyczne ujawniły się podczas demonstracji w Kerczu i Sewastopolu, zaraz po obaleniu Janukowycza. W pierwszym z tych miast przed budynkiem władz miejskich ściągnięto flagę ukraińską, a wywieszono flagę rosyjską. Wadym Kołesniczenko, deputowany rządzącej do niedawna Partii Regionów obalonego prezydenta Wiktora Janukowycza, stwierdził, iż Sewastopol będzie się zbroił i bronił przed „faszystami”, jak nazwał rząd w Kijowie.
Na terytorium Krymu doszło do niejawnej interwencji wojsk rosyjskich, gdyż ściągało tam tysiące żołnierzy bez dystynkcji państwowych. 1 marca 2014 Władimir Putin zażądał od Rady Federacji zgody na wysłanie wojsk na Ukrainę. Rada Federacji jednogłośnie przyjęła wniosek prezydenta w sprawie wydania zgody na użycie rosyjskich sił zbrojnych na terytorium Ukrainy.
11 marca 2014 połączone zgromadzenie radnych Rady Najwyższej Republiki Autonomicznej Krymu i Rady Miejskiej Sewastopola pod presją uzbrojonych separatystów obecnych w sali obrad i wokół budynku Rady przyjęło deklarację niepodległości Republiki Krymu. W deklaracji powołano się wprost na przypadek Kosowa i wyrok z 22 lipca 2010, w którym Międzynarodowy Trybunał Sprawiedliwości uznał, że jednostronna deklaracja niepodległości Kosowa nie narusza prawa międzynarodowego. 16 marca 2014 na Krymie odbyło się referendum dotyczące statusu Republiki Autonomicznej Krymu. Według danych (kwestionowanych) podawanych przez organizatorów głosowania za przyłączeniem Krymu z Sewastopolem do Rosji zagłosowało 96,57% uczestników przy frekwencji 84%. W związku z tym 17 marca 2014 Rada Najwyższa Republiki Autonomicznej Krymu przyjęła postanowienie o niepodległości Krymu. Suwerenność Republiki jeszcze tego samego dnia uznała Rosja, w efekcie czego dzień później podpisano umowę między Rosją a Republiką Krymu i miastem wydzielonym Sewastopol o włączeniu Krymu do Rosji jako nowe podmioty federacji. Umowa ta weszła w życie z dniem ratyfikacji, co nastąpiło 21 marca 2014 po złożeniu podpisów przez prezydenta Federacji Rosyjskiej Władimira Putina, przewodniczącego Rady Najwyższej Władimira Konstantinowa, premiera Republiki Krymu Siergieja Aksionowa oraz mera Sewastopola Aleksieja Czałego.
W czasie kryzysu krymskiego wiece przeciwko nowym władzom w Kijowie organizowano we wschodnich obwodach Ukrainy. 22 lutego 2014 w Charkowie odbył się wiec prorosyjskiej organizacji „Front Ukraiński”. Zgromadzeni zadeklarowali wzięcie odpowiedzialności za ochronę porządku konstytucyjnego na terytorium południowo-wschodniej Ukrainy. Twierdzili, iż wydarzenia w Kijowie doprowadziły do paraliżu władzy centralnej i destabilizacji w kraju. Organizatorzy wiecu opowiadali się za wprowadzeniem federacji z półautonomicznymi regionami na Ukrainie. Głównymi przedstawicielami tej propozycji byli gubernator obwodu charkowskiego Mychajło Dobkin oraz mer Charkowa – Hennadij Kernes. W wyniku tego Służba Bezpieczeństwa Ukrainy wszczęła postępowanie przeciwko politykom, oskarżając ich o podsycanie nastrojów separatystycznych.
Duże wiece odbyły się w Charkowie i Doniecku 1 marca 2014, kiedy to odpowiednio 5 tys. i 10 tys. ludzi protestowało „w obronie miasta i całego południowego wschodu Ukrainy”. W Charkowie prorosyjscy aktywiści próbowali przejąć budynek administracji obwodu charkowskiego, na którym zawieszono rosyjską flagę. Z kolei w Doniecku popierano „aspiracje Krymu przyłączenia się do Rosji” oraz potępiono „przewrót w Kijowie”. Uznano również Janukowycza za prawowitego prezydenta Ukrainy. 3 marca 2014 w Doniecku prorosyjscy demonstranci wdarli się do budynku regionalnej administracji. Do podobnego szturmu doszło także w Odessie. 5 marca 2014 prorosyjscy aktywiści zostali wyprowadzeni przez milicję z donieckiego budynku administracji centralnej. Mimo tego wkrótce demonstranci ponownie opanowali obiekt. Ostatecznie rano 6 marca 2014 siedziba została odbita przez ukraińskie siły porządkowe. Lider prorosyjskich aktywistów, samozwańczy gubernator Pawieł Gubariew został zatrzymany przez SBU. 9 marca 2014 demonstranci wdarli się do budynku administracji regionalnej w Ługańsku, zdejmując ukraińską i wywieszając rosyjską flagę. Protestujący ludzie domagali się od władz przeprowadzenia referendum w sprawie włączenia obwodu do Rosji.
10 marca 2014 prokuratura ukraińska zatrzymała Mychajła Dobkina, byłego gubernatora obwodu charkowskiego, który po odwołaniu prezydenta Wiktora Janukowycza wraz z Hennadijem Kernesem uciekł do Rosji. Jednak obaj stronnicy Janukowycza powrócili do kraju po wybuchu kryzysu krymskiego, co umożliwiło ich ściganie. W kolejnych dniach zatrzymano również Kernesa. Wobec obu polityków zasądzono areszty domowe. P.o. premiera Arsenij Jaceniuk oskarżył Rosjan o destabilizację sytuacji w Doniecku. Dodał, że władze centralne kontrolują sytuację w Doniecku oraz przywróciły porządek w Ługańsku.
W dniu plebiscytu na Krymie prorosyjskie wiece odbyły się w Doniecku, Charkowie, Ługańsku, Dniepropietrowsku, Odessie i Mikołajowie. W Doniecku doszło do szturmu na siedzibę SBU. W Charkowie protestujący przeszli pod konsulat Polski, demonstrując sprzeciw przeciwko polityce Zachodu wobec Ukrainy. W Ługańsku i Mikołajowie na placach centralnych przeprowadzono improwizowane plebiscyty w sprawie ustanowienia Noworosji (rozumianej jako zbiór obwodów odeskiego, mikołajowskiego, chersońskiego, zaporoskiego, dniepropietrowskiego, charkowskiego, donieckiego oraz ługańskiego) w ramach federalizacji Ukrainy. 22 marca 2014 wiece miały miejsce w Chersoniu, Doniecku, Ługańsku i Charkowie. W pierwszym z tych miast zwolennicy Partii Komunistycznej opowiadali się za federalizacją Ukrainy, naprzeciw nim wyszedł marsz proukraiński. 29 marca 2014 tysiąc zwolenników rosyjskich opowiadało się w Doniecku za federalizacją Ukrainy. Mer miasta Ołeksandr Łukjanczenko stwierdził, że przyłączenie Krymu do Rosji „zabiło istotę federalizacji”.
Przebieg.
Wybuch buntu na wschodzie Ukrainy.
Działania separatystów w Doniecku i Ługańsku; proklamacja Donieckiej Republiki Ludowej.
W kwietniu 2014, po aneksji Krymu i eskalacji nastrojów separatystycznych w Donbasie, doszło do wybuchu prorosyjskiej rebelii.
6 kwietnia 2014 w Doniecku – centrum aglomeracji, którą w 2013 roku zamieszkiwało około 2 miliony osób – doszło do demonstracji, w której wzięło udział około tysiąc protestujących, którzy szturmowali budynek władz obwodowych, zajmując jego dwa pierwsze piętra oraz wybijając w nim szyby. Uprzednio doniecki budynek Państwowej Administracji Obwodowej był okupowany przez prorosyjskich demonstrantów w dniach 1–6 marca 2014, nim zostali usunięci przez Służbę Bezpieczeństwa Ukrainy (SBU). Według ukraińskich władz zajęcie budynków administracji państwowej było częścią scenariusza, napisanego przez Federację Rosyjską w celu destabilizacji Ukrainy. Władze z Kijowa zarzuciły Moskwie, że wysyłają do wschodnich obwodów ukraińskich swoich ludzi, którzy brali udział w demonstracjach i prowokacjach. 7 kwietnia 2014 o godz. 3:20 EET, separatyści zaatakowali budynek SBU. Napastnicy z organizacji „Ludowa Milicja Donbasu” przejęli budynek. W trakcie dnia separatyści okupujący siedzibę rady obwodowej w Doniecku ogłosili powstanie Donieckiej Republiki Ludowej. Deklarację niepodległości uchwaliło ok. 50 osób, które zajmowały budynek i określały się mianem „rady ludowej”. Obecny przed gmachem władz regionu tłum powitał proklamowanie „republiki” okrzykami „Rosja! Rosja!”, zaś po wiadomości, że przyłączy się ona do Federacji Rosyjskiej, zaczęli skandować „Putin! Pomóż!”. Z masztu nad siedzibą władz obwodu zdjęto flagę Ukrainy i powieszono czarno-niebiesko-czerwoną flagę tzw. „Donieckiej Republiki Ludowej”. Siły prorosyjskie oznajmiły, że 11 maja 2014 przeprowadzą referendum i ostrzegły władze Ukrainy przed próbami zablokowania tej inicjatywy.
8 kwietnia 2014 wzmacniano barykady przed okupowanym budynkiem Obwodowej Administracji Państwowej i Rady Obwodowej, przygotowując się na ewentualny szturm. 9 kwietnia 2014 Ołeksandr Turczynow wydał dekret, w którym polecił objęcie siedziby administracji obwodowej w Doniecku ochroną państwową. Tymczasem minister spraw wewnętrznych Arsen Awakow wyznaczył termin 48 godzin na opuszczenie budynku przez separatystów. 10 kwietnia 2014 bojówkarze atakowali ludzi, w tym dziennikarzy niemówiących po rosyjsku. 16 kwietnia 2014 separatyści zajęli budynek Rady Miejskiej po tym, jak zakończyło się tam spotkanie mera Ołeksandra Łukjanczenki z przedstawicielami misji OBWE.
Po proklamacji samozwańczej tzw. „Donieckiej Republiki Ludowej (DRL)” uzbrojeni mężczyźni rozdawali ulotki mieszkańcom, na których widniało postanowienie „DRL” o wprowadzeniu kartek na produkty żywnościowe, powszechnej mobilizacji, wprowadzeniu podatku od biznesmenów w wysokości 70 dolarów miesięcznie oraz unieważnieniu ukraińskiej akcyzy na alkohol. Osobom, które nie podporządkują się rozporządzeniu, zagrożono przesiedleniem i konfiskatą mienia.
6 kwietnia 2014 „prorosyjscy demonstranci” wkroczyli do budynku SBU w Ługańsku. Tłum wyważył drzwi i wybijał cegłami okna na pierwszym piętrze. Podczas szturmu użyto granatów dymnych, a przed budynkiem eksplodowały race. W trakcie walk rannych zostało dziewięć osób. Separatyści przejęli również znajdującą się tam broń. Protestujący domagali się zwolnienia lidera tzw. „Ługańskiej Gwardii”, Aleksandra Charitonowa, aresztowanego po tym, gdy ogłosił się „ludowym gubernatorem” obwodu. Rano 7 kwietnia 2014 ukraińska milicja zablokowała drogi wjazdowe do miasta, stawiając siły w stan najwyższej gotowości bojowej. W siedzibie SBU separatyści przetrzymywali 51 osób. Służba Bezpieczeństwa Ukrainy zażądała natychmiastowego uwolnienia zakładników, złożenia broni oraz rozminowania budynku, który był okupowany przez 1500 osób. Nazwali się oni „Armią Południowo-Wschodnią”. Zakładnicy zostali wypuszczeni 9 kwietnia 2014. Tymczasem okupujący budynek SBU proklamowali dzień wcześniej niepodległość „Ługańskiej Republiki Parlamentarnej”. Minister spraw wewnętrznych Arsen Awakow dał 48 godzin na opuszczenie budynku przez separatystów.
6 kwietnia 2014 w Charkowie podczas prorosyjskiego mityngu zajęto budynek rady obwodowej. Dzień później doszło tam do proklamacji przez 150 osób okupujących siedzibę władz obwodowych tzw. „Charkowskiej Republiki Ludowej”. Następnego dnia budynek został odbity przez SBU. 13 kwietnia 2014 separatyści uzbrojeni w kije bejsbolowe wdarli się na teren rady miejskiej. W starciach rany odniosło 500 osób.
Rozszerzenie strefy wpływów przez rebeliantów w obwodzie donieckim.
12 kwietnia 2014 w obwodzie donieckim doszło do szeregów ataków prorosyjskich bojówkarzy. W Doniecku dokonano próby przejęcia obwodowej siedziby milicji, jednak według ukraińskiego MSW budynek nie został zdobyty. Atakujący napastnicy posługiwali się bronią, która jest wyłącznie na wyposażeniu sił zbrojnych Federacji Rosyjskiej, a umundurowani napastnicy nie posiadali dystynkcji. Do zamieszek doszło w Kramatorsku, gdzie protestowało tysiąc osób. Między grupą ok. 20 separatystów, którzy zajęli o godz. 20. EET posterunek milicji oraz budynek rady miejskiej, a milicją wywiązała się strzelanina.
Do ataków na budynki milicji doszło również w miastach Łyman i Pokrowsk. W Łymanie bojowników przegonili mieszkańcy miasta. Z kolei w Bachmucie separatyści zajęli radę miejską oraz posterunek milicji. Po negocjacjach opuścili drugi z obiektów, jednak nad radą miejską powiewała rosyjska flaga. Podobna sytuacja miała miejsce w Drużkiwce. Z kolei w Słowiańsku zamaskowani bojownicy zajęli posterunek milicji, siedzibę SBU oraz budynek rady miejskiej. Ponadto zniszczono tam wieże telefonii komórkowej. Według źródeł ukraińskich w ataku na Słowiańsk udział brali żołnierze oddziałów specjalnych rosyjskiego GRU. Przed budynkami milicji i SBU w Słowiańsku zostały wzniesione barykady. Do ataków na budynki administracji państwowej doszło również w miastach Drużkiwka, Dobropole i Gorłówka. W Żdaniwce i Kirowśkim przedstawiciele tzw. „Donieckiej Republiki Ludowej” negocjowali z włodarzami miasta uznanie samozwańczego podmiotu.
Operacja antyterrorystyczna na zbuntowanych terenach.
13 kwietnia 2014 po godz. 9:00 EET ogłoszono początek „operacji antyterrorystycznej” (ATO) wymierzonej w separatystów. Tego samego dnia z rana separatyści rozpoczęli okupację rad miejskich w miejscowościach Jenakijewe i Makiejewka. Wywieszono tam rosyjskie flagi. Tymczasem podczas kontrofensywy sił ukraińskich w Słowiańsku zginął jeden prorosyjski aktywista. W drodze dojazdowej do Słowiańska w potyczce zginął oficer SBU, a czterech zostało rannych. W walkach w samym mieście rany odniosło pięciu funkcjonariuszy. Władze ukraińskie oceniły, iż w obwodzie donieckim działało 10 tys. prorosyjskich demonstrantów i separatystów.
W związku z ultimatum Ołeksandra Turczynowa, które wygasło 14 kwietnia 2014 o godz. 9:00 EET, w nocy w Słowiańsku budowano barykady. Mimo niespełnienia przez separatystów warunków ultimatum operacja „zakrojona na szeroka skalę” nie została rozpoczęta. Rano 14 kwietnia 2014 separatyści zajęli most Lenina w Gorłówce. W południe doszło tam do ataku na budynek milicji. Po godzinnym szturmie stu napastników wdarło się do komendy. Dowódcę posterunku pojmano. Część z milicjantów przeszła na stronę separatystów, dowodzonych przez rosyjskiego podpułkownika Aleksandra Fiodorowicza, który wcześniej walczył na Krymie. Do tego dnia separatyści kontrolowali 11 instytucji państwowych w ośmiu ukraińskich miastach. Według rosyjskich źródeł stacjonująca pod Słowiańskiem 25. brygada wojsk powietrznodesantowych przeszła na stronę separatystów, którzy poprosili o pomoc Władimira Putina. Lider bojowników ze Słowiańska, Wiaczesław Ponomariow, ogłosił „walkę przeciwko nazistom”. Wieczorem do Słowiańska próbowała dostać się misja OBWE działająca na Ukrainie. Obserwatorzy nie zostali wpuszczeni do miasta.
Nad ranem 15 kwietnia 2014 walki rozpoczęły się na przedmieściach Słowiańska. Do miasta zmierzały ukraińskie czołgi oraz ciężki sprzęt wojskowy. Podobna sytuacja miała miejsce pod Kramatorskiem. Według Ołeksandra Turczynowa był to początek do operacji antyterrorystycznej (ATO). Władze ukraińskie informowały, iż w Słowiańsku przebywali funkcjonariusze rosyjskiego wywiadu wojskowego GRU. Po południu w Kramatorsku z dwóch helikopterów wysadzono desant, po czym odbito bazę lotniczą i same lotnisko. Dowódca operacji antyterrorystycznej (ATO) generał Wasyl Krutow poinformował, że bojownicy, którzy się nie poddadzą, zostaną zlikwidowani.
16 kwietnia 2014 wicepremier Ukrainy Witalij Jarema poinformował, że w Słowiańsku i Kramatorsku przebywał rosyjski 45. Gwardyjski Pułk Wojsk Powietrznodesantowych Kupianka-1 pod dowództwem Igora Striełkowa. Ponadto na terytorium Ukrainy operowały grupy dywersyjno-wywiadowcze 2. Samodzielnej Brygady specnazu GRU. Ponadto do Kramatorska wjechało sześć transporterów opancerzonych BMD-2 z rosyjskimi flagami. Były to ukraińskie jednostki 25. Samodzielnej Brygady Spadochronowej, które przeszły na stronę separatystów. W trakcie operacji antyterrorystycznej siły ukraińskie zatrzymały 23 oficerów rosyjskiego wywiadu wojskowego GRU.
Dwa z sześciu transporterów opancerzonych BMD-2 zostały odbite przez siły ukraińskie 18 kwietnia 2014. 18 kwietnia 2014 zgodnie z ustaleniami genewskimi z 17 kwietnia 2014 w trakcie czterostronnych rokowań, SBU wstrzymała ofensywę antyterrorystyczną (ATO) na wschodzie kraju, ogłaszając jednostronne zawieszenie broni na czas świąt wielkanocnych (20–21 kwietnia 2014). Ponadto nad Słowiańskiem przeleciał helikopter, który zrzucił ulotki informujące mieszkańców miasta o porozumieniu genewskim i jego postanowieniach.
Ukraina w kwietniu oddelegowała do udziału w operacji siły lotnicze, między innymi przebazowując do wysuniętej bazy operacyjnej na lotnisku w Dniepropietrowsku myśliwce MiG-29 z 40. i 114. brygad lotnictwa taktycznego oraz samoloty szturmowe Su-25 z 299. brygady, które następnie wykonywały patrole bojowe i niskie przeloty w celu demonstracji siły.
Armia ukraińska okazała się nieprzygotowana do aktywnych działań. Siedem brygad zmechanizowanych wystawiło początkowo tylko po jednej grupie batalionowej, a dwie brygady pancerne (1. i 17.) po jednej niepełnej grupie batalionowej i jednej grupie kompanijnej. Pięć dalszych brygad lekkiej piechoty wystawiło po jednej grupie kompanijnej.
Ataki na Mariupol i Byłbasiwkę.
Wieczorem 16 kwietnia 2014 w Mariupolu doszło do szturmu na jednostkę ukraińskiej Gwardii Narodowej. W ataku uczestniczyło ok. 300 napastników, którzy zostali pokonani w wyniku kontrataku ukraińskiej jednostki Alfa wchodzącej w skład SBU. Podczas zajść trzech prorosyjskich separatystów zginęło, 13 zostało rannych, a 63 zatrzymano. 17 kwietnia 2014 separatyści zajęli w Słowiańsku centrum transmisji telewizji i radia i wyłączyli przekaz ukraińskich kanałów telewizyjnych, włączając rosyjski przekaz telewizyjny. Samozwańczy mer Słowiańska, Wiaczesław Ponomariow, ogłosił 19 kwietnia 2014 „polowanie” na ludzi mówiących po ukraińsku. Zaapelował do „ludowych patroli”, by informowali separatystów o napotkaniu „podejrzanych” osób w mieście za pomocą specjalnej infolinii. Oświadczył też, że w Słowiańsku obowiązuje zakaz działalności partii UDAR, Swoboda i Batkiwszczyna, jak też zakaz agitowania za nimi. Ponadto nad Słowiańskiem przeleciał helikopter, który zrzucił ulotki informujące mieszkańców miasta o osiągnięciu porozumienia z Genewy i jego postanowienia.
19 kwietnia 2014 na lotnisku w Doniecku ukraiński żołnierz został zastrzelony przez wartownika, który wziął go za intruza. 20 kwietnia 2014 pięć osób zginęło podczas ataku na punkt kontrolny obsadzony przez prorosyjskich separatystów pod Słowiańskiem w Byłbasiwce. MSW Ukrainy potwierdziło śmierć jednej osoby w tym incydencie, potem potwierdziło śmierć trzech osób. Według agencji w ataku zginęło trzech separatystów i dwóch napastników. Rosja twierdziła, iż za atakiem stał Prawy Sektor. 20 kwietnia 2014 w Słowiańsku zostało uprowadzonych dwóch włoskich oraz białoruski dziennikarz, jednak zostali zwolnieni dzień później. Wieczorem 21 kwietnia 2014 do Słowiańska wjechała misja OBWE, która chciała wyjaśnić szczegóły strzelaniny w Byłbasiwce.
Mobilizacja separatystów i uprowadzenie obserwatorów OBWE.
21 kwietnia 2014 władze ukraińskie poinformowały o powołaniu specjalnego batalionu o nazwie „Timur” do walki z separatystami. Tymczasem po dużym prorosyjskim wiecu separatyści zajęli siedzibę SBU w Kramatorsku. Wcześniej kontrolowali tam główną posterunek milicji i radę miejską. Tego samego dnia w Słowiańsku uprowadzono amerykańskiego reportera Simona Ostrovsky’ego. Reporter tworzący serię reportaży „Rosyjska Ruletka” dla Vice News był więziony przez separatystów w piwnicy i bity. Oskarżono go o związki z Prawym Sektorem. Po czterech dniach niewoli został zwolniony. 22 kwietnia 2014 w okolicach Słowiańska znaleziono ciała dwóch ukraińskich aktywistów, w tym Wołodymyra Rybaka, członka partii Batkiwszczyna i radnego z Gorłówki. Rybak został uprowadzony pod radą miejską w Gorłówce w dniu 17 kwietnia 2014. Wcześniej nad miastem ostrzelano krążący nad miastem samolot An-30. W związku z kolejnymi incydentami p.o. prezydenta polecił wznowienie kontrofensywy.
23 kwietnia 2014 armia ukraińska wyparła separatystów z pięciotysięcznego miasta Swiatohirśk, leżącego na trójstyku obwodów charkowskiego, ługańskiego oraz donieckiego. W nocy z 23 na 24 kwietnia 2014 rebelianci zaatakowali skład broni w Artiomowsku, jednak atak został odparty przez stacjonujących tam żołnierzy. W wyniku prowadzonej „operacji antyterrorystycznej” 24 kwietnia 2014 siłom bezpieczeństwa udało się odbić budynek rady miejskiej w Mariupolu. Podczas natarcia na Słowiańsk zginęło pięciu separatystów. W wyniku operacji zlikwidowano trzy blokady zorganizowane przez separatystów. W odpowiedzi na „operację antyterrorystyczną” Doniecka Republika Ludowa ogłosiła powszechną mobilizację. Separatyści powiedzieli, że oznacza to „wojnę domową”.
25 kwietnia 2014 separatyści za pomocą granatnika przeciwpancernego strącili o godz. 11:30 EET pod Kramatorskiem śmigłowiec Mi-8. Pilot jednostki powietrznej został ranny. Tymczasem w Słowiańsku separatyści uprowadzili autobus z siedmioma obserwatorami OBWE, w skład której wchodziło trzech wojskowych z Niemiec i po jednym z Polski, Czech, Szwecji i Danii. Po akcji separatystów siły antyterrorystyczne przystąpiły do blokady Słowiańska, odcinając wszystkie drogi dojazdowe do niego. Po południu separatyści oświadczyli, że nie oddadzą miasta zablokowanego przez siły ukraińskie. Władze przystąpiły również do negocjacji, których celem było uwolnienie inspektorów. Dwa dni później porywacze uwolnili chorego na cukrzycę Szweda. Zorganizowano również konferencję prasową, na której zapewniono, iż porwani mają się dobrze. Przedstawiciel inspektorów, niemiecki pułkownik Axel Schneider, powiedział, że obserwatorzy są „gośćmi mera Ponomiarowa”. Negocjacje dotyczące uwolnienia porwanych inspektorów rozpoczęły się 1 maja 2014. Ponomariow zaproponował wymianę obserwatorów na kilku swoich współpracowników.
27 kwietnia 2014 separatyści uprowadzili trzech funkcjonariuszy SBU, którzy usiłowali zatrzymać Rosjanina podejrzewanego o zabicie Wołodymyra Rybaka. Rebelianci zajęli również siedziby radia i telewizji w Doniecku. Funkcjonariusze zostali wypuszczeni na wolność 7 maja 2014, po wymianie na samozwańczego mera Doniecka Pawła Gubariewa oraz dwóch aktywistów Donieckiej Republiki Ludowej. W nocy z 27 na 28 kwietnia 2014 doszło do wymiany ognia w rejonie kontrolowanego przez siły rządowe lotniska wojskowego w Kramatorsku. Z kolei o godz. 6:00 EET bojownicy dokonali ataku na miasto Konstantynówka. Około 30 uzbrojonych osób weszło do siedziby milicji. Zajęta została również rada miejska. Tymczasem w Doniecku doszło do starć po tym, jak zorganizowano tam pokojowy marsz ukraiński. Pochód został zaatakowany o godz 18:30 EET przez uzbrojonych bojowników. Mimo obecności milicji rannych zostało kilkanaście osób. Ponadto w obwodzie donieckim jeden ukraiński żołnierz zginął, a drugi został ranny podczas obchodu umocnień inżynieryjnych.
30 kwietnia 2014 separatyści zajęli stadion Szachtara Donieck. Pod stadionem miał się odbyć koncert i wiec zwolenników władz w Kijowie. W wyniku akcji przeprowadzonej wieczorem przez siły ukraińskie zajęto dwa rebelianckie punkty kontrolne pod Słowiańskiem. Separatyści przejęli za to siedzibę rady miejskiej w Krasnym Łuczu i komendę milicji w Gorłówce. 1 maja 2014 rebelianci dokonali szturmu na budynek obwodowej prokuratury w Doniecku. Napastnicy przejęli broń od milicjantów broniących obiektu, następnie powybijali szyby w budynku i zniszczyli dokumenty. Na budynku wywieszono flagę Donieckiej Republiki Ludowej. Do szturmu doszło na zakończenie 10 tys. prorosyjskiej manifestacji. Równocześnie separatyści zajęli ponad 20-tysięczne miasto Amwrosijiwka. 2 maja 2014 rebelianci zajęli centrum kontroli kolei, wstrzymując ruch pociągów kolei donieckiej.
Proklamacja Ługańskiej Republiki Ludowej i działania rebeliantów w obwodzie ługańskim.
21 kwietnia 2014 separatyści z Ługańska ogłosili plan przeprowadzenia referendum na dzień 11 maja 2014 na temat niezależności obwodu ługańskiego. 27 kwietnia 2014 po południu separatyści z Ługańska ogłosili akt proklamacji Ługańskiej Republiki Ludowej. Podczas wiecu z udziałem kilkuset osób odczytano „Akt o proklamacji samostanowienia państwowego” i „Deklarację suwerenności Ługańskiej Republiki Ludowej”. Akty odczytał koordynator rady ludowej. Tego samego dnia w Charkowie odbył się proukraiński pochód zorganizowany przez kibiców miejscowego Metalista. Marsz został zaatakowany przez prorosyjskich napastników. Podczas potyczki obrażenia odniosło 14 osób. 28 kwietnia ok. godz. 11:30 EET podczas jazdy rowerem postrzelony został mer Charkowa Hennadij Kernes. Jego stan oceniany był jako ciężki.
29 kwietnia 2014 rebelianci zajęli radę miejską w Perwomajsku w obwodzie ługańskim. Po południu siły separatystyczne liczące ok. 500 osób zajęły także w Ługańsku budynek Obwodowej Administracji Państwowej. Ponadto liczący około 150 osób tłum ludzi otoczył oddział ukraińskiej Gwardii Narodowej. Po negocjacjach gwardziści złożyli broń. W tym samym czasie około 100 separatystów ruszyło w stronę siedziby lokalnej prokuratury, którą zajęto, podobnie jak lokalną telewizję. Działania w Ługańsku tłumaczono przygotowaniami do referendum zaplanowanym na 11 maja 2014.
1 maja 2014 separatyści zajęli budynki administracji państwowej w Antracycie, gdzie wywieszono flagi o barwach pansłowiańskich. W nocy z 7 na 8 maja 2014 około 40 uzbrojonych bojowników zaatakowało punkt graniczny Izwaryne w obwodzie ługańskim. Rosyjscy napastnicy nakazali strażnikom złożyć broń, jednak Ci otworzyli ogień. Bojownicy obrzucili posterunek graniczny butelkami z benzyną, jednak wkrótce wycofali się. W ciągu dnia we wsi Szandryhołowe znaleziono ciało aktywisty Euromajdanu, porwanego i zabitego przez prorosyjskich bojowników.
2 maja 2014 Arsen Awakow poinformował, że separatyści opuścili siedzibę władz miasta, biuro prokuratora i centrum telewizyjne w Ługańsku. Stało się to po rozmowach pomiędzy zwolennikami jedności Ukrainy i prorosyjskimi separatystami. 4 maja 2014 w wymianie ognia w Ługańsku śmierć poniósł jeden prorosyjski bojownik. 5 maja 2014 separatyści podjęli nieudany szturm na posterunek milicji w Słowjanoserbśku. Tego samego dnia Rada Obwodowa w Ługańsku poparła postulaty samozwańczej Ługańskiej Republiki Ludowej dotyczących przeprowadzenia referendum niepodległościowego 11 maja 2014. 7 maja 2014 rebelianci zajęli prokuraturę w Siewierodoniecku, a dzień później budynek administracji państwowej w Starobielsku. 9 maja 2014 na jednym z drogowych punktów kontrolnych rebelianci zastrzelili podróżujące samochodem małżeństwo. Wieczorem 10 maja 2014 w wyniku konfrontacji między młodymi Ukraińcami i separatystami w sklepie w Ługańsku zginęły dwie osoby.
16 maja 2014 w Ługańsku siły bezpieczeństwa zatrzymały dowódcę radykalnych bojowników „Armii Północ-Południe” – Ołeksandra Relkego. Dzień później siły bezpieczeństwa w punkcie kontrolnym na granicy ukraińskiej zatrzymały Walerija Bołotowa, lidera ługańskich separatystów, który wracał z rekonwalescencji z Rosji. Niebawem na granicę przybyła grupa 200 uzbrojonych separatystów, która zażądała wydania ich lidera. Wywiązała się strzelanina, podczas której Bołotow został odbity.
18 maja 2014 parlament samozwańczej Ługańskiej Republiki Ludowej przyjął konstytucję i powołał władze. Na przywódcę ŁRL został wybrany Walerij Bołotow, a na przewodniczącego parlamentu – Aleksiej Kariakin. 22 maja 2014 Ługańska Republika Ludowa wprowadziła stan wojenny. Ogłoszono również pełną mobilizację. Walerij Bołotow zwrócił się do Władimira Putina o przysłanie „wojsk pokojowych”. Tego samego dnia Gwardia Narodowa Ukrainy toczyła bój z Armią Południowo-Wschodnią w okolicach Rubiżnego i Lisiczańska. Doszło do potyczki o most na rzece Doniec. W Lisiczańsku rebelianci zaatakowali cztery kopalnie. W walkach zginęło łącznie dwóch ukraińskich mundurowych i siedmiu rebeliantów. Ponadto 20 żołnierzy i 16 bojowników zostało rannych.
Aktywna faza operacji antyterrorystycznej prowadzonej przez Ukrainę.
Odbicie Słowiańska przez siły ukraińskie i uwolnienie obserwatorów OBWE.
2 maja 2014 o godz. 5:00 EET wojsko ukraińskie ruszyło na pozycje rebeliantów w Słowiańsku. W wyniku toczących się walk siły ukraińskie zablokowały drogowe punkty kontrolne. Siły bezpieczeństwa przejęły kontrolę nad większą częścią opanowanego przez prorosyjskich separatystów miasta, spychając ich w głąb miasta. Największy opór stawiano w południowo-wschodniej części Słowiańska. W trakcie walk bojownicy zestrzelili dwa śmigłowce Mi-24 i ostrzelali z broni ręcznej maszynę typu Mi-8. Jeden z pilotów zestrzelonej maszyny dostał się do niewoli, drugi poniósł śmierć. W trakcie walk zginął jeszcze jeden wojskowy oraz co najmniej jeden separatysta. W trakcie najpoważniejszych dotąd walk zatrzymano bojowników podejrzanych o zestrzelenie maszyn. Maszyny zostały zestrzelone za pomocą przenośnego przeciwlotniczego zestawu rakietowego. Według lokalnych mediów do południa w rękach sił ukraińskich była połowa miasta. Do wieczora wojsku udało się zająć wszystkie blokady wzniesione przez rebeliantów na obrzeżach miasta.
Otoczeni przez wojsko bojówkarze, w nocy z 2 na 3 maja 2014, wyrazili chęć negocjacji z władzami w Kijowie. Ministerstwo Obrony postawiło warunek całkowitego wstrzymania „działalności terrorystycznej” i wydania dywersantów, którzy brali bezpośredni udział w ciężkich przestępstwach. Gwałtowne starcia w mieście prowadzono przez cały 3 maja 2014. Zginęło wówczas czterech żołnierzy, w tym dwóch wojskowych 95. brygady desantowej w wiosce Andrijiwka, 5 km na południe od Słowiańska. Żołnierze zostali ostrzelani spoza „żywych tarcz” utworzonych z mieszkańców wioski. W międzyczasie w wyniku walk separatyści uwolnili przetrzymywanych w Słowiańsku obserwatorów OBWE. Tymczasem SBU opublikowało tzw. taśmy Striełka, na których zapis rozmowy telefonicznej przedstawiciela Kremla Władimira Łukina z liderem separatystów Igorem Striełkowem. Z nagrań wynikało, iż separatyści kontaktowali się z Moskwą, która koordynowała porwanie międzynarodowych obserwatorów.
Sytuacja ustabilizowała się w nocy z 3 na 4 maja 2014, kiedy oddawano pojedyncze strzały. W trakcie dnia armia wzniosła barykadę ok. 2 km od administracyjnych granic Słowiańska, odcinając tym samym drogę szybkiego ruchu w kierunku Doniecka. 5 maja 2014 bitwa o Słowiańsk koncentrowała się wokół wieży telewizyjnej oraz drogowych punktów kontrolnych ustawionych przez separatystów na dojazdach do miasta. Tego dnia rebelianci zestrzelili z broni maszynowej kolejny śmigłowiec Mi-24P z 11. Brygady Lotnictwa Armii („czerwony 29”), który musiał lądować awaryjnie – załoga została ewakuowana śmigłowcem Mi-8. Według ukraińskiego MSW separatyści ostrzeliwali i podpalali domy, a cywilów używali jako żywe tarcze. Tego dnia w trakcie walk zginęło czterech żołnierzy, 30 zostało rannych. Po stronie rebeliantów rany odniosło 15 osób. Wiele osób odniosło rany podczas zasadzki przygotowanej przez separatystów na drodze dojazdowej do miasta. Używali oni ciężkiej broni, w tym granatników. W ocenie ukraińskiego MSW na drogach dojazdowych do miasta Słowiańska walczyło 800 rebeliantów.
W dniach 5–6 maja 2014 w Słowiańsku zginęło osiem osób, a 16 zostało rannych. Od początku „operacji antyterrorystycznej” w Słowiańsku zginęło 30 rebeliantów, co potwierdzili separatyści. Dodali, że w bilansie zabitych byli również cywile. Ministerstwo spraw wewnętrznych informowało, iż na froncie było wielu bojowników z Krymu, Rosji oraz Czeczeni. 7 maja 2014 SBU podało, iż od początku kontrofensywy na wschodzie Ukrainy zginęło 14 żołnierzy i funkcjonariuszy, a 66 zostało rannych. Tego dnia separatyści przygotowywali się na ewentualny kolejny szturm na Słowiańsk rozstawiając na rogatkach miasta przeciwpancerne pociski sterowane „Fagot”. Do obrony miasta przystąpili również Kozacy krymscy. Dzień później siły bezpieczeństwa odparły atak rebeliantów na drogowy punkt kontrolny pod Słowiańskiem. 10 maja 2014 samozwańczy mer miasta Wiaczesław Ponomariow zagroził zabójstwami na atakujących Słowiańsk żołnierzach służby zasadniczej.
Po północy 11 maja 2014 w centrum miasta toczyła się intensywna wymiana ognia, a rano wznowione zostały walki we wsi Andrijiwka. W międzyczasie odbywało się referendum w sprawie niepodległości obwodów donieckiego i ługańskiego. Uczestniczący w głosowaniu ludzie opowiedzieli się za samodzielnością DRL i ŁRL. W trakice referendum ukraińskie siły bezpieczeństwa ostrzelały wieżę telewizyjną w Słowiańsku na wzgórzu Karczun oraz zniszczyły kilka blokad drogowych pod miastem. 12 maja 2014 ponownie walki wybuchły na linii frontu w wiosce Andrijiwka. Wiaczesław Ponomariow wezwał tego dnia wojska rosyjskie do przyjścia miastu z odsieczą, z kolei w toku nocnej operacji całkowicie oczyszczono pięciokilometrową strefę wokół wieży telewizyjnej. Nad ranem 19 maja 2014 pod Słowiańskiem w ostrzale moździerzowym śmierć poniósł jeden żołnierz ukraiński, a trzech innych zostało rannych. W wyniku walk rebelianci okopali się w wiosce Semeniwka.
24 maja 2014 we wsi Andrijiwka nieopodal Słowiańska w ataku moździerzowym śmierć poniósł włoski dziennikarz oraz jego tłumacz, z kolei francuski fotoreporter odniósł rany. Reporterzy wojenni zostali ostrzelani, kiedy podróżowali samochodem i schronili się w okopie. 26 maja 2014 rebelianci toczyli ciężki ostrzał pozycji wojsk ukraińskich z wzniesienia Karaczun z okolic kamieniołomu w pobliżu dzielnicy Artema. Pociski artyleryjskie trafiły w budynki mieszkalne, powodując śmierć trzech osób. Ponadto wieczorem 26 maja 2014 w okolicach Doniecka zaginęła czteroosobowa ekipa obserwatorów OBWE. Z Estończykiem, Szwajcarem, Turkiem i Duńczykiem utracono kontakt. O ich uprowadzeniu poinformował Wiaczesław Ponomariow. Walki w Słowiańsku nie dogasły. 28 maja 2014 rebelianci ostrzeliwali dzielnicę mieszkalną, w wyniku czego rannych zostało 10 cywili. Granaty uszkodziły m.in. szkołę. Dzień później w rejonie miasta rebelianci zestrzelili śmigłowiec Mi-8. Maszyną wracało piętnastu mundurowych z rejonu walk. Zginęło 14 wojskowych w tym generał Serhij Kulczycki, jeden żołnierz przeżył, choć był w ciężkim stanie. Maszyna została zestrzelona podczas rozpoczęcia kolejnej fazy operacji „antyterrorystycznej” w Słowiańsku.
Działania zbrojne pod Donieckiem; starcia w Mariupolu.
Również 3 maja 2014 w Doniecku bojownikom udało się opanować delegaturę SBU. Do zamieszek doszło w Mariupolu, gdzie armia ukraińska weszła do centrum miasta. W tym czasie około 300 uzbrojonych mieszkańców zebrało się na centralnym placu w mieście. Zablokowali oni drogi w centrum miasta, zbudowali barykady i podpalili opony. W międzyczasie siły ukraińskie pod dowództwem gen. Wasyla Krutowa dokonały uderzenia na Kramatorsk, odbijając tamtejszą wieżę telewizyjną, opanowaną wcześniej przez rebeliantów, oraz siedzibę SBU. Z powodu walk ulicznych zamknięto sklepy i targowiska, nie kursował też transport miejski. W nocy z 3 na 4 maja 2014 wojsko ukraińskie opuściło miasto, dzięki czemu separatyści zablokowali dojazdy do miasta od wszystkich stron i przejęli pusty budynek SBU, nad którym wywiesili flagę Donieckiej Republiki Ludowej. 4 maja 2014 siły ukraińskie szturmowały jeden z budynków przejętych przez bojowników w Mariupolu. Ciężkie walki toczono o wieżę telewizyjną w Konstantynówce, gdzie rebelianci używali ciężkiej broni, którą ranili wielu żołnierzy. 9 maja 2014, na jednej z blokad drogowych w Konstantynówce, rebelianci zastrzelili duchownego. W nocy z 9 na 10 maja 2014 separatyści więzili przez siedem godzin siedmiu pracowników Międzynarodowego Komitetu Czerwonego Krzyża, w tym obywatela Francji. Jednego z pracowników dotkliwie pobito.
7 maja 2014 przed południem Mariupol został opanowany przez siły ukraińskie ze specnazu MSW „Azow” oraz 72. Brygady Zmechanizowanej Sił Zbrojnych Ukrainy. W trakcie walk zabito jednego bojownika, a dwóch pojmano. Jednak po trzech godzinach siły bezpieczeństwa wycofały się z pozycji, dzięki czemu rebelianci ponownie na budynku rady miejskiej zawiesili flagę Donieckiej Republiki Ludowej i zajęli ratusz.
Kolejny szturm na Mariupol miał miejsce 9 maja 2014. Gwardia Narodowa dokonała ataku na rebeliantów, którzy wcześniej szturmowali siedzibę lokalnej milicji. W ataku uczestniczyli wojskowi ze specnazu „Azow”. W oblężonym budynku zabarykadowali się rebelianci, którzy ostrzeliwali żołnierzy. Tyły wojska zostały zaatakowane przez inną grupę bojowników, która na skrzyżowaniu ulic Lenina i Torhowej przechwyciła transporter opancerzony. W trakcie walk zamknięto ulicę dla transportu i ruchu pieszych. Według władz w Kijowe podczas potyczki śmierć poniosło ok. 20 separatystów i jeden żołnierz, z ośmiu odniosło rany. Przedstawiciele Donieckiej Republiki Ludowej ogłosili śmierć siedmiu bojowników i obrażenia u 39 innych osób. Wieczorem wojsko wycofało się z centrum miasta, obsadzając punkty kontrolne na jego rogatkach. W międzyczasie separatyści podpalili budynek milicji, a naczelnik milicji Wałerij Androszczuk został porwany, jednak dwa dni po walkach uwolniono go.
15 maja 2014 w Mariupolu podpisano porozumienie, na mocy którego separatyści wycofali się z miasta. Stronami ugody, którą zaakceptowali rebelianci, było kierownictwo zakładów metalurgicznych Rinata Achmetowa, władze miejskie i reprezentanci organizacji społecznych. Umowa, oprócz wycofania separatystów, przewidywała powołanie patroli złożonych z milicji i pracowników lokalnych zakładów przemysłowych, by przywrócić ład i porządek w mieście, gdyż w mieście dochodziło do częstych grabieży. Od 16 maja 2014 ulice miasta patrolowało 100 grup złożonych z dwóch milicjantów oraz od sześciu do ośmiu pracowników miejscowych zakładów metalurgicznych. Wieczorem 16 maja 2014 rebelianci zaatakowali budynek sztabu Gwardii Narodowej. Stacjonujący tam żołnierze nie stawiali zaciętego oporu. Po początkowej wymianie ognia, przystąpiono do dwugodzinnych rokowań, w wyniku których gwardziści opuścili siedzibę.
Referendum niepodległościowe i walki pod Kramatorskiem.
11 maja 2014 w nocy separatyści porwali szefa lotniska Kramatorsk i trzy kobiety oficer. Jedną z nich po torturach wypuszczono na wolność. W trakcie trwania referendum niepodległościowego uzbrojeni mężczyźni wkroczyli do Krasnoarmijśka, gdzie zablokowali komendę milicji oraz radę miejską, przerywając głosowanie. W trakcie wymiany ognia zginęła jedna osoba. 12 maja 2014, dzień po referendum niepodległościowym, samozwańcze władze Donieckiej Republiki Ludowej ogłosiły suwerenność i zaapelowały do Rosji o rozważenie włączenia regionu w skład Federacji Rosyjskiej, aby „przywrócić historyczną sprawiedliwość”. Również w Ługańsku odczytano akt niepodległości Ługańskiej Republiki Ludowej. Według organizatorów niepodległość w plebiscytach poparło: w obwodzie donieckim – 89,07% głosujących i w obwodzie ługańskim 96,2% głosujących.
13 maja 2014 około godz. 13:00 EET we wsi Dmytriwka, 20 km od Kramatorska, doszło do ataku na żołnierzy 95. Brygady Powietrznej. Rebelianci ostrzelali konwój z granatników przeciwpancernych, w wyniku czego nastąpiła eksplozja transportera opancerzonego. Wówczas wywiązała się intensywna wymiana ognia, w której poległo siedmiu żołnierzy, a ośmiu odniosło obrażenia. Na pomoc zaatakowanej grupie wojskowej przybył batalion z Kramatorska, który odparł atak bojowników i ewakuował rannych z pola walki. Kolejnego dnia walki koncentrowały się w wiosce Starowarwariwka, 30 km od Kramatorska. Nad miejscem potyczki krążyły helikoptery i trzy ciężkie śmigłowce bojowe Mi-24 oraz transportowy Mi-8 z napisami „UN”, czyli symbolem ONZ. Rosja zażądała wyjaśnienia, dlaczego Ukraina korzysta ze sprzętu z symboliką ONZ. 15 maja 2014 żołnierze zniszczyli bazę rebeliantów pod Kramatorskiem. Tymczasem separatyści postawili armii ultimatum do końca tego dnia, aby wycofała się z zajmowanych pozycji w Donbasie, gdyż w przeciwnym razie zagrozili wysłaniem na pole walki „grup zwiadowczo-dywersyjnych”. Kolejne sporadyczne walki w rejonie kramatorskiego lotniska miały miejsce w nocy z 17 na 18 maja 2014.
Atak pod Wołnowachą.
22 maja 2014 o godz. 4:00 EET rebelianci, poruszający się vanami, podjechali pod posterunek wojskowy pod Wołnowachą, leżącą między Donieckiem a Mariupolem. Napastnicy, liczący ponad setkę ludzi, otworzyli zmasowany ogień (z broni strzeleckiej, ręcznych granatników przeciwczołgowych i moździerzy) do przebywających na posterunku żołnierzy z batalionowej grupy bojowej 51. Brygady Zmechanizowanej. W trakcie ostrzału wybuchło lub spłonęło kilka bojowych wozów piechoty BMP-1. Żołnierze odpowiedzieli ogniem, jednak ponieśli ciężkie straty. W zasadzce separatystów zginęło 16 żołnierzy rezerwy, a 32 zostało rannych. Wśród zabitych był dowódca batalionu. Pomoc dla atakowanych przybyła o godz. 6:30 EET.
Duża liczba ofiar po stronie rządowej była według ukraińskich ekspertów wojskowych spowodowana szeregiem błędów popełnionych przez dowództwo. Przede wszystkim stacjonujący przez noc w posterunku kontrolnym żołnierze mieli niedostateczny poziom przygotowania bojowego i taktycznego w organizowaniu umocnionego posterunku kontrolnego, który nie był ufortyfikowany. Na terenie działań partyzanckich załoga posterunku nie była dostatecznie liczna i mobilna, nie otrzymała wsparcia powietrznego. W rejonie nie działał zwiad, nie dokonano lokalnego rozpoznania. Żołnierze pozostali na noc na bocznicy drogi bez osłony, gdyż nie zostali wpuszczeni przez mieszkańców ponad 20-tysięcznej Wołnowachy (do której planowali wejść), o czym dowiedzieli się separatyści. Rezerwiści nie byli uzbrojeni w noktowizory, nie nawiązano także skutecznej łączności z innymi oddziałami mogącymi przyjść na odsiecz.
23 maja 2014 Ochotniczy Batalion „Donbas”, który dzień wcześniej oczyścił rejon wołodarski, wpadł w zasadzkę w okolicy wsi Karliwka. Połowa składu batalionu odniosła rany w potyczce. Wojskowi zostali przewiezieni na posterunek wojskowy w Krasnoarmijśku. Ponadto źródło analityczne „Informacyjny Opór” podało, że separatyści prowadzili w obwodzie donieckim przegrupowanie sił, na co dowodem miało być opuszczenie blokad drogowych i posterunków w Drużkiwce przez 150 bojowników. Byli oni jako cywile przerzucani do Słowiańska, by bronić miasta. Ponadto ukraińskie MSW poinformowało, iż od początku konfliktu 17 tysięcy milicjantów zdezerterowało i przeszło na stronę separatystów.
Ustanowienie separatystycznej Federacyjnej Republiki Noworosji i wybory prezydenckie na Ukrainie 2014.
Po południu 22 maja 2014 Pawieł Gubariew, ludowy gubernator Donbasu, na zjeździe Partii Noworosja, powstałej 13 maja 2014, ogłosił zamiar zdobycia wszystkich południowo-wschodnich obwodów Ukrainy: kontrolowanych w dużej mierze donieckiego i ługańskiego oraz charkowskiego, chersońskiego, dniepropietrowskiego, mikołajowskiego i zaporoskiego. Dodał, że celem partii będzie nacjonalizacja majątków oligarchów, którzy stawiali opór separatystom. Miał na myśli miliardera Rinata Achmetowa.
24 maja 2014 w donieckim hotelu „Szachtar Płaza”, podczas zjazdu partii Noworosja, za drzwiami zamkniętymi powołano Federacyjną Republikę Noworosji. Dokument o zjednoczeniu Donieckiej Republiki Ludowej oraz Ługańskiej Republiki Ludowej sygnowali ich przedstawiciele. Ogłoszono, że stolicą samozwańczego państwa zostanie Donieck. Samozwańczym prezydentem Noworosji mianowano Walerego Kaurowa. Oficjalnym językiem został język rosyjski, a religią państwową rosyjskie prawosławie. Zapowiedziano nacjonalizację lokalnego przemysłu Donbasu. Jednak faktycznie proklamowanie Federacyjnej Republiki Noworosji nie było jasne, gdyż lider Ługańskiej Republiki Ludowej, Walerij Bołotow, powiedział, że obie republiki funkcjonują oddzielnie.
W czasie wyborów prezydenckich na Ukrainie w 2014 roku, które zostały zablokowane przez separatystów w Doniecku, rebelianci otoczyli posiadłość Rinata Achmetowa. Od przebywającego w Kijowie oligarchy zażądali poparcia dla separatystów oraz płacenia podatków na ich konto. Do zdarzenia doszło po 2-tysięcznym wiecu antyukraińskim na placu Lenina, gdzie świętowano proklamację Noworosji. Zwycięzca wyborów Petro Poroszenko, zapowiedział, że jego priorytetem jest integracja europejska, przyśpieszenie operacji antyterrorystycznej (ATO) oraz dialog z Rosją. Dodał, że nie uznaje aneksji Krymu, chciał też usprawnić działania wojska tak, by rozbić separatystów w ciągu „kilku godzin”. Ponadto zaznaczył potrzebę nowych gwarancji bezpieczeństwa na arenie międzynarodowej. Oznajmił także, iż na wschodniej Ukrainie panuje „stan wojny”.
Szturm ATO na doniecki port lotniczy.
26 maja 2014 siły bezpieczeństwa zaatakowały lotnisko donieckie, zajęte rankiem przez 200 bojowników. Wcześniej milicja zablokowała drogi dojazdowe. Operacja rozpoczęła się z powietrza od uderzenia lotnictwa i desantu ze śmigłowców Mi-24. W pobliżu dworca kolejowego zginęło dwoje cywilów. Dworzec został ewakuowany i zamknięty. Jego działanie wznowiono dwa dni później. Tymczasem podczas bombardowania lotniska według ukraińskich źródeł poległo ponad 100 separatystów. Sami przyznali się do ponad 50 zabitych. Wśród ofiar był co najmniej jeden Czeczen, członek Batalionu „Wostok”. Premier Donieckiej Republiki Ludowej przyznał, że w trakcie bitwy o lotnisko śmierć poniosło 33 obywateli Rosji. Walki zakończyły się odbiciem portu lotniczego. Kierownictwo operacji „antyterrorystycznej”, zaproponowało rebeliantom w Doniecku złożenie broni, zagrażając zmasowanym atakiem, takim jaki podjęto na lotnisko i prowadzeniem walk do wyeliminowania ostatniego bojownika.
W toku intensywnych walk w nocy z 26 na 27 maja 2014 z budynku obwodowej administracji uciekł przewodniczący parlamentu DRL Dienis Puszylin. W nocy konwój 40 kamazów z uzbrojonymi ludźmi próbował przekroczyć granicę rosyjsko-ukraińską od strony Rosji. Doszło do walk, jednak przejęto jedynie trzy pojazdy, reszta wjechała na terytorium Ukrainy. Tymczasem Pawieł Gubariew doniósł, iż w wyniku ostrzału ciężarówki transportującej rannych separatystów zginęło 35 osób Batalionu „Wostok”. Według premiera DRL Aleksandra Borodaja podczas ostrzeliwania ciężarówek śmierć poniosło ponad 50 bojowników. Na skutek ostrzeliwań domów mieszkalnych przez siły rządowe ucierpiała także ludność cywilna.
Ponadto w trakcie walk obrabowano i częściowo spalono halę Drużba hokejowego klubu Donbas Donieck. Separatyści zajęli także kilka szkół, z których ewakuowano uczniów. Placówki oświaty zostały tymczasowo szpitalami polowymi. Wśród rannych pojmanych bojowników byli ludzie pochodzący z Krymu, Moskwy i Czeczeni. W czasie walk uprowadzony został polski ksiądz, który był przetrzymywany w zajętej przez rebeliantów siedzibie SBU. Dzień później został zwolniony. Wieczorem dowództwo rebeliantów ogłosiło w mieście godzinę policyjną trwającą od godz. 20:00 do godz. 6:00. Noc z 27 na 28 maja 2014 minęła spokojnie, siły rządowe zlikwidowały kilka punktów oporu separatystów i przejęły ich broń, jednak obyło się bez ofiar. W ciągu dnia 300 górników wzięło udział w demonstracji pod pomnikiem Lenina, domagając się wstrzymania operacji zbrojnej. Władze Donieckiej Republiki Ludowej ogłosiły, iż będą formować z górników milicje ochotnicze.
29 maja 2014 w Doniecku doszło do zajazdu Batalionu „Wostok” na siedzibę DRL w Doniecku. Oddział wkroczył do budynku i nakazał wszystkim jego opuszczenie. Uzbrojeni w granatniki i kałasznikowy bojownicy rozmontowali również umocnienia pod siedzibą separatystycznych władz. Ostatecznie bojownicy opowiadający się za zacieśnieniem relacji z Moskwą, wyparli z budynku pozostałych separatystów. Akcję pozytywnie ocenił premier DRL Aleksandr Borodaj. Według bojowników „Wostoka” akcja w Doniecku była konieczna, ponieważ ukraińscy separatyści dopuszczali się grabieży i plądrowali mienie publiczne. Wpłynęły na to także nieporozumienia w obrębie dowództwa rebelii. Dienis Puszylin, przywódca Donieckiej Republiki Ludowej, ocenił, iż zajazd „Wostoka” nie był przewrotem wojskowym.
Inicjatywa rebeliantów i tymczasowe zawieszenie broni.
Uwięzienie przedstawicieli OBWE i zajęcie jednostek Państwowej Straży Granicznej Ukrainy.
29 maja 2014 w rejonie Słowiańska, gdzie toczyły się ciężkie walki, zestrzelono wojskowy helikopter Mi-18 z 13 osobami na pokładzie. W wyniku tego śmierć poniosło 14 osób – ośmiu wojskowych Gwardii, w tym załoga, i sześciu przedstawicieli oddziałów specjalnych Berkut. Pod Słowiańskiem i Kramatorskiem aktywnie działała artyleria oraz lotnictwo. W rejonie walk nieustannie kursowały karetki, transportujące rannych uczestników walk. Tymczasem Wiaczesław Ponomariow przyznał, iż separatyści ze Słowiańska przetrzymywali od 26 maja 2014 kolejnych czterech obserwatorów OBWE, obywateli Szwajcarii, Estonii, Turcji i Danii. Ponadto kolejna grupa obserwatorów zaginęła 29 maja 2014 w punkcie kontrolnym w Siewierodoniecku, około 100 km na północ od Ługańska. Dzień później pracownicy OBWE spod Ługańska zostali zwolnieni, z kolei 1 czerwca 2014 Ponomariow ogłosił uwolnienie kolejnej grupy zakładników, niemniej w kolejnych dniach z oskarżoną o szpiegostwo grupą nadal nie było kontaktu.
11 czerwca 2014 sekretarz generalny OBWE Lamberto Zannier na spotkaniu z ministrem spraw zagranicznych Rosji Siergiejem Ławrowem apelował o uwolnienie obserwatorów. Tydzień później OBWE zażądała uwolnienia swoich pracowników „w trybie natychmiastowym i bez żadnych warunków”. Pierwsza grupa obserwatorów w składzie z Duńczykiem, Turkiem, Szwajcarem i Estończykiem, została ostatecznie uwolniona po miesiącu – w nocy z 26 na 27 czerwca 2014. Ostatnia grupa obserwatorów została wypuszczona 28 czerwca 2014.
W nocy z 29 na 30 maja 2014 ukraińska straż graniczna zatrzymała dwie ciężarówki z bronią, które próbowały wjechać na Ukrainę od strony Rosji w rejonie stanyczno-łuhanskim. Ponadto pogranicznicy zostali ostrzelani przez napastników. Również w dzień doszło do kolejnego szturmu 80 bojowników uzbrojonych w karabiny maszynowe i granaty na straż graniczną w Diakowem. Napastnicy zostali zmuszeni do odwrotu. Tymczasem minister obrony Ukrainy Mychajło Kowal, zapowiedział, że operacja przeciwko partyzantom „nie zatrzyma się”.
2 czerwca 2014 ok. godz 4:00 EET, 400 uzbrojonych bojowników rozpoczęło szturm na jednostkę Państwowej Straży Granicznej Ukrainy (PSGU) w Ługańsku. W trakcie bitwy pogranicznicy zostali wsparci przez lotnictwo i siły specjalne ukraińskiego wojska. Około godz 13:00 EET strony zawarły 30-minutowe zawieszenie broni, w czasie którego służby medyczne zabrały rannych i zabitych. Następnie walki rozgorzały na nowo. Rebelianci zablokowali mieszkańców domu, który znajdował się obok jednostki i strzelali z okien mieszkań. Bitwa dobiegła końca ok. 20:00 EET, a napastnikom nie udało się zdobyć jednostki. Wśród straży granicznej było siedmiu rannych, z kolei bojownicy stracili pięć osób. Rebelianci otoczyli bazę i oczekiwali na kapitulację ukraińskiej załogi, co miało miejsce 4 czerwca 2014.
W nocy z 2 na 3 czerwca 2014 grupa ukraińskich żołnierzy trafiła na zasadzkę separatystów, w której wyniku zginął jeden wojskowy, a siedmiu zostało rannych. W trakcie dnia podczas walk w Słowiańsku zginęło dwóch kolejnych żołnierzy. Tymczasem p.o. prezydenta Ukrainy Ołeksandr Turczynow, oświadczył, iż ukraińskie wojsko zniszczyło ostatnie punkty oporu na północy odwodu donieckiego. Armia zajęła umocnienia rebeliantów w miejscowości Semeniwka i przejęła kontrolę nad Krasnym Łymanem. W przeciągu dwóch miesięcy w wyniku starć między ukraińskimi siłami antyterrorystycznymi a separatystami prorosyjskimi na wschodzie kraju liczba zabitych wzrosła do 181 osób. 4 czerwca 2014 napastnicy zajęli posterunek graniczy w Czerwonopartyzanśku pod Swerdłowśkiem.
W nocy z 4 na 5 czerwca 2014 rebelianci zaatakowali trzy punkty kontroli granicznej w obwodzie ługańskim. Po wymianie ognia strażnicy zamknęli i opuścili posterunki. Tym samym siły ukraińskie utraciły kontrolę nad 130 km pasem granicznym w Rosją. Kolejnej nocy ukraińskie lotnictwo zniszczyło dwie bazy separatystów prorosyjskich w obwodzie ługańskim, a siły lądowe zapobiegły wjechaniu z Rosji kolumny ciężarówek i transportera opancerzonego. W nocy 9 czerwca 2014 uzbrojeni napastnicy napadli na posterunek graniczny Izwaryne, jednak strażnicy zneutralizowali napastników. 10 czerwca 2014 separatyści zajęli graniczną Dmytriwkę. Z kolei w pogranicznym mieście Śnieżne, rebelianci umacniali barykady i linie obrony. 12 czerwca 2014 trzy czołgi, pojazdy opancerzone BM-21 oraz wyrzutnie kompleksowe Grad przekroczyły granicę Federacji Rosyjskiej z Ukrainą i ruszyły na Gorłówkę. Dwa czołgi T-64BW bez dystynkcji zostały przechwycone przez ukraińską armię, trzeci został trafiony pociskiem. W trakcie walk zginęło czterech ukraińskich żołnierzy, a 31 zostało rannych. Tymczasem pod wioską Stepaniwka w zasadzce śmierć poniosło trzech kolejnych żołnierzy. W działaniach odwetowych zginąć miało 40 separatystów. Według ukraińskich władz był to jawny dowód na agresję Rosji na Ukrainę. Ponadto w kolejnych dniach przez granicę przejechały kolejne czołgi, które następnie znalazły się na ulicach Torezu i Makiejewki. W wyniku walk w nocy z 12 na 13 czerwca 2014 w rejonie przejścia granicznego Dowżanśkyj zginęło trzech ukraińskich żołnierzy – jeden z trzeciego pułku specnazu i dwóch z 79. brygady powietrznodesantowej. W kolejnych dniach Rosja gromadziła przy granicy z Ukrainą liczne swoje siły wraz ze sprzętem wojskowym. Przerzucono bowiem cztery batalionowe zgrupowania taktyczne 7. i 76. dywizji desantowo-szturmowej, 56. brygady desantowo-szturmowej i 19. samodzielnej brygady zmotoryzowanej. W tym momencie separatyści kontrolowali trzy międzynarodowe przejścia graniczne – Izwaryne, Dowżanśkyj i Czerwonopartyzanśk.
Oblężenie Słowiańska, wyzwolenie Mariupola i bitwa pod Krasnym Łymanem.
6 czerwca 2014 około godziny 18:00 EET, nad Słowiańskiem z działka przeciwlotniczego ostrzelany został ukraiński samolot rozpoznawczy An-30B. Zapalił się prawy silnik maszyny. System gaśniczy nie zdołał ugasić pożaru i płonąca maszyna rozbiła się w okolicach wsi Majaky. Pięć z ośmiu osób wchodzących w skład załogi poniosło śmierć. Tymczasem w wyniku walk na obrzeżach miasta śmierć poniósł jeden wojskowy. Tego samego dnia siły ukraińskie zatrzymały dwoje dziennikarzy rosyjskiej telewizji Zwiozda, pod zarzutem szpiegostwa. Reporterzy zostali uwolnieni po trzech dniach. Kolejnego dnia według rebeliantów, troje cywilów poniosło śmierć w wyniku ostrzału artyleryjskiego Słowiańska. 8 czerwca 2014 z miasta ewakuowano 120 dzieci. Miasto pozostawało bez wody i prądu. Było pod nieustannym atakiem sił rządowych.
Oprócz zaciętych walk o Słowiańsk, w mieście dochodziło do plądrowania i grabieży mienia prywatnego. Wiaczesław Ponomariow zapewnił, że Ochotnicza Milicja Donbasu została rozbita przez wojsko ukraińskie i że to nie ona stoi za przestępstwami popełnianymi w mieście, a „czeczeńscy najemnicy” wysłani przez Rosję. Po tym oświadczeniu 10 czerwca 2014, Igor Girkin usunął ze stanowiska i aresztował Ponomariowa. Ponadto ludowy mer został oskarżany o nie zapewnienie mieszkańcom Słowiańska wody i prądu, przez co ucierpiała ludność cywilna. Tymczasem dowództwo ukraińskiego wojska ogłosiło, iż Gwardia Narodowa Ukrainy zaciska pierścień wokół sił separatystycznych i nie pozwala im na wyrwanie się z okrążenia. Do 11 czerwca 2014 w wyniku konfliktu śmierć poniosło 270 osób w tym 15 kobiet. 225 osób zginęło w obwodzie donieckim, a 45 w obwodzie ługańskim. Z kolei według ONZ w okresie od 7 maja do 7 czerwca 2014 na Ukrainie śmierć poniosło 356 osób, w tym 257 cywilów i 86 ukraińskich wojskowych. W ciągu badanego okresu ONZ odnotowała też ponad 200 przypadków tortur oraz 81 uprowadzeń, za które w większości odpowiadają zbrojne grupy. W nocy z 12 na 13 czerwca 2014 według mieszkańców Słowiańska lotnictwo ukraińskie użyło zakazanych konwencjami międzynarodowymi zapalających bomb fosforowych. Na potwierdzenie zarzutów świadkowie zamieścili w internecie filmy video z nalotów. 15 czerwca 2014 rebelianci zaatakowali posterunek Gwardii Narodowej koło Słowiańska. Atak został odparty, zginęło jednak trzech napastników. Tego samego dnia separatyści zdobyli Stanycię Łuhanśką. Informowali o tym, że ukraińskie wojska zostawiły wiele zniszczeń i ofiar.
Tymczasem w samym Doniecku sytuacja była spokojna, do sporadycznej wymiany ognia dochodziło jedynie w rejonie lotniska. Mimo tego 11 czerwca 2014 w Doniecku zawieszono działalność polskiego konsulatu. Dzień wcześniej w Artiomowsku rebelianci negocjowali z dowództwem sił pancernych armii ukraińskiej. Po załamaniu rokowań doszło do strzelaniny w której zginęło kilka osób. Separatyści po strzelaninie opuścili budynki prokuratury i banku w Artiomowsku, poddając miasto.
13 czerwca 2014 o godz. 3:50 EET doszło do szturmu ukraińskich sił na Mariupol. W toku walk zniszczony został opancerzony samochód rozpoznawczy BRDM, zlikwidowano punkty oporu. Po potyczce z rebeliantami ukraińskie oddziały odzyskały kontrolę nad Mariupolem. W starciach uczestniczył ochotniczy batalion „Azow”. Separatyści z Donieckiej Republiki Ludowej poinformowali, że stracili pięć osób. Prezydent Petro Poroszenko polecił, by do Mariupola przeniosła się tymczasowo administracja obwodu donieckiego. Minister obrony Ukrainy twierdzi, że tego dnia w ramach operacji antyterrorystycznej zlikwidowano ponad 250 członków nielegalnych formacji zbrojnych. Znaczną część mają stanowić obywatele rosyjscy. Ponadto przywrócono kontrolę nad prawie 250 kilometrami granicy z Rosją oraz odbito jedenaście miejscowości.
14 czerwca 2014, na obrzeżach Mariupola, doszło do ostrzału kolumny Państwowej Straży Granicznej. Zginęło pięciu funkcjonariuszy, a siedmiu zostało rannych. Według komunikatu ukraińskiego ministerstwa obrony doszło także do odwetowego uderzenia lotnictwa na pozycje separatystów w Kramatorsku i Drużkiwce. Zginęło 50 prorosyjskich bojowników, a 150 zostało rannych. W nocy z 14 na 15 czerwca 2014 doszło do ostrzelania pociskami rakietowymi Grad miasta Amwrosijiwka, niszcząc ponad 20 domów. Trzy osoby zginęły, a kilka zostało rannych. 16 czerwca 2014, według rosyjskich mediów, armia ukraińska ostrzelała Kramatorsk. Zginęło sześciu cywilów, a ośmiu trafiło do szpitala. Ponadto ukraińskie lotnictwo dokonało uderzenia na okupowany przez bojowników budynek administracji w Gorłówce.
W nocy z 16 na 17 czerwca 2014 zostało rannych co najmniej 31 ukraińskich żołnierzy i funkcjonariuszy straży granicznej, w wyniku ostrzelania z moździerzy przez prorosyjskich separatystów ich pozycji w rejonie ambrosijewskim w obwodzie donieckim. W ciągu dnia w miejscowości Metalist pod Ługańskiem śmierć poniosło dwóch pracowników rosyjskiej telewizji państwowej. Następnego dnia w trwających tam walkach separatyści z Ochotniczej Milicji Donbasu zadali ciężkie straty Batalionowi „Ajdar”. Rebelianci pojmali m.in. porucznik Nadiję Sawczenko. W rejonie łochwickim w obwodzie połtawskim nieznani sprawcy wysadzili w powietrze gazociąg Urengoj-Pomary-Użhorod, transportujący gaz z Rosji do krajów Unii Europejskiej. Władze Ukrainy za atak obwiniły rosyjskich dywersantów. Z kolei w nocy z 17 na 18 czerwca 2014 w walce z separatystami w obwodzie ługańskim zginęło 15 ukraińskich żołnierzy, a 9 zostało rannych.
19 czerwca 2014 wybuchła bitwa pancerna pod Krasnym Łymanem w wioskach Jampil i Kirowśke na północy obwodu donieckiego. Armia, która straciła siedmiu żołnierzy używała samobieżnych haubic i moździerzy, czołgów, transporterów opancerzonych, samolotów bojowych i śmigłowców. Bojownicy podali informacje o zestrzeleniu jednego szturmowca Su-25, jednakże brak jest potwierdzenia straty w późniejszej literaturze. Celem zaciętych walk było „zaciśnięcie okrążenia” wokół silnego zgrupowania separatystów rozlokowanych w mieście i okolicach. Rebelianci, którzy stawili zacięty opór, uderzając z zasadzek, zostali pokonani, a okoliczne wioski przeszyły w ręce sił bezpieczeństwa. Według rzecznika „operacji antyterrorystycznej” Władysława Sełezniowa zginęło ok. 200 prorosyjskich bojowników.
Zestrzelenie Iła-76 w Ługańsku i pokojowy plan Poroszenki.
W nocy z 13 na 14 czerwca 2014 o godz. 0:51 EET prorosyjscy separatyści zestrzelili samolot ukraińskiego wojska Ił-76. Maszyna podchodziła do lądowania na lotnisku w Ługańsku i została ostrzelana rakietami przeciwlotniczymi typu Igła lub Strzała-2 i z broni maszynowej dużego kalibru. Zginęło 49 osób – 40 żołnierzy wojsk powietrznodesantowych i dziewięciu członków załogi. Samolot transportował broń, amunicję i zaopatrzenie wojskowe. Była to największa jednorazowa strata ukraińskich sił. Ukraiński prezydent zapowiedział „stosowną odpowiedź” w związku z atakiem. Ponadto 14 czerwca 2014 doszło do kolejnego zestrzelenia ukraińskiego samolotu bojowego Su-24 atakującego miasto Gorłówka. W wyniku ataku na budynek kontroli ruchu lotniczego, jaki miała prowadzić maszyna zginęła jedna osoba, a kilka zostało rannych.
Na dzień 15 czerwca 2014 na Ukrainie ustalono żałobę narodową. Prezydent Ukrainy Petro Poroszenko zwołał na 16 czerwca 2014 posiedzenie Rady Bezpieczeństwa Narodowego i Obrony, której celem było omówienie przeprowadzenia kroków na rzecz przywrócenia pokoju w Donbasie na wschodzie kraju. Na posiedzeniu RBNiO Poroszenko zapowiedział, iż przedstawi zarys swojego planu pokojowego, który opierałby się na jednostronnym zawieszeniu broni. Podczas obrad Rada opowiedziała się za demarkacją granicy z Rosją, co skrytykowała Moskwa. Nie wykluczono możliwości zamknięcia granicy, jak i wprowadzenia stanu wojennego na wschodzie kraju. Minister obrony Andrij Parubij ocenił, iż separatyści liczyli 15–20 tys. ludzi i według niego połowa z nich pochodziła z Rosji. Ponadto Petro Poroszenko zabronił współpracy z Rosją w sferze wojskowej. 19 czerwca 2014 w Karliwce pod Donieckiem między stronami konfliktu doszło do wymiany ciał ofiar katastrofy Iła-76 z zabitymi rebeliantami.
20 czerwca 2014 Petro Poroszenko przedstawił 15 kroków politycznych mających na celu znalezienie politycznego rozstrzygnięcia konfliktu ukraińskiego. Jego plan pokojowy opierał się o krótkie jednostronne zawieszenie broni, w czasie którego separatyści mieliby się rozbroić i opuścić okupowane ziemie i budynki administracji państwowej. Prezydent zapowiedział amnestię dla tych, którzy złożą broń, a nie dopuścili się ciężkich przestępstw. Padła propozycja utworzenia 10 km zdemilitaryzowana strefy buforowej oraz korytarza, którym rosyjscy najemnicy będą mogli opuścić bez broni terytorium Ukrainy. Plan wzywał również do przeprowadzenia przedterminowych wyborów parlamentarnych i lokalnych. Prezydent chciał również zrezygnować ze swoich prerogatyw w zakresie mianowania gubernatorów.
Petro Poroszenko poinformował, że od dnia ogłoszenia planu o godz. 22:00 EET do 27 czerwca 2014 siły rządowe prowadzące na wschodzie kraju operację przeciwko prorosyjskim separatystom przerywają działania bojowe, by umożliwić nielegalnym grupom złożenie broni. Wałerij Bołotow, prezydent Ługańskiej Republiki Ludowej zapowiedział, że podległe mu oddziały nie złożą broni dopóki z regionu nie zostaną wycofane ukraińskie siły rządowe. Z kolei 23 czerwca 2014 premier Donieckiej Republiki Ludowej, Aleksandr Borodaj zapowiedział przerwanie ognia do 27 czerwca 2014.
Po wprowadzeniu rozejmu rebelianci atakowali posterunki graniczne z Rosją w Uspence i Izwarinie, a także bazę wojsk obrony powietrznej we wsi Awdijiwka pod Donieckiem. Separatyści szturmowali również posterunek sił rządowych w miejscowości Kreminna oraz siły rządowe rozmieszczone na położonym na miasta wzgórzu Karaczun w Słowiańsku. Wojska ukraińskie były ostrzeliwane również pod Kramatorskiem i w Amwrosijiwce. Działania rebeliantów nie przyniosły ofiar w szeregach sił ukraińskich. Poważnym naruszeniem zawieszenia broni było zestrzelenie 24 czerwca 2014 pod Słowiańskiem śmigłowca sił rządowych typu Mi-8. W katastrofie maszyny zginęło dziewięciu ukraińskich żołnierzy. Tymczasem Aleksandr Borodaj poinformował, że ukraińskie wojska nadal uczestniczą w działaniach zbrojnych i nie ma miejsca zawieszenie broni. Niemniej podczas ostrzału punktu kontrolnego pod Słowiańskiem śmierć poniosło dwóch kolejnych żołnierzy. 26 czerwca 2014 separatyści opanowali po siedmiogodzinnej walce bazę wojska ukraińskiego w Doniecku. Tymczasem pod Kramatorskiem pancerna kolumna rebeliantów złożona z ośmiu rosyjskich czołgów zaatakowała wojskowy punkt kontrolny. W wyniku szturmu śmierć poniosło czterech ukraińskich żołnierzy. Ukraińscy wojskowi zniszczyli jeden czołg, jeden czołg został przejęty. W nocy z 26 na 27 czerwca 2014 miały miejsce walki w Artiomsku. Żołnierzom ukraińskim udało się zablokować, a następnie przejąć czołg T-64BW używany przez separatystów, który wcześniej był częścią armii rosyjskiej.
W dniu wygaszenia rozejmu, Petro Poroszenko, który podpisał w Brukseli drugą część umowy stowarzyszeniowej z Unią Europejską, podjął decyzje o przedłużeniu rozejmu o 72 godziny do 30 czerwca 2014. Przedstawiciele obu Republik Ludowych zgodzili się na przedłużenie zawieszenia broni. Decyzję separatystów przedstawił Aleksandr Borodaj, podczas spotkania grupy kontaktowej w Doniecku. W skład trilateralnej grupy kontaktowej wchodzili prorosyjski polityk Wiktor Medwedczuk, deputowany Partii Regionów Nestor Szufrycz, były prezydent Ukrainy Łeonid Kuczma, przedstawiciele misji OBWE na Ukrainie i rosyjskiej ambasady w Kijowie. Tematem spotkania grupy kontaktowej była kwestia zakładników, blokada Słowiańska oraz problem przejść granicznych.
Pomimo przedłużenia zawieszenia broni pod Słowiańskiem nadal trwały zacięte walki o pozycje. 28 czerwca 2014 w wyniku ostrzału moździerzowego śmierć poniosło trzech żołnierzy ukraińskich. Rebelianci dokonywali ataków na siły rządowe w Dmytriwce, Dubriwce, w Krywej Łuce oraz w Kramatorsku, a także pod Czerwonopartyzanśkiem w obwodzie ługańskim. W trakcie tamtejszych walk zginęło także dwóch innych żołnierzy z batalionu „Donbas”. Ponadto Gwardia Narodowa Ukrainy próbowała bez powodzenia szturmować punkt kontrolny na granicy Ługańskiej Republiki Ludowej z Rosją. Natomiast w pobliżu Artiomowska oddział zbrojny ostrzelał autobus wiozący uchodźców. Na miejscu śmierć poniósł kierowca autobusu. 29 czerwca 2014 w wyniku ostrzału dzielnicy mieszkalnej Słowiańska przez bojowników, śmierć poniosło ośmiu cywilów. Równolegle prowadzony był atak Gwardii Narodowej na górze Karaczun. Z kolei separatyści poinformowali o użyciu przez armię ukraińską broni chemicznej w okolicach Słowiańska. Do szpitali w tym mieście miało się zgłosić kilka osób z objawami zatrucia chlorem. 1 lipca 2014 siły rebeliantów zniszczyły maszt anteny telewizyjnej na wzgórzu Karaczun, który służył siłom rządowym jako punkt obserwacyjny do prowadzenia ostrzału artyleryjskiego i rakietowego okolicznych miejscowości.
W nocy z 28 na 29 czerwca 2014 separatyści zajęli zakład recyklingu i utylizacji materiałów wybuchowych, z kolei rano szturmem wzięli wojskową cześć jednostki sił obrony przeciwlotniczej w Doniecku. Rebelianci użyli granatników i moździerzy. Do niewoli dostała się część stacjonujących tam żołnierzy. W rękach rebeliantów znalazły się także systemy rakiet obrony przeciwlotniczej Buk oraz wojskowe samochody ciężarowe. Ponadto w Doniecku przez żołnierzy zabity został operator z rosyjskiej stacji telewizyjnej „Pierwyj kanał”. Był to trzeci dziennikarz który zginął podczas konfliktu. W nocy z 29 na 30 czerwca 2014 rebelianci ostrzeliwali z granatników lotnisko w Kramatorsku, posterunki wojskowe koło Słowiańska, wsi Makarowe, Kreminna, Awdijiwka i na górze Karaczun. W Słowiańsku w wyniku ostrzału zginęło trzech cywilów, z kolei w starciu pod Krasnym Łymanem śmierć poniósł ukraiński wojskowy. Fikcyjne zawieszenie broni wygasło 30 czerwca 2014 o godz. 22:00 EET. Prezydent Ukrainy nie przedłużył rozejmu, wydając jednocześnie rozkaz do kontynuowania „operacji antyterrorystycznej”. Wcześniej w akcji separatystów w miejscowości Konstantynówka zginęło trzech ukraińskich żołnierzy. Bojownicy użyli zabytkowego ciężkiego czołgu z okresu II wojny światowej – IS-3. W ciągu zawieszenia broni śmierć poniosło 27 ukraińskich wojskowych, a 69 odniosło rany.
Wznowienie operacji antyterrorystycznej.
W poniedziałek wieczorem 30 czerwca 2014 przestało obowiązywać przedłużone zawieszenie broni w obwodach donieckim i ługańskim. Wznowiona została operacja antyterrorystyczna (ATO). Na skutek walk zginęło co najmniej 150 terrorystów. Życie straciło też dwóch ukraińskich żołnierzy, a czterech zostało rannych. 2 lipca nad Słowiańskiem został uszkodzony rakietą z ręcznego zestawu ukraiński samolot Su-25M1 („niebieski 06”), po czym został rozbity przy próbie lądowania w Dniepropietrowsku (pilot katapultował się).
Odbicie Słowiańska i Kramatorska przez siły rządowe.
5 lipca 2014 ukraińska armia pod dowództwem Wasyla Krutowa odbiła z rąk separatystów Słowiańsk i Kramatorsk. Miasto zostało wyzwolone 6 lipca 2014 podobnie jak Konstantynówka i Drużkiwka, leżące w jednej linii na południe od Słowiańska. Do opuszczonych miast weszli wojskowi, którzy rozwiesili na budynkach administracji państwowej ukraińskie flagi. W walkach o wyżej wymienione miasta śmierć poniosło 200 rebeliantów.
Prezydent Ukrainy Petro Poroszenko wyznaczył priorytet, według którego należy zrobić wszystko, aby zminimalizować zagrożenia i uniknąć ofiar wśród lokalnej ludności. Dlatego też wykluczone są ataki lotnicze i użycie ciężkiej artylerii w skupiskach ludności. Jednocześnie szef państwa podkreślił, że żadne zawieszenie broni nie może być jednostronne. Opcja zaprzestania aktywnej fazy ATO będzie rozważana dopiero po pełnym wypełnieniu planu pokojowego, który obejmuje, ze strony bojowników, uwolnienie wszystkich zakładników i więźniów, opuszczenie wszystkich ukraińskich miast, oddanie broni i przekazanie pełnej kontroli nad granicą państwową, monitorowaną dzięki zaangażowaniu obserwatorów OBWE.
Po stronie ukraińskiej śmierć poniosło trzech kolejnych żołnierzy ukraińskich w dwóch atakach w środę wieczorem w różnych częściach wschodu. Francuski prezydent François Hollande i niemiecka kanclerz Angela Merkel wezwali Putina telefonicznie, by „wywarł wszelką konieczną presję na separatystów, aby doprowadzili ich do skutecznego negocjowania”. Do 10 lipca 2014 w wyniku konfliktu w Donbasie śmierć poniosło 173 żołnierzy, a rannych zostało 446, a także zginęło 478 cywilów, a rannych zostało 1392.
Próby okrążenia Doniecka i Gorłówki.
Po zajęciu Słowiańska i Kramatorska Donieck nie został wzięty z marszu, gdyż rebelianci wysadzili trzy strategiczne mosty prowadzące do miasta.
W nocy z 11 na 12 lipca słyszano strzały w okolicach Doniecka, o czym poinformowała rada miejska. Tego samego dnia w ataku separatystów zginęło co najmniej 23 ukraińskich żołnierzy i pograniczników. Dowództwo wojska podało, że podczas operacji lotniczych zniszczono 14 wrogich pojazdów opancerzonych. 15 lipca 2014 w okolicach Gorłówki, separatyści zatrzymali i uprowadzili w nieznane miejsce polskiego księdza.
Kolejna kulminacja walk lądowych w Doniecku nastąpiła 21 lipca 2014. W samym Doniecku rebelianci przemieszczali się z przedmieść w kierunku centrum miasta. Siły samoobrony ludowej wzmacniały punkty obronne w Awdijiwce, Gorłówce, Iłowajsku i Dmytriwce. Ponadto siły ATO odbiły Dzerżynśk oraz Soledar w obwodzie donieckim. Rano 22 lipca 2014 doszło do wybuchu mikrobusu z materiałami wybuchowymi w miejscowości Kamianka, w wyniku czego śmierć poniosło trzech żołnierzy.
Zestrzelenie samolotu pasażerskiego linii Malaysia Airlines.
17 lipca 2014 w strefie powietrznej konfliktu, w rejonie miejscowości Hrabowe pod Torezem, ok. godz 16:20 EET zestrzelono cywilny samolot pasażerski linii Malaysia Airlines z 298 osobami na pokładzie. Przedstawiciele sił rosyjskich najpierw przyznali się do zestrzelenia samolotu, lecz później wycofali się oskarżając wojsko ukraińskie. Natomiast przedstawiciele rządu ukraińskiego wskazali na działania separatystów. Z opublikowanych przez Służbę Bezpieczeństwa Ukrainy rozmów separatystów wynika, że zestrzelenie samolotu nastąpiło w wyniku akcji jednego z ich oddziałów kierowanych przez Igora Biezlera (ps. „Bies”). Katastrofy nikt nie przeżył.
Około godziny 16:20 EET samolot zniknął z radarów, znajdował się wówczas na wysokości 10 km, 50 km przed wejściem w rosyjską przestrzeń powietrzną. Szczątki samolotu spadły w okolicach miast Szachtarsk i Torez. Samolot pasażerski został zestrzelony rakietowym systemem przeciwlotniczym Buk M1 nr 332, należącym do 53. Rakietowej Brygady Przeciwlotniczej z Kurska sił zbrojnych Federacji Rosyjskiej, który został przewieziony z Rosji na teren kontrolowany przez separatystów kilka dni wcześniej. Po katastrofie Ukraina zamknęła przestrzeń powietrzną nad wschodnią częścią swojego kraju i powiadomiła o tym Eurocontrol. Z kolei w Holandii, z której pochodziło 2/3 pasażerów samolotu, 23 lipca 2014 ogłoszono dniem żałoby narodowej. Dzień wcześniej separatyści oficjalnie przekazali obie czarne skrzynki delegacji Malaysia Airlines, której przewodniczył pułkownik Muhammad Sakri.
Zasadzka pod Zełenopillą oraz bitwa pod Maryniwką przyczyną zablokowania armii w „kotle dołżańskim”; próba okrążenia Ługańska.
Mapa przedstawiająca:
Rada Bezpieczeństwa Narodowego i Obrony
11 lipca 2014 w pobliżu wsi Zełenopilla, pod miastem Roweńky w obwodzie ługańskim, rebelianci ostrzelali przy pomocy systemów rakietowych Grad kolumnę jednostek 24. Brygady Zmechanizowanej ukraińskiej armii. Podczas ataku zginęło 19 ukraińskich żołnierzy, a 93 zostało rannych.
Mieszkańcy publikowali w internecie poruszające się na ulicach Ługańska czołgi z rosyjskimi flagami. Ministerstwo obrony podało także, iż lotnictwo przeprowadziło pięć nalotów na bazy nielegalnych ugrupowań zbrojnych, niszcząc sprzęt wojskowy oraz zabijając co najmniej 40 separatystów. Z kolei straż graniczna przekazała, że w miejscowościach Zełenopilla, Diakowe, Biriukowe i Izwaryne punkty graniczne były ostrzeliwane w wyrzutni rakietowych BM-21 Grad od strony granicy rosyjskiej. 14 lipca zestrzelony został ukraiński samolot transportowy An-26.
16 lipca 2014 Igor Striełkow wydał rozkaz ataku na okrążone wojsko we wsi Maryniwka leżącej około 10 km na północ od granicy ukraińsko-rosyjskiej. Dowódca ogłosił również wprowadzenie stanu wojennego i godziny policyjnej od godz. 23:00 do 6:00. Atak przeprowadzono od strony miejscowości Stepaniwka, leżącej na północny zachód od Maryniwki, tuż przy granicy rosyjskiej. Jednocześnie prowadzono ostrzał ze wzgórza Sawur-Mohyła. Pierwsza akcja rebeliantów nie powiodła się, a napastnicy stracili dużo ludzi. Z kolei wojskowi, którzy obronili pozycje, tracąc przy tym 11 żołnierzy, następnie je porzucili, obawiając się drugiego szturmu na Maryniwkę. Walki w rejonie maryniwskim zakończyły się rano 18 lipca 2014. 16 lipca jeden samolot Su-25 („niebieski 03”) został zestrzelony po bombardowaniu celów w pobliżu wzgórza Sawur-Mohyła i granicy z Rosją (pilot uratował się). Według strony ukraińskiej, samolot został zestrzelony rakietą z terytorium Rosji – władze oskarżały o zestrzelenie go rosyjski myśliwiec, czemu Rosja zaprzeczyła. Według natomiast pilota drugiego samolotu W. Wołoszyna, został zestrzelony przez pocisk z zestawu Pancyr-S1. Wcześniej tego dnia, podczas ataków w tym rejonie, uszkodzone przez rakiety z zestawów naramiennych zostały dwa samoloty Su-25, lecz zostały później naprawione (jeden z nich − „niebieski 41”, wylądował „na brzuchu”).
Wieczorem terroryści ostrzelali z granatników Ukraińców koło wsi Smolanynowe i Muratowe w obwodzie ługańskim oraz za pomocą systemu rakiet Grad wioskę Nowa Nadija. Według służb informacyjnych ATO, za ostrzałem stali Rosjanie. W nocy z pozycji rozmieszczonych w dzielnicach mieszkalnych ostrzelano rejon kontrolowanego przez wojsko lotniska w Ługańsku, z kolei nad ranem 18 lipca 2014 bojownicy dokonali nieudanego ataku na kolumnę sił ukraińskich koło miejscowości Kapytanowe.
Po strąceniu pasażerskiego Boeinga 777 ukraińskie siły zbrojne prowadziły intensywne działania militarne, polegające w dużej mierze na ostrzale artyleryjskim, rakietowym i przy pomocy lotnictwa pozycji zajmowanych przez rebeliantów. Przy okazji triafiane były także cele cywilne, tak jak podczas ostrzału Ługańska z 18 lipca 2014, kiedy to zginęło 44 cywilów. Były to jak dotąd największe straty wśród cywili podczas wojny w Donbasie. Walki toczono w zachodniej, południowej i wschodniej flance obszaru opanowanego przez rebeliantów. Przy granicy z Rosją, gdzie 79. i 24. Brygada, nadal zamknięte były w „kotle dołżańskim”, armia próbowała wydostać się z okrążenia dzięki odsieczy z północy, gdyż żołnierzom brakowało aprowizacji. Ponadto siły ukraińskie przeprowadziły też naloty bombowe na zajmujące wzgórza Sawur-Mohyła siły bojowników, które 23 lipca 2014 zestrzeliły dwa szturmowce Su-25 (niebieskie: „04” i „33”). Jeden pilot został ewakuowany, lecz przy próbie odnalezienia drugiego zginęło w zasadzce 8 żołnierzy grupy poszukiwawczej, a 4 trafiło do niewoli (pilot ten – Jurij Szewcow został 19 sierpnia schwytany, lecz następnie wymieniony podczas wymiany jeńców).
Do wieczora ukraińscy żołnierze opanowali południowo-wschodnią część miasta Ługańsk oraz odblokowali lotnisko. W trakcie bitwy, podczas której zginęło łącznie 64 cywilów, większa część miasta została pozbawiona elektryczności i wody w rezultacie uszkodzenia podstacji elektrycznej.
24 lipca 2014 Rosjanie ostrzelali Ukraińców w rejonie punktu granicznego Marynowka. Rosyjscy żołnierze biorący udział w nocnej akcji poinformowali o tym na portalu społecznościowym WKontaktie. Dzień później rebelianci od strony Dimitówki o godz. 13:25 EET ponownie ostrzelali ten sam punkt graniczny. 25 lipca 2014, będąca w otoczeniu na południu frontu armia próbowała się z niego wyrwać wszczynając boje wokół miast Krasnyj Łucz, Antracyt, Rowienki i Świerdłowśk. Ponad 40 żołnierzy 51. Brygady Zmechanizowanej, odcięci i ostrzeliwani przez artylerię, przeszli przez granicę do Rosji, gdzie się poddali. 26 lipca 2014 pod punktem granicznym Dowżanśkyj rozbita została 24. Brygada Zmechanizowana, która utraciła uzbrojenie i ok. 100 żołnierzy.
Tymczasem rada miejska Ługańska na początku sierpnia 2014 podała, iż miasto znalazło się krawędzi katastrofy humanitarnej i ekologicznej. Nie było tam energii elektrycznej, występowały problemy z pitną wodą, nie wywożono śmieci. W sklepach nie było żywności, zapasy medykamentów kończyły się. Mieszkańcy 450-tys. miasta opuszczali jego terytorium korytarzami, które był ochraniane przez wojska ATO. O ewakuację mieszkańców apelowała Rada Bezpieczeństwa Narodowego i Obrony. Ługańsk był w półokrążeniu, gdyż pozostawał otwarty od strony wschodniej, drogą magistralną M04 do bojówek broniących miasta dostarczana była broń i ludzie. Tymczasem bojownicy ŁRL koncertowali swoje siły w Stachanowie i Ałczewsku oraz Ługańska i Swierdłowsku.
Natarcie ATO na Lisiczańsk i Szachtarsk.
Ponadto walki trwały w trójkącie miast Rubiżne–Siewierodonieck–Lisiczańsk, gdzie okrążeni zostali terroryści. W rejonie Lisoczańska siły ATO próbowały zamknąć bojowników "Armii Południowo-Wschodniej" pod dowództwem Aleksieja Mozgowoja w kotle. 21 lipca 2014 wojsko przejęło kontrolę nad Rubiżne Następnego dnia opanowały 100-tysięczny Siewierodonieck. W trakcie bitwy o Siewierodonieck poległo co najmniej 13 ukraińskich wojskowych. Równolegle trwały starcia w Lisiczańsku, skąd większość bojowników się ewakuowała. W jednym z obiektów wojskowych jednostki ukraińskie znalazły ciała rozstrzelanych ludzi. Uwolnili również zakładników, mieszkańców sąsiednich powiatów, przetrzymywanych w niewoli przez terrorystów przez około miesiąc. Uwolnieni poinformowali, że byli torturowani.
Mapa przedstawiająca:
Liveuamap
Po sukcesie pod Lisiczańskiem, 27 lipca 2014 batalion ATO ruszył na Szachtarsk i Torez, mimo iż już 21 lipca 2014 Petro Poroszenko nakazał wstrzymanie ognia w 40-kilometrowej strefie wokół miejsca katastrofy malezyjskiego Boeinga 777. Tym samym wojsko ukraińskie rozczłonkowało północne terytorium kontrolowane przez bojowników DRL i ŁRL na linii Gorłówka – Szachtarsk – Torez, zajmując pobliski węzeł komunikacyjny Debalcewe, gdzie przebiegała granica frontu z Ługańską Republiką Ludową. Do Torezu armia weszła już dzień później, dzięki czemu siły ATO dotarły pod „kocioł południowy”, gdzie otoczona była m.in. 29. i 72. Brygada Zmotoryzowana. Jednak nie udało się odbić miasta, gdzie trwały ciężkie walki, ani tym bardziej iść na odsiecz uwięzionym brygadom. Wojsko ukraińskie prowadziło operacje również w pobliskim Sniżnym. Wojsku udało się tymczasowo odbić także wzgórze Sawur-mohyła, jednak walki ze zmiennym szczęściem trwały tam nadal. Podobnie było w Szachtarśku, gdzie kontratak rebeliantów powstrzymał siły ATO pójścia z odsieczą do „kotła południowego”. Szachtarsk był strategicznym miastem, gdyż znajdował się na przecięciu dróg z Doniecka do Ługańska oraz z Torezu do Gorłówki.
Rejon Szachtarśka i Torezu to obszar gdzie doszło do katastrofy MH17. Strona rosyjska oskarżyła Ukrainę, iż w wyniku prowadzonych działań zbrojnych, siły uniemożliwiają międzynarodowym ekspertom zbadanie miejsca katastrofy. Według Rady Bezpieczeństwa Narodowego i Obrony, armia nie prowadziła działań w samej strefie katastrofy. Dodatkowo Petro Poroszenko ogłosił jednostronne zawieszenie broni w 20-kilometrowej strefie wokół miejsca katastrofy MH17. 28 lipca 2014 siły ATO zajęły wioskę Stepaniwkę, leżącą koło Perwomajska na północnym odcinku frontu, a dwa dni później Maryniwkę. 29 lipca 2014 rebelianci pod Szachtarśkiem dokonali kontrataku na kolumnę ukraińskich czołgów 25. Brygady Zmechanizowanej. W wyniku walki zniszczono tam 25 maszyn. Ciężkie walki toczyły się na drodze z Szachtarśka do Torezu. 31 lipca 2014, co najmniej 10 żołnierzy zginęło w kolejnej zasadzce w Szachtarśku.
Mapa przedstawiająca:
Liveuamap
Na początku sierpnia 2014 Rada Bezpieczeństwa Narodowego i Obrony informowała, że po lipcowej ofensywie wojsk rządowych, terytorium kontrolowane przez separatystów skurczyło się o 75%. 1 sierpnia 2014 według RBNiO, siły ukraińskie powstrzymały atak 150 bojowników, wspieranych przez trzy czołgi z terytorium Rosji. 2 sierpnia 2014 Batalion „Donbas” Gwardii Narodowej przypuścił nieudany szturm na Perwomajsk.
Zaciskanie pierścienia wokół Doniecka.
23 lipca 2014 siły ATO zestrzeliły szpiegowskiego drona. 30 lipca 2014 siły ATO zajęły miasto Awdijiwka i zbombardowały Makiejewkę, leżącą u stóp Doniecka, próbując zamknąć pierścień okrążenia wokół miasta. Ruchy ukraińskiego wojska spychały separatystów w głąb opanowanego przez nich terytorium.
31 lipca 2014, 19 osób zginęło podczas walk w Doniecku. Kolejnego dnia o godz. 13:00 EET wojsko ukraińskie wyprowadziło atak na południowo-zachodnie przedmieścia Doniecka. Szturm został powstrzymany na wysokości Karliwki, jednak oddziały ukraińskie zajęły punkt kontrolny w wiosce Marinka, leżącej na zachód od Doniecka. Wojsko weszło również do dzielnicy Krasnogorówka. 4 sierpnia 2014, Batalion „Azow” odbił wioskę Marinka, ponosząc jednak spore straty. Po zajęciu miejscowości ewakuowano stamtąd mieszkańców i zablokowano stację kolejową. W walkach uczestniczył Batalion „Azow” i „Szachtarsk”. W ramach przygotowań do odbicia Doniecka ukraińska armia ściągała kompleksy rakietowe Toczka-U, Smiercz i Uragan. Jednak pierścień wokół Doniecka nie został domknięty ze strony południowej i wschodniej. Z kolei w samym mieście wojska inżynieryjnie stawiały przeprawy pontonowe w miejsce wysadzonych przez separatystów mostów. W kolejnych dniach ponownie toczoną bitwę u zachodnich bram Doniecka w Marince, jednak 7 sierpnia 2014 Igor Striełkow zarządził odwrót do dzielnicy Pietrowskiej. Siły ukraińskie nacierały również z północnego zachodu od dzielnicy Piaski. Według ambasadora Rosji przy ONZ Witalija Czurkina, „siły ukraińskie podczas bombardowania Doniecka i Gorłówki używały zakazanych przez konwencje międzynarodowe bomb fosforowych”.
Po powyższych sukcesach armii ukraińskich od zachodniej strony Doniecka, 9 sierpnia 2014 ATO najechało na Iłowajśk, aby przedostać się pod Donieck od strony wschodniej. Szturm na Iłowajśk, był efektem uwolnienia „kotła dołżańskiego” i zbiegł się z uderzeniem na Chrustalnyj, gdzie bronili się Kozacy z ŁRL. W zaciętych walkach brał również batalion „Szachtarsk” oraz „Donbas”. Obie strony donosiły o znacznych stratach. Siły ukraińskie mówiły o wyeliminowanych 300 separatystach, Ci zaś twierdzili, iż zabili 500 Ukraińców. Danych tych nie sposób było zweryfikować i był to element wojny propagandowej obu stron. Po pięciu dniach nieregularnych walk pod Iłowajśkiem, okazało się, iż próba przedostania się pod Donieck od strony wschodniej została powstrzymana przez separatystów.
Rano 9 sierpnia 2014 ruszyło drugie uderzenie ATO na miejscowość Jasinowataja. Natarcie zostało powstrzymane przez rebeliantów ostrzałem rakietami „Grad” od strony Makiejewki. Wcześniej, bo w nocy z 12 na 13 sierpnia 2014 pod Donieckiem w zasadzkę wpadła grupa bojowa Prawego Sektora, w wyniku czego zginęło 12 ukraińskich żołnierzy. Mimo ostrzału północnych dzielnic Doniecka, kwestia zamknięcia pierścienia wokół stolicy obwodu odwlekła się, gdyż nie udało do końca odciąć Gorłówki (mimo iż 12 sierpnia 2014 siły rządowe zajęły Uglegorśk, leżący między Gorłówką i Debleczewem), a także separatyści powstrzymali szturm Ukraińców na Iłowajśk.
Kilka dni później, walczące zgrupowanie w miejscowości Jasinowataja, skierowało się na północ, zajmując 16 sierpnia 2014 wioskę Ozerianiwka, leżącą 8 km od Gorłówki. Ponadto uderzenie ruszyło na Rożiwkę, Żdaniwkę i Janakijewo, które także zostały odbite. W związku z tym, do pełnego okrążenia Gorłówki siłom ukraińskim pozostał pas między Korsuniem i Karlo-Marksowem. Tego samego dnia pokonani żołnierze w Iłowajśku, obeszli z dwóch stron leżące na południowy zachód miasto Mospino. W międzyczasie rebelianci wyparli żołnierzy z Jasinowataji. 18 sierpnia 2014 ponowiono szturm na Iłowajśk. Po przełamaniu linii obrony separatystów, wojsko ukraińskie, w sile 17. Brygady Pancernej, 93. Brygady Zmechanizowanej oraz wraz z Batalionem „Donbas” oraz „Dniepr-1”, zdobyło całkowicie miasto 20 sierpnia 2014. W trakcie walk ranny został dowódca Batalionu „Donbas”, Semen Semenczenko. Zginął natomiast amerykański ochotnik należący do Batalionu. Stał się on pierwszą oficjalną zagraniczną ofiarą po stronie ukraińskiej. Semenczenko twierdził, że w Iłowajśku siły ukraińskie walczyły z Rosjanami. Po otwarciu frontu mariupolskiego, walczące pod Iłowajśkiem jednostki ukraińskie wpadły w duży kocioł na linii Iłowajśk – Amwrosiwka – Lisycze.
5 sierpnia do akcji weszło lotnictwo ukraińskie, dokonując ataków pociskami niekierowanymi i bombami, lecz 7 i 17 sierpnia utracono dwa myśliwce MiG-29, odpowiednio w rejonie Jenakijewe (nr biały 02) i Krasnodonu (biały 53), obaj piloci przeżyli i nie zostali ujęci. Z końcem sierpnia Ukraina zaprzestała jednak używać lotnictwa z uwagi na zbyt duże nasycenie sił separatystów nowoczesną bronią przeciwlotniczą z Rosji.
Szturm na Krasny Łucz efektem likwidacji „kotła dołżańskiego”; walki pozycyjne wzdłuż drogi krajowej N21.
Broniący się w „kotle dołżańskim” i odcięci od zaopatrzenia żołnierze z 72. Brygady Zmechanizowanej po porażce pod Krasnopartizanskiem z 4 sierpnia 2014, masowo dezerterowali. Ponad 400 żołnierzy przekroczyło granicę z Rosją szukając tam schronienia przed ostrzałem rebeliantów. Ukraińcy zostali wydaleni z terytorium Rosji 7 sierpnia 2014. Sprzęt wojenny porzucony przez żołnierzy trafił w ręce separatystów, którzy na bieżąco pozyskiwali również broń i ludzi z Rosji. 5 sierpnia 2014 ukraińskie wojska dużą kolumną czołgów usiłowały przebić się z „kotła dołżańskiego” w okolicy miejscowości Dmytriwka na południe od Śnieżnego. Atak ten został zatrzymany intensywnym ostrzałem artylerii ciężkiej i moździerzami. Następnie ukraińskie wojska ponowiły próbę wyrwania się z okrążenia atakując koło miejscowości Kożewnia, ale i tam zostały one skutecznie powstrzymane ogniem ciężkiej artylerii. W nocy 6 sierpnia 2014 w rejonie przejścia granicznego Djakowo rządowe siły znalazły się w krzyżowym ogniu artyleryjskim. Z jednej strony, od Rowieńki, strzelali rebelianci, z drugiej, zza rosyjskiej granicy, Rosjanie. Po walkach armia okopała się w pobliżu Djakowa i Marynowki. Tymczasem ostatnie zgrupowania z 79. Brygady Powietrznodesantowej, liczące ok. tysiąc żołnierzy, blokowanych w „kotle dołżańskim” od 22 dni, wydostały się z okrążenia 7 sierpnia 2014 i połączyły się z batalionem nacierającym na Krasnyj Łucz od strony Amwrosiwki. W ramach obrony miasta, rebelianci rozstawili na rogatkach Krasnego Łucza, będącym ważnym węzłem komunikacyjnym, 15 systemów rakietowych typu Grad. Zajęcie Krasnego Łucza przez ATO, odcięłoby rebeliantom szlak dostaw do Gorłówki i Doniecka z ŁRL i Rosji. Tego samego dnia oddział ATO z Djakowa przypuścił atak na wzgórze Sawur-mohyła. Wojskowi stracili tam helikopter służby medycznej, Mi-8. 25. Brygada Powietrznodesantowa zajęła kurhan Sawur-mohyła 9 sierpnia 2014, pokonując siły separatystów, w tym Batalion „Wostok”.
Po uwolnieniu „kotła dołżańskiego” 8 sierpnia 2014, na północny wschód od strony Amwrosiwki, drogą krajową N21 przez miejscowość Miusinśk, siły pancerne wojsk ukraińskich wjechały do Krasnego Łuczu. Dzień później na północny zachód od Amwrosiwki siły ukraińskie skierowały się na Iłowajśk, należący do frontu donieckiego. Walki toczyły się również na rogatkach Sniżnego. Jednocześnie drugie zgrupowanie posuwało się w kierunku Krasnego Łucza z północnego zachodu, drogą magistralną M03 od strony Debalcewa, przez Faszcziwkę, która został zajęta przez ATO podczas bitwy w Krasnym Łuczu, po czym dotarło na pole walki. Do wieczora 9 sierpnia 2014, Krasnyj Łucz był w rękach wojska ukraińskiego po tym, jak Kozacy pod dowództwem atamana Kozicyna uciekli z miasta. W mieście nadal operowały niewielkie oddziały separatystów ŁRL i według tamtejszych separatystów walki trwały nadal, a miasto przechodziło „z rąk do rąk”. W odwecie za wyprowadzane z Amwrosiwki ataki, miejscowe wioski były ostrzeliwane rakietami Grad. Według sił ukraińskich ostrzał był prowadzony zza rosyjskiej granicy. 11 sierpnia 2014 Rosja rzekomo prowadziła ostrzał artyleryjski kurhanu Sawur-mohyła. Ponadto SBU zatrzymało pod Sniżnym rosyjskich sabotażystów.
Mapa przedstawiająca:
Liveuamap
Po upadku Krasnego Łuczu, oddzielono rebeliantów stacjonujących na linii Szachtarśk – Sniżne pod dowództwem „Kozyra” od sił ŁRL „Mongoła” zgrupowanych na linii Pierwomajsk – Stachanow – Ałczewsk. Siły ATO idąc za ciosem, 10 sierpnia 2014 zaatakowały wieś Iwaniwka, leżącą na drodze N21 za Krasnym Łuczem w kierunku Ługańska. Doszło również do bombardowania rzekomego konwoju rosyjskich jednostek w Antracycie. Z drugiej strony, od Ługańska, drogą N21 na pozycje „Mongoła” nacierało kolejne zgrupowanie ATO, które w dniach 8–9 sierpnia 2014 zajęło miejscowości Łutugino i Kruglik. „Mongoł” nie poszedł jednak na odsiecz Kozakom walczącym na linii Ługańsk – Krasnyj Łucz, gdyż okopywał się na północy frontu w Stachanowie.
Potwierdzenie obecności rosyjskich wojsk na Ukrainie przez NATO i ich kontrofensywa.
Porażka ATO pod Krasnym Łuczem.
Miusińsk zostało odbite przez siły samoobrony po południu 13 sierpnia 2014. Także zgrupowanie spod Łutuhinego wpadło w okrążenie, nie mogąc kontynuować pochodu na Krasnyj Łucz. Po uformowaniu się trójkąta walk Torez – Śniżne – Miusińsk, separatyści odblokowali arterię N21 na linii Zugers (pod którym w okrężnie wpadł Batalion „Azow” walczący o Iłowajśk) – Szachtarśk (gdzie nadal toczyły się walki pozycyjne) – Sniżne – Miusińsk – Krasnyj Łucz. Wszystkie te miasta od 14 sierpnia 2014 były kontrolowane przez separatystów. Powyższą trasą w kierunku Doniecka przejechało dziewięć rosyjskich czołgów. Również do Śniżnego przybyło około 40 ciężarówek z posiłkami z Rosji. „Premier Donieckiej Republiki Ludowej”, Aleksandr Zacharczenko, poinformował, że trasą tą do Doniecka przybyło 1,2 tys. szkolonych w Rosji najemników, 120 transporterów i 30 czołgów. Według informacji Rady Praw Człowieka przy prezydencie Rosji, 13 sierpnia 2014 podczas walk pod Śniżnym zginęło 100 rosyjskich żołnierzy z 18. Brygady Zmotoryzowanej z jednostki wojskowej nr 2777, zlokalizowanej w pobliżu Groznego w Czeczenii. Ponadto do Rosji masowo wracali ranni żołnierze, odnoszący obrażenia na froncie.
17 sierpnia 2014 separatyści rozpoczęli atak na kurhan Sawur-mohyła, który stał się linią frontu, zachodniej flanki kotła południowego. Wzgórze miało zostać ostrzelane także z terytorium Rosji za pomocą rakiet typu Grad i Uragan. Rebelianci kontratakowali na froncie także na północ od Krasnego Łuczu, gdyż, ostrzelali pozycje ATO w zajętej tydzień wcześniej Faszczewce.
Walki na froncie północnym pod Ługańskiem.
14 sierpnia 2014 późnym wieczorem o godz. 22:00 EET granicę w Izwaryne przekroczyło zgrupowanie wojsk rosyjskich złożone z 23 transporterów. Informację tą potwierdzili brytyjscy reporterzy „The Guardian”. Konwój został częściowo zniszczony przez ukraińską artylerię, o czym informował Petro Poroszenko, brytyjskiego premiera Davida Camerona. Fakt naruszenia granicy ukraińskiej potwierdził Sekretarz Generalny Anders Fogh Rasmussen.
Mapa przedstawiająca:
Liveuamap
16 sierpnia 2014 wojsko weszło do dzielnicy Ługańska, Żowtnewyj. W 18 sierpnia 2014 na drodze między Nowoswitliwką a Chriaszczuwate ostrzelano kolumnę autobusów z uchodźcami, w wyniku czego śmierć poniosło 17 osób. Za atakiem prawdopodobnie stali rebelianci. Tego samego dnia walki przeniosły się do centrum Ługańska. 19 sierpnia 2014 armia weszła do Stanicy Łuhańskiej. Po zaciętych walkach, miasto znalazło się w rękach armii ukraińskiej w dniu 21 sierpnia 2014. W kolejnych dniach wokół Ługańska pojawili się rebelianci z ciężkim sprzętem. Separatyści ostrzeliwali Ukraińców w Stanicy Łuhańskiej za pomocą systemów rakietowych „Uragan” dostarczonych przez Rosję. Dzień wcześniej podczas walk pod Ługańskiem rebelianci podali niepotwierdzone informacje o zestrzeleniu szturmowca Su-25 oraz dwóch helikopterów Mi-17. Literatura nie potwierdza jednak strat Su-25 tego dnia. Jak relacjonował reporter Associated Press w Krasnodonie w dniach 19–23 sierpnia 2014, trzykrotnie zaobserwował duże rosyjskie konwoje sprzętu wojskowego. W trakcie walk w Ługańsku po zajęciu przez siły ukraińskie, okazało się, że bierze w nich udział 76. Dywizja Desantowo-Szturmowa z Pskowa po tym, jak 38 jej żołnierzy odniosło ciężkie rany. Ponadto rosyjska dywizja miała ponieść duże straty w boju. 22 sierpnia 2014 w Ługańsku znaleziono rozstrzelane ciało porwanego 12 dni wcześniej konsula honorowego Litwy. Tego samego dnia do Ługańska przybył humanitarny „biały konwój” z Rosji. Odbyło się bez prowokacji.
25 sierpnia 2014 na odcinku granicznym Krasna Tałowka na północny wschód od Ługańska dwa rosyjskie śmigłowce Mi-24 ostrzelały pociskami przejście graniczne, zabijając czterech ukraińskich strażników granicznych. Stało się to po ataku grupy dywersyjnej. Był to pierwszy przypadek wykorzystania lotnictwa przez Federację Rosyjską. Dzień później jednostki rebeliantów bezskutecznie próbowały przywrócić kontrolę nad drogą M04, szturmując Nowoswitliwkę i Chriaszczuwate. Miejscowości te padły 29 sierpnia 2014. Odnotowano tam obecność jednostek rosyjskich. 29 sierpnia Ukraina straciła ostatni piąty szturmowiec Su-25M1 („niebieski 08”), zestrzelony przez zestaw przeciwlotniczy przy powrocie znad Iłowajska (pilot W. Wołoszyn przedostał się na terytorium ukraińskie). Po klęsce wojsk, rejon Ługańska został oczyszczony z ukraińskich jednostek w promieniu kilkunastu kilometrów. W efekcie ukraińska artyleria nie mogła bombardować miasta. Separatyści idąc za ciosem, 31 sierpnia 2014 ruszyli na Sczastje, leżące na północ od Ługańska. Spadły tam rosyjskie pociski Uragan. Wieczorem 1 września 2014 Ukraińcy wycofali się spod Łutugina.
Otwarcie frontu mariupolskiego i okrążenie ATO w „kotle amwrosiewskim”.
Mapa przedstawiająca:
Liveuamap
23 sierpnia 2014 znad morza i lądu ostrzelano Nowoazowsk i Siedowo, leżące nad Zatoką Taganroską. Dzięki temu rebelianci napierający od zlikwidowanego pięć dni wcześniej kotła południowego utworzyli przyczółek na linii miejscowości: Seidowo – Obryw – Chołodne. Rosyjski konwój ciężarówek wojskowych KAMAZ pojazdy bojowe BTR i czołgi przekroczyły granicę w pobliżu Uljaniwśka. Nad czołgami powiewały flagi rebelianckiej Prawosławnej Armii Wyzwoleńczej.
Ponadto rebelianci próbowali otworzyć równoległy teatr walk wzdłuż drogi krajowej N20 na linii Donieck – Wołnowacha – Mariupol. W tym celu 24 sierpnia 2014 zajęli Oleniwkę, leżącą na południe od Doniecka. Następnie separatyści podeszli pod Nowotrock.
W skład jednostek ukraińskich wchodziły bataliony Gwardii Narodowej „Dniepr 2”, „Azow” i „Donbas” oraz brygady zmechanizowane 30., 28. i 95. o sile 7 tys. żołnierzy. Siły ukraińskie znacznie przewyższały liczebnie rebeliantów, jednak błędy w dowodzeniu i konflikty na linii sztab – ochotnicze bataliony sprawiły, że Ukraińcy po raz kolejny wpadli w kocioł. Podczas prób wyrwania się z kotła zginęło według ukraińskich mediów 100 żołnierzy. Przeciwko ukraińskim batalionom ochotniczym walczyły oddziały rosyjskiej armii bez dystynkcji w liczbie 250 żołnierzy z 76. Dywizji Powietrznodesantowej z Pskowa. Na froncie obecni mieli być także żołnierze z 106. Dywizji Powietrznodesantowej z Riazania, 98. Dywizji Powietrznodesantowej z Iwanowa i Kostromy, 9. Brygady Zmotoryzowanej z Niżnego Nowogrodu, 18. Brygady Zmotoryzowanej z Czeczenii, specnaz GRU i artyleria z Północnokaukaskiego Okręgu Wojskowego.
Na dowód 25 sierpnia 2014 ukraińska armia ukazała film z pojmanymi rosyjski żołnierzami z 331. pułku 98. dywizji wojsk powietrznodesantowych. Rosyjskie ministerstwo obrony narodowej twierdziło, że desant trafił tam przypadkowo. W sierpniu w okolicach Iłowajska obserwowano także czołgi T-72 w najnowszej modyfikacji T-72B3 używanej jedynie w Rosji, przy tym część była ucharakteryzowana symboliką i malowanymi sloganami na czołgi separatystów. Przynajmniej trzy czołgi tej wersji zostały zniszczone, a jeden (numer 632) był przejściowo zdobyty przez wojska ukraińskie i odnaleziono w nim rosyjskie dokumenty wskazujące na przynależność do 6. Brygady Pancernej z Mulino. Władze DRL zażądały poddania się uwięzionych żołnierzy w „kotle amrosiewskim”. Nie zgodziło się na to wojsko. We wsi Pobieda zainstalowały się dwie rosyjskie batalionowe grupy taktyczne (BTG). Ponadto po trzydniowych walkach, 26 sierpnia 2014 rebelianci przejęli kontrolę nad kurhanem Sawur-mohyła. Dzięki temu rebelianci kontrolowali całą granicę z Rosją od wybrzeża, przez Marynówkę, aż po Ługańsk. Sam premier DRL Aleksandr Zacharczenko, przyznał, i rebelianci otrzymali pomoc od Rosji w postaci 3–4 tys. ochotników. 29 sierpnia 2014 Zacharczenko zgodził się na otwarcie korytarza humanitarnego dla ukraińskich żołnierzy otoczonych pod Iłowajśkiem. 30 sierpnia 2014 „kocioł amwrosiewski” został rozbity na dwie części. Odizolowano od siebie siły batalionu gwardii narodowej „Azow” od sił 28. i 30. Batalionu Zmechanizowanego. Według ukraińskiej prokuratury w „kotle amrosiewskim” zginęło ponad 200 ukraińskich żołnierzy, co stanowiło niemal 1/4 strat wojennych.
Objęcie kontroli nad tak długim odcinkiem granicy państwowej przez rebeliantów, umożliwiło swobodny przepływ uzbrojenia i ludzi z Federacji Rosyjskiej w strefę walk. Wielu rosyjskich żołnierzy zatrzymano w pobliżu Nowoazowska, gdzie toczyły się ciężkie walki. Siły ukraińskie zniszczyły tam dwa rosyjskie czołgi, które od 25 sierpnia 2014 w dużej liczbie przekraczały granicę, zajmując wsie Markino, Szczerbak i Chołodnoje. 27 sierpnia 2014 Nowoazowsk był pod kontrolą rebeliantów i sił rosyjskich, które zajęły także siedem innych wiosek. Do Nowoazowska wjechało 30 rosyjskich czołgów i weszło 500 rosyjskich żołnierzy. Według NATO w okolicy Nowoazowska operowało 1000 rosyjskich żołnierzy. Tymczasem z Mariupola przed widmem walk, masowo uciekali cywile. Żołnierze, którzy cofnęli się z Nowoazowska do Mariupola byli uzbrojeni jedynie w broń lekką. W nocy z 28 na 29 sierpnia 2014 Ukraińcy utracili kontrolę nad bazą i miejscowością Bezimienne. Baza leżała 20 km na wschód od Mariupola.
3 września 2014 w Mariupolu wojskowy sztab obrony miasta zarządził mobilizację wszystkich mężczyzn w wieku od 16 do 63 roku życia, których część powołano pod broń w celu obrony miasta, a część do budowy umocnień i stanowisk obronnych. U bram miasta stało 5 tys. separatystów i Rosjan. Tymczasem rosyjskie organizacje praw człowieka, alarmowały, iż na Ukrainę wysłano 15 tys. rosyjskich żołnierzy, z czego co najmniej 200 zginęło podczas sierpniowych walk.
4 września 2014 rozpoczęły się walki na wschodnim przedpolu Mariupola na linii Szirokino – Bezimienne. W międzyczasie Batalion „Azow” zaczął szkolenia ludności cywilnej z zakresu obrony miasta. Mimo osiągnięcia protokołu mińskiego o zawieszeniu broni z 5 września 2014, sporadyczne walki pod Mariupolem trwały nadal, jednak układ o zawieszeniu broni podpisany przez strony konfliktu, zapobiegł wejściu rebeliantów do miasta.
Zawieszenie broni.
Zawieszenie broni osiągnięto na spotkaniu trilateralnej grupy kontaktowej, która w Mińsku podpisała 12-punktowy protokół o zawieszeniu broni. Formalnie weszło one w życie 5 września 2014 o godz. 18:00 EET. Mimo tego w ostrzale pod Ługańskiem, w dniu 6 września 2014, śmierć poniósł ukraiński reporter Ołeh Zadojanczuk. Wieczorem rozpoczął się ostrzał artyleryjski Mariupola, w wyniku którego zginęła mieszkanka miasta. Od godz 6:00, 7 września 2014, rozpoczęły się walki o kontrolę nad donieckim lotniskiem. W trakcie dnia rebelianci przejęli kontrolę nad miejscowością Szirokino, leżącą u bram Mariupola. 8 września 2014 do Mariupola przybył prezydent Petro Poroszenko. Jego wizyta została poprzedzona ostrzałem ukraińskich punktów kontrolnych, wzniesionych na rogatkach miasta.
Po osiągnięciu porozumienia o zawieszeniu broni, z ukraińskiego Donbasu zaczęli wyjeżdżać rosyjscy żołnierze. Jednak według analityków wojskowych dochodziło do rotacji rosyjskich żołnierzy. Na ziemiach kontrolowanych przez DRL i ŁRL pozostawało ok. 1000 żołnierzy rosyjskich ze znaczną ilością sprzętu, a dalszych 20 tys. skoncentrowano wzdłuż rosyjskiej granicy z Ukrainą. Nad terytorium kontrolowanym przez rebeliantów latały rosyjskie samoloty bezzałogowe.
Już po podpisaniu zawieszenia broni, 14 września miał miejsce pierwszy od wiosny, poważny szturm separatystów na lotnisko pod Donieckiem, odparty przez siły ukraińskie. Wkrótce potem rozpoczęła się czteromiesięczna II bitwa o lotnisko w Doniecku, jedna z najkrwawszych bitew wojny w Donbasie, tocząca się pomimo porozumień mińskich aż do stycznia 2015 roku.
Oficjalna interwencja rosyjska.
Wkroczenie do Donbasu.
21 lutego 2022, po uznaniu republik Donieckiej i Ługańskiej, prezydent Rosji Władimir Putin wydał rozkaz wysłania wojsk rosyjskich do Donbasu w ramach, jak to określiła Rosja, "misji pokojowej". Jeszcze tego samego dnia kilka niezależnych źródeł medialnych potwierdziło wkroczenie wojsk rosyjskich do Donbasu.
Inwazja.
24 lutego 2022 siły zbrojne Federacji Rosyjskiej dokonały zakrojonej na szeroką skalę inwazji na terytorium Ukrainy. Ukraińskie punkty dowodzenia, składy broni i lotniska zostały poddane ostrzałowi rakietowemu, a z terytorium Rosji i Białorusi nastąpił atak wojsk lądowych. Siły zbrojne obu państw rozpoczęły ze sobą regularną walkę, której towarzyszą starcia piechoty, sił pancernych i bombardowania. Działania strony rosyjskiej charakteryzują się przy tym brutalnością wobec ludności cywilnej (w tym dokonywaniem zbrodni wojennych) oraz działaniami dezinformacyjnymi. Liczne kraje (w tym Stany Zjednoczone, Wielka Brytania i kraje UE) zapowiedziały wprowadzenie kolejnych sankcji wobec Rosji.
Przywódcy i rosyjskie siły na wschodniej Ukrainie.
Zbrojny opór w Donbasie stawiali rebelianci tworzący dwa samozwańcze podmioty – proklamowana 7 kwietnia 2014 Doniecka Republika Ludowa (DRL) oraz proklamowana 27 kwietnia 2014 Ługańska Republika Ludowa (ŁRL). 7 kwietnia 2014 proklamowano również niepodległość Charkowskiej Republiki Ludowej, jednak twór ten został zlikwidowany już kolejnego dnia po odbiciu budynku administracji państwowej przez siły ukraińskie. DRL oraz ŁRL 24 maja 2014 ogłosiły ustanowienie Federacyjnej Republiki Noworosji. Jednak mimo tego obie republiki ludowe zachowały swoją odrębność, gdyż różniły się między sobą. Rebelianci z Doniecka posiadali poglądy o zabarwieniu monarchistycznym i białorosyjskim. Władza donieckich separatystów była bardzo zdecentralizowana. Donieck aktywnie wspierany był przez Rosjan, a główną rolę odgrywali komendanci polowi. Z kolei rebelianci z Ługańska charakteryzowali się poglądami lewicowymi i prosowieckimi. Władze w Ługańsku nie były tak zdecentralizowane jak w Doniecku, a trzon separatystów stanowili lokalni aktywiści prorosyjscy.
Najważniejszą postacią w Donieckiej Republice Ludowej 16 maja 2014 został samozwańczy premier Aleksandr Borodaj, obywatel Rosji. Był premierem do 7 sierpnia 2014, kiedy to podał się do dymisji, z powodu rosnącego napięcia w szeregach separatystów oraz z powodu zagrożenia ze strony ukraińskich sił, które zamierzają okrążyć Donieck. Jego miejsce zajął Ukrainiec Aleksandr Zacharczenko, dowódca lokalnych struktur paramilitarnej formacji „Opłot”, chroniącej budynek władz DRL. Przewodniczącym parlamentu w Doniecku 19 maja 2014 został Dienis Puszylin. Obok Zacharczenki odgrywał ważną rolę polityczną w Doniecku. Merem miasta pozostał Ołeksandr Łukjanczenko. Ludowym gubernatorem Donbasu obwołał się Pawieł Gubariew. Mimo tego faktycznie nie zajmował żadnych stanowisk. Był za to przewodniczącym partii Noworosja i ogłosił powstanie Federacyjnej Republiki Noworosji.
Istotną rolę w Donieckiej Republice Ludowej odgrywali komendanci polowi – Igor Girkin ps. Striełkow oraz Igor Biezler ps. Bies. Girkin to minister obrony DRL oraz głównodowodzący sił zbrojnych DRL. Stał na czele Ludowej Milicji Donbasu. Jest byłym oficerem GRU i FSB. Na początku powstania w Donbasie urzędował w Słowiańsku, gdzie dowodził obroną miasta. Na stanowisku mera miasta obsadził Wiaczesława Ponomariowa, którego od obowiązków odsunął 10 czerwca 2014. Po upadku Słowiańska, Girkin wraz ze swoją armią przeniósł się do Doniecka. Skonfliktowany z Aleksandrem Chodakowskim, szefem Służby Bezpieczeństwa DRL i dowódcą Batalionu „Wostok” oraz premierem Aleksandrem Zacharczenko. Borodaj rywalizował o wpływy w DRL zarówno z Chodakowskim, jak i Girkinem. 14 sierpnia 2014 Igor Girkin zrezygnował z piastowanego stanowiska ministra obrony DRL, zostając „szefem sztabu wojsk” Noworosji, z zadaniem stworzenia jednolitej formacji zbrojnej. Jego miejsce ministra obrony DRL zajął Władimir Kononow. Girkin dzień przed rezygnacją miał zostać ranny podczas walk w Doniecku.
Drugą postacią wśród wojskowych DRL jest Igor Biezler, oficer GRU. W trakcie konfliktu w Donbasie dowodził siłami w Gorłówce. Współpracuje z Girkinem, jednak ich relacje pogorszyły się podczas bitwy o Słowiańsk, kiedy to Biezler nie przyszedł z odsieczą Girkinowi. W dniach 1–2 lipca 2014 Biezler dokonał zajazdu w Doniecku, zajmując część siedziby lokalnego urzędu spraw wewnętrznych. Budynek odbili bojownicy z „Opłota” i „Wostoka”. Ówczesny premier Borodaj poparł działania Chodakowskiego i Zacharczenki. 9 lipca 2014 na stanowisko wicepremiera ds. bezpieczeństwa DRL powołany został Rosjanin Władimir Antiufiejew, funkcjonariusz FSB. Do Doniecka został sprowadzony przez Girkina i Borodaja. Przed objęciem stanowiska Antiufiejew był przedstawicielem Rosji w obradach grupy kontaktowej.
Na czele Ługańskiej Republiki Ludowej stoli samozwańczy prezydent Walerij Bołotow. Jednak główną postacią wojskową ŁRL jest Aleksiej Mozgowoj stojący na czele Ługańskiej Armii Południowo-Wschodniej. Jest także komendantem głównym sił ŁNR, jednak ministrem obrony ŁRL został Igor Płotnicki. 4 lipca 2014 Bołotow zdymisjonował rząd ŁRL. P.o. premiera został Rosjanin, Marat Baszirow. Samodzielną postacią wśród ługańskich separatystów jest ataman Nikołaj Iwanowicz Kozicyn. Ten obywatel Rosji stoi na czele Kozaków z Rosji. 14 sierpnia 2014 do dymisji podał się prezydent Walerij Bołotow, z powodu odniesionych ran w boju. Jego miejsce zajął dotychczasowy minister obrony Igor Płotnicki.
Wśród ukraińskich separatystów walczyli także obcokrajowcy. Wśród nich wyróżniali się Czeczeni. Na tydzień przed wyborami prezydenckimi na Ukrainie z 25 maja 2014 według ukraińskich mediów, w odwodzie ługańskim pojawiło się około 2,5 tys. Czeczenów, którzy zastraszali członków obwodowych komisji wyborczych. Podobnie jak reszta separatystów chodzili po ulicach z bronią w celu wprowadzenia niepokoju i uniemożliwienia przeprowadzenia prezydenckiej elekcji. Już 7 maja 2014 prokremlowski prezydent Czeczenii Ramzan Kadyrow zagroził wysłaniem jednostek czeczeńskich na Ukrainę, by zwalczały „represyjną juntę kijowską”. 24 maja 2014 pięć ciężarówek z ochotnikami przekroczyło nielegalnie granicę ukraińsko-rosyjską. Dzień później do Doniecka przybył Batalion „Wostok”, należący do rosyjskiego specnazu GRU. W ośmiu ciężarówkach po 20 żołnierzy każda, przebywali mundurowi mówiący po czeczeńsku. 28 maja 2014, Ramzan Kadyrow, zaprzeczył jakoby wysłał Czeczenów na Ukrainę. Dodał, że niektórzy mogli pojechać tam na własną rękę. Niemniej Batalion „Wostok” brał udział w bitwie o donieckie lotnisko. Dwa dni później Kadyrow ogłosił, iż na Ukrainie przebywało zaledwie 14 czeczeńskich bojowników, z czego jeden poległ w Doniecku. Bojowników nazwał ochotnikami, którzy udali się do Donbasu na własną rękę.
Oprócz czeczeńskich „kadyrowców” u boku prorosyjskich separatystów walczyli Osetyńcy, Tadżykowie, jak też Ormianie. Do Donbasu przybywali ochotnicy z Serbii, których było 250, a także Hiszpanie. . Ogólną liczbę rebeliantów oceniano na 15 tys. osób, będących w większości Ukraińcami, czynnie wspieranych przez Rosję, poprzez udzielanie im parasola politycznego, propagandowego i militarnego. Rosja prowadziła rekrutację najemników na terytorium Federacji Rosyjskiej, organizowała dla nich szkolenia oraz zezwalała na przenikanie jednostek rosyjskiego specnazu na terytorium Ukrainy.
Migracja ludności z Ukrainy i sytuacja humanitarna.
W związku z zaistniałą na Ukrainie sytuacją i toczącymi się walkami rozpoczęła się migracja ludności Ukrainy, głównie do Rosji. Na początku czerwca w obwodzie rostowskim, gdzie już wcześniej istniały punkty pomocy humanitarnej stworzone dla uchodźców z Ukrainy, zaczęto tworzyć punkty czasowego przebywania.
3 czerwca problem uchodźców z Ukrainy był jednym z tematów spotkania Władimira Putina z rzecznikiem praw człowieka FR Jeleną Pamfiłową, która oceniła sytuację w tym regionie jako „katastrofę humanitarną”. Pamfiłowa ostro skrytykowała kraje zachodnie, oświadczając, że pozostają one "głuche, ślepe i nieme" na to, co dzieje się na wschodniej Ukrainie.
Rzecznik praw dziecka FR Pawieł Astachow zaapelował do ukraińskiego prezydenta elekta Petra Poroszenki o utworzenie korytarza humanitarnego dla uchodźców.
Według Astachowa, w nocy na 6 czerwca 2014 ponad 12,1 tysięcy ludzi przedostało się z Ukrainy na teren Rosji, a poprzedniej doby ok. 8,3 tysiąca. Ukraińska Straż Graniczna zaprzeczyła informacjom o migracji uchodźców z Ukrainy.
Na początku sierpnia 2014 przedstawicielstwo Wysokiego Komisarza Narodów Zjednoczonych ds. Uchodźców (UNHCR), podało, iż z powodu wojny w Donbasie, Ukrainę opuściło 730 tys. mieszkańców. Kolejne 117 tys. osób było wewnętrznymi uchodźcami na Ukrainie. Raport opierał się na rosyjskich doniesieniach. Tymczasem przedstawiciel Biura NZ ds. Koordynacji Pomocy Humanitarnej (OCHA) podał 6 sierpnia 2014, że sytuacja humanitarna w Donbasie stale się pogarszała. W wielu miastach nie było dostaw żywności, nie było prądu, bieżącej wody pitnej. Wiele domów cywilnych zostało zniszczonych, podobnie jak i szpitali, gdzie ratowano rannych. Według raportu OCHA i stanu na 15 sierpnia 2014, w trwającym od kwietnia 2014 konflikcie zbrojnym na wschodzie Ukrainy zginęło 2119 osób, a ponad 5 tys. odniosło rany. Według Rady Bezpieczeństwa Narodowego i Obrony wśród zabitych było 722 wojskowych, a wśród rannych 2625. 155,8 tys. osób zostało zmuszonych do opuszczenia swoich miejsc zamieszkania i przemieszczenia się w granicach Ukrainy. Z kolei 188 tys. ludzi uciekło do Rosji. Tylko w dniach 10–15 sierpnia 2014 z Doniecka i Ługańska uciekło 22 tys. osób. Również na uciekających z objętych walkami miast cywilów czyhało niebezpieczeństwo. 18 sierpnia 2014 ostrzelano kolumnę autobusów jadących z Ługańska – śmierć poniosło 17 cywilów.
W Doniecku, gdzie codziennie ginęli cywile 24 sierpnia 2014 z okazji święta niepodległości Ukrainy, rebelianci zorganizowali przemarsz jeńców wojennych. W opinii międzynarodowej wymuszony marsz pojmanych żołnierzy ukraińskich donieckimi ulicami było złamaniem norm prawa humanitarnego i konwencji genewskiej o traktowaniu jeńców wojennych. 3 września 2014 separatyści przejęli siedzibę klubu Szachtar Donieck.
7 września 2014 Amnesty International opublikowała oświadczenie z którego wynikało, iż obie strony konfliktu dopuszczały się zbrodni wojennych takich jak niekierowane ostrzały artyleryjskie, rażące ludność cywilną, porwania, zabójstwa i tortury. „Podczas walk wszystkie strony konfliktu wykazały się brakiem szacunku dla życia cywili i rażąco naruszają swoje międzynarodowe zobowiązania” – powiedział dyrektor generalny Amnesty International Salil Shetty. Organizacja opublikowała również zdjęcia satelitarne pokazujące obecność rosyjskiego sprzętu wojskowego na wschodzie Ukrainy. Podkreślono, że Rosja jest stroną tego konfliktu. Według ONZ do tej pory w wyniku konfliktu śmierć poniosło 3 tys. osób, w tym 864 ukraińskich żołnierzy.
Na przełomie 2014 i 2015 r. Polska przeprowadziła ewakuację z rejonu Donbasu ok. 200 obywateli ukraińskich deklarujących związki z polskością.
Reakcje międzynarodowe.
Reakcje Zachodu na destabilizowanie sytuacji na Ukrainie przez Rosję.
W opinii większości ośrodków analitycznych z państw członkowskich
NATO i na Ukrainie, konflikt jest nową formą zagrożenia bezpieczeństwa, określanego jako wojna hybrydowa. Po raz pierwszy rosyjski sposób prowadzenia działań na Ukrainie nazwał tak holenderski generał Frank van Kappen – 26 kwietnia 2014 nieoficjalnie określił rosyjskie operacje „hybrydowymi”. 3 lipca 2014 Pakt Północnoatlantycki oficjalnie ogłosił, że wojna na południowym wschodzie Ukrainy to wojna hybrydowa.
Ze względu na sytuację na wschodzie Ukrainy NATO ogłosiło 7 kwietnia 2014, iż do swojej kwatery głównej w Brukseli nie będzie wpuszczać rosyjskich dyplomatów z wyjątkiem ambasadora, jego zastępcy i dwóch towarzyszących im asystentów. Zainicjowało to kryzys w stosunkach NATO-Rosja. Wcześniej NATO zawiesiło wszelką praktyczną współpracę z Rosją, zarówno o charakterze wojskowym, jak i cywilnym. Z kolei minister spraw zagranicznych Niemiec Frank-Walter Steinmeier zaapelował do Moskwy o „powściągliwość w komentowaniu czy też wspieraniu” sytuacji na wschodniej Ukrainie. Waszyngton wyraził również swoje zaniepokojenie i ostrzegł przed interwencją na wschodniej Ukrainie, zagrażając wprowadzeniem nowych sankcji.
Sekretarz stanu USA John Kerry rozmawiał telefonicznie z ministrem spraw zagranicznych Rosji Siergiejem Ławrowem. Kerry oznajmił, że „z wielkim niepokojem” śledzi rozwój sytuacji na Ukrainie. Ławrow w rozmowie telefonicznej powiedział, iż regiony południowo-wschodniej Ukrainy powinny być reprezentowane w rozmowach międzynarodowych. Zapewnił również, że Rosja jest gotowa do rozmów z udziałem UE, USA i strony ukraińskiej. Ponadto John Kerry oskarżył 8 kwietnia 2014 rosyjskich agentów o destabilizowanie i zaangażowanie w separatystyczne zamieszki na wschodzie Ukrainy. Według sekretarza stanu mogą one być dla Rosji „ukartowanym pretekstem do wojskowej interwencji jak na Krymie”. Zarzuty Kerry’ego odrzucił Siergiej Ławrow, który ogłosił, iż na terytorium Ukrainy nie ma rosyjskich agentów. Ławrow powiedział to 12 kwietnia 2014 w rozmowie telefonicznej z Andrijem Deszczycią.
11 kwietnia 2014 sekretarz generalny NATO Anders Fogh Rasmussen, ogłosił iż Sojusz nie planował żadnych działań militarnych na Ukrainie, lecz zastrzegł sobie prawo do skutecznej obrony swych sojuszników. Tymczasem komisarz UE ds. energii Günther Oettinger powiedział, że podjęte zostały prace nad planem mającym na celu pomoc Ukrainie w spłaceniu części zobowiązań wobec Rosji. 12 kwietnia 2014, z racji sytuacji na wschodzie Ukrainy, Holandia zawiesiła wojskową współpracę z Rosją w sferze obronnej.
13 kwietnia 2014 sekretarz generalny ONZ Ban Ki-moon zaapelował o spokój i dialog w obliczu „pogarszania się sytuacji na wschodzie Ukrainy”. Wezwał strony konfliktu do „pilnego podjęcia konstruktywnego dialogu”. Zachodnie służby dyplomatyczne podały, że zdjęcia satelitarne wskazywały, iż przy rosyjskich granicach z Ukrainą stacjonowało 35–40 tys. dobrze wyposażonych żołnierzy rosyjskich. Dyplomata podkreślił, że na Krymie dodatkowo przebywało 25 tys. żołnierzy. W Nowym Jorku odbyła się sesja Rady Bezpieczeństwa ONZ. Stany Zjednoczone zarzuciły Rosji „rozpowszechnianie fikcji” na temat sytuacji na Ukrainie oraz zażądały wyjaśnienia co do rozlokowania dziesiątek tysięcy wojsk przy granicy z Ukrainą. Z kolei przedstawiciel Rosji Witalij Czurkin potępiał władze w Kijowie i wzywał je do „położenia kresu stosowaniu siły wobec narodu ukraińskiego” i zagroził zerwaniem rozmów, jeśli Ukraina uruchomi „operację antyterrorystyczną”.
Okupowanie ukraińskich budynków administracji państwowej przez prorosyjskich separatystów potępili 14 kwietnia 2014 brytyjski premier David Cameron, kanclerz Niemiec Angela Merkel oraz prezydent Francji François Hollande. Wezwali oni Rosję do potępienia akcji bojowników na wschodzie Ukrainy. Późnym wieczorem tego samego dnia miała miejsce telefoniczna rozmowa Baracka Obamy z Władimirem Putinem. Putin powiedział Obamie, że oskarżenia o destabilizowanie sytuacji na Ukrainie przez Moskwę są bezpodstawne. Prezydenci ustalili, iż 17 kwietnia 2014 w Genewie odbędzie się wielostronne spotkanie podczas którego będą toczone rozmowy dotyczące deeskalacji konfliktu, rozbrojenia grup zbrojnych, reformy konstytucyjnej oraz wyborów. 14 kwietnia 2014, do listy 18 Ukraińców objętych sankcjami podczas kryzysu krymskiego, dopisano byłego premiera Serhij Arbuzowa oraz dwóch byłych ministrów, dochodów i podatków – Ołeksandra Kłymenkę i energetyki – Eduarda Stawyckiego, a także Jurija Iwaniuszczenkę. Wcześniej na liście znaleźli się m.in. Wiktor Janukowycz, były premier Mykoła Azarow, były minister spraw wewnętrznych Witalij Zacharczenko.
Reakcje Moskwy na wydarzenia w Donbasie.
Rosyjskie MSZ przekazało także, iż „pilnie śledzi to, co się dzieje we wschodnich i południowych regionach Ukrainy, zwłaszcza w obwodach donieckim, ługańskim, charkowskim”. Ponadto Siergiej Ławrow oznajmił swojemu ukraińskiemu odpowiednikowi Andrijowi Deszczyci, że użycie siły w odpowiedzi na „legalne żądania” na wschodzie kraju jest „nieakceptowalne”. 10 kwietnia 2014 Władimir Putin wystosował do 18 przywódców krajów europejskich list w którym wezwał do podjęcia trilateralnych rozmów w formacie Europa-Rosja-Ukraina, mających na celu ustabilizowanie gospodarki Ukrainy. Putin dodał, że Moskwa nie może dłużej honorować zniżki na gaz wobec Ukrainy oraz przymykać oko na niespłacony dług Naftohazu wobec Gazpromu, który według niego wynosił 2,238 mld dolarów. W związku z tym rosyjska głowa państwa ostrzegła, że Gazprom może być zmuszony do przejścia na system przedpłat w handlu gazem z Ukrainą. 12 kwietnia 2014 Naftohaz zawiesił płatności dla Rosji za dostarczany gaz do czasu zakończenia rozmów na temat cen tego surowca. Tymczasem Zgromadzenie Parlamentarne Rady Europy pozbawiło Rosję prawa głosu do końca roku. Delegacja Rosji nazwała działania ZPRE farsą. 30 maja 2014 Naftohaz przekazał rosyjskiemu Gazpromowi 780 mln dolarów tytułem spłaty zadłużenia za gaz.
Po rozpoczęciu kontrofensywy przez wojsko ukraińskie, Władimir Putin w trakcie rozmowy z Ban Ki-moonem powiedział, iż oczekuje od ONZ i areny międzynarodowej potępienia „niezgodnych z konstytucją działań Kijowa na wschodzie Ukrainy”. Putin ostrzegł również Angelę Merkel, że Ukraina znalazła się na krawędzi wojny domowej po tym, jak władze w Kijowie wysłały armię przeciw separatystom na wschodzie kraju. Działania Ukrainy wobec separatystów usprawiedliwiał Biały Dom, który uważał, iż Kijów był odpowiedzialny za porządek w państwie i musiał odpowiedzieć na prowokacje, do których dochodzi na wschodzie kraju. Wobec sytuacji na Ukrainie, NATO uzgodniło pakiet działań militarnych, polegających na wysłaniu do państw członkowskich żołnierzy, aby wzmocnić obronę.
Czterostronna Deklaracja Genewska.
17 kwietnia 2014 w Genewie doszło do spotkania szefów dyplomacji USA – Johna Kerry’ego, Rosji – Siergieja Ławrowa, Ukrainy – Andrija Deszczyci i UE – Catherine Ashton. W trakcie siedmiogodzinnych czterostronnych rozmów, wszystkie strony zgodziły na powstrzymanie przemocy oraz podjęcie niezwłocznych kroków na rzecz zakończenia napięcia na Ukrainie. Wezwano do rozbrojenia nielegalnych grup bojowych i do zwrotu okupowanych budynków państwowych. W oświadczeniu zdecydowano, iż OBWE powinno odgrywać główną rolę w pomaganiu władzom ukraińskim we wprowadzaniu w życie najpilniejszych środków deeskalacji konfliktu. Genewska deklaracja zobowiązywała Ukrainę do przeprowadzenia „procesu konstytucyjnego”, polegającego na uwzględnieniu interesów wszystkich regionów i formacji politycznych. Strona rosyjska i ukraińska różniła się jedynie w ocenie przyczyn konfliktu oraz aneksji Krymu. W odpowiedzi na deklarację genewską, separatyści z Doniecka, powiedzieli, że nie opuszczą okupowanych pozycji, dopóki ludzie nie opuszczą Placu Niepodległości w Kijowie, gdzie rozgrywał się Euromajdan. Kolejnego dnia samozwańczy lider separatystów Denis Puszylin ogłosił, iż porozumienie z Genewy uznaje za niewiążące.
Wizyta Joego Bidena w Kijowie i rozmieszczenie sił NATO w krajach Europy Środkowo-Wschodniej.
21 kwietnia 2014 wiceprezydent USA, Joe Biden, przybył do Kijowa z dwudniową wizytą, w trakcie której zapowiedział amerykańską pomoc techniczną dla Ukrainy, która na celu miała poprawę efektywności wykorzystania nośników energii. W trakcie wizyty na Ukrainie odwiedził amerykańską ambasadę oraz spotkał się z ukraińskim p.o. prezydenta oraz premierem. Biden obiecał również 50 milionów dolarów pomocy na realizację reform politycznych i gospodarczych, a także 8 milionów dolarów dotacji na urządzenia łącznościowe i pojazdy. 26 kwietnia 2014, dzień po porwaniu obserwatorów OBWE, G8 zapowiedziało nałożenie sankcji na Rosję. Z kolei Ławrow w rozmowie telefonicznej z Kerrym powiedział, że Ukraina musi wstrzymać operację wojskową na wschodzie kraju.
W związku z sytuacją na Ukrainie, Stany Zjednoczone zdecydowały wysłać kontyngenty swoich wojsk do Polski oraz krajów bałtyckich. Łącznie 600 żołnierzy zostało rozmieszczonych we wschodnich krajach NATO. Pierwszy kontyngent przybył 23 kwietnia 2014 do Bazy Lotnictwa Taktycznego w Świdwinie. Kolejne bataliony wylądowały 25 kwietnia 2014 w bazie Adażi na Łotwie, dzień później w litewskiej bazie w Szawlach. Z kolei 28 kwietnia 2014, 150 żołnierzy z 173. Brygady Powietrznodesantowej dotarło do Estonii do bazy lotniczej Amari. Amerykańscy żołnierze mieli brać udział w „nieplanowanych” wspólnych ćwiczeniach z lokalnymi siłami zbrojnymi oraz we wspólnych manewrach państw bałtyckich w czerwcu 2014.
29 kwietnia 2014 Unia Europejska przyjęła sankcje wizowe i finansowe wobec 15 kolejnych osób. Wśród nich byli m.in. Dmitrij Kozak – odpowiadający za nadzór nad integracją anektowanego Krymu z Rosją, Walerij Gierasimow – szef rosyjskiego sztabu generalnego, Igor Siergun – szef rosyjskiego wywiadu wojskowego GRU, Ludmiła Szwiecowa i Siergiej Niewierow – wiceprzewodniczący rosyjskiej Dumy Państwowej, Andriej Purgin – przywódca Donieckiej Republiki Ludowej, Denis Puszylin – rzecznik separatystów z Doniecka. 2 maja 2014 w Nowym Jorku zebrała się Rada Bezpieczeństwa ONZ. Oprócz krytyki poczynań rosyjskich, nie uzgodniono żadnych konkretnych działań.
Plan Burkhaltera i reakcje Rosji na referendum niepodległościowe w Donbasie.
Po pożarze wywołanym zamieszkami w Odessie, Rosja ogłosiła, iż za rozlew krwi odpowiedzialny był Kijów i zachodni poplecznicy. 7 maja 2014 Władimir Putin po spotkaniu z przewodniczącym OBWE, prezydentem Szwajcarii Didierem Burkhalterem, powiedział, iż Rosja wycofała wojska znad granicy z Ukrainą. Zaapelował również do prorosyjskich separatystów, by przełożyli planowane przez siebie referendum niepodległościowe. NATO oświadczyło, że wbrew deklaracji Putina, wojsko rosyjskie nadal stacjonowało w pobliżu granic z Ukrainą. 8 maja 2014 międzynarodowi negocjatorzy przedstawili władzom ukraińskim pokojowy plan wyjścia z kryzysu, zakładający przyśpieszenie realizacji porozumienia z Genewy, a także przyjęcie ustawy o amnestii dla bojowników i podjęcie dialogu narodowego. W planie Burkhaltera nie odniesiono się do separatystycznego referendum z 11 maja 2014. Jednak po walkach w Mariupolu z 9 maja 2014, separatyści ogłosili, iż nie „było mowy” o dialogu z Kijowem.
Rosja, po ogłoszeniu wyników referendum niepodległościowego w obwodzie donieckim i ługańskim zadeklarowała, iż szanuje wolę ludu wschodu Ukrainy i potępia operacje wojska ukraińskiego. Z kolei Unia Europejska nie uznała wyników plebiscytów i zadeklarowała poparcie dla suwerenności i jedności terytorialnej Ukrainy. W międzyczasie UE na „czarną listę” sankcji dopisała 13 osób, w tym Wiaczesława Ponomariowa i dwie krymskie firmy. Od tej pory sankcje obejmowały 61 osób. 14 maja 2014 Siergiej Ławrow, powiedział, że Ukraina była na skraju wojny domowej, a planowane wybory będą nielegalne z racji przemocy na wschodzie kraju. Sprzeciwił się wejściu Ukrainy w struktury NATO i UE ze względu na „negatywne (skutki) dla całego systemu bezpieczeństwa europejskiego”. Ławrow wyraził podejrzenia, iż na Ukrainie działali amerykańscy najemnicy.
Wysoka Komisarz Narodów Zjednoczonych ds. Praw Człowieka, Navanethem Pillay, ogłosiła opublikowany raport ONZ dotyczący sytuacji w zakresie praw człowieka na wschodzie Ukrainy oraz na Krymie. Raport opiera się na obserwacjach inspektorów ONZ w dniach 2 kwietnia – 6 maja 2014. Autorzy raportu stwierdzili, iż milicja oraz władze lokalne współdziałały niejednokrotnie z separatystami podczas zajmowania miast. Kandydaci w wyborach prezydenckich zaplanowanych na 25 maja 2014 skarżyli, iż byli zastraszani i atakowani. Wyartykułowano również „falę porwań i bezprawnych przetrzymań dziennikarzy, aktywistów, miejscowych polityków, przedstawicieli organizacji międzynarodowych i sił zbrojnych”. Moskwa skrytykowała raport i zarzuciła mu brak obiektywizmu.
Reakcje międzynarodowe dotyczące wyborów prezydenckich na Ukrainie.
20 maja 2014 premier Rosji, Dmitrij Miedwiediew ogłosił, iż Moskwa nie uzna wyników wyborów na Ukrainie ze względu na trwającą sytuację w kraju. Premier dodał, że Rosja nie gwarantuje, że w przyszłości nie dokona aneksji Donbasu, który w referendum z 11 maja 2014 wyraził wolę suwerenności. Tymczasem prezydent Putin, który twierdził, że na Ukrainie toczyła się „wojna domowa na pełną skalę”, powiedział, że Rosja „uszanuje wybór Ukrainy”. Z kolei Miedwiediew w wywiadzie telewizyjnym z 24 maja 2014 twierdził, że Moskwa nigdy nie gwarantowała jedności integralnej Ukrainy. Dodał też, że propozycja Kijowa, by zmniejszyć określoną przez Rosję cenę gazu to „chamstwo” i „szantaż”.
Po przeprowadzeniu wyborów prezydenckich na Ukrainie, prezydent USA Barack Obama pogratulował i pochwalił Ukraińców „za odwagę”, jaką wykazali się biorąc udział w głosowaniu podczas kryzysu w kraju. Po zamknięciu lokali wyborczych prezydent Polski Bronisław Komorowski złożył telefonicznie gratulacje Petrowi Poroszence, zwycięzcy elekcji. Gratulacje Ukraińcom i Poroszence złożyli także przedstawiciele UE oraz NATO, a także m.in. prezydent Białorusi Alaksandr Łukaszenka. Minister spraw zagranicznych Rosji, Siergiej Ławrow, ogłosił, iż Moskwa uszanuje wybór Ukraińców i jest gotowa do dialogu z nowym prezydentem. Jednocześnie ostrzegł przed nasilaniem operacji prowadzonej przeciwko separatystom. 27 maja 2014 Ławrow powiedział, że ewentualna wizyta Poroszenki w Moskwie nie była rozważana. 28 maja 2014 John Kerry zadzwonił do Siergieja Ławrowa, domagając się wyjaśnień dot. obecności Czeczenów w Donbasie. Wezwał też Siergieja Ławrowa, aby Rosja zaprzestała wspierać separatystów.
W wywiadzie dla francuskiej telewizji TF1 i radia Europe-1, Władimir Putin ogłosił, iż Rosja nie ma zamiaru anektować Donbasu oraz to, że nie operowały tam żadne wojskowe oddziały ani specjaliści. Prezydent ogłosił również, że Rosja nadal jest gotowa do dialogu ze Stanami Zjednoczonymi. Z kolei ministerstwo spraw zagranicznych Rosji ogłosiło iż najważniejszym zadaniem w celu przeciwdziałania konfliktowi było usunięcie praprzyczyn konfliktu w tym regionie, a nie rozbrojenie bojowników.
Kwestia konfliktu ukraińskiego podczas obchodów 70. rocznicy lądowania w Normandii.
W dniach 4–5 czerwca 2014 w Brukseli obradowali przywódcy państw należących do G7. Głównym tematem rozmów był kryzys na Ukrainie oraz relacje z Rosją. Uczestnicy spotkania podkreślili we wspólnej deklaracji, że są gotowi do zaostrzenia sankcji wobec Rosji, jeśli będzie ona destabilizować sytuację na Ukrainie. Kraje G7 dodały również, że ukraińskie władze mają prawo do podejmowania działań służących przywróceniu porządku w kraju, i zachowują się z umiarem. Po zakończeniu szczytu G7 w Paryżu John Kerry spotkał się z Siergiejem Ławrowem. Rosyjski dyplomata twierdził, iż Rosja chce by Ukraina była „krajem spokojnym i stabilnym, miejscem dla wszystkich, którzy mieszkają na Ukrainie”. Wcześniej w przededniu obchodów 70. rocznicy lądowania aliantów w Normandii doszło do spotkania brytyjskiego premiera Davida Camerona z Władimirem Putinem. Obaj przywódcy nie uścisnęli sobie dłoni.
6 czerwca 2014 w Benouville doszło do spotkania rosyjskiego prezydenta z ukraińskim prezydentem elektem. Obaj politycy, którzy wymienili uściski dłoni, krótko rozmawiali o możliwych krokach mających na celu deeskalację konfliktu. W rozmowie uczestniczyła też kanclerz Niemiec Angela Merkel. Putin dodał, że na wschodniej Ukrainie musi zakończyć się prowadzona przez władze „operacja karna”. Z kolei kanclerz Niemiec powiedziała prezydentowi Rosji, iż jego obowiązkiem jest pomoc przy zapewnieniu pokoju na Ukrainie. W trakcie uroczystości w Normandii, doszło również do spotkania Baracka Obamy z Władimirem Putinem. Amerykański prezydent obiecał, że jeśli Moskwa nawiąże współpracę z nowym prezydentem to wówczas Waszyngton złagodzi sankcje.
Prace trilateralnej grupy kontaktowej i międzynarodowe naciski na Moskwę.
W dniach 8–9 czerwca 2014 doszło do rozmów trilateralnej grupy kontaktowej w której w skład wchodzili ambasador Rosji na Ukrainie Michaił Zurabow, ambasador Ukrainy w Niemczech Pawło Klimkin i przedstawicielka OBWE Heidi Tagliavini. MSZ Ukrainy wydało po spotkaniu komunikat, iż „w wyniku prowadzonych prac, strony doszły do porozumienia w sprawie kluczowych etapów procesu, jaki, wprowadzony w życie, doprowadzi do deeskalacji napięcia”. Z kolei 10 czerwca 2014 w Petersburgu doszło do trójstronnego spotkania ministrów spraw zagranicznych Polski, Niemiec i Rosji. Siergiej Ławrow oświadczył, iż Rosja respektuje memorandum genewskie z 17 kwietnia 2014, plan Burkhaltera z 8 maja 2014 oraz plan Poroszenki o powstrzymaniu konfliktu i zawieszeniu broni. Rosyjski dyplomata dodał, że warunkiem rozwiązania konfliktu jest natychmiastowe wstrzymanie ognia. Z kolei Radosław Sikorski postulował powstrzymanie napływu rebeliantów z Rosji.
W związku z transportem ciężkiego sprzętu przez granicę rosyjsko-ukraińską, Petro Poroszenko zadzwonił 12 czerwca 2014 do Władimira Putina, domagając się od niego wyjaśnień. Obaj omówili kroki, które należy podjąć, aby doprowadzić do przerwania ognia i rozwiązania sytuacji metodami pokojowymi. Po zestrzeleniu wojskowego Iła-76 przez rebeliantów 14 czerwca 2014, w wyniku czego śmierć poniosło 49 osób, Angela Merkel oraz François Hollande zadzwonili do Władimira Putina, wyrażając swoje głębokie zaniepokojenie sytuacją w Donbasie. Tymczasem p.o. ministra spraw zagranicznych Ukrainy Andrij Deszczycia podczas pikiety pod ambasadą Rosji w Kijowie, zorganizowanej po zestrzeleniu Ila-76, niecenzuralnie wyraził się o rosyjskim prezydencie, wypowiadając słowa przyśpiewki „Putin chujło”. Po niedyplomatycznym wyrażeniu, które wywołało oburzenie Moskwy, Deszczycia został zdymisjonowany. Jego miejsce zajął 19 czerwca 2014 dotychczasowy ambasador Ukrainy w Republice Federalnej Niemiec Pawło Klimkin.
18 czerwca 2014 Petro Poroszenko w rozmowie telefonicznej z kanclerz Angelą Merkel zaapelował do Unii Europejskiej i USA o pomoc przy wzmocnieniu kontroli granicy z Rosją. Po walkach o jednostki graniczne z początku czerwca 2014, Ukraina nie kontrolowała 200-kilometrowego pasa granicznego z Rosją. Poroszenko przedstawił także pani kanclerz zarys swojego planu pokojowego, opierającego się o jednostronne zawieszenie broni i utworzenie 10 km strefy buforowej. Wieczorem 19 czerwca 2014, na dzień przed oficjalnym przedstawieniem 14-punktowego ukraińskiego planu pokojowego, Petro Poroszenko telefonicznie rozmawiał z Władimirem Putinem. Rosyjski prezydent domagał się przerwania operacji wymierzonych w rebeliantów. Do Putina zadzwoniła także Angela Merkel i François Hollande. Dzień później Moskwa oświadczyła, iż plan Poroszenki to nie „zaproszenie do pokoju i rozmów”, lecz „ultimatum wobec powstańców na południowym wschodzie Ukrainy, by złożyli broń”. Plan skrytykował m.in. Siergiej Ławrow, jednak Władimir Putin poparł zawieszenie broni ogłoszone przez Poroszenkę.
22 czerwca 2014 Władimir Putin rozmawiał telefonicznie z Angelą Merkel i François Hollandem. Hollande i Merkel zaapelowali do prezydenta Rosji, aby zdecydowanie zaangażował się na rzecz wznowienia negocjacji między stronami konfliktu na wschodzie Ukrainy. Putin zaś powiedział, że plan Poroszenki powinien być poparty trwałym rozejmem. Po tym jak separatyści 23 czerwca 2014, przystali na tymczasowe zawieszenie broni podczas negocjacji grupy kontaktowej z udziałem przedstawicieli Ukrainy, Rosji i OBWE, prezydent Putin telefonicznie rozmawiał z Barackiem Obamą. Putin podkreślił, iż najważniejsze jest zawieszenie operacji wojskowych i rozpoczęcie bezpośrednich negocjacji pomiędzy stronami konfliktu. 24 czerwca 2014 Putin poprosił Radę Federacji Rosyjskiej o uchylenie mu zgody z 1 marca 2014 na zezwolenie na użycie sił zbrojnych na Ukrainie. Zgoda ta została uchylona uchwałą dnia kolejnego. Minister spraw zagranicznych Ukrainy Pawło Klimkin pozytywnie ocenił krok Putina.
25 czerwca 2014 odbyła się czterostronna konferencja telefoniczna – między prezydentami Rosji, Ukrainy oraz Francji i kanclerz Niemiec. Przywódcy państw rozmawiali o tym, jak rozwiązać kryzys na Ukrainie. François Hollande i Angela Merkel apelowali o współpracę na rzecz przestrzegania tymczasowego zawieszenia broni. Ponadto kanclerz Merkel zaproponowała, by mediatorem w czasie prac trilateralnej grupy kontaktowej, został lider ruchu Ukraiński Wybór Wiktor Medwedczuk. Władimir Putin apelował, by zawieszenie broni przedłużyć, z kolei Petro Poroszenko powiadomił o poważnych naruszeniach rozejmu, w tym 18 osobach, które zginęły po 20 czerwca 2014. 27 czerwca 2014 Rosja z zadowoleniem przyjęła decyzję o przedłużeniu rozejmu o kolejne trzy dni, jednak skomentowała, że nie można było żądać od separatystów złożenia broni i kontrolowanych dwóch przejść granicznych.
29 czerwca 2014 doszło do drugiej czterostronnej konferencji telefonicznej. Przywódcy Ukrainy, Rosji, Francji oraz Niemiec według oficjalnego komunikatu „podkreślili wagę nowych konkretnych postępów w celu ustabilizowania sytuacji w dziedzinie bezpieczeństwa na Ukrainie, przedłużenia rozejmu i wdrożenia planu pokojowego” Poroszenki. Angela Merkel zagroziła Rosji sankcjami nałożonymi przez Unię Europejską, jeśli Rosja nie będzie respektowała planu pokojowego. Wcześniej Unia postawiła separatystom cztery warunki, które miały zostać spełnione do wieczora 30 czerwca 2014. Były to zawarcie porozumienia umożliwiającego OBWE monitorowanie przestrzegania rozejmu oraz skuteczności kontroli granic, przywrócenie kontroli ukraińskich władz nad trzema punktami granicznymi na wschodzie kraju – Izwarino, Dowżanskyj i Krasnopartyzansk – oraz uwolnienie zakładników i rozpoczęcie negocjacji na temat wdrażania planu Poroszenki.
Pierwsze czterostronne spotkanie ministrów spraw zagranicznych w Berlinie.
2 lipca 2014 w Berlinie doszło do czterostronnych rozmów ministrów spraw zagranicznych Niemiec, Francji, Rosji oraz Ukrainy. Podczas rokowań Frank-Walter Steinmeier stwierdził, iż udało się stworzyć drogę prowadzącą do zawieszenia broni. Rosja zgodziła się na inspekcje ukraińskich wojskowych na przejściach granicznych. Pawło Klimkin oznajmił, iż „strony porozumiały się” co do działania na rzecz „wznowienia rozmów trójstronnych” między Kijowem, Moskwą i Donieckiem. We wspólnej deklaracji zaapelowali o zwołanie grupy kontaktowej w celu „wypracowania obustronnego i bezwarunkowego porozumienia w sprawie trwałego zawieszenia broni”. Dzień później Petro Poroszenko w rozmowie telefonicznej z Joe Bidenem zapewnił, że kolejne zawieszenie broni jest możliwe, jednak po spełnieniu pewnych warunków przez separatystów. Jednak 4 lipca 2014 w rozmowie telefonicznej z kanclerz Niemiec Angelą Merkel i prezydentem Francji François Hollandem, Poroszenko przekazał, że jednostronny rozejm nie wchodził w grę.
11 lipca 2014 Angela Merkel zaapelowała do ukraińskich władz „by strona ukraińska zachowała umiar w swych działaniach przeciwko prorosyjskim separatystom i chroniła cywilów”. Dwa dni później kanclerz Merkel spotkała się w Rio de Janeiro z Władimirem Putinem przy okazji kończących się Mistrzostw Świata w Piłce Nożnej.
Reakcje po strąceniu samolotu linii Malaysia Airlines.
Po tym jak malezyjskie linie lotnicze ogłosiły, iż utraciły kontakt z maszyną MH17, lecącą z Amsterdamu do Kuala Lumpur, ukraińskie władze podały, że samolot został zestrzelony rakietą ziemia-powietrze. Od razu winą za katastrofę samolotu pasażerskiego z 298 osobami na pokładzie obarczono rebeliantów. Andrij Łysenko, rzecznik Rady Bezpieczeństwa Narodowego i Obrony Ukrainy, poinformował, że samolot mógł zostać strącony systemem rakietowym Buk, który był w posiadaniu separatystów. Posiadanie przez separatystów takich systemów rakietowych potwierdził dziennikarz AP, przebywający nieopodal miejsca katastrofy. Także mieszkańcy Torezu informowali, iż rebelianci transportują system rakietowy Buk. Prezydent Petro Poroszenko zapewnił, że ukraińskie siły zbrojne nie mają nic wspólnego z tą tragedią. Opowiedział się za zwołaniem międzynarodowej komisji ds. zbadania przyczyn katastrofy malezyjskiego Boeinga 777. Z kolei premier ŁRL Aleksandr Borodaj powiedział, że samolot zestrzeliły siły ukraińskie.
Również amerykański wywiad potwierdził, że samolot został zestrzelony rakietą ziemia-powietrze. Wcześniej ukraińskie SBU opublikowały przechwycone rozmowy między rebeliantami nt. zestrzelenia samolotu pasażerskiego. Z kolei Władimir Putin złożył kondolencje premierowi Malezji Najibowi Tun Razakowi. Rosyjski prezydent stwierdził, że za katastrofę Boeinga odpowiedzialna jest Ukraina. Kondolencje holenderskiemu premierowi Markowi Rutte złożył Barack Obama. W katastrofie życie straciło 193 Holendrów. Rada Bezpieczeństwa ONZ uchwaliła 21 lipca 2014 rezolucję nr 2166 potępiającą domniemane zestrzelenie nad Ukrainą malezyjskiego samolotu pasażerskiego.
Z uwagi na to, iż samolot rozbił się na terytorium kontrolowanym przez separatystów, pojawił się problem z zabezpieczeniem wraku i zwłok ofiar katastrofy. Początkowo do miejsca rozbicia maszyny wstępu nie mieli obserwatorzy OBWE i śledczy. W związku z tym przywódcy Wielkiej Brytanii, Niemiec i Francji naciskali Władimira Putina by ten zmusił separatystów do współpracy w wyjaśnieniu okoliczności katastrofy malezyjskiego samolotu pasażerskiego. Zachodni liderzy zagrozili Rosji sankcjami. Z powodu utrudnionego dostępu do wraku samolotu, Petro Poroszenko polecił 21 lipca 2014 wstrzymanie ognia w 40-kilometrowej strefie wokół miejsca katastrofy samolotu. Tego samego dnia obserwatorzy OBWE dotarli do miejscowości Torez. Blokowane były tam pociągi-chłodnie z ciałami ofiar katastrofy. Pociąg ten został zbadany przez holenderskich śledczych medycyny sądowej. Późnym wieczorem separatyści przekazali czarne skrzynki z zestrzelonego samolotu malezyjskim ekspertom. 23 lipca 2014 z Charkowa do Holandii wyjechały dwa pierwsze pociągi-chłodnie z ciałami ofiar katastrofy. 25 lipca 2014 Australia ogłosiła, iż wyśle na Ukrainę 170 policjantów i żołnierzy, którzy dołączą do międzynarodowego zespołu, który miał zabezpieczyć miejsce katastrofy MH17. Misja była kierowana przez Holendrów. O konieczności zezwolenia dostępu do miejsca katastrofy rozmawiali telefonicznie Władimir Putin z premierem Australii Tonym Abbottem. W dniach 26–27 lipca 2014 holenderscy oraz australijscy inspektorzy próbowali dostać się na miejsce katastrofy, jednak wycofali się stamtąd ze względów bezpieczeństwa. Równocześnie siły ATO prowadziły natarcie na Torez. Nie tylko inspektorzy mieli problem z dotarciem na miejsce katastrofy – także obserwatorzy OBWE tam nie dotarli. Rebelianci oskarżyli ich o sprzyjanie Stanom Zjednoczonym i Ukrainie.
26 lipca 2014 na łamach dziennika „Washington Post” opublikowano list Petra Poroszenki do Stanów Zjednoczonych. „Mój kraj potrzebuje dostaw odpowiedniego sprzętu, który pomógłby nam pilnować naszych granic i przerwać powstanie przy minimalnym użyciu przemocy” – przekazywało przesłanie listu prezydenta Ukrainy. 27 lipca 2014 Departament Stanu USA ujawnił dokument mający być dowodem na ostrzał Ukrainy z terytorium Rosji. Udostępniono zdjęcia satelitarne wykonane w dniach 21–26 lipca 2014, które pokazywały rosyjskie pozycje artyleryjskie i miejsca lądowania pocisków na terytorium Ukrainy. Rosja odrzuciła dokument, nazywając go „insynuacją”.
31 lipca 2014 w Mińsku odbyło się spotkanie grupy kontaktowej ds. wojny w Donbasie z przedstawicielami rebeliantów. Gospodarz spotkania, prezydent Białorusi Alaksandr Łukaszenka podczas spotkania z ukraińskim delegatem Leonidem Kuczmą zapewnił, że „Białoruś będzie robić wszystko dla znormalizowania sytuacji na Ukrainie”. Trilateralna grupa kontaktowa w składzie Łeonid Kuczma, Michaił Zurabow i Heidi Tagliavini, zadecydowała, iż otwarty korytarz, wolny od walk, którym tego samego dnia do miejsca katastrofy MH17 dotarli międzynarodowi inspektorzy medycyny sądowej i obserwatorzy OBWE, zostanie zachowany. Ponadto uzgodniono, że znajdujący się na terenie kontrolowanym przez bojowników wagon z rzeczami ofiar katastrofy Boeinga zostanie przekazany komisji do badania przyczyn katastrofy. Eksperci z powodu walk z 2 sierpnia 2014, zmuszeni byli do opuszczenia miejsca katastrofy. Z kolei międzynarodowa misja została zawieszona z powodu nieustannych walk w dniu 6 sierpnia 2014. W międzyczasie, cztery dni po spotkaniu w Mińsku, Alaksandr Łukaszenka podczas rozmowy telefonicznej z Petro Poroszenko, obiecał pomoc gospodarczą w postaci dostaw paliwa.
1 sierpnia 2014 doszło do pierwszej rozmowy telefonicznej Baracka Obamy z Władimirem Putinem od czasu katastrofy lotu MH17. Prezydent Stanów Zjednoczonych wyraził swoje zaniepokojenie wspieraniem przez Rosję prorosyjskich separatystów na wschodzie Ukrainy. Obaj przywódcy zgodzili się utrzymać „otwarte kanały komunikacji” między państwami. Obama wyraził również zaniepokojenie dot. łamania przez Moskwę postanowień traktatu o posiadaniu, produkcji i testowaniu bazujących na lądzie pocisków balistycznych i manewrujących o zasięgu od 500 do 5500 km. Z kolei Władimir Putin skomentował, że nałożone przez Stany Zjednoczone sankcje gospodarcze na Rosję „są daremne”. 6 sierpnia 2014 do Putina zadzwoniła Angela Merkel. Politycy omówili bieżącą sytuację na Ukrainie. Pozytywnie ocenili działania grupy kontaktowej. Kanclerz Niemiec zaapelowała do Władimira Putina, by ten nakłonił prorosyjskich separatystów do zastosowania się do zawieszenia broni. Merkel wyraziła również zaniepokojenie dostawami napływającymi z Rosji do separatystów w Donbasie. Z kolei prezydent Rosji powiedział, że odpowiedzialność za wojnę w Donbasie ponosi Kijów.
Unia Europejska oraz Stany Zjednoczone nałożyły na Rosję pakiet sankcji sektorowych. Restrykcje dotyczą sektora bankowego i energetycznego. Sankcje dotknęły wspierające destabilizację Ukrainy rosyjskie przedsiębiorstwa oraz zawieszone zostało finansowanie przez Europejski Bank Inwestycyjny oraz Europejski Bank Odbudowy i Rozwoju nowych projektów, realizowanych w Rosji. Sankcje ograniczają dostęp Moskwy do niektórych technologii. W odpowiedzi Władimir Putin podpisał dekret stanowiący, iż od dnia 7 sierpnia 2014 zaczął obowiązywać roczny zakaz importu owoców, warzyw, mięsa, drobiu, ryb, mleka i nabiału ze Stanów Zjednoczonych, Unii Europejskiej, Australii, Kanady i Norwegii.
Rosyjski „biały konwój” humanitarny.
W nocy z 8 na 9 sierpnia 2014 w Moskwie odbyło się pilne zebranie Rady Bezpieczeństwa Federacji Rosyjskiej, poświęcone „katastrofie humanitarnej” w ukraińskim Donbasie. Według Kijowa spotkanie było poświęcone kwestiom sprowokowania otwartego konfliktu między krajami. 10 sierpnia 2014 Siergiej Ławrow poinformował, iż Moskwa prowadziła z Kijowem, MKCK i ONZ rozmowy nt. wysłania pomocy humanitarnej do Doniecka i Ługańska. Wcześniej premier DRL Aleksandr Zacharczenko zapewnił, iż wobec fatalnej sytuacji humanitarnej w Doniecku, rebelianci byli skorzy do zawieszenia broni. Ławrow zażądał w związku z planowaną akcją humanitarną wprowadzenia rozejmu. Zaraz potem rosyjski prezydent Władimir Putin poinformował w rozmowie z szefem Komisji Europejskiej Jose Barroso, że Rosja wysyła na Ukrainę konwój z pomocą humanitarną w porozumieniu z MKCK. Jednak Międzynarodowy Komitet Czerwonego Krzyża przekazał, że nie było rozmów dotyczących rosyjskiego konwoju z pomocą humanitarną. MKCK zażądał szczegółów akcji od Moskwy.
W nocy z 11 na 12 sierpnia 2014 z Naro-Fominska pod Moskwą wyruszył „biały konwój” z pomocą humanitarną, w skład którego wchodziło 280 wojskowych Kamazów przemalowanych na biało. według Rosji ciężarówki wiozły dwa tysiące ton ładunku, w tym żywność, środki higieny, lekarstwa, śpiwory i agregaty prądotwórcze. Zachodni politycy uważali, iż konwój humanitarny może być przykrywką do militarnej obecności Rosji w Donbasie. Tak oceniał minister spraw zagranicznych Francji Laurent Fabius. Swoje „bardzo poważne zaniepokojenie perspektywą jednostronnej misji rosyjskiej na terytorium Ukrainy” wyraził francuski prezydent François Hollande. Ukraińskie wojsko informowało, iż konwój nie zostanie wpuszczony na Ukrainę, dopóki MKCK nie ustali rzeczywistych potrzeb ludności. W związku z tym konwój obrał kurs na przejście graniczne Izwaryne kontrolowane przez separatystów. Z kolei Rosja za „absurdalne” uznała oceny państw zachodnich dot. konwoju pomocy humanitarnej.
Ukraina zażądała przeładunku towarów z pomocą humanitarną na granicy z rosyjskich na ukraińskie ciężarówki, by móc zbadać co faktycznie przewozili Rosjanie. Początkowo kategorycznie nie zgodziła się na to Moskwa. Jednak 16 sierpnia 2014 MKCK, Kijów oraz Moskwa porozumiały się co do sposobu skontrolowania konwoju. Konwój przeszedł odprawę celną pięć dni później. 22 sierpnia 2014 wjechał na Ukrainę i osiągnął Ługańsk. Według Petro Poroszenki wjazd „białego konwoju” był pogwałceniem prawa międzynarodowego. Z kolei Kreml utrzymywał, iż otrzymał zgodę na wjazd od Kijowa 12 sierpnia 2014. Do dwóch dni 284 ciężarówek z konwoju opuściło Ukrainę. 24 sierpnia 2014 rosyjskie MSZ przesłało notę do Kijowa ws. wysłania drugiego „białego konwoju” na Ukrainę.
Drugie czterostronne spotkanie ministrów spraw zagranicznych w Berlinie.
15 sierpnia 2014 w rosyjskim Soczi doszło do pierwszego od lutego 2014 spotkania na terytorium Rosji przywódcy kraju UE z Władimirem Putinem. Był nim prezydent Finlandii Sauli Niinistö. Obaj zobowiązali się do politycznego rozwiązania konfliktu w Donbasie oraz do niesienia pomocy humanitarnej. Po rozmowach z Putinem Niinistö udał się do Kijowa na rozmowy z prezydentem Ukrainy Petro Poroszenką. Tego samego dnia do rosyjskiego prezydenta zadzwoniła kanclerz Angela Merkel, która po raz kolejny zaapelowała o zaprzestanie dostaw broni i ludzi na Ukrainę. Ponadto minister obrony Rosji Siergiej Szojgu, rozmawiał przez telefon z sekretarzem obrony USA Chuckiem Haglem. Szojgu skrytykował użycie przez ukraińskie siły zbrojne ciężkiego sprzętu wojskowego w strefach zamieszkanych, co powodowało duże straty cywilne.
17 sierpnia 2014 w Berlinie odbyły się czterostronne rozmowy z udziałem ministrów spraw zagranicznych Rosji, Ukrainy, Niemiec i Francji. Rosja naciskała na bezwzględne przerwanie ognia w Donbasie. Omawiano warunki, jakie musiałyby spełnić Ukraina i Rosja, aby doszło do zawieszenia broni. Ostatecznie w trakcie spotkania w odróżnieniu do pierwszego spotkania berlińskiego, nie ustalono niczego konkretnego, jedynie ministrowie zgodzili się co do kontynuowania dialogu w tym samym formacie, aby można było „przedstawić konkretne propozycje do rozpatrzenia przez przywódców” czterech państw. Pawło Klimkin zażądał od Siergieja Ławrowa zatrzymania dostaw uzbrojenia dla rebeliantów, jednak ten nie dał żadnych gwarancji.
Szczyt UE – Ukraina – Unia Celna w Mińsku.
26 sierpnia 2014 w Mińsku odbyło się spotkanie przedstawicieli Unii Europejskiej, Ukrainy oraz Unii Celnej Białorusi, Federacji Rosyjskiej i Kazachstanu. Uczestniczyli w nim przywódcy Ukrainy i Rosji, którzy w towarzystwie szefowej unijnej dyplomacji Catherine Ashton oraz prezydentów Białorusi i Kazachstanu, omawiali kwestię uregulowania sytuacji na Ukrainie. W trakcie szczytu doszło do spotkania Władimira Putina z Petro Poroszenką. Spotkanie to nie przyniosło przełomów. Osiągnięto jedynie porozumienie o rozpoczęciu konsultacji między rosyjskimi i ukraińskimi strażnikami granicznymi. Przywódcy państw Euroazjatyckiej Unii Celnej poparli jego plan pokojowy. Uczestnicy spotkania zgodzili się co do potrzeby „pilnego zakończenia rozlewu krwi, poprawienia sytuacji humanitarnej na południowym wschodzie Ukrainy i konieczności wejścia na drogę politycznego rozwiązania”. Władimir Putin ogłosił, iż Rosja wyśle na Ukrainę drugi „biały konwój” humanitarny. Zaprzeczył również, jakoby Rosja militarnie angażowała się na wschodzie Ukrainy i opowiedział się za wznowieniem prac grupy kontaktowej.
Protokół miński o obustronnym zawieszeniu broni.
30 sierpnia 2014 Petro Poroszenko udał się do Brukseli na szczyt Unii Europejskiej. W trakcie rozmowy z szefem Komisji Europejskiej Jose Manuelem Barroso powiedział, że „Ukraina da radę obronić się sama, ale potrzebuje pomocy wojskowo-technicznej z Zachodu”. Ukraiński prezydent przestrzegł unijnych polityków przed zagrożeniem dla bezpieczeństwa całej Europy. Poroszenko w trakcie wizyty w Brukseli wyraził nadzieję, że planowane spotkanie grupy przyczyni się do zawieszenia broni na wschodniej Ukrainie.
1 września 2014 w Mińsku odbyło się spotkanie trilateralnej grupy kontaktowej Rosja (Michaił Zubarow) – Ukraina (Łeonid Kuczma) – OBWE (Heidi Tagliavini). W rozmowach udział wzięli również wicepremier Donieckiej Republiki Ludowej Andriej Purgin oraz przewodniczący parlamentu Ługańskiej Republiki Ludowej Aleksiej Karjakin. Rozmawiano o rozejmie i kontroli nad granicą rosyjsko-ukraińską. Mówiono również o odnowie gospodarki regionów dotkniętych działaniami zbrojnymi, a także o dalszej wymianie jeńców w przyszłości i o pomocy humanitarnej dla ludności cywilnej tych obszarów. Po rozmowach roboczych i wymianie dokumentów, kolejne spotkanie grupy kontaktowej uzgodniono na 5 września 2014. Podczas rozmowy telefonicznej Władimira Putina z Petro Poroszenką z 3 września 2014 ustalono, iż między siłami ukraińskimi a separatystami zostanie ustanowiony rozejm.
Podczas spotkania grupy kontaktowej w Mińsku 5 września 2014, po czterogodzinnych pertraktacjach udało się podpisać protokół o zawieszeniu broni, które obowiązywało od godz. 18:00 EET. Protokół miński składał się z 12 punktów, które obejmowały wszystkie aspekty związane z zawieszeniem broni, m.in. przywrócenie normalnej kontroli na granicy obu krajów oraz wymianę jeńców. Dokument przewidywał także decentralizację władzy na Ukrainie, nadanie odrębnego statusu obwodowi donieckiemu i ługańskiemu, przeprowadzenie przedterminowych wyborów lokalnych oraz wyprowadzenie nielegalnych formacji i sprzętu wojskowego z terytorium Ukrainy. Dokument podpisały strony trilateralnej grupy kontaktowej oraz separatyści.
Dzień po podpisaniu protokołu mińskiego, rozmowę telefoniczną odbyli Petro Poroszenko i Władimir Putin. Przywódcy państw uzgodnili, że „zawieszenie broni na wschodniej Ukrainie było realizowane” oraz „omówiono kroki na rzecz stałego wstrzymania walk”. Kolejna telefoniczna rozmowa polityków odbyła się wieczorem 8 września 2014. Wcześniej, podczas wizyty w Mariupolu, Petro Poroszenko ogłosił, iż Ukraina porozumiała się z kilkoma krajami NATO ws. bezpośrednich dostaw broni.
Wpływ na kulturę masową.
Cyborgi.
Wojna w Donbasie, jako pierwszy konflikt zbrojny po II wojnie światowej toczący się na ziemiach Ukrainy, wywarła ogromny wpływ na świadomość społeczną Ukraińców i współczesną kulturę ukraińską. Podczas II bitwy o lotnisko w Doniecku spopularyzowano na Ukrainie określenie cyborgi (ukr. "кіборги") w odniesieniu do ukraińskich obrońców lotniska. Po raz pierwszy termin został użyty w internecie, a stamtąd rozpowszechnił się w ukraińskich mediach. Odnosi się do sposobu, w jaki obrońcy lotniska byli w stanie odpierać ciągłe ataki sił DNR z bliskiej odległości bez snu lub wsparcia, tak jak cyborgi w utworach science-fiction są „niezniszczalnymi pół-ludźmi, pół-maszynami”. Aby uczcić pamięć poległych w bitwie o lotnisko w Doniecku, Ukraina co roku 16 stycznia obchodzi Dzień Pamięci Cyborgów.
Kino.
Dotychczas powstało sześć filmów fabularnych na temat wojny w Donbasie, ponad dwadzieścia filmów dokumentalnych oraz serial telewizyjny. Pierwsza produkcja filmowa o konflikcie na wschodzie Ukrainy, serial "Gwardia" w reżyserii Ołeksija Szapariewa, została zrealizowana już na przełomie 2014 i 2015 roku, czyli kiedy trwała jeszcze najbardziej aktywna faza wojny. Serial był emitowany również w Polsce na antenie TVP1.
7 grudnia 2017 roku wszedł na ekrany kin film o obrońcach lotniska w Doniecku zatytułowany "Cyborgi" (ukr. "Кiборги: Герої не вмирають", trans. "Kiborhy: Heroji ne wmyrajut"). Na Ukrainie był to najpopularniejszy film sezonu, który zarobił 302 000 dolarów w pierwszym tygodniu. W 2017 roku ukazał się również niskobudżetowy film litewski pt. "Szron" (lit. "Šerkšnas"), opowiadającego historię dwójki młodych Litwinów wyruszających na Donbas z pomocą humanitarną.
9 maja 2018 roku miała miejsce premiera międzynarodowej koprodukcji "Donbas" białoruskiego reżysera Siergieja Łoznicy. Jest to pierwszy film fabularny opowiadający wydarzenia związane z wojną w Donbasie z perspektywy mieszkańców terenów zajętych przez separatystów. Obraz ukazuje liczne zbrodnie popełniane przez bojowników DRL. W tym samym roku na srebrny ekran wszedł również ukraiński film pt. "Pseudonim Banderas" (ukr. "Позивний Бандерас", trans. "Poziwnyj Banderas"), gatunkowo z pogranicza filmu wojennego i kryminału, którego fabułę osnuto wokół śledztwa w sprawie ostrzelania cywilnego autobusu prowadzonego przez oficera wywiadu armii ukraińskiej.
W 2019 roku odbyła premiera kolejnych dwóch filmów fabularnych: ukraińskiego "Iłowajśk 2014. Batalion Donbas" (ukr. "Іловайськ 2014. Батальйон Донбас") traktującego o bitwie pod Iłowajśkiem oraz rosyjskiego "Uchodźczyni" (ros. "Ополченочка"), nakręconego na terytorium kontrolowanym przez nieuznawaną Ługańską Republikę Ludową i opowiadającego historię Switłany Driuk, która szukała schronienia przed wojną na terytoriach zajętych przez separatystów, a w końcu wstąpiła w szeregi bojowników ŁRL. Film okazał się kompromitacją twórców po tym, jak Switłana Driuk przeszła na stronę Ukrainy.
Muzyka.
Pod koniec 2014 roku ukraińskiej piosenkarki Sestry Telniuk wraz z Iwanem Łenio z zespołu Kozak System nagrały utwór pt. "Powertajsja żywym" (ukr. "Повертайся живим"), adresowany do żołnierzy walczących i pełniących służbę w rejonie działań zbrojnych w Donbasie. Sestry Telniuk nagrały także utwór "Wid tebe do mene" (ukr. "Від тебе до мене"), opowiadający o tęsknocie kobiety, której ukochany walczy na wschodzie Ukrainy. Swiatosław Wakarczuk, lider jednego z najpopularniejszych zespołów rockowych na Ukrainie, Okean Elzy, napisał dwie piosenki poświęcone wojnie w Donbasie: "Myt" (ukr. "Мить") oraz "Ne twoja wijna" (ukr. "Не твоя війна"). Białoruski muzyk rockowy Siarhiej Michałok z grupy Brutto napisał utwór pt. "Garri" o żołnierzu jednego z batalionów ochotniczych walczących na wschodzie Ukrainy

</doc>
<doc id="3221844" url="https://pl.wikipedia.org/wiki?curid=3221844" title="Zamieszki w Odessie">
Zamieszki w Odessie

Zamieszki w Odessie – wydarzenia, które miały miejsce w Odessie 2 maja 2014 roku jako pokłosie sytuacji na Ukrainie po rewolucji Euromajdanu.
Przebieg wydarzeń.
2 maja 2014 o godz. 14:00 w Odessie rozpoczął się pochód zwolenników jedności Ukrainy z udziałem kibiców Czornomorcia Odessa i Metalista Charków. Jednocześnie aktywiści Antymajdanu zbierali się na Prospekcie Aleksandrowskim. Manifestacja Antymajdanu została zaatakowana o 14:40 przez mężczyznę o nieustalonej tożsamości, który strzelał z broni pneumatycznej. Następnie demonstranci Antymajdanu zaatakowali kibiców. W czasie ataku użyto broni palnej. W gwałtownych starciach ulicznych zginęły cztery osoby.
Wieczorem ukraińscy nacjonaliści i bojownicy Prawego Sektora obrzucali koktajlami Mołotowa namioty rozstawione przez działaczy Antymajdanu na Kulikowym Polu otaczającym budynek związków zawodowych w Odessie. Od ognia i w rezultacie brutalnych pobić zginęło osiem osób. Według relacji naocznych świadków milicja nie reagowała na te wydarzenia, choć stała tuż obok. Po rozbiciu obozowiska na Kulikowym Polu demonstranci Antymajdanu wycofali się do budynku związku zawodowych, który został podpalony przez ukraińskich nacjonalistów. Spowodowało to wybuch pożaru, w którym 31 osób zginęło w płomieniach, a 11 zabiło się po skoku z okna na trzecim lub czwartym piętrze. Straż pożarna dotarła na miejsce dopiero po pół godzinie od otrzymania zgłoszenia, pomimo że remiza znajduje się bardzo blisko obiektu.
W trakcie walk na Prospekcie Aleksandrowskim, Kulikowym Polu i pożaru budynku związków zawodowych zginęło łącznie 48 osób, w tym 46 aktywistów Antymajdanu. 247 osób odniosło rany, aresztowano 123. W związku z wydarzeniami w Odessie, w mieście wprowadzono trzydniową żałobę.
Następstwa.
Dzień później w Odessie doszło do marszu poparcia dla separatyzmu. Dwutysięczny tłum skandował: „Rosja!”, „Odessa to rosyjskie miasto” i „Odessy – nie wybaczymy”. W mieście wywieszono flagi Donieckiej Republiki Ludowej. Milicja zwolniła 67 aresztowanych osób 4 maja, po tym, jak napastnicy staranowali bramę i wybili kamieniami okna w komendzie miejskiej, a demonstranci otoczyli budynek. Według Służby Bezpieczeństwa Ukrainy, zamieszki w Odessie nadzorowały grupy dywersyjne z Rosji i finansowane przez ekipę obalonego w lutym prezydenta Wiktora Janukowycza.

</doc>
<doc id="3221846" url="https://pl.wikipedia.org/wiki?curid=3221846" title="Erkenek">
Erkenek

Erkenek (alternatywnie: Erkecel, Erkecey, Ernek, İrkenek, İrkeyel) – postać fikcyjna. Bohater tureckiego folkloru, występuje w wielu baśniach i podaniach ludowych. 
Odznacza się niewielkim wzrostem, jest nie większy niż kciuk. Jego wzrost oraz przygody przypominają postać Tomcia Palucha z folkloru Wysp Brytyjskich. 

</doc>
<doc id="3221848" url="https://pl.wikipedia.org/wiki?curid=3221848" title="Donbas">
Donbas



</doc>
<doc id="3221849" url="https://pl.wikipedia.org/wiki?curid=3221849" title="Siedmiogórze">
Siedmiogórze

Siedmiogórze (niem. "Siebengebirge") – zalesione pasmo górskie pochodzenia wulkanicznego położone w Niemczech na południowy wschód od miasta Bonn nad przełomową doliną Renu. Obszar jest chroniony w ramach rezerwatu przyrody i parku krajobrazowego. Jeden z symboli niemieckiego romantyzmu i historii ochrony przyrody.
Geografia i geologia.
Siedmiogórze stanowi zachodni skraj gór Westerwald, będących częścią Reńskich Gór Łupkowych i bardziej ogólnie Średniogórza Niemieckiego. Wchodzi też w skład Przełomu Środkowego Renu jako jego najbardziej na północ wysunięta, prawobrzeżna część. Masyw od południa zaczyna się na dolinie Schmelztal potoku Ohbach koło Bad Honnef i ciągnie wzdłuż rzeki Ren aż do granic miasta Bonn. Czasami do pasma dolicza się część Niskiego Westerwaldu ("Niederwesterwald", lub "Montabaurer Westerwald") wchodzącą w skład landu Nadrenii Północnej-Westfalii i rezerwatu przyrody Siedmiogórza. Najważniejszymi miejscowościami położonymi przy Siedmiogórzu są Bad Honnef i Königswinter.
Nazwę gór wywodzi się często od siedmiu charakterystycznych gór: Ölberg, Löwenburg, Lohrberg, Nonnenstromberg, Petersberg, Wolkenburg i najsłynniejszy Drachenfels. W rzeczywistości w paśmie znajduje się ponad 40 wyróżniających się szczytów, a nazwa ma związek z symboliczną wartością liczby siedem, wyrażającej „pełnię”, czy „wielość”.
Pasmo górskie zostało wypiętrzone w czasie orogenezy kaledońskiej przed około 320 milionami lat z płytkiego morza, następnie zostało zrównane w wyniku działania procesów erozyjnych. W oligocenie przed około 25 milionami lat obszar Siedmiogórza przechodził okres aktywnej działalności wulkanicznej; wówczas powstała jego współczesna struktura geologiczna na której skład oprócz starych skał wapiennych i łupkowych z dewonu nałożyły się tufy i skały magmowe: bazalt, trachit i latyt.
Lasy stanowią 80% obszaru Siedmiogórza i stanowią element dominujący krajobrazu. Szczyty górskie mogą osiągnąć wysokość względną 300 m. Najwyższy szczyt – Groβer Ölberg – ma 461 m n.p.m., podczas gdy Ren płynie na wysokości około 50 m n.p.m. Krajobraz urozmaicają liczne doliny potoków, dawne kamieniołomy, sady, ogrody, skałki, winnice.
Na przyrodę Siedmiogórza składa się około 800 gatunków roślin, z czego 50 znajduje się na „czerwonej księdze zagrożonych roślin w Nadrenii Północnej-Westfalii”, w tym liczne storczykowate. Fauna pasma górskiego nie wyróżnia się, choć dzięki ochronie znalazło tu schronienie wiele gatunków ptaków, jak głuszek, dzięcioł czarny. Łącznie w Siedmiogórzu żyje 80 gatunków zwierząt i roślin objętych ochroną na terenie Niemiec.
Historia.
Najstarsze ślady działalności człowieka na opisywanym obszarze pochodzą sprzed 14 tysięcy lat od ludności kromaniońskiej. W IV wieku przed Chr. przybyli do Siedmiogórza Celtowie, których później podbili Rzymianie. Od IV wieku po Chr. góry znajdowały się w granicach Rzeszy Frankońskiej. Trachit z kamieniołomów w Siedmiogórzu używano do budowy katedr w Kolonii, Limburgu i Xanten. W czasach nowożytnych obszar stanowił część księstwa Bergu, przyłączonego w 1815 r. do pruskiej prowincji Nadrenia.
W 1836 r. pod wpływem romantyków zaniepokojonych wznowieniem wydobycia kamienia rząd Prus wykupił za 10 tysięcy talarów górę Drachenfels ze znajdującymi się na jej szczycie ruinami zamku i zapewnił jej prawną ochronę. Stąd często Siedmiogórze uznaje się za najstarszy obszar chroniony w Niemczech. W 1869 r. powstało Towarzystwo Upiększania Siedmiogórza ("Verschönerungsverein Siebengebirge", VVS), które zaangażowało się aktywnie w ochronę przyrody (ze względów estetycznych) pasma górskiego. W następnych latach dzięki wsparciu cesarzy niemieckich i organizowanym loteriom było ono w stanie przejąć sporą część lasów regionu. Po ujednoliceniu i unowocześnieniu prawa ochrony przyrody w Republice Weimarskiej powołano drugi w kraju rezerwat przyrody w 1922 r. (po Dolinie Neandertal, a wraz z Pustacią Lüneburską). W 1958 r. Siedmiogórzu nadano status parku krajobrazowego (jako pierwszemu w Nadrenii Północnej-Westfalii). W 2007 r. granice parku powiększono do 112 km², rozdzielając jego granice od granic rezerwatu przyrody obejmującego 48 km². W jego granicach znajduje się obecnie 5,24 km² lasu zarządzanego przez VVS. W latach 2007–2009 podjęto nieudaną próbę powołania parku narodowego.
Z pasmem górskim związane są podania i legendy, w tym „Pieśń Nibelungów”, który miał duży wpływ na niemieckich romantyków i wpłynął na kształtowanie się współczesnej tożsamości etnicznej narodu niemieckiego.
Turystyka.
Siedmiogórze jest popularnym celem turystycznym. W jego granicach wytyczono 200 km szlaków turystycznych, w tym część trasy długodystansowego szlaku reńskiego ("Rheinsteig"). Dla turystów przygotowano też 17 parkingów i 28 miejsc odpoczynku oraz liczne ławki. Z wielu szczytów rozciągają się malownicze widoki na Przełom Renu.
Najważniejsze atrakcje turystyczne:

</doc>
<doc id="3221850" url="https://pl.wikipedia.org/wiki?curid=3221850" title="Cheesecake">
Cheesecake

Cheesecake – singel białoruskiego zespołu Jurija „Teo” Wasczuka, napisany przez niego samego we współpracy z Dzmitrijem Nowikiem, wydany w 2014 roku.
Historia utworu.
Nagrywanie.
Utwór został skomponowany pod koniec 2013 roku przez Jurija „Teo” Wasczuka, słowa piosenki napisał Dzmitrij Nowik. Po finale krajowych eliminacji eurowizyjnych "EuroFest", który odbył się 10 stycznia 2014 roku, Europejskiej Unii Nadawców (główny organizator Konkursu Piosenki Eurowizji) zwrócił uwagę na nieregulaminowe słowa piosenki, które zawierały lokowanie produktu – nazwę serwisu internetowego "Google Maps". Frazę zastąpiono słowami "all the maps".
W lutym Teo wystąpił gościnnie w programie "Naperad u minulae", w którym zaprezentowana została nowa wersja singla, nagrana w towarzystwie żeńskiego zespołu śpiewaczego Pawaliaki.
Teledysk.
W grudniu 2013 roku premierę miał oficjalny teledysk, którego reżyserem został Jurij Dobrow. W klipie gościnnie wystąpiła modelka Aya-Sofiya Richmond
Wykonania na żywo: "EuroFest", Konkurs Piosenki Eurowizji.
W styczniu 2014 roku utwór wygrał krajowe eliminacje eurowizyjne "EuroFest", dzięki czemu reprezentował Białoruś podczas 59. Konkursu Piosenki Eurowizji. 8 maja wokalista zaprezentował swój utwór w drugim półfinale konkursu i zakwalifikował się do sobotniej rundy finałowej z piątego miejsca. W finale wystąpił jako drugi w kolejności i zajął ostatecznie 16. miejsce, zdobywając łącznie 43 punkty, w tym maksymalną notę 12 punktów od Rosji.
Lista utworów.
Digital download

</doc>
<doc id="3221852" url="https://pl.wikipedia.org/wiki?curid=3221852" title="Min önskejul">
Min önskejul

Min önskejul – drugi album studyjny szwedzkiej piosenkarki Sanny Nielsen, wydany w 1997 roku przez wytwórnię Gazell Music.
Płyta składa się z kompozycji o charakterze świątecznym, w tym zarówno z autorskich nagrań jak i coverów popularnych świątecznych utworów. 19 listopada 2001 ukazała się reedycja wydawnictwa.
Album promował singel „Där bor en sång”.
Lista utworów.
Standardowa (1997).
Opracowano na podstawie materiałów źródłowych.
Całkowita długość: 40:09
Reedycja (2001).
Opracowano na podstawie materiałów źródłowych.
Całkowita długość: 50:47

</doc>
<doc id="3221854" url="https://pl.wikipedia.org/wiki?curid=3221854" title="Borja Vivas">
Borja Vivas

Borja Vivas Jiménez (ur. 26 maja 1984 w Maladze) – hiszpański lekkoatleta, kulomiot.
Osiągnięcia.
W 2012 Vivas reprezentował Hiszpanię na igrzyskach olimpijskich w Londynie, podczas których zajął 30. miejsce w eliminacjach i nie awansował do finału. Cztery lata później, podczas igrzysk w Rio de Janeiro zajął 14. miejsce w eliminacjach i ponownie nie awansował do finału.

</doc>
<doc id="3221855" url="https://pl.wikipedia.org/wiki?curid=3221855" title="Kapral (Beskid Mały)">
Kapral (Beskid Mały)

Kapral – szczyt w północno-wschodniej części Beskidu Małego. Znajduje się w bocznym grzbiecie odbiegającym na północ, do doliny Ponikiewki od wierzchołka 663 m w północno-wschodnim grzbiecie Gronia Jana Pawła II. Administracyjnie należy do miejscowości Ponikiew. Tak rozumiany jest szczyt Kaprala według mapy Compassu z 2016 r. i przewodnika "Beskid Mały". Według tych źródeł Kapral to mało wybitne wzniesienie w grzbiecie, który oddziela dolinkę potoku Brejna od dolinki niewielkiego, bezimiennego i w górnej części zwykle suchego potoku – obydwa są dopływami Ponikiewki. Mapa Compass podaje wysokość Kaprala jako 611 m. 
Zdaniem okolicznych mieszkańców, portalu Beskid Mały, Geoportalu i mapy Beskid Mały Compass z 2017 jest jednak inaczej – Kapral 511 m to załamanie bocznego grzbietu odbiegającego od wierzchołka 550 m ku dolinie Ponikiewki, ok. 1200 m na północny wschód od szczytu zwanego Główniak (Żarek). Jego zachodnie stoki opadają do bezimiennej dolinki a wschodnie na pobliskie pola uprawne należące do wsi Ponikiew.
Nazwa Kapral jest unikatowa – według Geoportalu są tylko trzy takie nazwy w Polsce i wszystkie związane są z tą częścią Beskidu Małego; szczyt Kapral w Ponikwi, wąwóz Kapral w Kozińcu i część lasu na grzbiecie Kaprala. Jest to nazwa pochodzenia ludowego i pochodzi od tego, że w rejonie tego szczytu stale urządzało swoje ćwiczenia wojsko austriackie stacjonujące w Wadowicach, a 12 pułk piechoty miał tam strzelnicę, w której odbywało się ostre strzelanie.

</doc>
<doc id="3221857" url="https://pl.wikipedia.org/wiki?curid=3221857" title="Mistrzostwa Europy w Lekkoatletyce 2014 – bieg na 3000 m z przeszkodami kobiet">
Mistrzostwa Europy w Lekkoatletyce 2014 – bieg na 3000 m z przeszkodami kobiet

Bieg na 3000 metrów z przeszkodami kobiet – jedna z konkurencji biegowych rozgrywanych podczas lekkoatletycznych mistrzostw Europy w Zurychu.
Tytułu mistrzowskiego z poprzednich mistrzostw nie broniła Turczynka Gülcan Mingir.
Rekordy.
Tabela prezentuje rekord świata, rekord Europy, najlepsze osiągnięcie na Starym Kontynencie, a także najlepszy rezultat na świecie w sezonie 2014 przed rozpoczęciem mistrzostw.
Listy europejskie.
Tabela przedstawia 10 najlepszych wyników uzyskanych w sezonie 2014 przez europejskich lekkoatletów przed rozpoczęciem mistrzostw.

</doc>
<doc id="3221859" url="https://pl.wikipedia.org/wiki?curid=3221859" title="Odpytywanie">
Odpytywanie

Odpytywanie (ang. polling) – ciągłe lub okresowe sprawdzanie stanu rejestrów kontrolnych urządzenia peryferyjnego przez procesor.
Protokół komunikacji między procesorem i urządzeniem musi obejmować zagadnienie koordynacji ich współpracy. Z reguły procesor i urządzenie (np. DMA – Direct Memory Access, timer, interfejs wejścia/wyjścia, inny procesor) działają równolegle i niezależnie. Dlatego co pewien czas konieczna jest synchronizacja pracy tych urządzeń, np. czy moduł DMA skończył transmisję, czy minął zadany czas w module timera, czy moduł we/wy odebrał jakąś daną. Aby to zrobić procesor może użyć przerwania (zalecana metoda) albo też ciągle (lub okresowo) sprawdzać stan urządzenia (odpytywać) poprzez odczytywanie stanu rejestrów kontrolnych danego urządzenia. Niestety aktywne czekanie, inaczej odpytywanie, oznacza tak naprawdę, że procesor nie robi nic sensownego czekając na inne urządzenia. Taka metoda jest akceptowalna w wypadku bardzo szybkich urządzeń. Jeśli jednak miałoby to trwać dłużej (np. czekanie na naciśnięcie klawisza), to z pewnością warto, żeby procesor zajął się czymś innym. Dlatego dużo lepszą i częściej stosowaną metodą są przerwania (ang. interrupt). Odpytywanie jest jednak łatwiejsze w implementacji, dlatego jest bardzo częstym rozwiązaniem używanym przez początkujących programistów. Dodatkową zaletą ciągłego odpytywania jest szybsza reakcja procesora na zmiany w urządzeniu (brak procedury obsługi przerwania i sprawdzania, które urządzenie wystawiło przerwanie), dlatego w niektórych przypadkach kiedy czas obsługi przerwania jest krytyczny lub urządzenie bardzo często potrzebuje obsługi przez procesor (np. co 100 taktów zegara) ciągle używa się odpytywania. W przypadku okresowego odpytywania (czyli procesor wykonuje inne czynności i tylko co jakiś czas sprawdza stan urządzeń peryferyjnych) czas reakcji procesora na zmianę stanu urządzenia jest z reguły wolniejszy niż w przypadku przerwań.

</doc>
<doc id="3221860" url="https://pl.wikipedia.org/wiki?curid=3221860" title="Kampania przeciwko Państwu Islamskiemu">
Kampania przeciwko Państwu Islamskiemu



</doc>
<doc id="3221862" url="https://pl.wikipedia.org/wiki?curid=3221862" title="PFTA">
PFTA

PFTA – zwyczajowa nazwa Stowarzyszenia powołanego do życia pod koniec 2003 roku w celu popularyzacji pneumatycznego strzelectwa terenowego w Polsce.
Historia.
Obecnie Stowarzyszenie działa pod nazwą: Ogólnopolskie Stowarzyszenie Pneumatycznego Strzelectwa Terenowego "PFTA". Historia Stowarzyszenia sięga 2002 roku. Pierwsza próba jego oficjalnej rejestracji odbyła się pod koniec 2003 roku w Bydgoszczy. Niestety błędy formalne powielane przez kolejne Zarządy sprawiły, że pełna rejestracja w ewidencji stowarzyszeń (dokładniej: stowarzyszeń kultury fizycznej nieprowadzących działalności gospodarczej Urzędu m. st. Warszawy) nastąpiła dopiero 30 maja 2012 roku.
W 2004 roku PFTA zostało przyjęte do struktur międzynarodowej federacji World Field Target Federation (WFTF), która zrzesza obecnie ponad 30 organizacji narodowych z całego świata. PFTA jest także członkiem World Hunter Field Target Association (WHFTA) oraz European Field Target Federation (EFTF), którego jest także jednym z założycieli.
W sierpniu 2006 roku Polska była organizatorem Mistrzostw Świata Field Target, gdzie jej reprezentanci po raz drugi w swojej historii zajęli drużynowo III miejsce.
W sierpniu 2012 roku Polska była organizatorem Mistrzostw Europy Hunter Field Target, gdzie jej reprezentacji zdobyli tytuł drużynowych Mistrzów Europy HFT.
W sierpniu 2018 roku Polska po raz drugi była organizatorem Mistrzostw Świata Field Target.
W czerwcu 2019 roku była organizatorem Mistrzostw świata w strzelectwie pneumatycznym, gdzie polska drużyna zajęła I miejsce.
Cele i środki działania.
Celem Stowarzyszenia jest działalność w zakresie kultury fizycznej i sportu ukierunkowana na rzecz popularyzacji pneumatycznego strzelectwa terenowego w RP, w tym:
Stowarzyszenie realizuje swoje cele poprzez:
Puchar PFTA.
Stowarzyszenie na bazie przepisów międzynarodowych opracowało regulaminy konkurencji strzelectwa terenowego, które są stale aktualizowane oraz na bazie których jest rozgrywany ogólnopolski cykl pucharowy zarządzany przez Stowarzyszenie (za jego poszczególne eliminacje odpowiedzialne są tzw. regiony współpracujące ze sobą w ramach Stowarzyszenia), który pozwala na wyłonienie reprezentacji narodowej na MŚ i ME w konkurencjach FT i HFT.
Puchar PFTA jest rozgrywany nieprzerwanie od 2006 roku i skupia wokół siebie strzelców z całego kraju uprawiających Field Target oraz Hunter Field Target. Od roku 2012 organizowany jest także cykl pucharowy w konkurencji Silhouette (pistolet i karabin), a od 2013 w konkurencji nHFT (nocna odmiana Hunter Field Target).
PFTA jest także patronem Międzynarodowych Mistrzostw Polski w pneumatycznym strzelectwie terenowym, które odbywają się nieprzerwanie od 2007 roku.

</doc>
<doc id="3221874" url="https://pl.wikipedia.org/wiki?curid=3221874" title="La Mort aux Juifs">
La Mort aux Juifs

La Mort aux Juifs – miejscowość (), we Francji, w regionie Centralnym, w departamencie Loiret. Nazwa osady oznacza według Centrum Szymona Wiesenthala „Śmierć Żydom”; tygodnik Marianne tłumaczy ją zaś jako „Śmierć Żydów” ze względu m.in. na obecność rodzajnika "La".
W sierpniu 2014 roku, Centrum Szymona Wiesenthala złożyło do rządu Francji petycję o zmianę nazwy miejscowości. Podobna prośba została odrzucona 20 lat wcześniej. Odmowę argumentowano względami historycznymi: nazwę miejscowości nadano w czasach średniowiecznych.

</doc>
<doc id="3221884" url="https://pl.wikipedia.org/wiki?curid=3221884" title="Fielmann">
Fielmann

Fielmann AG – niemieckie przedsiębiorstwo branży optycznej, koncentrujące się na detalicznej sprzedaży okularów. Zewnętrzna sprzedaż w 900 filiach w 16 krajach w Europie (wliczając także franczyzę i inne). Sprzedaż sięgnęła €1.35 mld i 7.3 milionów okularów w 2013. Akcje spółki Fielmann wchodzą w skład niemieckiego indeksu MDAX oraz w regionalnego, północnoniemieckiego indeksu HASPAX. Dzięki 578 sklepom na terenie Niemiec, Fielmann posiada 51% udziału w rynku oraz 20% udział w sprzedaży. Firma jest uznawana za lidera branży w Niemczech i największą sieć salonów optycznych w Europie.
Günther Fielmann jest założycielem, głównym udziałowcem i dyrektorem zarządzającym Fielmann AG.
Historia.
W 1972 Günther Fielmann założył salon optyczny w Cuxhaven. Odnalazł lukę w rynku dla konsumentów korzystających z obowiązkowego ubezpieczenia zdrowotnego, którzy mieli wówczas bardzo ograniczony wybór oprawek. W tym czasie istniało zaledwie sześć plastikowych modeli dla dorosłych oraz dwa dla dzieci.
W 1981 Fielmann podpisał kontrakt z firmą ubezpieczeniową AOK w Esens i zaprojektował 90 modeli oprawek z plastiku oraz metalu w 640 wariantach. To był koniec ery jednolitych okularów opłacanych przez ubezpieczenia zdrowotne w Niemczech. W 1984 Fielmann rozpoczął kampanię reklamową pod hasłem „Mein Papi hat keinen Pfennig dazu bezahlt! (Mój tatuś nie musiał zapłacić ani grosza!)”. Od 1987 do 1990 Fielmann rozszerzył swoje udziały w rynku ilościowym z 11% do 16% i w tym czasie posiadał 3% wszystkich sklepów optycznych w Niemczech.
Fielmann jest notowany na giełdzie od 1994 roku. W tym samym roku firma z 294 filiami oraz 4,986 pracownikami zanotowała obroty w wysokości 868 milionów marek i zysk przed opodatkowaniem w wysokości 80.5 milionów marek. W 1995 Fielmann przejął Pro-Optik AG z Bazylei wraz z jego 6 szwajcarskimi filiami. Sklep Fielmann przy Bahnhoffstrasse w Zurychu osiągnął roczny zysk w wysokości €16 mln. Posiadając 4% z wszystkich niemieckich sklepów optycznych, Fielmann powiększył swój udział w rynku z 32% do 38% od 1995 do 1998. W 1999 przygotował się do wejścia do Austrii i do 2007 roku zostały otwarte tam 24 filie.
W 2001 została utworzona organizacja non-profit Fielmann-Akademie, która kupiła Zamek Plön od rządu kraju związkowego Szlezwik-Holsztyn w 2002 i otworzyła centrum treningowe dla optyków. Od rocznika 2005/2006 są tam oferowane tytuły licencjackie i magisterskie w zakresie okulistyki przy współpracy z Fachhochschule w Lubece. Po kilku latach remontów zamek został ponownie otwarty do zwiedzania w 2006 roku.
W 2002 duże centrum produkcyjne i logistyczne zostało otwarte w Rathenow (Brandenburgia), gdzie rocznie wysyłane jest pięć milionów oprawek okularów.
Po anulowaniu produktów optycznych z katalogu świadczeń niemieckiego obowiązkowego ubezpieczenia zdrowotnego, Fielmann razem z firmą ubezpieczeniową HanseMerkur wypracował nowe rozwiązanie.
W czerwcu 2007 Fielmann utworzył dwie filie w Luksemburgu i aktualnie jest obecny w sześciu europejskich krajach.
6 stycznia 2009 akcje Fielmann zaczęły być notowane w MDAX (uprzednio w SDAX).
W 2013 dochody wzrosły o 4.7% do € 1.35 mld. Zysk przed opodatkowaniem wzrósł o 10.2% do €199.1 mln, przychód wzrósł o 9.5% do €142 milionów.
Do 31 grudnia 2013 Fielmann posiadał 679 filii, zatrudniał 16,158 pracowników z których 2,874 było w trakcie szkolenia. Z udziałem 5% ze wszystkich niemieckich sklepów optycznych, Fielmann szkoli 38% wszystkich praktykantów-optyków w Niemczech.
Produkty.
Jako producent, pośrednik i usługodawca, Fielmann pokrywa całą sieć dostaw okulistyki. W ofercie poza okularami korekcyjnymi, przeciwsłonecznymi oraz soczewkami kontaktowymi są także aparaty słuchowe.
Inne aktywności.
Co roku Fielmann sadzi drzewa w liczbie równej ilości zatrudnionych pracowników. W 2009 kanclerz Angela Merkel, premier landu Peter Harry Carstensen i Günther Fielmann zasadzili milionowe drzewo w Büdelsdorfie. Fielmann jest także zaangażowany w ochronę środowiska, ochronę zabytków oraz rolnictwo ekologiczne. Sam Günther Fielmann posiada ekologiczne uprawy, ponadto wspiera szkoły, gminy, domy opieki oraz promuje sport wśród młodzieży. W roku 2022 Fielmann Sp. z o. o. przystąpiła również do tradycji sadzenia drzew. Pierwsze pamiątkowe a zarazem symboliczne drzewo zostało posadzone w dniu 10.06.2022 na terenie Uniwersytetu Opolskiego. Firma Fielmann podjęła również strategiczną współpracę naukową z tymże uniwersytetem . W ramach CSR firma Fielmann zaangażowana jest również w szereg projektów na rzecz edukacji młodzieży na kierunkach optyki okularowej i optometrii. Wspólnie z Uniwersytetem Opolskim organizuje Ogólnopolskie Igrzyska Optyczne. Jest to konkurs ogólnopolski dla wszystkich uczniów szkół średnich maturalnych pod patronatem honorowym Ministra Edukacji i Nauki RP. Firma Fielmann organizuje również projekty popularnonaukowe, wśród nich znajduje się Strefa OPT. Jest to wirtualna przestrzeń, a zarazem cykl spotkań na żywo na Uniwersytecie Opolskim ludzi zainteresowanych światem optyki, optometrii, technologii okulistycznej, okulistyki, tyflopedagogiki i psychologii poznawczej.

</doc>
<doc id="3221903" url="https://pl.wikipedia.org/wiki?curid=3221903" title="Horyzont (film 1932)">
Horyzont (film 1932)

Horyzont (ros. Горизонт, "Gorizont") – radziecki film dramatyczny z 1932 roku w reżyserii Lwa Kuleszowa.
Fabuła.
Film opowiada o losie żydowskiego emigranta zafascynowanego Ameryką. Po spędzeniu kilku lat w USA całkowicie zmienił zdanie na temat Ameryki. Po kilku latach wrócił do sowieckiej Rosji, jako amerykański żołnierz. Podczas wojny domowej spowodowanej rewolucją bolszewicką przechodzi na stronę sowiecką. Po zakończeniu wojny zostaje maszynistą parowozu.

</doc>
<doc id="3221936" url="https://pl.wikipedia.org/wiki?curid=3221936" title="Avro 547">
Avro 547

Avro 547 – brytyjski samolot pasażerski zbudowany w 1920 roku w liczbie dwóch egzemplarzy. Stanowił jednosilnikowy trójpłat przewożący czterech pasażerów. 
Historia.
W roku 1920 w brytyjskiej wytwórni lotniczej A.V.Roe and Company Limited opracowano a następnie zbudowano samolot pasażerski w układzie trójpłata. Samolot był przystosowany do przewozu czterech pasażerów. Samolot oblatany został w lutym 1920 roku. Pierwszy prototyp otrzymał oznaczenie Avro 547 i był wyposażony w silnik Beardmore o mocy 160 KM. Następnie zbudowano drugi prototyp oznaczony jako Avro 547A, w którym zastosowano inny silnik Siddeley Puma o mocy 240 KM; zmiana silnika spowodowała zmianę jego ciężaru i różnice w osiągach. 
Samolot ten nie spotkał się z zainteresowania linii lotniczych, w związku z tym zrezygnowano z rozpoczęcia jego produkcji seryjnej, po zbudowaniu tylko dwóch prototypów.
Użycie w lotnictwie.
Samolot Avro 547 – pierwszy prototyp, został poddany badaniom, a następnie sprzedany został australijskiej linii lotniczej Qantas, gdzie był używany do lotów pasażerskich w latach 1922 – 1925. 
Natomiast Avro 547A – drugi prototyp – również sprzedany linii Qantas, w dniu 6 maja 1921 roku uległ katastrofie w czasie lotu próbnego.
Opis konstrukcji.
Samolot był trójpłatem o konstrukcji mieszanej, kadłub drewniany, skrzydła wykonane z rur stalowych, kryty płótnem.
Samolot był wyposażony w silnik rzędowy, chłodzone cieczą. 
Podwozie klasyczne stałe z płozą ogonową.

</doc>
<doc id="3221953" url="https://pl.wikipedia.org/wiki?curid=3221953" title="Dwa-Buldi-dwa">
Dwa-Buldi-dwa

Dwa-Buldi-dwa / Dwóch Buldi (ros. Два-Бульди-два) – radziecki film dramatyczny z 1929 roku w reżyserii Lwa Kuleszowa i Niny Agadżanowej. W filmie tym Lew Kuleszow sięgnął do tematyki czasów wojny domowej. Obraz z życia cyrkowców.

</doc>
<doc id="3221955" url="https://pl.wikipedia.org/wiki?curid=3221955" title="Wyłom (film 1929)">
Wyłom (film 1929)



</doc>
<doc id="3221956" url="https://pl.wikipedia.org/wiki?curid=3221956" title="Oksana Rawiłowa">
Oksana Rawiłowa

Oksana Ismaiłowna Rawiłowa (ros. Оксана Исмаиловна Равилова; ur. 20 maja 1967 w Irkucku) – rosyjska łyżwiarka szybka reprezentująca też ZSRR i WNP, dwukrotna medalistka mistrzostw świata.
Kariera.
Pierwszy sukces w karierze Oksana Rawiłowa osiągnęła w 1993 roku, kiedy wywalczyła brązowy medal podczas sprinterskich mistrzostw świata w Ikaho. W zawodach tych wyprzedziły ją jedynie Chinka Ye Qiaobo oraz Bonnie Blair z USA. W tej samej konkurencji była ponadto druga na rozgrywanych dwa lata później sprinterskich mistrzostwach świata w Milwaukee. Rozdzieliła tam na podium Bonnie Blair i Niemkę Franziskę Schenk. Była też między innymi czwarta na rozgrywanych w 1996 roku mistrzostwach świata w Heerenveen, gdzie walkę o medal przegrała z Franziską Schenk. Wielokrotnie stawała na podium zawodów Pucharu Świata, odnosząc przy tym dwa zwycięstwa: 6 i 7 stycznia 1996 roku w Medeo zwyciężała w biegach na 1000 m. Najlepsze wyniki osiągnęła w sezonie 1994/1995, kiedy była piąta w klasyfikacji końcowej 500 m. W 1992 roku wzięła udział w igrzyskach olimpijskich w Albertville, zajmując piętnaste miejsce w biegu na 1000 m i szesnaste na dwukrotnie krótszym dystansie. Na rozgrywanych dwa lata później igrzyskach w Lillehammer jej najlepszym wynikiem było dziewiąte miejsce na dystansie 1000 m. Brała także udział w igrzyskach olimpijskich w Nagano w 1998 roku, gdzie w swoim jedynym starcie, biegu na 500 m, zajęła 21. pozycję. W 2002 roku zakończyła karierę.

</doc>
<doc id="3221957" url="https://pl.wikipedia.org/wiki?curid=3221957" title="Zdzisław Podoski">
Zdzisław Podoski

Zdzisław Podoski (ur. 24 sierpnia 1921 w Starachowicach, zm. 26 maja 2020) – polski architekt.
Życiorys.
W 1948 ukończył studia na Wydziale Architektury Szkoły Inżynierskiej w Poznaniu, a w 1966 na takim samym wydziale na Politechnice Wrocławskiej. Od 1948 pracował w "Miastoprojekcie" w Poznaniu.
Dzieła.
Dzieła:

</doc>
<doc id="3221959" url="https://pl.wikipedia.org/wiki?curid=3221959" title="I Batalion Saperów im. Tadeusza Kościuszki">
I Batalion Saperów im. Tadeusza Kościuszki

 I Batalion Saperów im. Tadeusza Kościuszki (I bsap) – pododdział saperów Wojska Polskiego II RP.
Historia batalionu.
11 listopada 1918 roku w Warszawie podpułkownik Jan Skoryna otrzymał rozkaz sformowania 1 pułku inżynieryjnego. Jednostka została zorganizowana w koszarach na Mokotowie. 
12 listopada spośród studentów Politechniki Warszawskiej została utworzona 1 kompania pod dowództwem porucznika Stefana Grzegorza Ruegera. 8 czerwca 1919 roku 1 kompania pod dowództwem porucznika Emila Strumińskiego wyruszyła na front litewsko-białoruski, gdzie weszła w skład 1 Dywizji Piechoty Legionów, generała podporucznika Edwarda Śmigły-Rydza. W składzie 1 DP Leg. wzięła udział w bitwie pod Dyneburgiem. W dniach 22-28 maja 1920 roku 1 kompania została przetransportowana z Łotwy do Kijowa i wzięła udział w wyprawie kijowskiej. W czerwcu 1920 roku w Korosteniu w składzie 1 DP Leg. został zorganizowany I batalion saperów. Dowódcą batalionu został porucznik Emil Strumiński, a dowództwo 1 kompanii objął porucznik Mieczysław Szleszyński. W sierpniu 1920 roku kompania wzięła udział w Bitwie Warszawskiej, a we wrześniu w bitwie nad Niemnem. 24 października 1920 roku batalion przybył do Grodna.
Żołnierze batalionu.
Dowódcy batalionu:
Oficerowie:
Szeregowi:

</doc>
<doc id="3221960" url="https://pl.wikipedia.org/wiki?curid=3221960" title="Rosenberg (herb szlachecki)">
Rosenberg (herb szlachecki)



</doc>
<doc id="3221961" url="https://pl.wikipedia.org/wiki?curid=3221961" title="Jerzy Kruppé">
Jerzy Kruppé

Jerzy Józef Kruppé ps. „Czajka” (ur. 9 listopada 1931 w Warszawie, zm. 9 lutego 2022 tamże) – powstaniec warszawski w szeregach Armii Krajowej, po wojnie archeolog i historyk. Profesor Uniwersytetu Warszawskiego, specjalizujący się w archeologii i kulturze materialnej późnego średniowiecza i czasów nowożytnych oraz archeologii średniowiecznej Polski. Kanclerz pierwszej kadencji kapituły Orderu Krzyża Niepodległości.
Życiorys.
Urodził się w rodzinie Andrzeja i Wandy Kruppé z domu Piechowicz. Mając trzynaście lat wziął udział w walkach podczas powstania warszawskiego, był łącznikiem w ramach Zgrupowania AK Sienkiewicz (Grupa AK Północ), Batalionu Łukasińskiego oraz Zgrupowania AK Kuba-Sosna. Po upadku powstania opuścił miasto wraz z ludnością cywilną osadzaną przez Niemców w obozie przejściowym Dulag 121 w Pruszkowie, skąd udało mu się zbiec. Powrócił do stolicy w styczniu 1945. Ponownie zaangażował się w konspirację i musiał uciekać przed aresztowaniem przez sowieckie służby bezpieczeństwa.
Ukończył Liceum im. Adama Mickiewicza na warszawskiej Pradze (matura w 1951) oraz studia na Wydziale Historycznym UW (tytuł magistra w 1955 z archeologii późnośredniowiecznej), po czym rozpoczął pracę w Instytucie Historii i Kultury Materialnej PAN, który później został przekształcony w Instytut Archeologii i Etnologii. Stopień naukowy doktora uzyskał w 1965, a habilitował się w 1980. Od 1979 był również profesorem na macierzystym wydziale w Instytucie Archeologii, gdzie wykładał do śmierci.
W 1994 za zasługi w pracy naukowej i dydaktycznej został odznaczony Złotym Krzyżem Zasługi. 28 kwietnia 2000 otrzymał tytuł naukowy profesora nauk humanistycznych, a 15 lutego 2013 Krzyż z Mieczami Orderu Krzyża Niepodległości za wybitne zasługi poniesione w walce z bronią w ręku o suwerenność i niepodległość Państwa Polskiego w latach 1939–1956, po czym został mianowany kanclerzem pierwszej kapituły tego orderu. W 2015 został odznaczony Krzyżem Oficerskim Orderu Odrodzenia Polski, a w 2019 Medalem Stulecia Odzyskanej Niepodległości.
Został redaktorem naczelnym czasopisma naukowego Studia i Materiały z Historii Kultury Materialnej, od 26 marca 2012 był członkiem Rady Naczelnej Światowego Związku Żołnierzy Armii Krajowej. Pochowany na cmentarzu Bródnowskim w Warszawie (kwatera 24C-2-5).

</doc>
<doc id="3221962" url="https://pl.wikipedia.org/wiki?curid=3221962" title="Andrea Nuyt">
Andrea Nuyt

Andrea Nuyt (ur. 10 lipca 1974 w Goudzie) – holenderska łyżwiarka szybka, srebrna medalistka mistrzostw świata.
Kariera.
Największy sukces w karierze Andrea Nuyt osiągnęła w 1996 roku, kiedy wywalczyła srebrny medal podczas sprinterskich mistrzostw świata w Hamar. W zawodach tych rozdzieliła na podium Kanadyjkę Catrionę Le May Doan oraz Anżalikę Kaciuhę z Białorusi. Był to jednak jedyny medal wywalczony przez nią na międzynarodowej imprezie tej rangi. Była też między innymi czwarta w biegu na 1000 m podczas dystansowych mistrzostw świata w Nagano w 2000 roku, gdzie walkę o medal przegrała z Amerykanką Chris Witty. Sześciokrotnie stawała na podium zawodów Pucharu Świata, jednak nigdy nie zwyciężyła. Najlepsze wyniki osiągnęła w sezonie 2001/2002, kiedy była czwarta w klasyfikacji końcowej 500 m. W 1998 roku wzięła udział w igrzyskach olimpijskich w Nagano, zajmując 37. miejsce w biegu na 500 m. Na rozgrywanych cztery lata później igrzyskach w Salt Lake City jej najlepszym wynikiem było czwarte miejsce na 500 m. Tym razem w walce o podium lepsza była Niemka Sabine Völker. Na tych samych igrzyskach była też ósma na dwukrotnie dłuższym dystansie. Sześciokrotnie zdobywała tytuł mistrzyni kraju na dystansach: w latach 1998-2002 wygrywała na 500 m, a w 2001 roku zwyciężyła także na 1000 m. Ponadto w latach 2000 i 2002 była mistrzynią Holandii w sprincie. W 2004 roku zakończyła karierę.
Jej mężem jest holenderski panczenista, Carl Verheijen.

</doc>
<doc id="3221964" url="https://pl.wikipedia.org/wiki?curid=3221964" title="Osiwci (obwód wołyński)">
Osiwci (obwód wołyński)

 
Osiwci (ukr. Осівці; do 1946 roku "Olble Lackie") – wieś na Ukrainie w rejonie koszyrskim obwodu wołyńskiego. W 2001 roku liczyła 1196 mieszkańców.
Historia.
Pod koniec XIX wieku wieś należała do gminy Kamień Koszyrski w powiecie kowelskim.

</doc>
<doc id="3221968" url="https://pl.wikipedia.org/wiki?curid=3221968" title="Avro Andover">
Avro Andover

Avro Andover – brytyjski samolot sanitarny i pasażerski z okresu międzywojennego.
Historia.
Na początku lat 20. lotnictwo brytyjskiej utworzyło linię transportu lotniczego pomiędzy Kairem a Bagdadem, na której używano wycofanych z lotnictwa bombowego samolotów Airco DH.10. W związku z ich zużyciem wystąpiono o nowy samolot przystosowany do transportu pasażerów i ładunków na tej trasie. W związku z tym wytwórnia A.V.Roe and Company Limited zbudowano samolot oznaczony jako model Avro 561, później nazwany Andover. W związku jednak z przekazaniem tej linii do obsługi przez firmę Imperial Airways Ltd. dowództwo lotnictwa brytyjskiego zamówiło tylko 3 samoloty tego typu i zostały one przystosowane do transportu rannych. Kabinę pasażerską przystosowano do przewozu 6 rannych na noszach. 
W 1925 roku lotnictwo brytyjskie zamówiło jeszcze jeden samolot tego typu, przy czym został on przystosowany do przewozu 12 pasażerów, miał on nieznacznie większe wymiary i w związku z tym inne osiągi. Model ten został oznaczony jako Avro 563.
Użycie w lotnictwie.
Samoloty Avro 561 był używany w wojskowym lotnictwie brytyjskim jako samoloty sanitarne. Natomiast samolot Avro 563 początkowo był użytkowany jako samolot pasażerski w liniach Imperial Airways, a w 1927 r. powrócił do lotnictwa wojskowego, gdzie służył jako samolot transportowy do przewozu pasażerów.
Opis konstrukcji.
Samolot był dwupłatem o konstrukcji mieszanej, kadłub drewniany, skrzydła wykonane z rur stalowych, kryty płótnem. Kabina zakryta.
Samolot był wyposażony w silnik rzędowy, chłodzony cieczą. 
Podwozie klasyczne stałe z płozą ogonową.

</doc>
<doc id="3221969" url="https://pl.wikipedia.org/wiki?curid=3221969" title="1 Pułk Inżynieryjny (1918–1920)">
1 Pułk Inżynieryjny (1918–1920)

1 Pułk Inżynieryjny (1 pinż) – oddział saperów Wojska Polskiego II RP.
Historia pułku.
1 Pułk Inżynieryjny został sformowany 11 listopada 1918 roku w Warszawie przez podpułkownika Jana Skorynę. Na jego pierwsze wezwanie stawiła się natychmiast patriotyczna młodzież akademicka Politechniki Warszawskiej, zawsze ofiarna i chętna do służby ojczyźnie. W najgorszych warunkach tworzy się ten zawiązek wojsk saperskich bez koszar, ekwipunku i uzbrojenia, lecz silna wola i patriotyzm wszystko przezwycięża i w ciągu dwóch tygodni w koszarach na Mokotowie stoją już dwa bataliony saperów.
20 listopada z Ostrowi Mazowieckiej do Warszawy przybyła i została włączona w skład pułku 1 kompania saperów 1 Brygady Polskiej Siły Zbrojnej pod dowództwem kapitana Romana Ciborowskiego.
W skład II batalionu wchodzą wszyscy niemal oficerowie i wielu szeregowych z byłego 2 pułku inżynieryjnego II Korpusu Polskiego. Dowódcą batalionu został wyznaczony kapitan Artur Górski, były dowódca 2 pułku inżynieryjnego. Bataliony tworzyły: 4., 5. i 6 kompanie, które organizowały się początkowo w Warszawie. Po reorganizacji w lutym 1919 roku 1. pułku inżynieryjnego i przydzieleniu jego batalionów do poszczególnych okręgów generalnych — II batalion odszedł do okręgu Nr II do Lublina, a następnie do Krasnegostawu i stamtąd na front.
8 czerwca 1919 roku 1 kompania pod dowództwem porucznika Emila Strumińskiego wyruszyła na front litewsko-białoruski, gdzie walczyła w składzie 1 Dywizji Piechoty Legionów.
Żołnierze pułku.
W nawiasach podano daty przyjęcia oficerów do Wojska Polskiego.
Oficerowie:
Oficerowie I Baonu Saperów:

</doc>
<doc id="3221971" url="https://pl.wikipedia.org/wiki?curid=3221971" title="Hrudky">
Hrudky

 
Hrudky (ukr. Грудки; do 1946 roku "Olble Ruskie") – wieś na Ukrainie w rejonie koszyrskim obwodu wołyńskiego. W 2001 roku liczyła 1827 mieszkańców.
Historia.
Pod koniec XIX wieku wieś należała do gminy Kamień Koszyrski w powiecie kowelskim.

</doc>
<doc id="3221974" url="https://pl.wikipedia.org/wiki?curid=3221974" title="Marjam Mirzachani">
Marjam Mirzachani

Marjam Mirzachani, Maryam Mirzakhani (pers. مریم میرزاخانی, ur. 3 maja 1977 w Teheranie, zm. 14 lipca 2017 w USA) – irańska matematyczka. Zajmowała się przestrzenią Teichmüllera, geometrią hiperboliczną, teorią ergodyczną i geometrię symplektyczną. Jako pierwsza kobieta w historii została uhonorowana Medalem Fieldsa.
Życiorys.
Urodzona 3 maja 1977 r. w Teheranie i tam wychowana. Jej ojciec Ahmad był inżynierem elektrykiem. Jako dziecko marzyła, by zostać pisarką. Została przyjęta do szkoły średniej dla wyjątkowo zdolnych uczniów, tam też wykazała swój talent matematyczny. W 1994 r. w wieku 17 lat zdobyła złoty medal na międzynarodowej olimpiadzie matematycznej (była pierwszą dziewczyną w irańskim zespole), w 1995 roku zdobyła złoto, osiągając maksymalną liczbę punktów.
W 1999 roku ukończyła matematykę na Uniwersytecie Technologicznym Szarif w Teheranie. W 2004 roku uzyskała doktorat na Uniwersytecie Harvarda, tam uczyła się od Curtisa T. McMullena. W 2009 (w wieku 31 lat) została profesorką matematyki Uniwersytetu Stanforda. Była także profesorką na Uniwersytecie Princeton i pracowała w Instytucie Matematycznym Claya. W 2010 wygłosiła wykład sekcyjny na Międzynarodowym Kongresie Matematyków.
Jej badania obejmowały przestrzeń Teichmüllera, geometrię hiperboliczną, hipotezę ergodyczną i geometrię symplektyczną. W 2014 roku została uhonorowana Medalem Fieldsa (jako pierwsza kobieta i jedyna Iranka w historii) za wkład w badania dynamiki i geometrii powierzchni Riemanna oraz przestrzeni moduli na tych powierzchniach.
Miała liczbę Erdősa równą 3.
W 2013 roku wykryto u niej raka piersi. W 2016 rak rozprzestrzenił się na kości i wątrobę. W czerwcu 2017 lekarze zdiagnozowali trzeci nawrót choroby. Nowotwór zaatakował tym razem szpik kostny kobiety, a jej stan szybko uległ pogorszeniu. Pomimo umieszczenia na oddziale intensywnej terapii 15 lipca 2017 roku Marjam Mirzachani zmarła w wieku 40 lat w wyniku choroby w szpitalu w Stanford.
Po jej śmierci kondolencje wyraził m.in. prezydent Iranu Hassan Rouhani, który złamał tabu publikując jej zdjęcia bez hidżabu (podobnie uczyniły niektóre gazety). Jej śmierć wznowiła też debatę na temat możliwości nabywania obywatelstwa irańskiego przez dziecko matki-Iranki i ojca-obcokrajowca; wezwano do szybszych prac w tej kwestii ze względu na jej córkę.
2 lutego 2018 roku wysłano satelitę ÑuSat nazwaną Marjam na cześć Mirzachani.
Życie prywatne.
W 2008 roku Mirzakhani poślubiła Jana Vondráka, czeskiego informatyka i matematyka, profesora nadzwyczajnego na Uniwersytecie Stanforda. Miała córkę o imieniu Anahita. Mieszkała w Palo Alto w Kalifornii. W celu rozwiązania problemu rysowała gryzmoły na kartkach. Córka opisywała pracę swojej matki jako „malarstwo”.

</doc>
<doc id="3221976" url="https://pl.wikipedia.org/wiki?curid=3221976" title="Kościół św. Elżbiety w Nowym Sączu">
Kościół św. Elżbiety w Nowym Sączu



</doc>
<doc id="3221977" url="https://pl.wikipedia.org/wiki?curid=3221977" title="Mały Książę (anime)">
Mały Książę (anime)

 – japoński serial anime z 1978 roku. Nawiązuje do utworu o tym samym tytule Antoine de Saint-Exupéryego.
Fabuła.
Mały Książę żyje na Astroidzie B612. Spędza czas na niej czyszcząc trzy małe wulkany, wykorzeniając baoboby oraz troszcząc się o swą piękną przyjaciółkę – Różę. Kiedy czuje się samotny łapie w siatkę na motyle kometę i leci na Ziemię z wizytą.
Wersja polska.
W Polsce był emitowany w latach 90 w pasmie wspólnym TV Regionalnych. Wyemitowano tylko 26 odcinków. Serial został wydany na kasetach VHS i DVD z angielskim dubbingiem i polskim lektorem, którym był Mirosław Utta.
Wersja wydana z polskim lektorem i angielskim dubbingiem.

</doc>
<doc id="3221980" url="https://pl.wikipedia.org/wiki?curid=3221980" title="Historia TGV">
Historia TGV



</doc>
<doc id="3221982" url="https://pl.wikipedia.org/wiki?curid=3221982" title="Mistrzostwa Europy w Lekkoatletyce 2014 – bieg na 3000 m z przeszkodami mężczyzn">
Mistrzostwa Europy w Lekkoatletyce 2014 – bieg na 3000 m z przeszkodami mężczyzn

Bieg na 3000 metrów z przeszkodami mężczyzn – jedna z konkurencji rozegranych podczas lekkoatletycznych mistrzostw Europy w Zurychu.
Tytułu mistrzowskiego z poprzednich mistrzostw bronił Francuz Mahiedine Mekhissi-Benabbad.

</doc>
<doc id="3221983" url="https://pl.wikipedia.org/wiki?curid=3221983" title="Odd Bohlin Borgersen">
Odd Bohlin Borgersen



</doc>
<doc id="3221984" url="https://pl.wikipedia.org/wiki?curid=3221984" title="Olszany (Ukraina)">
Olszany (Ukraina)

 
Olszany (ukr. Ольшани) – wieś na Ukrainie w rejonie kamieńskim obwodu wołyńskiego.
Historia.
Pod koniec XIX w. folwark w gminie Raków, w powiecie mińskim.

</doc>
<doc id="3221988" url="https://pl.wikipedia.org/wiki?curid=3221988" title="Słaby izospin">
Słaby izospin



</doc>
<doc id="3221989" url="https://pl.wikipedia.org/wiki?curid=3221989" title="Silny izospin">
Silny izospin



</doc>
<doc id="3221990" url="https://pl.wikipedia.org/wiki?curid=3221990" title="Ostrówek (rejon kamieński)">
Ostrówek (rejon kamieński)

 
Ostrówek (ukr. Острівок) – wieś na Ukrainie w rejonie kamieńskim obwodu wołyńskiego.
Historia.
Pod koniec XIX w. wieś w gminie Chocieszów, w powiecie kowelskim.

</doc>
<doc id="3221994" url="https://pl.wikipedia.org/wiki?curid=3221994" title="Lekcjonarz 1611">
Lekcjonarz 1611



</doc>
<doc id="3221996" url="https://pl.wikipedia.org/wiki?curid=3221996" title="Pniewno">
Pniewno

 
Pniewno (ukr. Пнівне) – wieś na Ukrainie w rejonie koszyrskim obwodu wołyńskiego.

</doc>
<doc id="3222003" url="https://pl.wikipedia.org/wiki?curid=3222003" title="Wayne Erickson">
Wayne Erickson

Wayne Erickson (ur. 8 marca 1959 w Sydney) – australijski międzynarodowy sędzia i działacz rugby union. Sędziował w Super 12, a także w rozgrywkach reprezentacyjnych, w tym w Pucharze Świata.
Grał w rugby na pozycji , sędziować zaczął będąc nauczycielem w "The Scots College". Był pierwszym na świecie zawodowym arbitrem rugby, a karierę zakończył mając na koncie ponad trzysta seniorskich spotkań. W rozgrywkach Shute Shield poprowadził 140 meczów, w tym cztery finały, otrzymał także kilka wyróżnień stanowego stowarzyszenia sędziowskiego. Pośród jego czterdziestu spotkań Super 12 znajdował się inauguracyjny finał w 1996 roku, a w roku 2000 został uznany za najlepszego arbitra tych rozgrywek. Na arenie międzynarodowej był głównym sędzią w dwudziestu siedmiu testmeczach, w tym w Pucharach Świata w 1995 i 1999.
Po zakończeniu kariery sędziowskiej został zatrudniony przez Australian Rugby Union, by doradzać narodowym reprezentacjom w interpretacji przepisów, z ARU związany był też wcześniej, w latach 1988–1996 był bowiem wysokiej rangi menedżerem. W 2006 dołączył do grona stanowych sędziowskich trenerów, dwa lata później został członkiem komitetu wyznaczającego i oceniającego arbitrów Nowej Południowej Walii. Podobną rolę pełnił następnie w ramach ARU oraz IRB.
W marcu 2008 roku został dyrektorem St Andrew's College Uniwersytetu w Sydney. Wcześniej przez trzy lata pełnił w nim rolę menedżera i sekretarza rady.
Żona Debra, córka Whitney.

</doc>
<doc id="3222005" url="https://pl.wikipedia.org/wiki?curid=3222005" title="Cmentarz wojenny nr 340 - Wola Nieszkowska-Wichras">
Cmentarz wojenny nr 340 - Wola Nieszkowska-Wichras



</doc>
<doc id="3222007" url="https://pl.wikipedia.org/wiki?curid=3222007" title="Podborocze (Ukraina)">
Podborocze (Ukraina)

Podborocze (ukr. Підбороччя) – wieś na Ukrainie w rejonie koszyrskim obwodu wołyńskiego.

</doc>
<doc id="3222009" url="https://pl.wikipedia.org/wiki?curid=3222009" title="Cmentarz wojenny nr 341 - Sobolów-Zonia">
Cmentarz wojenny nr 341 - Sobolów-Zonia



</doc>
<doc id="3222010" url="https://pl.wikipedia.org/wiki?curid=3222010" title="Podcyrie">
Podcyrie

 
Podcyrie (ukr. Підцир'я) – wieś na Ukrainie w rejonie koszyrskim obwodu wołyńskiego.
Historia.
Pod koniec XIX w. wieś w gminie Kamień Koszyrski, w powiecie kowelskim.

</doc>
<doc id="3222013" url="https://pl.wikipedia.org/wiki?curid=3222013" title="Podrzecze (Ukraina)">
Podrzecze (Ukraina)

 
Podrzecze (ukr. Підріччя) – wieś na Ukrainie w rejonie kamieńskim obwodu wołyńskiego.
Historia.
Pod koniec XIX w. wieś w gminie Kamień Koszyrski, w powiecie kowelskim.

</doc>
<doc id="3222014" url="https://pl.wikipedia.org/wiki?curid=3222014" title="Police (obwód wołyński)">
Police (obwód wołyński)

 
Police (ukr. Полиці) – wieś na Ukrainie w rejonie kamieńskim obwodu wołyńskiego.
Historia.
Pod koniec XIX w. wieś w gminie Kamień Koszyrski, w powiecie kowelskim.

</doc>
<doc id="3222015" url="https://pl.wikipedia.org/wiki?curid=3222015" title="Radoszynka">
Radoszynka

 
Radoszynka (ukr. Радошинка) – wieś na Ukrainie w rejonie koszyrskim obwodu wołyńskiego.
Historia.
Pod koniec XIX w. wieś w gminie Soszyczno, w powiecie kowelskim.

</doc>
<doc id="3222016" url="https://pl.wikipedia.org/wiki?curid=3222016" title="Silvertoner">
Silvertoner

Silvertoner – debiutancki album studyjny szwedzkiej piosenkarki Sanny Nielsen, wydany 21 września 1996 przez wytwórnię Gazell Music.
Płyta była notowana na 55. miejscu na oficjalnej szwedzkiej liście sprzedaży. Wydawnictwo promował singel „Till en fågel”.
Lista utworów.
Opracowano na podstawie materiałów źródłowych.
Całkowita długość: 46:48

</doc>
<doc id="3222020" url="https://pl.wikipedia.org/wiki?curid=3222020" title="Aero Portuguesa">
Aero Portuguesa

Aero Portuguesa (AP) – były to pierwsze linie lotnicze w Portugalii, które wykonywały regularne połączenia.
AP istniało od 1934 do 1953 roku, kiedy to zostały przyłączone do TAP Portugal.
AP zostało utworzone z głównym celem, jakim było zapewnienie regularnego połączenia lotniczego między Portugalią, Maroko i Brazylią. Loty z Lizbony do Casablanki i Tanger rozpoczęły się w 1934 roku, a loty między Lizboną i Brazylią rozpoczęły się w roku 1936. Było też planowane utworzenie tras między Lizboną, Madrytem i Paryżem, między portugalskimi koloniami Gwinei i Zielonego Przylądka a między francuskim Kongo i portugalską kolonią Angoli, ale początek II wojny światowej na to nie pozwolił.
Podczas II wojny światowej, AP zyskał znaczenie jako jedyna firma w kraju neutralnym, która uzyskała zezwolenie na loty na terytorium działań wojennych. Dodatkowo AP stało się jedynym przewoźnikiem oferującym loty z Europy do Afryki Północnej. Loty te były używane przez wielu uchodźców z Europy, którzy szukali schronienia w Tangerze. Trasa AP z Lizbony do Casablanki stała się znana na całym świecie z filmu "Casablanca" z Humphrey Bogart i Ingrid Bergman.

</doc>
<doc id="3222023" url="https://pl.wikipedia.org/wiki?curid=3222023" title="Ludomir Skórewicz">
Ludomir Skórewicz

Ludomir Skórewicz (ur. 4 kwietnia 1902 w Baku, zm. 20 lub 21 czerwca 1940 w Palmirach) – polski prawnik, uczestnik walk o granice w latach 1918–1921, starosta grodzki i powiatowy z okresu II Rzeczypospolitej, ofiara zbrodni w Palmirach.
Życiorys.
Był synem Kazimierza Skórewicza i Rafaeli z Rutkowskich. Gdy miał cztery lata, jego rodzina przeprowadziła się z Baku do Warszawy. W latach 1912–1920 pobierał nauki w gimnazjum im. Pawła Chrzanowskiego. W 1912 przystąpił do rodzącego się ruchu skautowego, w późniejszym okresie należał natomiast do 2 Warszawskiej Drużyny Harcerskiej im. Tadeusza Rejtana. W okresie szkolnym związał się również z młodzieżowymi organizacjami niepodległościowymi. W latach 1915–1920 był członkiem Organizacji Młodzieży Narodowej, gdzie pokonując kolejne szczeble w strukturze organizacyjnej doszedł do stanowiska prezesa Zarządu Głównego. Od 1916 roku działał również w szeregach konspiracyjnego PET. W 1917 roku, z powodu udziału w demonstracji urządzonej w proteście przeciw wywiezieniu Józefa Piłsudskiego do Magdeburga, został na krótko uwięziony przez okupacyjne władze niemieckie.
W październiku 1918, w związku z rysującą się klęską państw centralnych, organizował Zbrojne Pogotowie Młodzieży (ZPM). Pełnił funkcję komendanta okręgu warszawskiego ZPM. 10 listopada 1918 wraz z kolegami rozbroił niemiecki garnizon parku samochodowego oraz stajen w Belwederze, przekazując następnie zarekwirowane pojazdy i konie tworzącemu się Wojsku Polskiemu. Po rozbrojeniu wojsk niemieckich w Warszawie organizował drużyny ZPM, pełniące służbę wartowniczą na dworcach kolejowych oraz przy obiektach o znaczeniu strategicznym. Po zdaniu egzaminu maturalnego wstąpił ochotniczo w szeregi Wojska Polskiego (wiosna 1920). Został wówczas przydzielony do Dowództwa Kwatery Naczelnego Wodza. W listopadzie 1920 został zdemobilizowany. Rozpoczął studia na Wydziale Prawa i Administracji Uniwersytetu Warszawskiego, które jednak szybko przerwał, aby wziąć udział w III powstaniu śląskim. W składzie I dywizjonu artylerii Grupy „Północ” uczestniczył m.in. w bitwie o Górę św. Anny. 
Po zakończeniu powstania Skórewicz powrócił na studia. W listopadzie 1924 uzyskał dyplom magistra prawa, a trzy miesiące później został aplikantem Sądu Apelacyjnego w Warszawie. Pokonując kolejne szczeble doszedł do stanowiska podprokuratora warszawskiego Sądu Okręgowego. Około 1930 roku objął funkcję zastępcy naczelnika wydziału bezpieczeństwa publicznego w Komisariacie Rządu na m.st. Warszawę. W lutym 1933 został powołany na stanowisko starosty grodzkiego warszawskiej dzielnicy Praga. W czasie wielkiej powodzi, która dotknęła Warszawę w lipcu 1934, kierował sztabem akcji przeciwpowodziowej. W latach 1935–1936 piastował stanowisko starosty powiatu toruńskiego, pełniąc jednocześnie obowiązki starosty grodzkiego miasta Torunia. W 1937 został przeniesiony na Polesie, gdzie sprawował funkcję starosty powiatu koszyrskiego. Z tej funkcji został zwolniony we wrześniu 1937. Powrócił następnie do Warszawy, gdzie po odbyciu aplikacji został wpisany na listę adwokatów tamtejszego Sądu Apelacyjnego (1938).
Skórewicz należał do grona bliskich współpracowników Adama Skwarczyńskiego. W październiku 1933 wraz z trzema innymi zwolennikami Skwarczyńskiego – Witoldem Ipohorskim-Lenkiewicz, Ludomirem Rubachem i B. Wroną – założył wydawane własnym sumptem pismo „Czerwona Róża”. Skórewicz, występujący pod pseudonimem „Wit Grot”, był autorem większości artykułów wstępnych. Po wydaniu czterech numerów pismo przestało wychodzić (1934); jego wydawanie wznowiono jednak w maju 1938. Do 1 sierpnia 1939 ukazało się trzynaście numerów reaktywowanego czasopisma. Skórewicz – ujawniwszy swój wcześniejszy pseudonim – pisał już wówczas pod własnym nazwiskiem.
Na temat losów Skórewicza w pierwszych miesiącach II wojny światowej nie zachowało się zbyt wiele informacji. 16 kwietnia 1940 został aresztowany przez Gestapo. Był więziony na Pawiaku. 20 lub 21 czerwca 1940 został zamordowany w Palmirach wraz z 357 innymi przedstawicielami polskiej inteligencji, aresztowanymi przez Niemców w ramach Akcji AB. Jego szczątki spoczywają na cmentarzu-mauzoleum w Palmirach.
Był żonaty z Martą Perzyńską. Para nie miała dzieci.

</doc>
<doc id="3222031" url="https://pl.wikipedia.org/wiki?curid=3222031" title="Bloodstone &amp; Diamonds">
Bloodstone &amp; Diamonds

 
Bloodstone &amp; Diamonds – ósmy album studyjny amerykańskiej thrash metalowej grupy Machine Head, który ukazał się w listopadzie 2014 roku. Na płycie znajduje się 12 premierowych utworów. To pierwszy studyjny album, przy tworzeniu którego udział wziął basista Jared MacEachern. Płytę promował wydany 19 kwietnia 2014 roku minialbum "Killers &amp; Kings".

</doc>
<doc id="3222032" url="https://pl.wikipedia.org/wiki?curid=3222032" title="Costa Rica Cola">
Costa Rica Cola

Costa Rica Cola – pierwsza na świecie cola, pochodząca ze Sprawiedliwego Handlu. Jest produkowana przez El Puente GmbH (najstarsza w Niemczech organizacja Sprawiedliwego Handlu, certyfikowany członek Światowej Organizacji Sprawiedliwego Handlu – WFTO) we współpracy z Premium Cola, niemieckim alternatywnym producentem napojów.
Jej najważniejszy ilościowo (poza wodą) składnik – cukier trzcinowy – stanowi 97% składu i pochodzi z Kostaryki, gdzie jest produkowany przez spółdzielnię drobnych rolników Coopecanera, działającą w ramach Sprawiedliwego Handlu.
Receptura jest zasługą francuskiej spółdzielni Kan-AR-B z Bretanii (Francja), zaangażowanej w lokalny rozwój regionalny jako przeciwwagę dla negatywnych skutków globalizacji.
Skład:
El Puente produkuje też żelki o smaku Costa Rica Cola.

</doc>
<doc id="3222036" url="https://pl.wikipedia.org/wiki?curid=3222036" title="Aatif Chahechouhe">
Aatif Chahechouhe

Aatif Chahechouhe (ur. 2 lipca 1986 w Fontenay-aux-Roses) – marokański piłkarz pochodzenia francuskiego, grający na pozycji pomocnika lub napastnika. Zawodnik klubu Fenerbahçe SK.
Kariera.
Chahechouhe zakończył sezon 2013/2014 będąc królem strzelców ligi tureckiej. Trafił 17 bramek i pomógł Sivassporowi zająć piąte miejsce w lidze.

</doc>
<doc id="3222037" url="https://pl.wikipedia.org/wiki?curid=3222037" title="Szkocka Partia Liberalnych Demokratów">
Szkocka Partia Liberalnych Demokratów

Szkocka Partia Liberalnych Demokratów, ang. Scottish Liberal Democrats (SPLD), gael. Libearal Deamocratach na h-Alba – centrolewicowa partia polityczna w Szkocji. Jedna z trzech brytyjskich partii liberalnych obok Walijskiej Partii Liberalnych Demokratów i Partii Liberalnej w Anglii.
SPLD ma 11 z 59 szkockich miejsc w parlamencie brytyjskim i 5 z 129 miejsc w szkockim.

</doc>
<doc id="3222045" url="https://pl.wikipedia.org/wiki?curid=3222045" title="Eduardo Campos">
Eduardo Campos

Eduardo Campos (ur. 10 sierpnia 1965 w Recife, zm. 13 sierpnia 2014 w Santos) – brazylijski ekonomista i polityk.
Życiorys.
Eduardo Campos był synem Any i Maximiana Campos. Ukończył ekonomię na Uniwersytecie Federalnym w Pernambuco, gdzie rozpoczął działalność polityczną jako przewodniczący Rady Naukowej Wydziału Ekonomii w 1985 roku.
W 1990 roku wstąpił do Partii Socjalistycznej (PSB). Jeszcze w tym samym roku został jej liderem. W 1994 roku został wybrany na posła Kongresu, otrzymując 133 000 głosów. Był sekretarzem rządu w 1996 roku, a w 1998 roku został ponownie wybrany do Izby Federalnej. Został dwukrotnie wybrany na gubernatora stanu Pernambuco w 2006 i 2010 roku, a także był kandydatem na prezydenta w nadchodzących wyborach prezydenckich w 2014 roku. Zginął 13 sierpnia 2014 roku w katastrofie lotniczej.

</doc>
<doc id="3222046" url="https://pl.wikipedia.org/wiki?curid=3222046" title="Frank Curtis Lynch">
Frank Curtis Lynch

Frank Curtis Lynch (ur. 27 października 1914 w Benedict, zm. 21 sierpnia 1987 k. Luzonu na wodach Filipin) – amerykański oficer, komandor ("Captain") United States Navy. Służył m.in. w na stanowiskach zastępcy dowódcy okrętu podwodnego USS „Harder” (SS-257) oraz dowódcy „Haddo” (SS-255), a następnie dowódcy niszczyciela USS „Allen M. Sumner” (DD-692).

</doc>
<doc id="3222089" url="https://pl.wikipedia.org/wiki?curid=3222089" title="Marnick Vermijl">
Marnick Vermijl

Marnick Vermijl (ur. 13 stycznia 1992 w Peer) – belgijski piłkarz występujący na pozycji bocznego obrońcy w Thes Sport, jest prawonożny.
Kariera klubowa.
Karierę piłkarską rozpoczął w Bocholter VV. W 2010 trafił do Manchesteru United. 2 lutego 2015 roku przeszedł z Manchesteru United do Sheffield Wednesday, kwota transferu nie została ujawniona.

</doc>
<doc id="3222095" url="https://pl.wikipedia.org/wiki?curid=3222095" title="Miasteczko ruchu drogowego">
Miasteczko ruchu drogowego

Miasteczko ruchu drogowego – wydzielony plac o niewielkiej powierzchni, posiadający jezdnie i skrzyżowania okrężne dla ruchu rowerowego, wyposażony w znaki drogowe, przeznaczony w celu bezpiecznego szkolenia małoletnich kandydatów na posiadaczy karty rowerowej.
Wygląd miasteczka.
Planując budowę miasteczka drogowego, projektanci powinni uwzględnić w projekcie otoczenie miejscowości, w jakiej będzie się ono znajdować. Mianowicie, jeśli w drodze do szkoły przyszłych rowerzystów znajdują się określone skrzyżowania bądź przejazd kolejowo-drogowy, należy je umieścić w planie, jednak ze względu na ograniczoną powierzchnię pod budowę miasteczka budowa przejazdów jest pomijana. Warto też uwzględnić wyjazd z posesji lub drogi gruntowej, aby dzieci mogły samodzielnie uczyć się włączać do ruchu. Głównymi użytkownikami miasteczek są rowerzyści, lecz dobrze jest, aby znajdowały się w nich przejścia dla pieszych, aby młodsze dzieci uczyły się poruszania jako piesi. Droga po miasteczku jest urozmaicona dużą liczbą znaków drogowych, aby oprócz praktycznej nauki jazdy na rowerze przyszli rowerzyści mogli wykorzystywać na nim zdobytą wiedzę praktyczną, jaką jest znajomość tych znaków. Miasteczka rowerowe w celu lepszego wyglądu estetycznego są obsiewane trawą, ustrajane różnymi kwiatami bądź klombami na rondach.
Przyczyny budowania miasteczek.
Główną przyczyną powstawania miasteczek jest praktyczne przygotowanie małoletnich kandydatów do zdania egzaminu na posiadaczy karty rowerowej. Jazda po nich ma ich nauczyć bezpiecznego poruszania się rowerem oraz wykorzystywania wiedzy teoretycznej w rozpoznawaniu i przestrzeganiu znaków drogowych. Poza tym uczy integracji i jazdy z innymi rowerzystami. Mniejsze dzieci zapoznają się z ruchem pieszych, co powoduje, że miasteczka pełnią funkcję edukacyjną. Budowa miasteczek należy do obowiązków samorządów terytorialnych, władz gmin lub miasta. Ścisła współpraca powinna być prowadzona pomiędzy policją a szkołą. Propagowaniu wiedzy mają służyć edukacyjne imprezy związane z bezpieczeństwem rowerzysty bądź przeprowadzenie akcji na rzecz prawidłowego wyposażenia jednośladów.
Wypadki śmiertelne z udziałem dzieci.
Impulsem do budowy miasteczek jest duża liczba wypadków drogowych z udziałem dzieci. Ich częstą przyczyną jest nieodpowiednie zachowanie małoletnich, które samodzielnie poruszając się nagle wybiegają na drogę, przebiegając w niedozwolonym miejscu bądź ulegają chwilowemu roztargnieniu, jakim jest rozmowa z kolegą lub koleżanką.

</doc>
<doc id="3222099" url="https://pl.wikipedia.org/wiki?curid=3222099" title="Zakłady Mechaniczne &quot;Tarnów&quot;">
Zakłady Mechaniczne &quot;Tarnów&quot;



</doc>
<doc id="3222133" url="https://pl.wikipedia.org/wiki?curid=3222133" title="Fiat G50">
Fiat G50



</doc>
<doc id="3222172" url="https://pl.wikipedia.org/wiki?curid=3222172" title="Perth Observatory">
Perth Observatory



</doc>
<doc id="3222196" url="https://pl.wikipedia.org/wiki?curid=3222196" title="Ulice w Krakowie">
Ulice w Krakowie

Ulice Krakowa – drogi krajowe, wojewódzkie, powiatowe, gminne i wewnętrzne, a także place na terenie Krakowa.
Sieć dróg krajowych w 2013 roku mierzyła 38,8 km, wojewódzkich – 25,2 km, a dróg powiatowych – 251,48 km. Długość dróg gminnych wynosiła 785,2 km, a dróg wewnętrznych – 281,9 km.
Historia.
Nieregularność przebiegu współczesnej sieci ulic Starego Miasta jest pokłosiem przebiegu średniowiecznych szlaków handlowych. Najstarsze ich skrzyżowanie znajdowało się początkowo na podgrodziu (Okole), w okolicy dzisiejszego placu św. Marii Magdaleny, później przesunęło się na północ – na plac między kościołami Wszystkich Świętych i Dominikanów, a następnie przed kościół św. Wojciecha. 
Najstarszą i najważniejszą średniowieczną drogą w Krakowie była – istniejąca przynajmniej od IX wieku – tzw. Wysoka Droga. Prowadziła ona z Rusi na Morawy. Wysoka Droga biegła szlakiem obecnych (2014) ul. Kopernika i ul. Mikołajskiej do Małego Rynku, dalej przez ul. Stolarską, plac św. Marii Magdaleny (wówczas był to rynek Okołu) aż do przeprawy na Wiśle pod Wawelem.
W XI wieku główną arterią, która prowadziła również przez podgrodzia, był biegnący z Węgier do Rynku szlak solny; tam rozdzielał się on na dwie drogi: jedna wiodła przez obecną ul. Sławkowską, ul. Długą, ul. Śląską, ul. Łokietka przez Olkusz na Śląsk, druga – przez Prądnik Czerwony i Miechów do Wielkopolski.
W wyniku lokacji Krakowa głównym placem miasta stał się Rynek Główny, stanowiący centrum regularnego układu urbanistycznego charakteryzującego się szachownicowym układem ulic. Układ wówczas ustalony utrzymał się do czasów obecnych (2014). Nazwy nadawano jedynie ulicom prowadzącym do Rynku, pozostałe często nie miały nazwy, lub nosiły nazwy jak "Psia" czy "Kącik".
W XVII wieku zanotowano niższy przyrost liczby ulic, co związane było z utratą gospodarczego znaczenia Krakowa. W kolejnych wiekach miasto zmniejszało swój obszar (było to powodowane licznymi pożarami, najazdami wojsk, powodziami i epidemiami). Po I rozbiorze Polski Austriacy założyli na prawym, południowym brzegu Wisły konkurencyjne (w zamierzeniu) dla Krakowa Podgórze, którego ulice (ul. Kalwaryjska i ul. Limanowskiego) odwzorowywały bieg szlaku solnego.
Osiem lat po pożarze Krakowa, w 1858 roku, nastąpiła reorganizacja podziału administracyjnego miasta i zmieniono nazwy wielu ulic. Wtedy również ustalono porządkową numerację domów.
W 1996 roku było ok. 2000 ulic.
W 2014 roku w delegaturze Krowodrza było 694 ulic, w Nowej Hucie – 535, Podgórzu – 1191, a w Śródmieściu – 483.
W 2017 roku w związku z tzw. ustawą dekomunizacyjną zmieniono nazwy sześciu krakowskich ulic.
Aleje w Krakowie.
Poniżej znajduje się lista alei w Krakowie :
Place w Krakowie.
Poniżej znajduje się lista placów w Krakowie w porządku alfabetycznym:

</doc>
<doc id="3222200" url="https://pl.wikipedia.org/wiki?curid=3222200" title="(3903) Kliment Ochridski">
(3903) Kliment Ochridski



</doc>
<doc id="3222229" url="https://pl.wikipedia.org/wiki?curid=3222229" title="The Best Of...">
The Best Of...



</doc>
<doc id="3222230" url="https://pl.wikipedia.org/wiki?curid=3222230" title="The best of...">
The best of...



</doc>
<doc id="3222241" url="https://pl.wikipedia.org/wiki?curid=3222241" title="Marcin Słupczy">
Marcin Słupczy



</doc>
<doc id="3222283" url="https://pl.wikipedia.org/wiki?curid=3222283" title="Alice Matteucci">
Alice Matteucci

Alice Matteucci (ur. 29 września 1995 w Pescarze) – włoska tenisistka, reprezentantka kraju w rozgrywkach Pucharu Federacji.
W przeciągu kariery zwyciężyła w sześciu singlowych i szesnastu deblowych turniejach rangi ITF. 22 lutego 2016 roku zajmowała najwyższe miejsce w rankingu singlowym WTA Tour – 319. pozycję. Natomiast w deblu jej najwyższą lokatą było 145. miejsce osiągnięte 26 października 2015 roku.
W 2014 roku zadebiutowała w reprezentacji Włoch podczas meczu ćwierćfinałowego Grupy Światowej Pucharu Federacji w deblu, startując w parze z Nastassją Burnett.

</doc>
<doc id="3222285" url="https://pl.wikipedia.org/wiki?curid=3222285" title="Trelnik">
Trelnik

Trelnik ("Nesospingus speculiferus") – gatunek małego ptaka z rodziny trelników (Nesospingidae), której jest jedynym przedstawicielem. Występuje endemicznie na Portoryko. Narażony na wyginięcie.
Taksonomia.
Gatunek odkrył Juan Gundlanch, a opisał po raz pierwszy George Newbold Lawrence w roku 1875. Holotyp pozyskany na Portoryko przekazano do Muzeum Historii Naturalnej w Waszyngtonie. Opis ukazał się na łamach czasopisma „Ibis”. Lawrence umieścił trelnika w rodzaju "Chlorospingus" (trznadle) zaznaczając, że nie jest pewien klasyfikacji, gdyż "C. speculiferus" jest znacznie większy od pozostałych przedstawicieli rodzaju. W 1885 Philip Lutley Sclater umieścił go w nowo utworzonym, monotypowym rodzaju. "Nesospingus" razem z "Chlorospingus", "Spindalis" i "Phaenicophilus" tworzą monofiletyczny klad ptaków, będący taksonem siostrzanym wobec kilku rodzajów lasówek (Parulidae). "N. speculiferus" jest gatunkiem monotypowym.
Barker i współpracownicy (2013, 2015) zasugerowali utworzenie osobnej rodziny dla trelnika; zostało to zaakceptowane przez NACC. Międzynarodowy Komitet Ornitologiczny włączał go do rodziny tanagr (Thraupidae).
Etymologia.
Nazwa rodzajowa: "nēsos" – wyspa (tj. Portoryko); σπιγγος "spingos" – zięba, od σπιζω "spizō" – ćwierkać. Epitet gatunkowy: nowołac. "speculifer" – noszący lustra, od łac. "speculum", "speculi" – lustro, od "specere" – patrzeć na; "-fera" – nosząc, od "ferre" – nosić.
Morfologia.
Długość ciała wynosi 18–20 cm, z czego około 7 cm przypada na ogon, 1,5 cm na dziób. Skrzydło mierzy blisko 9 cm, skok 2,3 cm. Masa ciała mieści się w przedziale 28,7–40 g. Nie występuje dymorfizm płciowy w upierzeniu. U dorosłego wierzch ciała oraz sterówki przybierają barwę brązowooliwkową. U nasady lotek I rzędu znajduje się mała, biała plama. Pokrywy skrzydłowe brązowe, lotki szare z brązowymi krawędziami. Gardło i broda czysto białe; pozostała część spodu brudnobiała, brązowawa. Głowa czarna do linii poniżej oka. Górna szczęka ciemna, szarobrązowa, dolna jasna. Osobniki młodociane wyróżnia większa ilość brązu w upierzeniu i brak białej plamy na skrzydle.
Zasięg występowania.
Trelnik występuje endemicznie na Portoryko. Zasięg występowania szacowany przez BirdLife International wynosi 9,9 tys. km². Środowisko życia stanowią niepoddane działalności człowieka wilgotne górskie lasy, lasy wtórne, zagajniki palmowe, zarośla oraz plantacje kawy.
Zachowanie.
Pożywienie stanowią bezkręgowce – owady (ćmy, gąsienice, chrząszcze, prostoskrzydłe, mrówkowate), pająki, ślimaki i płazy bezogonowe. Prócz tego zjada małe owoce i nasiona (w tym "Cecropia" i arekowców). Zwykle trelnik żeruje w luźnych grupach liczących do 12 osobników. Może przyłączać się do stad wielogatunkowych.
Trelnik odzywa się ostrym i głośnym "czełp" albo "czuk", które może ulec przekształceniu w inne, terkoczące dźwięki, na przykład "czi-czi-czit" lub "cłip cłip". Prócz tego odzywa się krótkim, miękkim świergotem oraz cienkim westchnieniem. Obserwowano ptaki w kąpieli mrówkowej.
Lęgi.
Okres lęgowy trwa od stycznia do sierpnia. Zbadano jedynie kilka gniazd. Gatunek silnie terytorialny. Gniazdo ma kształt kubeczka umieszczonego w splątanych pnączach lub na końcu gałęzi, 2 do 10 metrów nad ziemią. Budulec stanowią liście, korzenie, pnącza i włókna roślinne. W zniesieniu 2–3 kremowe jaja. Poza tym brak danych.
Status i zagrożenia.
Przez IUCN gatunek klasyfikowany jest jako gatunek narażony na wyginięcie (VU, "Vulnerable"); przed 2022 rokiem był klasyfikowany jako najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako dość pospolity. Mimo że trelnik ma mały zasięg występowania, nie wystąpiły zauważalne zmiany w liczebności. BirdLife International uznało trend populacji za spadkowy. Gatunek ten jest podatny na utratę siedlisk. "N. speculiferus" występuje na sześciu obszarach uznanych za ostoje ptaków IBA.

</doc>
<doc id="3222286" url="https://pl.wikipedia.org/wiki?curid=3222286" title="Sezon 2014/2015 w hokeju na lodzie">
Sezon 2014/2015 w hokeju na lodzie

Sezon 2014/2015 w hokeju na lodzie to zestawienie rozgrywek reprezentacyjnych oraz klubowych w tej dyscyplinie sportu. W haśle zostały podane podia zawodów mistrzowskich, ligowych, pucharowych oraz turniejów towarzyskich.
Rozgrywki reprezentacyjne.
Euro Hockey Tour.
Po raz pierwszy w historii rozgrywek zrezygnowano z rozegrania czterech turniejów. Najpierw tradycyjnie odbyły się dwa turnieje Cztery najlepsze drużyny europejskie uczestniczą w czterech turniejach należących do cyklu Euro Hockey Tour: (Karjala Cup i Channel One Cup), zaś w miejsce dwóch pozostałych turniejów wprowadzono serię dwumeczy pomiędzy danymi drużynami. Wszystkie te spotkania liczone będą do klasyfikacji EHT.
Rozgrywki klubowe.
Europejskie puchary.
W 67. edycji Pucharu Tatrzańskiego zwyciężyła drużyna HK Poprad.
Rozgrywki ligowe mężczyzn – pierwszy poziom.
W przypadku niejednorodnego składu państwowego rozgrywek podane zostały flagi pochodzenia krajowego drużyn.
Puchary krajowe.
W 15. edycji Pucharu Białorusi zwyciężyła drużyna Nioman Grodno, która w finale pokonała Junost' Mińsk 5:0.

</doc>
<doc id="3222287" url="https://pl.wikipedia.org/wiki?curid=3222287" title="The Singles Collection (album Maanam)">
The Singles Collection (album Maanam)



</doc>
<doc id="3222288" url="https://pl.wikipedia.org/wiki?curid=3222288" title="The Singles Collection">
The Singles Collection



</doc>
<doc id="3222299" url="https://pl.wikipedia.org/wiki?curid=3222299" title="Colours in the Dark">
Colours in the Dark

Colours in the Dark – czwarty album studyjny fińskiej wokalistki Tarji Turunen. Wydawnictwo ukazało się 23 sierpnia 2013 w Finlandii. Album został zmiksowany przez Tima Palmera w Austin w Teksasie. 17 października 2013 zaczęła się "Colours In The Dark World Tour", trasa promująca album.

</doc>
<doc id="3222302" url="https://pl.wikipedia.org/wiki?curid=3222302" title="Bohaterowie Szipki">
Bohaterowie Szipki

Bohaterowie Szipki (ros. Герои Шипки, "Gieroi Szypki"; buł. Героите на Шипка, "Geroite na Szipka") – radziecko-bułgarski dramat historyczny z 1955 roku w reżyserii Siergieja Wasiljewa. Obraz zdobył nagrodę za najlepszą reżyserię na 8. MFF w Cannes.

</doc>
<doc id="3222303" url="https://pl.wikipedia.org/wiki?curid=3222303" title="Bohdan Danyło">
Bohdan Danyło

Bohdan Danyło (ur. 27 maja 1971 w Giżycku) – duchowny Kościoła katolickiego obrządku bizantyjsko-ukraińskiego, od 2014 ordynariusz eparchii parmeńskiej.
Życiorys.
Ukończył studia filozoficzne w Lublinie, następnie teologię na Catholic University of Washington i 1 października 1996 został wyświęcony na kapłana w eparchii Stamford. Kontynuował studia na Academy of St. Vladimir's Theological Crestwood i Uniwersytecie św. Tomasza z Akwinu w Rzymie. W 2005 objął funkcję rektora greckokatolickiego seminarium duchownego w Stamford. Posługuje się językami: polskim, ukraińskim, rosyjskim i angielskim.
7 sierpnia 2014 otrzymał nominację na eparchę Parmy. Chirotonii udzielił mu 4 listopada 2014 arcybiskup Światosław Szewczuk.

</doc>
<doc id="3222304" url="https://pl.wikipedia.org/wiki?curid=3222304" title="Charles Grant (aktor)">
Charles Grant (aktor)

Charles Grant, właśc. Charles Flohe (ur. 29 listopada 1957 w Winston-Salem, w stanie Karolina Północna, USA) – amerykański aktor.

</doc>
<doc id="3222306" url="https://pl.wikipedia.org/wiki?curid=3222306" title="Protesty w Wenezueli (od 2014)">
Protesty w Wenezueli (od 2014)

Protesty w Wenezueli – antyrządowe protesty, które rozpoczęły się 12 lutego 2014. Były one największymi od czasu, kiedy na stanowisko prezydenta Wenezueli zaprzysiężono Nicolása Maduro.
Demonstracje, które miały miejsce od lutego do maja 2014 roku, miały miejsce w związku z bardzo wysoką inflacją, wysokim stopniem przestępczości w całym kraju oraz lekceważącym nastawieniem do przeciwników politycznych. Na przełomie stycznia i lutego dochodziło do protestów o spokojnym przebiegu. Przełom nastąpił 12 lutego, kiedy miała miejsce ich eskalacja, wtedy tego samego dnia zaczęli ginąć pierwsi protestujący. Podczas starć bardzo często były rzucane kamienie, używane były armatki wodne. W pierwszych kilku tygodniach zamieszek było widać liczne blokady, które składały się m.in.: z mebli. Ich ciągłe stosowanie miało negatywny wpływ na natężenie ruchu w wielu miastach. W czasie zamieszek został zatrzymany jeden z najważniejszych protestujących, czyli lider opozycji Leopoldo Lopez. Już pod koniec lutego, ze względu na wyjątkowo krwawy przebieg starć, rozpoczęto szereg działań, który miał doprowadzić do dialogu między rządem, a demonstrującymi.
Starcia bardzo źle wpływały na stosunki dyplomatyczne pomiędzy Wenezuelą, a USA. Wzajemne oskarżenia w końcu doprowadziły do nałożenia pierwszych sankcji wobec Wenezueli. Panama z kolei wnioskowała do OPA, by ta organizacja podjęła się poważnych rozmów dotyczących kryzysu w Wenezueli. Prezydent Maduro oburzony takimi działaniami zerwał stosunki dyplomatyczne z Panamą. W trakcie zamieszek nasuwano niejednokrotnie takie oskarżenia, w którym Wenezuela dopuściła się łamania praw człowieka, w tym przypadku stosowania tortur wobec protestujących.
Sytuacja w państwie uspokoiła się, kiedy rząd wenezuelski na początku kwietnia oświadczył, że jest gotów przeprowadzić dialog ze zwolennikami opozycji. Do rozmów dochodziło w dniach 10–11 kwietnia i 15 kwietnia 2014 roku.
Tło.
Do protestów przyczyniły się przede wszystkim rosnąca skala przestępczości w kraju oraz rosnące ceny towarów. Demonstracje wybuchły także wskutek wysokiej, bo aż 56-procentowej inflacji oraz doniesień o rzekomym sfałszowaniu wyborów prezydenckich, których zwycięzcą był Maduro. Inflacja była tak wysoka, odkąd Maduro został zaprzysiężony na stanowisko prezydenta kraju. Uczestnicy marszów zarzucali również represje wobec przeciwników politycznych, o czym świadczy udział w protestach lidera opozycji Leopoldo Lopeza. Lider w 2008 roku został wydalony z list wyborczych w wyborach lokalnych w związku z oskarżeniem o korupcję. Z kolei od 2010 do 2014 roku był objęty zakazem pełnienia funkcji publicznych.
Przebieg protestów.
2014.
Na przełomie stycznia i lutego protesty przybierały łagodny charakter. 28 stycznia w stolicy Wenezueli protestowali pracownicy gazet z całego kraju, domagając się w ten sposób od władz wsparcia finansowego. Demonstracje nastąpiły przed Komisją Zarządzającą Dewizami. 1 lutego zostało aresztowanych 7 osób, którzy przebywali w hotelu, by spotkać się z baseballistami z Kuby. Ich aresztowanie stało się pretekstem do demonstracji w dniu 5 lutego. Blisko 200 protestujących, zdaniem władz, zaatakowało autobus przewożący drużynę baseballistów. Wysoki stopień przestępczości w kraju niebezpiecznie przybliżał do eskalacji protestów, o czym świadczyło zastrzelenie 7 lutego niemieckiego turysty na wyspie Margarita. Zabójstwo te potwierdził na portalu społecznościowym Andres Izarra – szef resortu turystyki.
Dramatyczne sceny rozegrały się jednak dopiero 12 lutego, kiedy nocą policja rozpędziła tłumy protestujących, używając gazu łzawiącego oraz armatki wodnej. Siły bezpieczeństwa były obrzucane kamieniami oraz petardami przez uczestników zamieszek. W ich wyniku zginęły co njamniej dwie osoby osoby, a 23 zostało rannych. Tego samego dnia ujęto bądź aresztowano 99 osób.
15 lutego na placu Venezuela Square oraz na placu Bolívar zgromadzili się zwolennicy rządu Maduro. Na tym drugim placu do zwolenników przemówił prezydent Wenezueli, uświadamiając, że wenezuelski rząd nie bierze przykładu z byłego prezydenta Kolumbii Álvaro Uribe, tzn. że rząd nie finansuje członków ruchów faszystowskich. Z kolei przed budynkami sprawiedliwości zebrała się kolejna większa grupa, tym razem ludzi ubranych na biało, która zatrzymała się w ramach uczczenia pamięci ofiar środowych starć. Tego samego dnia niepokojące wydarzenia działy się na autostradzie w stolicy – demonstranci zablokowali fragment drogi w odwecie za zabicie studentów. Blokada pojawiła się, kiedy tysiące zwolenników oraz przeciwników lewicowego rządu rozeszło się do domów. Policja mimo to została poinformowana o incydencie i zaczęła kolejne starcia z demonstrantami. 17 lutego w Carúpano został potrącony samochodem jeden ze studentów biorących udział w protestach. Student zginął, stając się czwartą ofiarą śmiertelną antyrządowych demonstracji.
18 lutego nastąpiły ponownie kolejne większe demonstracje, tym razem z udziałem Leopoldo Lopeza. Organizowano je przeciwko decyzji o areszcie samego lidera opozycji, a w nich brało udział dziesiątki tysięcy osób, ponownie blokując ulice. Policja mimo trzymającego w napięciu przebiegu tych demonstracji zdołała aresztować lidera Lopeza. Zatrzymany lider jeszcze przed aresztem apelował do papieża Franciszka o „przewodzenie Wenezuelą”, wysyłając w tym celu list otwarty. W tym samym dniu udział w protestach brali zwolennicy Partii Socjalistów oraz dziesiątki tysięcy pracowników zatrudnionych w sektorze naftowym.
Ambasador Wenezueli w Hiszpanii Mario Isea oznajmił, że Lopez został aresztowany za zachęcanie demonstrantów do stosowania przemocy. Rząd wenezuelski przyznał zaś, iż aresztowanie Leopoldo Lopeza to posunięcie, które zostało wykonane w celu zapewnienia mu bezpieczeństwa. Mimo aresztu nastąpiła ponowna eskalacja zamieszek, które nastąpiły w Valencii. Doprowadziły one do śmierci 2 osób – jedną z ofiar ponownych starć stała się wenezuelska królowa piękności Génesis Carmona. W obawie o to, że wenezuelski rząd odłączy dostęp do Internetu, postanowiła jeszcze przed śmiercią zaapelować do użytkowników śledzących dramatyczne sceny na portalu Twitter o wsparcie członków opozycji biorących udział w zajściach.
Śmierć królowej piękności tylko spotęgowała przypuszczenia, że za dotychczasową śmierć 6 osób winę ponoszą najemnicy wspierani przez wenezuelski rząd. Po jej śmierci wiele osób zaczęło omawiać swe wrażenia z demonstracji, dotyczyły one zazwyczaj poczynań najemników. Nicolás Maduro w ramach próby załagodzenia demonstracji zagroził pozbawieniem dostępu do gazu obszarów, na których miały miejsce dotychczasowe protesty. W stanie Táchira wydarzyły się kolejne demonstracje przeciwko Maduro, toteż w celu opanowania sytuacji zostali wysłani spadochroniarze. W sobotę, 22 lutego, kolejne tłumy demonstrantów opanowały stolicę Caracas – Henrique Capriles Radonski, główny konkurent Maduro w wyborach prezydenckich, apelował o spokojny ich przebieg. Wenezuelscy funkcjonariusze policji znów zdecydowali się na brutalne stłumienie zamieszek, w tym celu ponownie użyto gazu łzawiącego. Wskutek tego stłumienia rannych zostało kilka osób. Cień na spokojny przebieg demonstracji zdołały położyć jeszcze protesty w stanach Táchira oraz Mérida – w tych marszach zginęły kolejne trzy osoby – wszystkie z nich zostały zastrzelone. Kilkadziesiąt godzin później w Caracas ponownie pojawiły się blokady, które złożyły się z mebli i płonących śmieci. Takie blokady były dostrzegalne także w innych miastach, Maracaibo oraz Valencii. Ich ciągłe zakładanie spowodowało również liczne utrudnienia w kursowaniu miejskich autobusów W mieście Merida barykady zostały utrzymane przez protestujących przez wiele tygodni. Niektóre dzielnice były odcięte od świata nawet przez trzy miesiące: stanął transport, zamknięto sklepy, ludzie nie chodzili do pracy.
Na 24 lutego Nicolás Maduro zapowiedział, że porozmawia z liderem opozycji Henrique Caprilesem ws. dramatycznych wydarzeń i odnalezienia metod na ich zażegnanie. Rozmowa miała nastąpić w ramach zgromadzenia gubernatorów i burmistrzów z całej Wenezueli, ale lider Capriles odrzucił tą propozycję. Za to tego samego dnia odbył się marsz, tym razem jego uczestnikami stali się jeżdżący na motocyklach zwolennicy Nicolása Maduro – prezydent oznajmił, iż zwolennicy opozycji zakładają blokady tylko dlatego, by chorzy nie mogli łatwo trafiać do szpitali. Przyznał dodatkowo, że zostali zatrzymani obywatele z państw bliskowschodnich, którzy mieli na terytorium Wenezueli przeprowadzić rzekomo zamachy z użyciem samochodów-pułapek. Na środę, 26 lutego, została zwołana konferencja pokojowa z udziałem wszystkich najważniejszych grup w państwie, m.in.: religijnych, społecznych oraz politycznych – podczas niej miało odbyć się podpisanie układu regulującego niespokojną sytuację w kraju. Na ten sam dzień został zaplanowany także kolejny marsz, tym razem z udziałem kobiet i pod przywództwem żony uwięzionego tydzień wcześniej Leopoldo Lopeza.
26 lutego Maduro bardzo domagał się, by opozycja poszła na ustępstwa i zakończyła trwające od tygodni starcia. Przekazał też dramatyczne informacje, jakoby w dotychczasowych protestach miało zginąć nawet 50 osób, a za tak tragiczny bilans miały odpowiadać liczne barykady oraz blokady drogowe. Następnego dnia miały miejsce protesty w stolicy, których uczestnikami byli domagający się zwolnienia z aresztu demonstrantów. Zakończyły się one ponownie interwencją policji i Gwardii Narodowej. Jak zwykle w tych starciach został użyty gaz łzawiący przeciwko demonstrującym, którzy rzucali w stronę służb kamienie. W tym samym dniu zgromadzili się także zwolennicy wenezuelskiego prezydenta, w 25. rocznicę Caracazo.
2 marca do protestów doszło głównie w średnio zagęszczonych dzielnicach stolicy Caracas. Henrique Capriles na Twitterze napisał, że od 3 marca rozpocznie się powoływanie komitetów, głównie tych powiązanych ze sprawami obronnymi. Rzecznik Caprilesa powiedział, że lider opozycji ma zamiar utworzyć „wielki ruch społeczny”, którego zadaniem jest naciskanie na zmiany w państwie. Przebywający w areszcie opozycjonista Leopoldo Lopez wysłał list, w którym zawarł apel do protestujących o kontynuację demonstracji w celu domagania się ustąpienia ze stanowisk ministra spraw wewnętrznych i prokuratora. 2 marca z więzień zostało zwolnionych 41 osób zamieszanych w antyrządowe protesty. Wcześniej jednak wydarzył się incydent, w którym członkowie Gwardii Narodowej „wpadli w zasadzkę” – w jego wyniku zginęła 1 osoba.
Ponieważ w tym czasie zaczęły się obchody karnawału w całym kraju, prezydent Nicolás Maduro w związku z demonstracjami ogłosił, że impreza ta zostanie wyjątkowo przedłużona do 7 dni. W trosce o bezpieczeństwo obywateli państwa, prezydent zaproponował o spędzenie wakacji na plaży. Opozycjoniści w ramach solidarności z ofiarami starć zamierzali zbojkotować obchody karnawału. 5 marca 2014 roku przypadała pierwsza rocznica śmierci Hugo Cháveza. W związku z tym ulice Caracas zostały okupowane przez jego zwolenników. Tego samego dnia odbyło się przemówienie prezydenta Nicolása Maduro, na którym obiecał zerwanie stosunków dyplomatycznych z Panamą w odwecie za zwołanie posiedzenia dotyczącego podjęcia decyzji o „analizie” protestów. O „dzień pokoju” w rocznicę śmierci Cháveza apelowali opozycjoniści. Na uroczystościach pojawili się także prezydent Boliwii Evo Morales i prezydent Nikaragui Daniel Ortega. 9 marca z prezydentem Maduro spotkał się amerykański aktor filmowy Sean Penn. Przed spotkaniem złożył hołd Hugo Chávezowi, w towarzystwie premiera Haiti Laurenta Lamothe.
Sytuacja ponownie stała się napięta, kiedy 6 marca Nicolás Maduro omawiał dotychczasowy przebieg tych demonstracji na spotkaniu przywódców państw południowo-amerykańskich. W tym dniu ponownie wybuchły starcia, w których zginęli policjant i cywil. Według świadków, ofiary zostały postrzelone przez demonstrantów, jednak prezes Zgromadzenia Narodowego podawał, że snajperzy rozstawieni na dachach budynków mieli stać za obydwoma zabójstwami. Śmierć jednego z funkcjonariuszy Gwardii Narodowej oficjalnie potwierdził burmistrz stanu Sucre Carlos Ocariz. Ofiarą śmiertelną był także motocyklista, który usuwał gruzy z drogi – tak potwierdzał prezydent Maduro podczas rozmowy udzielonej w telewizji, z udziałem popularnego amerykańskiego aktora Danny’ego Glovera.
12 marca 2014 roku w starciach w stolicy Wenezueli wzięli udział żołnierze. Były one najbardziej brutalnymi od dokładnie miesiąca, w ich wyniku zostały zabite 3 osoby, zaś według świadków dramatycznych walk – kilkadziesiąt osób odniosło obrażenia. Do tragicznych w skutkach starć doszło, kiedy członkowie Gwardii Narodowej uniemożliwili protestującym przedostanie się do biura rzecznika praw obywatelskich. Po posiedzeniu, które odbyło się tego samego dnia, Maduro zadecydował o wprowadzeniu całkowitego zakazu organizacji rozruchów w stolicy. W sobotę, 15 marca 2014 roku, doszło do naruszenia tego zakazu, otóż miały miejsce starcia z udziałem policjantów i opozycjonistów. Do starć zostały wykorzystane między innymi kamienie i koktajle Mołotowa. Tego samego dnia, w godzinach porannych, odbył się wiec zwolenników Hugo Cháveza oraz marsz z udziałem popierających rządy Nicolása Maduro.
16 marca żołnierze zamierzali zlikwidować strefę, którą okupowali demonstranci. Areną starć stał się plac Altamira, gdzie setki protestujących próbowało się bronić przed atakiem, posyłając w stronę żołnierzy Gwardii Narodowej kamienie i koktajle Mołotowa. Natomiast na wschodzie Caracasu doszło do manifestacji z udziałem osób noszących transparenty w odwecie za to, że Kuba wspiera Wenezuelę w próbie zażegnania kryzysu. Rosnące w siłę protesty sprawiły, że linie lotnicze Air Canada postanowiły zawiesić loty do Wenezueli do czasu uregulowania kryzysu. Przyniosły one negatywne skutki, otóż rozpoczął się konflikt finansowy, którego stronami jest rząd Wenezueli oraz linie lotnicze. Hiszpański dziennik El Nacional, powołując się na słowa prezydenta Wenezueli wypowiedziane podczas konferencji prasowej z 14 marca, podał, że w całym kraju została tymczasowo zawieszona działalność wszystkich linii lotniczych należących do Wenezueli.
Agenci wenezuelscy w ponad miesiąc od eskalacji rozruchów aresztowali burmistrza San Cristóbalu. Zarzucili mu stosowanie przemocy w całym mieście. W nocy z 25 na 26 marca sąd orzekł wyrok wobec zatrzymanego burmistrza San Cristóbalu, skazując go na rok więzienia za obojętne podejście do próby zażegnania zamieszek. 17 marca Sąd Najwyższy domagał się, by od tej chwili znikały barykady rozstawione w miastach, w których wydarzyły się zamieszki. Aresztowanie burmistrza San Cristobalu oraz burmistrza San Diego sprawiło, że 20 marca zorganizowany został marsz, w którym udział wzięło blisko 3000 demonstrantów. Zakończył się znów starciem policji z demonstrującymi. Kongres Wenezueli złożył 18 marca wniosek, zgodnie z którym miało być prowadzone postępowanie wobec jednego z wiceliderów opozycji. Jednak domniemana zastępczyni lidera opozycji nie mogła być sądzona bez zgody prokuratury oraz Sądu Najwyższego.
31 marca Caracas znów stał się areną starć pomiędzy opozycją i siłami rządowymi. Dopóki do akcji nie wkroczyli funkcjonariusze sił bezpieczeństwa, demonstranci rozbijali okna sklepów i podpalali samochody na swej drodze. W Maracaibo i San Cristóbal wydarzyły się gorsze w skutkach starcia, śmierć poniosły dwie osoby – jeden zginął od niekontrolowanego wybuchu bomby produkcji domowej, zaś drugi zmarł porażony prądem, kiedy próbował wzmocnić barykadę.
7 kwietnia w Caracas pojawiła się delegacja Unii Narodów Południowoamerykańskich. Prezydent Wenezueli po rozmowie z delegacją przyznał, że będzie gotów podjąć się rozmów z opozycją. Nastąpiły one w dniach 10–11 kwietnia i na nich przywódcy opozycji domagali się amnestii dla wszystkich dotychczasowych uczestników starć będących po ich stronie. Rząd odmówił ich żądań, w zamian zaproponował, by na 15 kwietnia odbyła się rozmowa z domniemanymi przeciwnikami politycznymi. Rozmowy te odbyły się w obecności watykańskich dyplomatów oraz szefów MSZ Brazylii, Ekwadoru oraz Kolumbii. Można je było śledzić za pośrednictwem telewizji i radia.
26 kwietnia na ulice Caracasu wyszli ludzie, którzy manifestowali przeciwko uprawnieniom nadanym dla policjantów. By uniknąć ewentualnego rozlewu krwi, demonstracje miały miejsce w bogatszych dzielnicach stolicy kraju. W tę sobotę demonstrowali także ludzie, którzy skrytykowali reformy edukacyjne, a także ograniczenia możliwości w aspekcie demonstrowania. Udział w tych protestach, które miały miejsce w miastach w całej Wenezueli, brało kilka tysięcy osób. W święto pracy (tj. 1 maja) na ulicach Caracasu pojawiali się głównie zwolennicy rządów Maduro.
8 maja policja przeprowadziła nalot, który zakończył się likwidacją 4 obozów i jednocześnie aresztowaniem 243 studentów. Namioty były rozkładane tego samego dnia, ale w godzinach porannych – taką informację podawał szef resortu spraw wewnętrznych Rodriguez Torres. Udział w likwidacji brało udział blisko 900 funkcjonariuszy Gwardii Narodowej. W namiotach znajdowały się narkotyki, broń palna i materiały wybuchowe. 11 maja zapadła decyzja o zwolnieniu z więzień ponad 150 osób, którzy przebywali w rozbitych trzy dni wcześniej namiotach. Wypuszczenie odbyło się pod warunkiem, że ujęci będą okresowo pojawiać się w sądzie. Jednak jedenaście osób musiało stanąć przed sądem m.in. za: udział w zorganizowanej grupie przestępczej.
2017.
Pomimo amerykańskiego embarga oraz widma bankructwa Wenezueli Nicolás Maduro umocnił władzę. Wenezuela stanęła na granicy wojny domowej. W całym kraju toczą się protesty społeczne, w sklepach brakuje podstawowych produktów, a inflacja przekroczyła 1000%. Od maja do sierpnia Amnesty International dokumentowała brutalne tłumienie protestów w Wenezueli. Podczas czterech miesięcy zginęło ponad 100 osób, a ponad 1400 odniosło obrażenia. Boliwariańska Gwardia Narodowa oraz Boliwariańska Policja Narodowa strzela gazem łzawiącym bezpośrednio do demonstrantów oraz strzela z broni palnej do protestujących. Prorządowe demonstracje są z kolei zabezpieczone przez policję i odbywają się one bez incydentów.
Pomimo protestów społecznych 30 lipca 2017 roku Maduro przeprowadził wybory do Konstytuanty w celu zastąpienia kontrolowanego przez opozycję parlamentu. Przed wyborami władze Wenezueli ogłosiły plan bezpieczeństwa, który zakazywał organizowania demonstracji oraz angażował wojsko do ścigania przestępstw wyborczych i wojskowych. W dniu wyborów podczas licznych demonstracji zginęło 10 osób. Wenezuelska Krajowa Rada Wyborcza (CNE) podała, że w wyborach wzięło udział ponad 8 mln osób (spośród prawie 19,5 mln uprawnionych do głosowania). Według opozycji głosy oddało 12% uprawnionych (ponad 2 mln). Nowo wybrani członkowie Konstytuanty mają w praktyce nieograniczony czas na dokonanie zmian w wenezuelskim prawodawstwie, w tym dotyczących organizowania wyborów nowego parlamentu. Unia Europejska, Hiszpania, Kolumbia oraz Meksyk nie uznały wyników wyborów, a Stany Zjednoczone wprowadziły na kraj sankcję gospodarcze.
31 lipca w Caracas bez nakazu zatrzymano dwóch liderów opozycji – Voluntada Populara i Antonia Ledezmę. Ze względu na problemy zdrowotne przebywają w areszcie domowym. Na początku sierpnia wenezuelska armia nie wpuściła opozycji do parlamentu – Boliwariańska Gwardia Narodowa oraz prorządowe frakcje wypchnęły z budynku członków opozycji. Opozycjoniści chcieli zakłócić pracę Zgromadzenia Konstytucyjnego, który przeprowadzał zmiany ustroju państwa. Opozycja zapowiedziała dalsze akcje mające na celu zablokowanie forsowania zmian rekomendowanych przez Maduro oraz nazywały reakcję Gwardii Narodowej „brutalnym stłumieniem”.
31 lipca prokurator generalna Wenezueli Luisa Ortega skrytykowała wybory do Konstytuanty, nazywając je „kpiną z narodu”. 5 sierpnia Zgromadzenie Konstytucyjne Wenezueli usunęło ze stanowiska Ortegę. Nowym prokuratorem generalnym został Tarek William Saab.
6 sierpnia 2017 roku dwudziestu uzbrojonych mężczyzn wtargnęło do bazy wojskowej w Valencii. Tam ogłosili „powstanie w ramach działań cywilno-wojskowych w obronie ładu konstytucyjnego”. Dwóch uczestników powstania zabito, jednego zraniono, a siedmiu aresztowano. Pozostałym osobom udało się uciec. Władze Wenezueli ogłosiły, że atak udaremniono oraz że w przygotowaniu ataku brały udział obce państwa. Dzień później hakerzy włamali się na strony rządowe i umieścili komunikat „Dni tej dyktatury są policzone”. Hakerzy przyznali, że atak na oficjalne witryny rządu był wyrazem uznania dla osób, które wtargnęły do bazy wojskowej w Valencii.
2019.
Kolejna fala protestów datuje się od 10 stycznia 2019, kiedy Wenezuela stanęła w obliczu kryzysu prezydenckiego. Po wyborach prezydenckich w 2018, które zostały uznane przez większość państw świata za zmanipulowane i przeprowadzone w sposób niedemokratyczny, prezydentem ogłosił się Nicolás Maduro. Spór w sprawie legalności wyniku tych wyborów toczony w wenezuelskim Zgromadzeniu Narodowym na początku 2019 doprowadził do deklaracji (powołującej się na konstytucję Wenezueli z 1999 r.), że wobec nieważności wyborów z 2018 pełniącym obowiązki prezydenta jest przewodniczący Zgromadzenia, Juan Guaidó. Po tej deklaracji doszło do wielotysięcznych demonstracji i do zamieszek na ulicach stolicy kraju, Caracas, podczas których były ofiary śmiertelne.
Następstwa kryzysu.
Działania rządu wenezuelskiego w obliczu kryzysu.
By ustabilizować walutę, 20 lutego 2014 została podjęta decyzja o zniesieniu zakazu handlu dewizami. Rząd podjął także działania, które obniżyłyby panującą w państwie 56-procentową inflację, wywołaną w wyniku działalności czarnego rynku na terytorium całego kraju. Problem z inflacją miała rozwiązać nowo powstała platforma SICAD 2, dzięki niej wartość dolara wyrażona w boliwarach osłabiłaby się. Wiceprezydent Wenezueli Jorge Arreaza na konferencji prasowej powiedział, że platforma ma ruszyć 13 marca. Zanim planowano koncepcję dotyczącą utworzenia tej platformy, minister finansów Nelson Merentes oznajmił, że w lutym 2014 roku odnotowano spadek inflacji, w porównaniu do poprzedniego miesiąca.
27 marca pomoc w odbudowaniu dawnego, wysokiego poziomu gospodarki w państwie zaoferował Międzynarodowy Fundusz Walutowy, zapewniając wszelkie środki dążące do obniżenia inflacji.
W obliczu bardzo wysokiej inflacji Nicolás Maduro oświadczył 29 kwietnia, że zostanie zwiększone o 30% wynagrodzenie dla pracowników. Obowiązywało ono 1 maja, czyli w święto pracy.
Napięte stosunki dyplomatyczne między USA i Wenezuelą.
Dowiedziawszy się o zamieszkach Nicolás Maduro stanowczo potępił demonstracje, twierdząc, że one mogły być próbą zamachu stanu. Ponadto przyznał, że demonstrujący jako podmiot służący do obalenia rządu wskazali demokrację oraz postawy obywatelskie. 14 lutego 2014 w wywiadzie dla telewizji państwowej oświadczył, że wdroży 10-punktowy plan zapewniający pokój w stolicy Wenezueli. Jednymi ze zmian w reformie mają być ograniczenie dostępności do broni oraz zwiększenie liczby patroli policyjnych. O pokój troszczył się także Henrique Capriles. Już po śmierci 8 osób uznał, że politycy wspierający Maduro chcą doprowadzić do pozostawienia państwa na krawędzi wojny domowej. Konsekwencją protestów stało się również usunięcie w niedzielę, 16 lutego, trzech Amerykanów pracujących w konsulacie, oskarżając ich o spisek przeciwko władzom. Usuniętym pracownikom postawiono 48-godzinne ultimatum na opuszczenie kraju. Na wydalenie pracowników zareagował lider opozycji Leopoldo Lopez, zamieszczając w odwecie nagrania stanowiące dowód łamania konstytucji państwa.
15 lutego amerykański sekretarz stanu John Kerry zadeklarował pomoc rządowi wenezuelskiemu w opanowaniu sytuacji w stolicy Caracas. Zaniepokojony rosnącą skalą zamieszek wydał rozkaz aresztowania Leopoldo Lopeza. Sąd już dwa dni wcześniej wydał nakaz aresztowania lidera, oskarżając go o doprowadzenie do zabójstw i terroryzmu przyczyniającego się do niespokojnej sytuacji na ulicach. Jednak po obietnicach Kerry’ego szef resortu dyplomacji Wenezueli potępił działania gabinetu prezydenta USA Baracka Obamy. Maduro z kolei oskarżył samego prezydenta Obamę o wspieranie członków opozycji – mniej więcej miesiąc później ten sam zarzut wobec Waszyngtonu postawił prokurator Wenezueli. John Kerry jednak po ostrzejszych działaniach, które wenezuelski rząd podjął w celu zażegnania kryzysu, potępił użycie przemocy wobec demonstrujących. Dodatkowo nakłaniał do próby nawiązania dialogu pomiędzy rządem a opozycją. Barack Obama przyznał też, że usunięcie 3 amerykańskich konsulów jest całkowicie nieuzasadnione, ponieważ oskarżenie ich o spisek było „zmyślone”.
21 lutego odbyła się konferencja prezydenta Wenezueli. Prezydent zadecydował, że wspólnie z prezydentem USA Barackiem Obamą porozmawiają o problemach łączących obydwa państwa. Rozmowa ma doprowadzić do normalizacji stosunków między Wenezuelą a Stanami Zjednoczonymi. Szanse na pokojowe rozmowy okazały się być coraz mniejsze, ponieważ w tym roku zostało usuniętych aż 8 amerykańskich dyplomatów. Ponadto John Kerry nie udzielał się co planowanych rozmów pomiędzy Caracas i Waszyngtonem a wręcz przeciwnie, w dalszym ciągu potępiał sposoby Wenezueli na zażegnanie protestów.
USA, w odwecie za usunięcie z Wenezueli trzech dyplomatów, zagroziły usunięciem takiej samej ilości wenezuelskich dyplomatów ze swego państwa. Postawiły w związku z tym ultimatum, zgodnie z którym pracownicy ambasady wenezuelskiej mieli opuścić kraj w ciągu 48 godzin. Coraz brutalniejszy charakter demonstracji na terytorium kraju przybliżał USA do nakładania sankcji na Wenezuelę, polegających m.in.: na zamrożeniu kont bankowych czy cofnięciu wiz.
28 lutego sekretarz stanu John Kerry na konferencji prasowej zmusił rząd Wenezueli do podjęcia decyzji o pokojowych rozmowach z opozycją. Podobnych działań oczekiwał także były prezydent Jimmy Carter. 7 marca OPA zwołała w Waszyngtonie krótkie posiedzenie w sprawie dalszych wydarzeń w Wenezueli. Tego samego dnia w stolicy USA odbyło się głosowanie nad odrzuceniem ustawy mającej na celu potępić przemoc w Wenezueli. Przeciwko odrzuceniu głosowały Stany Zjednoczone, Kanada oraz Panama.
W połowie marca Maduro oczekiwał pomocy od Stanów Zjednoczonych, proponując powołanie komisji, która załagodzi konflikt w Wenezueli. Waszyngton jednak odrzucił taką propozycję, zarzucając także, że rząd wenezuelski ingeruje w ich sprawy wewnętrzne.
Przywódcy południowoamerykańscy pod koniec marca zaczęli apelować do Waszyngtonu, by amerykańskie władze znormalizowały stosunki z Wenezuelą oraz pomogły zażegnać trwający od 2 miesięcy kryzys. Z powodu nagłego pogorszenia się sytuacji w Wenezueli na przełomie kwietnia i maja amerykański sekretarz stanu postanowił, że poprze ponowną próbę dojścia do dialogu pomiędzy rządem i protestującymi.
Relacje z państwami południowoamerykańskimi.
Pod koniec lutego 2014 roku Panama wnioskowała do OPA o podjęcie rozmów nt. napiętej sytuacji w kraju, jednakże Wenezuela potępiła taką decyzję. Prezydent Wenezueli Nicolás Maduro po uprzednim podjęciu decyzji o zerwaniu stosunków z Panamą wydał rozkaz, zgodnie z którym w ciągu 48 godzin kraj mieli opuścić ambasador Panamy i 3 innych dyplomatów. Minister spraw zagranicznych Elias Jaua skrytykował te same państwo również za towary eksportowane do Wenezueli. Rząd wenezuelski płacił za każdy wysłany towar, który nigdy nie dotarł do kraju.
Prezydent José Mujica obiecał pośrednictwo w pokojowych rozmowach, za zgodą obu stron. Bruno Rodríguez Parrilla, szef dyplomacji Kuby – jednego z państw mających dobre stosunki dyplomatyczne z Wenezuelą, potępił działania OPA i USA zmierzające do ingerowania w sprawy państwa wenezuelskiego.
Protesty miały też częściowo negatywny wpływ na relacje między Brazylią i Wenezuelą. Dalsza eskalacja napięcia mogłaby skutkować nieprawidłowościami w funkcjonowaniu przedsiębiorstw brazylijskich, które siedzibę mają w Wenezueli. Valor Economico w marcu podało, że Wenezuela ma spłacić blisko 2,5-miliardowy dług na rzecz interesów brazylijskich.
12 marca zostało zwołane w Chile posiedzenie Unii Narodów Południowoamerykańskich, z udziałem ministrów spraw zagranicznych tych państw, które należą do tej organizacji. Tematem posiedzenia stała się sytuacja w Wenezueli. Na posiedzeniu ponadto zadecydowano, że powołana zostanie komisja, której celem będzie dążenie do dialogu pomiędzy zwolennikami Maduro a zwolennikami opozycji.
27 marca prezydent Kolumbii Juan Manuel Santos obiecał pomoc w dojściu do dialogu pomiędzy obydwoma stronami rozruchów w całym kraju. Warunki dojścia do dialogu ustalano w trakcie spotkania ministrów spraw zagranicznych mającego miejsce 2 dni wcześniej. Jednak administracja prezydenta Wenezueli zaproponowała inny wariant stabilizacji stosunków z opozycją – miała powstać komisja praw człowieka, która miała podlegać głowie państwa.
Stanowisko ONZ w sprawie wydarzeń.
25 lutego 2014 sekretarz generalny Ban Ki-moon wyraził zaniepokojenie dramatyczną sytuacją w Wenezueli i apelował o „ochronę praw człowieka” w całym kraju. 3 dni później szef Rady Praw Człowieka z zaniepokojeniem przyjął informację o eskalacji protestów i wezwał do dialogu. Ki-Moon 3 marca spotkał się z szefem MSZ Wenezueli Eliasem Jauą – przed rozmową ponownie apelował o dialog między rządem a protestującymi. Kiedy głos zabrał Jaua, na 25. posiedzeniu Rady Praw Człowieka ONZ zwołanym w Genewie, uznał, że państwo wenezuelskie padło ofiarą tzw. "wojny psychologicznej", której sprawcami były media. Tego samego dnia minister spraw zagranicznych próbował przekonać, że działania rządu wenezuelskiego dążące do zażegnania kryzysu w kraju były uzasadnione i zgodne z prawem. Powiedział na posiedzeniu dodatkowo, że jak dotychczas spośród 18 ofiar protestów tylko trzy zginęły w wyniku działań wenezuelskich służb bezpieczeństwa.
Zarzuty łamania praw człowieka stawiane Wenezueli.
21 lutego 2014 amerykański Departament Stanu wezwał obywateli USA do unikania miejsc, w których dochodzi do protestów. Wydarzenia w Wenezueli stały się głównym tematem rozmów prowadzonych pomiędzy amerykańskimi członkami Human Rights Watch – również oni potępili użycie siły wobec członków opozycji, zarzucając między innymi bicie więźniów czy strzelanie do bezbronnych cywili. Raport opublikowany przez tę organizację udowadnia, że wenezuelski rząd wprowadził cenzurę w mediach.
Alfredo Romero, organizator antyrządowych demonstracji, ogłosił, że wenezuelski rzecznik praw obywatelskich został powiadomiony o co najmniej 33 przypadkach niedozwolonego użycia siły wobec protestujących. Rząd Wenezueli rozpatrzył przynajmniej 27 wniosków tego typu. 3 marca burmistrz stolicy Wenezueli Antonio Ledezma, wysłał do OPA wniosek, zgodnie z którym zostanie powołana komisja mająca sprawdzić, czy rząd wenezuelski nie dopuścił się łamania praw człowieka. 6 marca 2014 roku szóstka ekspertów pracujących dla Rady Praw Człowieka ONZ sporządziła raport przedstawiający potwierdzone przypadki bicia i torturowania protestujących. Eksperci ponadto tego samego dnia domagali się od Wenezueli stanowiska na temat panującej w całym kraju przemocy.
Te same zarzuty przeciwko rządowi wenezuelskiemu przedstawiali biskupi katoliccy, którymi okazały się totalitarne metody rządzenia państwem. 2 kwietnia Konferencja Episkopatu Wenezueli w swym oficjalnym komunikacie wezwała Nicolása Maduro do powstrzymania się od użycia siły wobec ludzi demonstrujących od prawie dwóch miesięcy.
Raport Obserwatorium Praw Człowieka, który mógł potwierdzić stosowanie tortur wobec demonstrantom, opublikowano 6 maja. Nicolás Maduro przyznał, że Wenezuela kiedyś łamała prawo człowieka, ale mimo to państwo cały czas prowadziło w takiej sprawie różne dochodzenia, które często kończyły się zatrzymaniem osób o to podejrzanych. Prezydent Wenezueli zarzucił także Human Rights Watch, że raporty dotyczące potwierdzonych przypadków łamania praw człowieka mogły doprowadzić do destabilizacji kraju.
Amerykański senator Marco Rubio poparł wdrożenie sankcji wobec Wenezueli, zarzucając władzom wenezuelskim między innymi stosowanie okrutnych czynów przeciwko uczestnikom protestów. 9 maja amerykański kongres przyjął ustawę, zgodnie z którą zostałyby nałożone sankcje wobec członków rządu wenezuelskiego, którzy dopuścili się okrutnych czynów wobec uczestników protestów.
Konflikt z mediami.
Maduro zagroził także wyproszeniem osób związanych z telewizją CNN, którzy relacjonowali antyrządowe demonstracje. Prosił też, by inne zagraniczne media informacyjne ograniczyły dalsze relacjonowanie scen ukazujących zamieszki. Reperkusje związane z mediami dotknęły również samo wenezuelskie państwo – zlikwidowany został kanał informacyjny NTN24 – za pokazanie na żywo studenta, który ginie postrzelony w głowę. Prezydent Wenezueli na konferencji z 21 lutego 2014 zapowiedział uchylenie zakazu relacjonowania przebiegu demonstracji przez reporterów pracujących dla CNN. Ale słowa o tzw. "wojnie propagandowej" skierowane przeciwko wenezuelskiej głowie państwa poskutkowały wydaleniem kolejnych siedmiu reporterów CNN – pracujących w redakcji krajowej oraz hiszpańskiej. Nicolás Maduro uznał nawet, że kanał informacyjny (z którym udzielił wywiadu), dla którego pracowali usunięci reporterzy, chciał pokazać widmo rzekomej wojny domowej w kraju.
28 lutego 2014 policjanci zatrzymali jednego z amerykańskich dziennikarzy, kopiąc go w głowę i w brzuch przez krótki czas. Tego samego dnia siły bezpieczeństwa zatrzymały włoskiego fotoreportera oraz zespół reporterów pracujących dla agencji AP. Wenezuelska telewizja państwowa stwierdziła, że dziennikarze zostali zatrzymani za międzynarodowy terroryzm. Mimo tych oskarżeń, włoski dziennikarz opuścił więzienie już po 2 dniach.
Po napisaniu przez jedną z gazet, jakoby opozycja miała zorganizować „rządowy atak na wolność słowa”, prezydent Zgromadzenia Narodowego Diosdado Cabello wnioskował o proces karny dla gazety za krytykę wobec rządu. Zarzuty tyczyły również publikacji niesprawdzonych informacji.
Reakcje Watykanu na kryzys w państwie.
Pod koniec lutego 2014 roku papież Franciszek modlił się o jak najszybsze zażegnanie napiętej sytuacji w Wenezueli. 27 marca sekretarz stanu Stolicy Apostolskiej Pietro Parolin został wezwany do nadzorowania na bieżąco rozmów między opozycją a rządem Nicolása Maduro – sam przywódca Wenezueli w ten sam dzień zadecydował, że ma zamiar prowadzić te rozmowy. Dzień później Watykan ogłosił wsparcie dyplomatyczne dla Wenezueli, ale zostanie zapewnione dopiero po dogłębnej analizie dotychczasowej sytuacji w kraju.

</doc>
<doc id="3222307" url="https://pl.wikipedia.org/wiki?curid=3222307" title="Trójfluoroperidol">
Trójfluoroperidol



</doc>
<doc id="3222412" url="https://pl.wikipedia.org/wiki?curid=3222412" title="Puente de Santiago">
Puente de Santiago

Puente de Santiago – most w Saragossie, na rzece Ebro o długości 187 metrów. Zbudowany został zgodnie z projektem Tomása Mur Vilaseca. Otwarcia mostu dokonał alkad miasta Luis Gómez Laguna 13 marca 1967 roku.
Most ma 3 przęsła o rozpiętości 38 m, 44 m i 38 m. Ma 2 pasy ruchu w każdym kierunku, dwa tory tramwajowe oraz dwa chodniki. Jego budowa była motywowana potrzebą połączenia starej części miasta z przedmieściami większą liczbą mostów. Łączy ulicę Avenida de los Pirineos z ulicą Avenida de César Augusto. Został odremontowany w 2008 roku z okazji światowej wystawy Expo 2008. W 2013 roku most przebudowano, przeprowadzając tory tramwajowe, wykorzystane obecnie przez tramwaje linii nr 1.
Przy budowie mostu robotnicy pracowali systemem krótkich zmian. Wynikało to z tego, że przebywali oni pod ciśnieniem w kesonach, umieszczonych na dnie koryta rzeki.

</doc>
<doc id="3222417" url="https://pl.wikipedia.org/wiki?curid=3222417" title="Maria Micewicz-Zawartka">
Maria Micewicz-Zawartka

Maria Micewicz-Zawartka (ur. 1 sierpnia 1923 w Bielszowicach zm. 11 września 2002 w Warszawie) − polska lekarz pediatra, pedagog, autorka licznych prac naukowych, profesor.
Była córką Marii z domu Sacharow i Władysława inżyniera górniczego oraz siostrą Aleksandry. Szkołę podstawową ukończyła w Chorzowie, kontynuowała naukę w gimnazjum ogólnokształcącym w Katowicach. Świadectwo dojrzałości uzyskała w 1945 roku w Liceum im. Generałowej Zamoyskiej w Poznaniu. Studia medyczne rozpoczęła w 1946 roku na Wydziale Lekarskim Uniwersytetu Poznańskiego, po roku kontynuowała studia na Wydziale Lekarskim Uniwersytetu i Politechniki Wrocławskiej (dziś Uniwersytet Medyczny im. Piastów Śląskich we Wrocławiu), gdzie 27 czerwca 1952 otrzymała dyplom lekarza. W czasie studiów pracowała w Zakładzie Mikrobiologii Lekarskiej Uniwersytetu Wrocławskiego, gdzie była uczennicą i asystentką profesora Ludwika Hirszfelda, w roku 1950 nominowanego do Nagrody Nobla w dziedzinie medycyny za wyjaśnienie zjawiska konfliktu serologicznego. Po uzyskaniu dyplomu nakazem pracy została skierowana do Bytomia, gdzie od 16 września 1952 do 1 czerwca 1953 pracowała jako kierownik Wojewódzkiego Laboratorium Serologicznego Przychodni Skórno-Wenerologicznej.
Z końcem roku 1953 powróciła do Wrocławia i od 1 stycznia 1954 podjęła pracę w I Klinice Pediatrycznej AM, prowadzonej przez prof. Hannę Hirszfeldową, gdzie pod jej kierunkiem uzyskała pierwszy i drugi stopnie specjalizacji z zakresu pediatrii. Stopień doktora nauk medycznych otrzymała 20 listopada 1963 uchwałą Rady Wydziału Lekarskiego AM we Wrocławiu, na podstawie pracy „Odczyn leukoaglutynacyjny w chorobie reumatycznej u dzieci”, a stopień doktora habilitowanego 8 grudnia 1971 tamże, na podstawie pracy „Rola procesów immunologicznych w etiopatogenezie marskości wątroby”.
Jesienią 1972 w ramach funkcjonującego od 1970 roku, jako filia Uniwersytetu Jagiellońskiego, Zespołu Nauczania Klinicznego podjęła pracę w Szpitalu Dziecięcym w Kielcach, obejmując stanowisko ordynatora Oddziału Wewnętrznego Wojewódzkiego Specjalistycznego Szpitala Dziecięcego w Kielcach oraz konsultanta wojewódzkiego ds. pediatrii. Przy oddziale powstała w roku 1976 Poradnia Hematologiczna, w której pracowali rotacyjnie lekarze z Oddziału. 30 grudnia 1991 przeszła na emeryturę.
Jej dorobek naukowy liczy ok. 50 prac naukowych. Była konsultantem wojewódzkim ds. pediatrii i przewodniczącą Polskiego Towarzystwa Pediatrycznego. Należała do Rady Naukowej Instytutu Matki i Dziecka oraz Centrum Zdrowia Dziecka w Warszawie. Recenzowała monografie i podręczniki, prace doktorskie i artykuły z zakresu pediatrii.
Odznaczona: Krzyżem Kawalerskim Orderu Odrodzenia Polski (1976), Odznaką za zasługi dla Kielecczyzny, nagrodą II st. za wybitne osiągnięcia w dziedzinie medycyny im. St. Staszica (1979), Odznaką naukową za cykl prac nad schorzeniami hematologicznymi u dzieci (1969), Odznaką naukową za cykl prac nad etiologią białaczek (1971), Medalem Jubileuszowymi X-lecia Centrum Pediatrii w Zabrzu (1996), Medalem Jubileuszowym 50-lecia AM we Wrocławiu (2000), Medalem za zasługi dla AM Katowice i AM we Wrocławiu, Medalem 40-lecia PRL (1984).

</doc>
<doc id="3222428" url="https://pl.wikipedia.org/wiki?curid=3222428" title="(4477) Kelley">
(4477) Kelley

(4477) Kelley – planetoida z grupy pasa głównego asteroid okrążająca Słońce w ciągu 3 lat i 113 dni w średniej odległości 2,22 j.a. Została odkryta 28 września 1983 roku w Narodowym Obserwatorium Astronomicznym Rożen. Nazwa planetoidy pochodzi od "Michaela Shawna Kelleya" (ur. 1958), szefa programu "Planetary Science Division" należącego do NASA. Przed jej nadaniem planetoida nosiła oznaczenie tymczasowe (4477) 1984 GR. 

</doc>
<doc id="3222437" url="https://pl.wikipedia.org/wiki?curid=3222437" title="Kajakarstwo na Letnich Igrzyskach Olimpijskich 1960 - K-2 500 m kobiety">
Kajakarstwo na Letnich Igrzyskach Olimpijskich 1960 - K-2 500 m kobiety



</doc>
<doc id="3222439" url="https://pl.wikipedia.org/wiki?curid=3222439" title="Kajakarstwo na Letnich Igrzyskach Olimpijskich 1960 - K-1 500 m kobiety">
Kajakarstwo na Letnich Igrzyskach Olimpijskich 1960 - K-1 500 m kobiety



</doc>
<doc id="3222442" url="https://pl.wikipedia.org/wiki?curid=3222442" title="Kajakarstwo na Letnich Igrzyskach Olimpijskich 1960 - K-2 1000 m mężczyźni">
Kajakarstwo na Letnich Igrzyskach Olimpijskich 1960 - K-2 1000 m mężczyźni



</doc>
<doc id="3222445" url="https://pl.wikipedia.org/wiki?curid=3222445" title="Kajakarstwo na Letnich Igrzyskach Olimpijskich 1960 - K-1 4 x 500 m mężczyźni">
Kajakarstwo na Letnich Igrzyskach Olimpijskich 1960 - K-1 4 x 500 m mężczyźni



</doc>
<doc id="3222447" url="https://pl.wikipedia.org/wiki?curid=3222447" title="Kajakarstwo na Letnich Igrzyskach Olimpijskich 1960 - K-1 1000 m mężczyźni">
Kajakarstwo na Letnich Igrzyskach Olimpijskich 1960 - K-1 1000 m mężczyźni



</doc>
<doc id="3222450" url="https://pl.wikipedia.org/wiki?curid=3222450" title="Kajakarstwo na Letnich Igrzyskach Olimpijskich 1960 - C-2 1000 m mężczyźni">
Kajakarstwo na Letnich Igrzyskach Olimpijskich 1960 - C-2 1000 m mężczyźni



</doc>
<doc id="3222453" url="https://pl.wikipedia.org/wiki?curid=3222453" title="Kajakarstwo na Letnich Igrzyskach Olimpijskich 1960 - C-1 1000 m mężczyźni">
Kajakarstwo na Letnich Igrzyskach Olimpijskich 1960 - C-1 1000 m mężczyźni



</doc>
<doc id="3222455" url="https://pl.wikipedia.org/wiki?curid=3222455" title="Władysław Micewicz">
Władysław Micewicz

Władysław Micewicz (ur. 5 stycznia 1883 w majątku Pelisze w powiecie wiłkomierskim, obecnie Litwa, zm. 27 listopada 1938 w Katowicach) – polski inżynier górnik, dyrektor górniczy.
Pochodził z Kowieńszczyzny z rodziny pieczętującej się herbem Jelita. Syn Juliana i Reginy z domu Chmielewskiej. Ukończył Gimnazjum w Lipawie. Po paroletniej nauce w Instytucie Górniczym w Petersburgu, do którego przyjęcie następowało na podstawie konkursowego egzaminu, obowiązującego wszystkich kandydatów (nawet tych, którzy ukończyli gimnazja ze złotym medalem), przy czym zdających było znacznie więcej niż wolnych miejsc, przeniósł się do Wyższej Szkoły Górniczej w Jekaterynosławiu, gdzie w 1912 r. uzyskał tytuł inżyniera górniczego. Po ukończeniu studiów podjął pracę w Donbasie w Towarzystwie Noworosyjskim, początkowo w charakterze zawiadowcy a następnie głównego inżyniera.
Lata wojny domowej w Rosji przetrwał w Juzowce (dziś Donieck). W roku 1921 wraz z żoną Marią, drogą przez Turcję, przedostał się do Polski i rozpoczął pracę górniczą w Zagłębiu Dąbrowskim w Towarzystwie Górniczo-Przemysłowym „Saturn”.
Po przyłączeniu Śląska do Polski rozpoczął pracę jako zawiadowca kopalni w Śląskich Kopalniach Skarbowych na kopalni Bielszowice, a następnie kierownik ruchu pola zachodniego (Święta Barbara) kopalni Król w Królewskiej Hucie. W 1930 r. przeszedł do Wyższego Urzędu Górniczego na stanowisko radcy górniczego. Z początkiem 1933 r. objął stanowisko dyrektora kopalni Andaluzja w Towarzystwie Śląskie Kopalnie i Cynkownie Sp. Akc. i zamieszkał w Brzozowicach-Kamieniu. Oprócz zarządzania kopalnią, angażował się również w działalność społeczną, na przykład przewodnicząc Kołu Opieki „Naszej Czytelni” przy kopalni Andaluzja. Na stanowisku dyrektora kopalni pracował do końca lutego 1938 r., kiedy w efekcie ciężkiej choroby odszedł na emeryturę.
Był członkiem Śląskiego Instytutu Rzemieślniczo-Przemysłowego, Stowarzyszenia Polskich Inżynierów Górniczych i Hutniczych oraz Polskiego Stowarzyszenia Inżynierów i Techników Województwa Śląskiego, w którym w roku 1932 był członkiem komisji rewizyjnej oraz kierownikiem kursów dokształcających w tym towarzystwie, sam prowadząc szkolenia ze strzelania materiałami wybuchowymi.
Miał dwie córki Marię oraz Aleksandrę, jego wnukiem jest Piotr Fuglewicz. Pochowany jest na cmentarzu przy ul. Sienkiewicza w Katowicach.

</doc>
<doc id="3222459" url="https://pl.wikipedia.org/wiki?curid=3222459" title="Andreas Christensen">
Andreas Christensen

Andreas Bødtker Christensen (ur. 10 kwietnia 1996 w Lillerød) – duński piłkarz, występujący na pozycji obrońcy w hiszpańskim klubie FC Barcelona oraz w reprezentacji Danii.
Kariera klubowa.
W 2012 przeniósł się do londyńskiego klubu Chelsea z Brøndby IF. 10 lipca 2015 został wypożyczony do Borussii Mönchengladbach.
Styl gry.
Christensen naturalnie występuje na pozycji środkowego obrońcy. W 2018 trener Chelsea Antonio Conte powiedział: ""Christensen pokazuje wielką dojrzałość" i dodał: "Mam do niego duże zaufanie i uważam, że jest on przyszłością klubu na 10-12 lat, a także może zostać kapitanem Chelsea"".

</doc>
<doc id="3222460" url="https://pl.wikipedia.org/wiki?curid=3222460" title="Artur Avila">
Artur Avila

Artur Avila (ur. 29 czerwca 1979 w Rio de Janeiro) – brazylijski matematyk, laureat Medalu Fieldsa z 2014. Specjalizuje się w układach dynamicznych i teorii spektralnej.
Życiorys.
W wieku 16 lat zdobył złoty medal na międzynarodowej olimpiadzie matematycznej. Stopień doktora uzyskał w 2001 w Instituto Nacional de Matemática Pura e Aplicada (IMPA), promotorem jego doktoratu był Welington de Melo. Po doktoracie wyjechał do Francji. Po dwuletnim pobycie w Collège de France, w 2003 został zatrudniony w Centre national de la recherche scientifique (CNRS), a od 2006 jest związany także z IMPA. W 2018 został profesorem Uniwersytetu Zuryskiego.
W roku 2010 był wykładowcą plenarnym na Międzynarodowym Kongresie Matematyków w Hajdarabadzie. W 2017 wygłosił Wykład Łojasiewicza na Wydziale Matematyki i Informatyki Uniwersytetu Jagiellońskiego, a w 2019 wykład plenarny na konferencji Dynamics, Equations and Applications (DEA 2019) w Akademii Górniczo-Hutniczej.
Wielokrotnie nagradzany, otrzymał m.in. Nagrodę EMS w 2008, Michael Brin Prize in Dynamical Systems w 2011, IAMP Early Career Award w 2012, TWAS Prize w 2013 i Medal Fieldsa w 2014. W 2010 zdobył też prestiżowy ERC Starting Grant.
Członek Academia Brasileira de Ciências i National Academy of Sciences.

</doc>
<doc id="3222461" url="https://pl.wikipedia.org/wiki?curid=3222461" title="Manjul Bhargava">
Manjul Bhargava

Manjul Bhargava (ur. 8 sierpnia 1974 w Hamilton (Kanada)) – kanadyjski matematyk pochodzenia indyjskiego, profesor uniwersytetu Princeton, specjalizujący się w badaniach nad teorią liczb. Laureat Medalu Fieldsa z 2014. Członek National Academy of Sciences.
W 2006 wygłosił wykład sekcyjny na Międzynarodowym Kongresie Matematyków, a w 2014 – jako laureat Medalu Fieldsa – wykład plenarny.

</doc>
<doc id="3222462" url="https://pl.wikipedia.org/wiki?curid=3222462" title="Jelena Niemirowska">
Jelena Niemirowska

Jelena Niemirowska (ros. "Елена Немировская") – rosyjska działaczka społeczna, autorka ponad stu publikacji z zakresu socjologii i kultury. Kieruje Moskiewską Szkołą Edukacji Obywatelskiej, którą zakładała na początku lat 90. Laureatka nagrody im. Jegora Gajdara (2013). Za swoją działalność odznaczona m.in. Orderem Imperium Brytyjskiego (2002), Narodowym Orderem Zasługi (2009), Odznaką Honorową Bene Merito (2010) i Orderem za Zasługi Rzeczypospolitej Polskiej (2014).

</doc>
<doc id="3222463" url="https://pl.wikipedia.org/wiki?curid=3222463" title="Martin Hairer">
Martin Hairer

Martin Hairer (ur. 14 listopada 1975 w Genewie) – austriacko-brytyjski matematyk, laureat Medalu Fieldsa z 2014 i Breakthrough Prize in Mathematics z 2020. Specjalizuje się w analizie stochastycznej, w szczególności w stochastycznych równaniach różniczkowych cząstkowych. 
Życiorys.
Urodził się w Genewie, jego ojciec Ernst Hairer też jest matematykiem, profesorem Uniwersytetu Genewskiego. Studiował matematykę i fizykę na Uniwersytecie Genewskim. Na macierzystej uczelni w 2001 uzyskał stopień doktorski z fizyki, promotorem jego doktoratu był Jean-Pierre Eckmann. W latach 2002-17 (z roczną przerwą na pracę w New York University) był związany z University of Warwick. Od 2017 jest profesorem Imperial College London, a od 2022 także Politechniki Federalnej w Lozannie.
W roku 2013 został zaproszony do wygłoszenia wykładu sekcyjnego na Międzynarodowym Kongresie Matematyków w Seulu, który został jednak odwołany ponieważ Hairer otrzymał na kongresie Medal Fielda i wygłosił wykład przewidziany dla jego laureatów. Był jednym z plenarnych prelegentów m.in. w 2015 na International Congress on Mathematical Physics i w 2019 na konferencji Dynamics, Equations and Applications (DEA 2019).
Wielokrotnie nagradzany, otrzymał m.in. Whitehead Prize w 2008, Nagrodę Fermata w 2013, Medal Fieldsa w 2014, Breakthrough Prize in Mathematics w 2020 i King Faisal Prize w 2022. W 2013 zdobył też prestiżowy ERC Consolidator Grant.
Członek Royal Society (2014), Niemieckiej Akademii Przyrodników Leopoldina (2015) i Academia Europaea (2015), członek korespondent Austriackiej Akademii Nauk (2015), członek zagraniczny Polskiej Akademii Nauk (2017).
Jego żoną jest matematyczka Xue-Mei Li, profesor Imperial College London i Politechniki Federalnej w Lozannie. W 2016 królowa Elżbieta II przyznała mu Order Imperium Brytyjskiego II klasy (KBE), co dało mu prawo do tytułu szlacheckiego i używania słowa „sir” przed imieniem i nazwiskiem.
Linki zewnętrzne.
 

</doc>
<doc id="3222490" url="https://pl.wikipedia.org/wiki?curid=3222490" title="Unit (album)">
Unit (album)

Unit – album nagrany przez polskiego trębacza Tomasza Stańkę i pianistę Adama Makowicza z towarzyszeniem sekcji tworzonej przez basistę Pawła Jarzębskiego (w dwóch utworach) i perkusistę Czesława Bartkowskiego.
Album ten poprzedzony był nagraną i wydaną 1975 w Niemczech płytą "Tomasz Stańko &amp; Adam Makowicz Unit" nagraną przez Stańkę i Makowicza z Bartkowskim. "Unit" ukazał się jako XIII LP Klubu Płytowego PSJ. Nagrania zarejestrowano 7 października 1975 w Warszawie. Winylowy album wydany został w 1976 przez PolJazz Z-SX 0606 (tłoczenie Polskie Nagrania „Muza”).

</doc>
<doc id="3222535" url="https://pl.wikipedia.org/wiki?curid=3222535" title="Kajakarstwo na Letnich Igrzyskach Olimpijskich 1964 - C-1 1000 m mężczyźni">
Kajakarstwo na Letnich Igrzyskach Olimpijskich 1964 - C-1 1000 m mężczyźni



</doc>
<doc id="3222537" url="https://pl.wikipedia.org/wiki?curid=3222537" title="Kajakarstwo na Letnich Igrzyskach Olimpijskich 1964 - C-2 1000 m mężczyźni">
Kajakarstwo na Letnich Igrzyskach Olimpijskich 1964 - C-2 1000 m mężczyźni



</doc>
<doc id="3222540" url="https://pl.wikipedia.org/wiki?curid=3222540" title="Kajakarstwo na Letnich Igrzyskach Olimpijskich 1964 - K-1 1000 m mężczyźni">
Kajakarstwo na Letnich Igrzyskach Olimpijskich 1964 - K-1 1000 m mężczyźni



</doc>
<doc id="3222542" url="https://pl.wikipedia.org/wiki?curid=3222542" title="Kajakarstwo na Letnich Igrzyskach Olimpijskich 1964 - K-2 1000 m mężczyźni">
Kajakarstwo na Letnich Igrzyskach Olimpijskich 1964 - K-2 1000 m mężczyźni



</doc>
<doc id="3222544" url="https://pl.wikipedia.org/wiki?curid=3222544" title="Kajakarstwo na Letnich Igrzyskach Olimpijskich 1964 - K-4 1000 m mężczyźni">
Kajakarstwo na Letnich Igrzyskach Olimpijskich 1964 - K-4 1000 m mężczyźni



</doc>
<doc id="3222546" url="https://pl.wikipedia.org/wiki?curid=3222546" title="Kajakarstwo na Letnich Igrzyskach Olimpijskich 1964 - K-1 500 m kobiety">
Kajakarstwo na Letnich Igrzyskach Olimpijskich 1964 - K-1 500 m kobiety



</doc>
<doc id="3222548" url="https://pl.wikipedia.org/wiki?curid=3222548" title="Kajakarstwo na Letnich Igrzyskach Olimpijskich 1964 - K-2 500 m kobiety">
Kajakarstwo na Letnich Igrzyskach Olimpijskich 1964 - K-2 500 m kobiety



</doc>
<doc id="3222571" url="https://pl.wikipedia.org/wiki?curid=3222571" title="Tenmon (kompozytor)">
Tenmon (kompozytor)

, właściwie – japoński kompozytor, związany z zespołem Falcom Sound Team jdk, a także firmą Nihon Falcom, dla której skomponował ścieżkę dźwiękową do wielu gier tej firmy, m.in. do popularnego Brandish.
Obecnie zatrudniony w przedsiębiortstwie Minori (japońskiej firmie produkującej gry typu visual novel), gdzie rozpoczął swoją współpracę z Makoto Shinkaiem (którego poznał jeszcze podczas pracy w Falcomie) komponując muzykę do jego debiutanckiego filmu "She and Her Cat". Najbardziej znany z późniejszych ścieżek dźwiękowych dla filmów Shinkaia (m.in. "Głosy z odległej gwiazdy" oraz "5 centymetrów na sekundę").
Projekt Promise.
Z okazji 10-lecia współpracy Tenmona i Makoto Shinkaia w 2009 ukazał się album zatytułowany w wykonaniu orkiestry symfonicznej Eminence Symphony Orchestra z Sydney. Składa się on z symfonicznych aranżacji utworów wykorzystanych w wielu filmach Shinkaia.
Twórczość.
Inne prace Tenmona zostały zawarte w albumie "Chronicle" wydanym w 2012.

</doc>
<doc id="3222577" url="https://pl.wikipedia.org/wiki?curid=3222577" title="DB Energie">
DB Energie

DB Energie GmbH – spółka zależna Deutsche Bahn odpowiedzialna za dostawy energii trakcyjnej w Niemczech.
Spółka jest jedynym dostawcą energii trakcyjnej w Niemczech.
Działalność.
DB Energie z siedzibą we Frankfurcie nad Menem jest operatorem specjalnej sieci energetycznej służącej do dystrybucji energii trakcyjnej.
Spółka dostarcza energię trakcyjną przedsiębiorstwom kolejowym poprzez zakup energii elektrycznej od producentów energii i jej odsprzedaż przedsiębiorstwom kolejowym.
Spółka zarządza i utrzymuje około 7700 km dystrybucyjnej sieci elektrycznej. Spółka zajmuje się także dostawami prądu przemiennego o częstotliwości 50Hz, m.in. zaopatrywaniem w energię elektryczną ponad 5500 stacji kolejowych, innych obiektów infrastruktury i obszarów przyległych. Obok prowadzenia dystrybucji energii elektrycznej spółka posiada sieć ponad 200 kolejowych stacji paliw płynnych (olej napędowy), zaopatrując bezpośrednio przedsiębiorstwa kolejowe (DB i niezależnych) w paliwo do taboru spalinowego.

</doc>
<doc id="3222579" url="https://pl.wikipedia.org/wiki?curid=3222579" title="Lwowski Narodowy Uniwersytet Medyczny im. Daniela Halickiego">
Lwowski Narodowy Uniwersytet Medyczny im. Daniela Halickiego

Lwowski Narodowy Uniwersytet Medyczny im. Daniela Halickiego – ukraińska uczelnia medyczna we Lwowie.
Historia uczelni.
Do 1918.
20 stycznia 1661 król Jan Kazimierz nadał przywilej przekształcający kolegium jezuitów w Akademię, która posiadała cztery wydziały. Nie powstał wówczas wydział medyczny i taki stan trwał aż do zamknięcia uczelni przez władze austriackie w 1773. Cesarz Józef II Habsburg przywilejem z 21 października 1784 wyraził zgodę na wznowienie działalności uczelni, co nastąpiło 16 listopada 1784. Powstały wówczas wydziały prawa, teologii, filozofii i medycyny, od tego czasu datuje się istnienie uczelni medycznej we Lwowie. W 1891 rząd austro-węgierski podjął decyzję o powołaniu samodzielnego wydziału lekarskiego, dzięki wstawiennictwu namiestnika Galicji Kazimierza Badeniego powstał wówczas wydział medyczny. W tym samym roku władze miasta i namiestnictwo przydzieliły uczelni teren przy ulicy Piekarskiej 52 pod budowę nowego wydziału. Autorem projektu był Józef Braunseis, pod którego kierownictwem powstały w ciągu czterech lat gmach główny anatomii opisowej i fizjologii, medycyny sądowej, patologii oraz chemii i farmakologii. Do 1898 powstały kolejne obiekty, które pomieściły katedry położnictwa i ginekologii, chorób wewnętrznych, dermatologii i wenerologii, otolaryngologii. W marcu 1900 uczelnię ukończyło pierwszych szesnastu absolwentów posiadających tytuł lekarza, czternastu Polaków i dwóch Ukraińców. Na początku XX wieku wykładowcy rekrutowali się z uczelni o dłuższych tradycjach i renomie, tj. Uniwersytet Jagielloński, Wiedeński i w Heidelbergu.
II Rzeczpospolita.
Po rozpoczęciu roku akademickiego 1918 naukę przerwano, kadra i studenci walczyli w obronie Lwowa. Kolejny rok akademicki przerwano ze względu na wojnę polsko-bolszewicką.
Działalność uczelni aktywowano 15 marca 1920, w ciągu dwóch lat Wydział Lekarski obejmował dwadzieścia jeden katedr, w gronie pracowników naukowych znajdowało się dziewiętnastu profesorów. W 1929 nastąpiła reorganizacja struktury uczelni, powstała wówczas Katedra Farmaceutyczna. Przed wybuchem II wojny światowej Wydział Lekarski składał się z dwudziestu czterech katedr i klinik, a wśród personelu naukowego pracowało trzynastu profesorów zwyczajnych, pięciu profesorów nadzwyczajnych i trzydziestu trzech docentów.
Na wydziale medycznym wykładali uczeni światowej sławy, m.in. Henryk Kadyi, Władysław Szymonowicz, Jan Prus, Adolf Beck, Antoni Noga-Mars, Ludwik Rydygier, Antoni Cieszyński, Roman Rencki, Jakub Parnas, Rudolf Weigl, Antoni Gluziński, Stanisław Budzyński, Edmund Biernacki, Leon Popielski, Włodzimierz Sieradzki, Hilary Schramm, Emanuel Machek, Antoni Jurasz, Henryk Halban, Zdzisław Steusing, Napoleon Gąsiorowski, Witold Ziembicki, Jan Grek, Tadeusz Ostrowski, Adam Gruca, Jan Lenartowicz, Adam Bednarski, Kazimierz Bocheński, Franciszek Groër, Eugeniusz Artwiński, Teofil Zalewski, Józef Markowski, Bolesław Jałowy, Mieczysław Wierzuchowski, Włodzimierz Koskowski, Marian Franke, Witold Nowicki.
W roku akademickim 1938/1939 istniały katedry:
Tajny Uniwersytet Ukraiński.
Po zakończeniu wojny polsko-bolszewickiej decyzją Ministerstwa Wyznań Religijnych i Oświecenia Publicznego Uniwersytet Lwowski został uczelnią z wyłącznie polskim językiem wykładowym, usunięto z uczelni profesorów i wykładowców pochodzenia ukraińskiego. Wywołało to protest i powołanie konspiracyjnego wyższego szkolnictwa ukraińskiego, w ramach którego powstała tajna ukraińska Wyższa Szkoła Techniczna i Uniwersytet Ukraiński, na którym w latach 1921-1925 działał wydział medyczny. Funkcjonowało dziesięć katedr, na których studiowało stu osiemdziesięciu pięciu studentów. Do grona wykładowców należeli m.in. Marian Panczyszyn, Iwan Kuroweć, Maksym Muzyka, Stefan Baley, Ołeksandr Barwinśkyj. Ze względu na brak zaplecza i możliwości prowadzenia ćwiczeń laboratoryjnych i klinicznych po ukończeniu trzeciego roku studenci kontynuowali naukę zagranicą.
II wojna światowa.
Po wkroczeniu jesienią 1939 do miasta Armii Czerwonej władze radzieckie dokonały reorganizacji szkolnictwa wyższego dostosowując je do modelu obowiązującego w ZSRR. Wydział Lekarski został wydzielony ze struktur Uniwersytetu Lwowskiego i stał się samodzielną uczelnią noszącą nazwę Państwowy Instytut Medyczny. Rektorem został Ołeksandr Makarczenko, uczelnia prowadziła dwa wydziały – opieki zdrowotnej i farmaceutyczny. W tym samym roku powołano do życia medyczną bibliotekę naukową. Po wkroczeniu do Lwowa wojsk niemieckich pod koniec czerwca 1941 rozpoczęła się eksterminacja polskiej inteligencji, na początku lipca miał miejsce mord profesorów lwowskich na Wzgórzach Wuleckich w południowej części miasta. W grupie rozstrzelanych znaleźli się wówczas Tadeusz Ostrowski, Władysław Dobrzaniecki, Stanisław Progulski, Jan Grek, Roman Rencki, Włodzimierz Sieradzki, Adam Sołowij, Stanisław Mączewski, Witold Nowicki, Antoni Cieszyński i Jerzy Grzędzielski. Podczas okupacji hitlelrowskiej zginęli również Bolesław Jałowy, Andrij Łastowećkyj i Adolf Beck. 20 maja 1942 hitlerowcy zorganizowali w pomieszczeniach Instytutu Medycznego zawodowe kursy medyczne noszące oficjalną nazwę Państwowych Zawodowych Kursów Medyczno-Przyrodniczych (Staatliche Medizinisch-Naturwissenschaftliche Fachkurse) we Lwowie, ich zakres odpowiadał niemieckiemu programowi wyższego szkolnictwa medycznego. Zostały nazwane medyczno-profilaktycznymi kursami zawodowymi, w ich organizację był zaangażowany Marian Panczyszyn i Roman Osinczuk.
Ukraińska Socjalistyczna Republika Radziecka.
Po ponownym wkroczeniu do miasta Rosjan przywrócono działalność Państwowego Instytutu Medycznego. W 1961 powstał wydział szkolenia obcokrajowców, których liczba stale rosła, mimo to językiem wykładowym był rosyjski.
Współczesność.
Po uzyskaniu przez Ukrainę niepodległości uczelnia funkcjonowała na niezmienionych zasadach do 1996, kiedy to Uchwałą Nr 1262 Rady Ministrów Ukrainy Państwowy Instytut Medyczny otrzymał status uczelni wyższej z czterostopniowym poziomem akredytacji, równocześnie zmienił nazwę na „Uniwersytet Medyczny we Lwowie”. Rok później na wydziale dla cudzoziemców wprowadzono język angielski jako język wykładowy. 21 października 1998 odbyła się uroczystość nadania uczelni imienia Daniela Halickiego. Dekretem Prezydenta Ukrainy Nr 872/2003 z dnia 21 sierpnia 2003 uczelnia otrzymała obecną nazwę – Lwowski Narodowy Uniwersytet Medyczny im. Daniela Halickiego.
Obiekty naukowe uczelni.
Zespół budynków Lwowskiego Narodowego Uniwersytetu Medycznego im. Daniela Halickiego zajmuje teren przy ulicy Piekarskiej 52, który jest otoczony parkiem. Budynki powstały w latach 1891-1898 według projektu Józefa Braunseisa dla wydziału medycznego Uniwersytetu Lwowskiego. Przed wejściem do gmachu głównego znajduje się skwer z fontanną, a wewnątrz umieszczono tablice upamiętniające Jakuba Parnasa i Marcelego Nenckiego. W sąsiednich budynku mieści się Muzeum Chorób Człowieka. W skład uczelni wchodzi również dawny przytułek dla sierot im. św. Józefa przy ulicy Piekarskiej 69, w czasach II Rzeczypospolitej mieścił się tu Szpital Zakaźny, a obecnie poza częścią naukową znajduje się tu Muzeum Anatomiczne. Ten budynek również otacza park, który ma powierzchnię 5,4 ha, w jego części znajduje się ogród botaniczny (1,5 ha).

</doc>
<doc id="3222586" url="https://pl.wikipedia.org/wiki?curid=3222586" title="Islandia na Letnich Igrzyskach Olimpijskich 1980">
Islandia na Letnich Igrzyskach Olimpijskich 1980

Islandię na Letnich Igrzyskach Olimpijskich 1980 reprezentowało dziewięciu zawodników, sami mężczyźni. Był to 11. start reprezentacji Islandii na letnich igrzyskach olimpijskich.
Najmłodszym islandzkim zawodnikiem był 18-letni sztangista Þorsteinn Leifsson, zaś najstarszym 33-letni judoka, Halldór Guðbjörnsson.

</doc>
<doc id="3222596" url="https://pl.wikipedia.org/wiki?curid=3222596" title="Joey Badass">
Joey Badass

Jo-Vaughn Virginie Scott, pseud. art. Joey Badass, także Joey Bada$$ (ur. 20 stycznia 1995 na Brooklynie w Nowym Jorku) – amerykański raper, założyciel kolektywu hip-hopowego Pro Era, z którym wydał trzy mixtape’y. Swój debiutancki projekt zatytułowany "1999" Joey wydał w czerwcu 2012 roku, czym zyskał duży rozgłos w internecie jak i mediach o tematyce hip-hopowej. W tym samym roku raper udostępnił w internecie mixtape zatytułowany "Rejex", na którym znalazły się utwory nagrane podczas sesji nagraniowej do "1999". Swój trzeci mixtape "Summer Knights" raper wydał 1 lipca 2013 roku. 20 stycznia 2015 roku w 20. urodziny rapera wydany został jego debiutancki album studyjny zatytułowany "B4.Da.$$".
Joey Badass uważany jest za jednego z najlepszych raperów młodego pokolenia. W 2013 roku został nominowany do nagrody BET Hip Hop Awards w kategorii "Debiutant roku" ("Rookie of the Year"). Pozytywne opinie o nim wyrazili również tacy producenci jak Pete Rock, DJ Premier, RZA. W wywiadzie dla vibe.com Pete Rock powiedział o nim: „Ten dzieciak jest utalentowany. Jest czystym, surowym hip-hopowym talentem. Nie słyszeliście jeszcze wszystkiego, poczekajcie aż usłyszycie jego album”.
Życiorys.
Wczesne życie.
Jo-Vaughn Scott urodził się 20 stycznia 1995 roku jako pierwszy syn imigrantów, urodzony w USA. Jego rodzina pochodzi z wysp Saint Lucia na Karaibach. Raper przyszedł na świat w dzielnicy East Flatbush na Brooklynie w Nowym Jorku. Całe dzieciństwo dorastał jednak na Bedford-Stuyvesant w północnym Brooklynie, gdzie uczęszczał do Edward R. Murrow High School. W szkole chodził do klasy aktorskiej, jednak w dziewiątej klasie przeniósł się do klasy muzycznej z naciskiem na rapowanie.
Scott zaczął rapować pod pseudonimem „JayOhVee”, lecz później zmienił je na Joey Badass. Jak sam przyznał zmiana pseudonimu była spowodowana tym, że media skupiają większą uwagę na „cyniczne pseudonimy”. Sam raper twierdzi, że zaczął pisać poezję w wieku lat 11. W 2009 roku, razem ze swoimi kolegami z klasy Capital Steezem, CJ Fly'em oraz Powers Pleasantem, założył kolektyw Progressive Era znany lepiej jako Pro Era.
Kariera muzyczna.
2010–2012: Kontrakt z Cinematic Music.
W październiku 2010 roku Joey przesłał nagranie ze swoim freestylem do serwisu internetowego YouTube. Wideo to zostało udostępnione przez amerykański serwis hip-hopowy WorldStarHipHop, co przykuło uwagę Jonny’ego Shipesa – szefa wytwórni Cinematic Music oraz menadżera Big K.R.I.T.'a oraz Smoke DZA. Shipes skontaktował się z Joeyem przez Twittera i szybko został jego menadżerem. Cała grupa Pro Era, również została członkami Cinematic Music.
Na początku 2012 roku Joey oraz Capital Steez za pośrednictwem swojego kanału „PROfckingERA” udostępnili wideo do utworu „Survival Tactics”, który używa beatu z repertuaru grupy Styles of Beyond o tym samym tytule. W lutym 2012 roku ukazał się debiutancki mixtape kolektywu Pro Era zatytułowany "The Seccs Tape". 21 marca tego samego roku MTV News zamieściło zwrotkę Joey’ego z odcinka RapFix Live, co sprawiło, że w następnym miesiącu wideo z jego nagraniami pojawiło się w programie Sucker Free. Klip do utworu „Hardknock” z gościnnym udziałem rapera o pseudonimie CJ Fly, miał swoją premierę na kanale MTV2, co dało raperowi jeszcze większą popularność.
2012: Debiutancki mixtape i wzrost popularności.
12 czerwca 2012, Joey Badass wydał swój debiutancki mixtape zatytułowany "1999". Klip do utworu „Waves” ukazał się pod koniec czerwca. Mixtape sprawił, że raper z dnia na dzień stał się rozpoznawalny na undergroundowej scenie hip-hopowej. "1999" został umieszczony na 38. miejscu najlepszych albumów w 2012 według magazynu Complex, a portal HipHopDX.com nazwał go najlepszych mixtapem 2012 roku. 6 września tego samego roku, raper wydał projekt zatytułowany "Rejex" zawierający niewydane wcześniej utwory, które miały znaleźć się na "1999".
Następnie inny amerykański raper Mac Miller, za pomocą Twittera zaprosił Joey’ego do współpracy. Joey pojawił się na albumie "Macadelic" w utworze „America” oraz wystąpił z Millerem w Roseland Ballroom w kwietniu 2012 roku. Dzięki pomocy rapera Juicy J, Joey i Pro Era wystąpili na "The Smoker's Club's One Hazy Summer Tour" zorganizowaną przez sieć odzieżową Eckō Unltd. oraz serwis livemixtapes.com. W tym samym roku raper wystąpił w utworze „1 Train” na wydanym przez A$AP Rocky’ego dopiero rok później albumie "Long. Live. ASAP", na którym również znaleźli się Action Bronson, Kendrick Lamar, Yelawolf, Big K.R.I.T. oraz Danny Brown. Do utworu zrealizowano teledysk.
W grudniu 2012 roku pojawiła się plotka, że Joey dołączy do wytwórni Jaya-Z Roc Nation. Jednak w styczniu 2013 roku raper zdementował plotkę mówiąc, że „na razie, woli raczej pozostać niezależnym niż podpisać kontrakt z wytwórnią”. 21 grudnia 2012 roku, Pro Era wydała swój debiutancki mixtape "P.E.E.P: The aPROcalypse". 24 grudnia, członek Pro Ery oraz przyjaciel Joeya Badassa, Capital Steez popełnił samobójstwo.
2013: "Summer Knights".
9 listopada 2012 roku, Joey wydał utwór „Enter the Void” nagrany we współpracy z Ab-Soulem oraz producentem Lee Bannonem. Tego samego dnia ukazał się również jego utwór „Waves”. Oba utwory były pierwszymi oficjalnymi utworami rapera, które można było kupić na iTunes. Ciągle rosnąca popularność pozwoliła Joeyowi w styczniu 2013 roku nagrać piosenkę „Unorthodox” na podkładzie zrobionym przez DJ Premiera. 8 lutego, Joey, Big K.R.I.T. oraz Smoke DZA nagrali i wydali utwór „Underground Airplay”, do którego zrealizowano również teledysk. „Underground Airplay” powstał by promować mixtape firmy odzieżowej Eckō Unltd. 5 marca 2013 roku raper wypuścił klip do utworu „Unorthodox”, a 23 marca Pro Era, The Underachievers i Flatbush Zombies wyruszyli na wspólną trasę koncertową zatytułowaną "Beast Coast Tour". 26 marca amerykański Magazyn XXL ogłosił, że Joey Badass znajdzie się na liście "Freshman Class" w 2013 roku – liście, która co roku prezentuje najbardziej zdolnych młodych wykonawców hip-hopowych.
20 kwietnia 2013 roku, na oficjalnym Twitterze artysty pojawiła się informacja, że jego debiutancki album będzie nosił nazwę "B4.Da.$$" oraz że zostanie wydany w 2014 roku, jednak data premiery została przekładna aż do stycznia 2015 roku. Dzień później raper napisał, że Pro Era będzie występować razem z Wiz Khaflią oraz A$AP Rockym na letniej trasie koncertowej "Under The Influence Tour". W wywiadzie dla Topman, Joey o swoim debiucie powiedział:
22 maja 2013 roku Joey ogłosił datę premiery swojego kolejnego projektu "Summer Knights", który ukazał się równo rok po wydaniu swojego przełomowego mixtape'u. Z początku projekt ten miał być epką, jednak później zmieniono go na mixtape pełno grający. Za warstwę muzyczną na "Summer Knights" odpowiada The Alchemist, MF Doom, Oddisee, Statik Selektah, Lee Bannon, Chuck Strangers i Kirk Knight. Premiera mixtape' została później przełożona na 1 lipca 2013.
2014–2015: "B4.Da.$$".
Po tym jak raper ogłosił, że jego debiut ukaże się w 2014 roku magazyn XXL umieścił album na liście „25 najbardziej wyczekiwanych albumów w 2014 roku”. 4 sierpnia 2014 roku raper wydał pierwszy singel promujący jego album zatytułowany „Big Dusty”. 21 września 2014 roku, Joey Badass ogłosił, że płyta została ukończona, jednak ukaże się 20 stycznia 2015 roku w 20. urodziny Joey’ego. Kilka dni później w internecie pojawił się drugi singel z płyty zatytułowany "Christ Conscious", do którego również nakręcono teledysk. Kolejne single do utworów "No. 99", "Curry Chicken" oraz "On &amp; On" ukazały się w 2014 roku, a ostatni singel "Teach Me" z gościnnym udziałem wokalistki Kieszy został wydany w formie elektronicznej 7 stycznia 2015 roku.
"B4.Da.$$" zadebiutowało na 5. miejscu notowania Billboard 200 oraz 1. miejscu listy Top R&amp;B/Hip-Hop Albums, sprzedając się w ilości 58 000 sztuk w pierwszym tygodniu, a finalnie osiągając wynik ponad 120 tysięcy sztuk.
2016–teraz: "All-Amerikkkan Bada$$".
4 marca 2016 roku raper zadebiutował w serialu "Mr. Robot", gdzie wcielił się w rolę Leona, bliskiego przyjaciela Elliota (granego przez Ramiego Maleka). 26 maja Joey Badass wydał utwór „Devastated”, który później okazał się pierwszym singlem z nowego albumu Utwór zadebiutował na 25. miejscu notowania Bubbling Under Hot 100 Singles i stał się pierwszym singlem rapera, który sprzedał się w ilości 500 tysięcy kopii i pokrył się złotem.
Po zwycięstwie Donalda Trumpa w wyborach prezydenckich w 2016 roku, artysta mocno zaangażował się w tematy polityczne czego efektem jest wydany 7 kwietnia 2017 roku drugi album zatytułowany "All-Amerikkkan Bada$$", na którym raper mocno potępia brutalność policji wobec ludności afroamerykańskiej oraz postawy rasistowskie.
W 2019 roku, raper pojawił się w serialu "Boomerang". W tym samym roku raper otrzymał rolę w biograficznym serialu o amerykańskiej grupie hip-hopowej Wu-Tang Clan zatytułowanym "", w którym wcielił się w rolę Inspectah Decka.
Życie prywatne.
Joey Badass mieszka obecnie na Brooklynnie razem z trójką swoich braci i jedną siostrą. Wszyscy z jego rodzeństwa są ze strony ojca. Swój pierwszy kontakt z hip-hopem miał w wieku 2 lat, gdy usłyszał utwór „Hypnotize” nowojorskiego rapera Notoriousa B.I.G.. Jako swoje największe inspirację Joey wymienia Jaya-Z, MF Dooma, Wu-Tang Clan, Madliba, Q-Tipa oraz Nasa, którego album "Illmatic" (1994) Joey uważa jako wzorzec albumu idealnego.
W styczniu 2015 roku raper został aresztowany i oskarżony na napaść na ochroniarza podczas festiwalu Falls w Byron Bay w Australii.
W 2018 roku, Joey Badass ogłosił, że w kwietniu urodziło mu się dziecko, które nazwał Indigo Rain.

</doc>
<doc id="3222608" url="https://pl.wikipedia.org/wiki?curid=3222608" title="Hyakujūō Golion">
Hyakujūō Golion

 – japoński serial anime z gatunku mecha, wyprodukowany przez firmę Tōei. Emitowany był na kanale TV Tokyo od 4 marca 1981 do 24 lutego 1982, liczył 52 odcinki. Serial doczekał się amerykańskiej adaptacji pod tytułem "Voltron – obrońca wszechświata", w której ocenzurowano wiele brutalnych scen.
Opis fabuły.
Akcja toczy się w roku 1999. Planeta Altea jest okupowana przez złe Imperium Galra. Tymczasem na Ziemię wraca piątka pilotów kosmicznych – Akira Kogane, Tsuyoshi Seidō, Hiroshi Suzuishi, Takashi Shirogane i Isamu Kurogane. Grupa zastaje swą ojczystą planetę w stanie wojny nuklearnej i zostaje porwana przez Galrę i zmuszona do walki na arenie. Pilotom udaje się zbiec na planetę Altea gdzie wraz z pomocą księżniczki Fali odkrywają tajną broń Altean – robota zwanego Golionem, który przed tysiącem lat został za pojedynek z boginią rozdzielony na pięć części przypominających lwy. Kogane i jego grupa postanawiają użyć Goliona by walczyć z Galrą w obronie Altei. Kiedy Shirogane zostaje zabity, na jego miejsce wchodzi Fala.
Postaci.
Golion.
Tytułowy Golion (ゴライオン "Goraion") to robot z planety Altea, który 1000 lat wcześniej wyzwał alteańską boginkę na pojedynek, która spytała go, czemu nie używa swych mocy do obrony dobra. Przez to za karę Golion został rozdzielony na pięć części, które zostały później przebudzone przez ziemskich pilotów. Główną bronią robota jest miecz zwany Mieczem Króla Zwierząt (獣王剣 "Jūōken").

</doc>
<doc id="3222609" url="https://pl.wikipedia.org/wiki?curid=3222609" title="Joey Bada$$">
Joey Bada$$



</doc>
<doc id="3222626" url="https://pl.wikipedia.org/wiki?curid=3222626" title="Parafia św. Wojciecha i Stanisława w Rzeszowie">
Parafia św. Wojciecha i Stanisława w Rzeszowie



</doc>
<doc id="3222630" url="https://pl.wikipedia.org/wiki?curid=3222630" title="Live at Remont">
Live at Remont

Live at Remont – album nagrany przez polskiego trębacza jazzowego Tomasza Stańkę i fińskiego perkusistę Edwarda Vesalę, z towarzyszeniem pozostałych muzyków tworzących Tomasz Stańko – Edward Vesala Quartet.
Nagrania zarejestrowano 24 października 1976 w Klubie Remont w Warszawie. Winylowy album wydany został w 1978 przez International Jazz Federation i polską wytwórnię Helicon HR 1002 (tłoczenie PN Muza).

</doc>
<doc id="3222650" url="https://pl.wikipedia.org/wiki?curid=3222650" title="Akt założenia i organizacji Biblioteki publicznej w Poznaniu">
Akt założenia i organizacji Biblioteki publicznej w Poznaniu

Akt założenia i organizacji Biblioteki publicznej w Poznaniu – zabytek polskiego piśmiennictwa w formie zeszytu, stanowiący jeden z najcenniejszych zabytków w zbiorach Biblioteki Raczyńskich w Poznaniu, a dotyczący założenia i funkcjonowania tej instytucji.
Oryginał z 1829, przedłożony do akceptacji królowi Prus nie zachował się. Zniszczenia II wojny światowej przetrwała rękopiśmienna kopia z tego samego czasu o formacie 22,5 na 19 cm, podpisana przez Edwarda Raczyńskiego, z naniesionymi przezeń odręcznymi poprawkami. Wersja ostateczna składa się z 58 paragrafów, uporządkowanych w pięciu działach:
Paragrafy końcowe dotyczą samego Raczyńskiego i jego rodziny, m.in. najmu mieszkania na pierwszym piętrze gmachu za cenę ustaloną z kuratorium.
Statut sporządzony w języku polskim i niemieckim został zatwierdzony 24 stycznia 1830 przez Fryderyka Wilhelma III. W toku funkcjonowania Biblioteki, wiele z zapisów zmieniano, co częstokroć kłóciło się z intencjami jego twórcy. Obecny statut jest już zupełnie inny, ale jego duch pokrywa się z założeniami Raczyńskiego.

</doc>
<doc id="3222680" url="https://pl.wikipedia.org/wiki?curid=3222680" title="Józef Fryderyk Wilhelm">
Józef Fryderyk Wilhelm

Joseph Friedrich Wilhelm (ur. 12 listopada 1717 w Bayreuth, zm. 9 kwietnia 1798 w Hechingen) – książę Hohenzollern-Hechingen. Jego władztwo było częścią Świętego Cesarstwa Rzymskiego Narodu Niemieckiego.
Urodził się jako bratanek księcia Hohenzollern-Hechingen Fryderyka Wilhelma. Jego rodzicami byli młodszy brat władcy hrabia Herman Fryderyk i jego druga żona hrabina Maria Teresa. Na tron wstąpił po bezpotomnej śmierci brata stryjecznego księcia Fryderyka Ludwika 4 czerwca 1750.
Książę Józef Fryderyk Wilhelm był dwukrotnie żonaty. Wszyscy trzej jego synowie oraz dwie z trzech córek zmarli w dzieciństwie. Po śmierci monarchy jego następcą został bratanek Herman.

</doc>
<doc id="3222696" url="https://pl.wikipedia.org/wiki?curid=3222696" title="Golion">
Golion



</doc>
<doc id="3222731" url="https://pl.wikipedia.org/wiki?curid=3222731" title="Innenstadt-Nord">
Innenstadt-Nord

Innenstadt-Nord, Dortmund-Innenstadt-Nord – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 53 164 mieszkańców (31 grudnia 2012) i ma powierzchnię 14,42 km².
Dzielnice.
Okręg składa się z trzech dzielnic "(Stadtteil)":

</doc>
<doc id="3222740" url="https://pl.wikipedia.org/wiki?curid=3222740" title="Dortmund-Innenstadt-Nord">
Dortmund-Innenstadt-Nord



</doc>
<doc id="3222751" url="https://pl.wikipedia.org/wiki?curid=3222751" title="Antoni Popliński">
Antoni Popliński

Antoni Popliński (ur. 1 czerwca 1796 w Popłomyku, zm. 19 marca 1868 w Poznaniu) – polski filolog, nauczyciel, dziennikarz, wydawca i księgarz, dyrektor Biblioteki Raczyńskich w Poznaniu.
Życiorys.
Ukończył germanistykę i polonistykę na Uniwersytecie Berlińskim. Nauczał w Gimnazjum we Wschowie, a potem (przez 24 lata) w Gimnazjum Marii Magdaleny w Poznaniu. W tym czasie wydawał opracowane przez siebie podręczniki szkolne, przede wszystkim historyczne i geograficzne. Pisywał artykuły naukowe do pism fachowych. Współredagował "Orędownika Naukowego". Z Józefem Łukaszewiczem prowadził drukarnię oraz księgarnię, gdzie publikowano m.in. prace Edwarda Raczyńskiego.
W latach 1842-52 wraz z historykiem Jędrzejem Moraczewskim redagował jedną z pierwszych polskich encyklopedii, dwutomowe „Starożytności Polskie. Ku wygodzie czytelnika porządkiem abecadłowym zebrane".
Po przejściu na emeryturę (był już mocno schorowany) objął w 1852 funkcję dyrektora Biblioteki Raczyńskich, gdzie opracował katalog i wydał go wraz z Józefem Krąkowskim pod tytułem "Catalogus alphabeticus Bibliothecae Raczyńscianae" (około 15.000 pozycji). Z uwagi na krytykę tego dzieła (m.in. przez Karola Estreichera) mocno podupadł na zdrowiu, a jego obowiązki przejął Krąkowski.

</doc>
<doc id="3222772" url="https://pl.wikipedia.org/wiki?curid=3222772" title="Armia">
Armia



</doc>
<doc id="3222776" url="https://pl.wikipedia.org/wiki?curid=3222776" title="Siły zbrojne">
Siły zbrojne

Siły zbrojne (inaczej: wojsko, armia) – siły i środki wydzielane przez państwo do zabezpieczenia jego interesów i prowadzenia walki zbrojnej, obrony, ujęte w całość organizacyjną, składającą się z różnych rodzajów wojsk i służb.
Podział sił zbrojnych, ze względu na skład.
Rodzaje sił zbrojnych.
W czasach obecnych większość państw posiadających siły zbrojne dzieli je na następujące rodzaje:
W niektórych siłach zbrojnych wydzielonymi rodzajami sił mogą być także:
Nie wszystkie wojska są "de iure" siłami zbrojnymi. Nie są nimi sformułowane w 1954 Japońskie Siły Samoobrony, będące nie siłami zbrojnymi, lecz "samoobroną", gdyż po zakończeniu II wojny światowej Stany Zjednoczone narzuciły Japonii pacyfistyczną konstytucję, likwidującą siły zbrojne. Status "samoobrony" wpływa na ich specyficzny charakter. Pomimo niskiej liczebności i braku broni ofensywnej (choć są od tego wyjątki) w rankingu w Global Firepower z 2020 roku uznano je za piątą najpotężniejszą siłę zbrojną świata.
Waffen-SS w III Rzeszy było zbrojnymi oddziałami Schutzstaffel (SS), nazistowskiej formacji paramilitarnej i podległo tylko dowództwu SS. Była to formacja o osobnym dowództwie, symbolice, mundurach, stopniach niebędąca częścią niemieckich sił zbrojnych, Wehrmachtu.
Funkcje.
Siły zbrojne mają za cel odstraszyć przeciwnika od agresji, a dopiero w razie konieczności ich zadaniem jest prowadzenie walki zbrojnej dla osiągnięcia celu politycznego. Są zatem instrumentem prowadzenia polityki państwa oraz jego nieodzownym elementem umożliwiającym funkcjonowanie. Istnieją ze względu na potrzebę ochrony kraju przed atakiem z zewnątrz (uruchamiane do celów obronnych, a także ofensywnych). Czuwają nad niepodzielnością terytorium państwowego oraz ochroną jego niepodległości.
Przy uwzględnieniu kryterium zasięgu przestrzennego wyróżnia się funkcję:
Są one bezpośrednio związane z funkcjami państwa. Osiągnięcie i utrzymanie ładu społecznego w zakresie organizacji państwowej zawiera się w funkcji wewnętrznej. Analizuje się ją z uwzględnieniem następujących kategorii jako: środka przemocy (związanego z pamięcią historyczną), środka pomocy (dla ratowania życia, zdrowia i mienia ludności, wykorzystywane w akcjach ratunkowych) i instytucji służącej integracji społeczeństwa (jako czynnik państwotwórczy). W ramach funkcji zewnętrznej realizowane jest utrzymywanie bezpieczeństwa zewnętrznego państwa oraz ochrona jego żywotnych interesów (przyczynia się do trwania i rozwoju państwa pod postacią członka społeczności międzynarodowej).
Do zadań sił zbrojnych w zakresie obrony państwa należą:
W sytuacji znacznego zagrożenia spokoju publicznego, zamieszek politycznych, konfliktów narodowościowych i etnicznych na dużą skalę, których opanowanie przekracza możliwości interwencyjne policji – konieczne może być użycie wojska, którego zadaniem jest przywrócenie ładu, stabilizacji i integralności państwowej.

</doc>
<doc id="3222785" url="https://pl.wikipedia.org/wiki?curid=3222785" title="Supermarkety w Polsce">
Supermarkety w Polsce



</doc>
<doc id="3222787" url="https://pl.wikipedia.org/wiki?curid=3222787" title="Supermarket">
Supermarket

Supermarket – sklep o powierzchni sprzedażowej od 400 m² do 2499 m² prowadzący sprzedaż głównie w systemie samoobsługowym, oferujący szeroki asortyment artykułów żywnościowych oraz artykułów nieżywnościowych częstego zakupu.
Nazewnictwo.
W polskiej sprawozdawczości supermarket definiuje się jako sklep samoobsługowy sprzedający głównie artykuły żywnościowe i nieżywnościowe częstego zakupu o powierzchni sprzedażowej 400–2499 m², a hipermarket jako sklep z podobnym asortymentem o powierzchni sprzedażowej powyżej 2500 m². Handlowcy nie stosują ściśle wyrażonej granicy, od kiedy supermarket można nazwać hipermarketem (np. przeprowadzony przez Ahold rebranding hipermarketów Hypernova na supermarkety Albert). Uznaje się jednak, iż supermarket ma powierzchnię nie przekraczającą 2,5 tys. m². Hipermarket natomiast ma najczęściej dużo większą powierzchnię (powyżej 2,5 tys. m²). Głównym wyznacznikiem rodzaju marketu jest udział powierzchni przeznaczonej na artykuły przemysłowe. Supermarkety są ukierunkowane głównie na żywność, z niewielkim udziałem art. przemysłowych, natomiast w hipermarketach często można odnaleźć rozbudowane stoiska tekstylne, gospodarstwa domowego, czy specjalistyczne stoiska ze sprzętem RTV-AGD.
W mniej ścisłym znaczeniu supermarketami nazywa się też sklepy specjalistyczne, które cechuje podobna do „prawdziwych” supermarketów organizacja sprzedaży. Sklepy specjalistyczne o dużej powierzchni, często nazywa się megamarketami (np. Media Markt nazywany jest "Electro MegaMarketem" ).
Istnieją również sklepy nazywane dyskontami (o powierzchni zazwyczaj do 2500 m²), gdzie główny nacisk kładzie się na niskie ceny, które uzyskuje się przez znaczną redukcję kosztów. Dla klienta zazwyczaj te niższe koszty widoczne są w postaci uproszczonej ekspozycji (towary wykładane są na półkę w opakowaniach zbiorczych, a nie jak w hiper- czy supermarketach w opakowaniach jednostkowych).
Charakterystyka.
W typowym supermarkecie sprzedaż towarów ma charakter samoobsługowy – większość towarów jest wyłożona na długich półkach, z których klienci wkładają je sami bezpośrednio do wózków lub koszyków. Faktyczna sprzedaż towaru ma miejsce dopiero po dotarciu klienta z wózkiem do kasy.
Niektóre rodzaje towarów, które wymagają osobnego ważenia i krojenia (np. wędliny lub sery) są w supermarketach czasami sprzedawane zza lady, jednak zazwyczaj płaci się za nie dopiero przy kasie końcowej. Przy wielu supermarketach działają także własne masarnie i piekarnie.
Tego rodzaju technika sprzedaży pozwala na radykalne zmniejszenie zatrudnienia w stosunku do tradycyjnych sklepów z jedną ladą oraz wystawianie do sprzedaży znacznie szerszego asortymentu towarów. Skróceniu ulega też liczba pośredników, gdyż sklepy takie nie korzystają zwykle z pośrednictwa hurtowników, lecz są hurtowniami same dla siebie. Duża skala obrotów daje tym sklepom silną pozycję w negocjowaniu cen z producentami. Wszystko to powoduje, że sklepy te są w stanie wypracowywać duży zysk, przy niskiej marży własnej i oferowaniu niższych niż małe sklepy cen.
Większość supermarketów działa w ramach sieci lokalnych, ogólnokrajowych lub nawet międzynarodowych, tworząc potężne przedsiębiorstwa o bardzo dużych obrotach i zyskach. Dla zwiększenia obrotów i zysków sieci te bardzo często posiadają też własne wytwórnie niektórych produktów, wydają klientom własne karty płatnicze, oferują rozmaite programy lojalnościowe i preferencyjne pożyczki.
Historia.
Polska.
Supermarkety rozpowszechniły się w Polsce w latach 90. XX wieku. Po przemianach ustrojowych i gospodarczych z 1989 roku do Polski zaczął napływać kapitał zagraniczny, którego znaczną część stanowiły sieci już istniejących w Europie Zachodniej supermarketów. Inwestorzy zagraniczni zostali dodatkowo zachęceni znaczącymi ulgami podatkowymi.
W latach 90. XX wieku w Polsce dokonała się przemiana struktury handlu detalicznego. Znaczna część drobnego handlu detalicznego ustąpiła miejsca sprzedaży w supermarketach i hipermarketach.
Krytyka.
Efektywność ekonomiczna supermarketów jest na tyle wielka, że we wszystkich krajach, w których mogły się bez przeszkód rozwijać, praktycznie zdominowały handel detaliczny i półhurtowy, zostawiając dla mniejszych sklepów tylko rynki niszowe.
W wielu krajach (zwłaszcza w Europie Zachodniej) narasta coraz większy opór lobby drobnego handlu przeciw dalszemu, nieograniczonemu rozwojowi supermarketów. Sklepy tego rodzaju oskarża się o wywoływanie wielu negatywnych efektów społecznych, m.in.:
Krytyka wobec supermarketów przedstawiana jest między innymi przez organizacje alterglobalistyczne. Przykładem polskiej organizacji wystosowującej zarzuty wobec supermarketów jest stowarzyszenie „Obywatele Obywatelom” (dawniej „Obywatel”), które prezentuje tego typu krytyczne argumenty na łamach czasopisma Nowy Obywatel.
Odpowiedź na krytykę.
Zwolennicy supermarketów argumentują natomiast, że:
Negatywna kampania przeciw supermarketom wywołała już jednak w kilku krajach (m.in.: Wielka Brytania, Francja, Niemcy, Włochy) reakcję w postaci specjalnych regulacji prawnych ograniczających dalszych rozwój tych sklepów, takich jak ograniczenia co do godzin otwarcia, minimalnej płacy i maksymalnego czasu pracy pracowników, minimalnej marży, zakazu sprzedaży towarów poniżej kosztów wytworzenia, maksymalnej powierzchni, szczegółowych warunków lokalizacji takich sklepów. W niektórych krajach działalność supermarketów ogranicza m.in. zakaz handlu w niedziele – znany np. w Polsce czy w Niemczech pod nazwą "Sonntagsruhe".

</doc>
<doc id="3222797" url="https://pl.wikipedia.org/wiki?curid=3222797" title="Ulica Tadeusza Kościuszki w Rzeszowie">
Ulica Tadeusza Kościuszki w Rzeszowie

Ulica Tadeusza Kościuszki w Rzeszowie (dawniej "Farna") − jedna z ulic starego miasta, łączy ulicę 3 Maja z ulicą J. Słowackiego, prowadząca od kościoła farnego w Rzeszowie w kierunku rzeszowskiego rynku.
Historia.
Niemal od początków istnienia tej ulicy, z racji jej położenia, była ona nazywana "ulicą Farną". Dopiero w 1894 roku, roku odsłonięcia pomnika Tadeusza Kościuszki, wbrew opinii, ulica ta otrzymała miano Tadeusza Kościuszki, i pod taką nazwą funkcjonuje do czasów współczesnych. 
Franciszek Kotula uważa ulicę Kościuszki za najstarszą w całym mieście. 
Za czasów okupacji niemieckiej, ulica ta nazywana była "Rathausstrasse" (niem. ulica Ratuszowa).

</doc>
<doc id="3222800" url="https://pl.wikipedia.org/wiki?curid=3222800" title="Leon Bloy">
Leon Bloy



</doc>
<doc id="3222816" url="https://pl.wikipedia.org/wiki?curid=3222816" title="Ivan Lukyanov">
Ivan Lukyanov



</doc>
<doc id="3222817" url="https://pl.wikipedia.org/wiki?curid=3222817" title="WestLB">
WestLB

WestLB AG – były niemiecki bank komercyjny z siedzibą w Düsseldorfie.
Działalność.
Bank WestLB został utworzony w dniu 30 sierpnia 2002 r. z byłego banku "Westdeutsche Landesbank Girozentrale", po tym jak realizacja zadań publicznych została przekazana bankowi "Landesbank NRW" – instytucji prawa publicznego utworzonej 1 sierpnia 2002 r.
Bank był jednym z wiodących przedsiębiorstw świadczących usługi finansowe w Niemczech, z sumą bilansową na dzień 31 grudnia 2007 r. w wysokości 286,5 mld EUR.
Był on bankiem centralnym kas oszczędnościowych NRW i jako bank handlowy prowadzący działalność międzynarodową stanowił dla kas oszczędnościowych pomost w dostępie do globalnych rynków finansowych. Działając we współpracy z kasami oszczędnościowymi, WestLB oferował pełną paletę produktów i usług charakterystycznych dla banków uniwersalnych, przy czym główny obszar działalności banku dotyczył działalności kredytowej, a także segmentów finansowania strukturyzowanego, działalności na rynku kapitałowym, zarządzania majątkiem prywatnym, zarządzania aktywami, transferu środków pieniężnych oraz finansowania nieruchomości. Według stanu na dzień 30 grudnia 2007 r. bank WestLB zatrudniał 6147 pracowników.
Udziałowcami banku były zrzeszenia kas oszczędnościowych: "Sparkassenverband Westfalen-Lippe", "Rheinische Sparkassen- und Giroverband", kraj związkowy Nadrenia Północna-Westfalia oraz oba związki krajowe (niem. "Landschaftsverbände") Rheinland i Westfallen-Lippe.
Z biegiem czasu zmienił się główny obszar działalności handlowej banku. WestLB, którego działalność ograniczała się początkowo do funkcji centrali żyrowej dla kas oszczędnościowych, w coraz większym stopniu stawał się bankiem inwestycyjnym.
W związku z kryzysem na rynkach finansowych, od połowy 2007 r. zmniejszała się również wartość strukturyzowanych inwestycji portfelowych WestLB, w tym także inwestycji wiążących się z ryzykiem na amerykańskim rynku kredytów hipotecznych typu subprime.
Znaczne inwestycje w strukturyzowane papiery wartościowe spowodowały poważne straty. W związku z tym władze niemieckie oraz udziałowcy WestLB uzgodnili w listopadzie 2009 r. utworzenie likwidatora, "Erste Abwicklungsanstalt", na którego przeniesiono aktywa o wartości nominalnej 77,5 mld EUR oraz kapitał w wysokości 3 mld EUR.
Działalność w Polsce.
WestLB działał w Polsce w latach 1995–2010 pod nazwą "West LB Polska S.A." W związku z procesem likwidacyjnym WestLB jego polski oddział został sprzedany nowym inwestorom i kontynuował działalność jako Polski Bank Przedsiębiorczości SA.

</doc>
<doc id="3222821" url="https://pl.wikipedia.org/wiki?curid=3222821" title="Korozje">
Korozje

Korozje – album duetu polskich muzyków jazzowych: Tomasza Stańki i Andrzeja Kurylewicza.
Wszystkie utwory na płycie to kompozycje duetu Andrzej Kurylewicz, Tomasz Stańko zarejestrowane w lutym 1983 w Studiu Polskiego Radia w Warszawie. Płyta ukazała się jako wydawnictwo Klubu Płytowego PSJ. Winylowy album wydany został w 1986 przez PolJazz PSJ 148.

</doc>
<doc id="3222825" url="https://pl.wikipedia.org/wiki?curid=3222825" title="Leonard Dobczyński">
Leonard Dobczyński

Leonard Dobczyński (ur. 12 marca 1933 w Wygiełzowie, dzielnicy Ząbkowic, zm. 10 sierpnia 2014 w Warszawie) – polski lekkoatleta płotkarz i sprinter, trzykrotny mistrz Polski, później trener lekkoatletyczny.
Był mistrzem Polski w biegu na 400 metrów przez płotki w 1959 oraz w sztafecie 4 × 100 metrów w 1956 i 1957. 
W 1959 wystąpił w trzech meczach reprezentacji Polski w biegu na 400 metrów przez płotki, nie odnosząc zwycięstw.
Rekordy życiowe:
Był zawodnikiem Spójni Warszawa, Lotnika Warszawa i Legii Warszawa.
Przez wiele lat był cenionym trenerem lekkoatletycznym, m.in. w AZS Warszawa. Jego podopiecznymi byli: Zenon Nowosz, Jerzy Pietrzyk, Maciej Ryszkowski, Tomasz Jędrusik, Tadeusz Kulczycki, Jerzy Hewelt, Dariusz Podobas. Pochowany na Cmentarzu Bródnowskim (kwatera 44L-2-10).

</doc>
<doc id="3222830" url="https://pl.wikipedia.org/wiki?curid=3222830" title="S. R. Srinivasa Varadhan">
S. R. Srinivasa Varadhan



</doc>
<doc id="3222833" url="https://pl.wikipedia.org/wiki?curid=3222833" title="Mistrzostwa świata w kajakarstwie górskim">
Mistrzostwa świata w kajakarstwie górskim

Mistrzostwa świata w kajakarstwie górskim – zawody kajakarskie organizowane przez Międzynarodową Federację Kajakarską (ICF). Początkowo odbywały się wyłącznie w latach nieparzystych. Od 2002 r. mają miejsce co roku, poza latami rozgrywania Letnich Igrzysk Olimpijskich.

</doc>
<doc id="3222834" url="https://pl.wikipedia.org/wiki?curid=3222834" title="R. K. Narayan">
R. K. Narayan



</doc>
<doc id="3222836" url="https://pl.wikipedia.org/wiki?curid=3222836" title="Will Keane">
Will Keane

William David Keane (ur. 11 stycznia 1993 w Stockport) – angielski piłkarz irlandzkiego pochodzenia występujący na pozycji napastnika w angielskim klubie Hull City. Wychowanek Manchesteru United, w swojej karierze grał także w takich zespołach jak Wigan Athletic, Queens Park Rangers, Sheffield Wednesday oraz Preston North End. Były młodzieżowy reprezentant Anglii. Brat Michaela Keane'a.

</doc>
<doc id="3222837" url="https://pl.wikipedia.org/wiki?curid=3222837" title="Wiechlina spłaszczona">
Wiechlina spłaszczona

Wiechlina spłaszczona ("Poa compressa" L.) – gatunek rośliny z rodziny wiechlinowatych ("Poaceae"). Występuje w Europie, na Kaukazie, w Azji Mniejszej i na Bliskim Wschodzie, w północno-zachodniej Afryce, zachodniej Azji, w Japonii. Wprowadzona również do Ameryki Północnej; w USA ma status gatunku inwazyjnego. W Polsce występuje na obszarze całego kraju, ale nie jest rośliną pospolitą.
Biologia i ekologia.
Bylina, hemikryptofit. Kwitnie w maju i czerwcu. Roślina kserotermiczna. Porasta gleby suche, średniożyzne, o odczynie zasadowym. Spotykana w suchych, ciepłych i świetlistych lasach, często w świetlistej dąbrowie, a także w ciepłolubnych murawach, na przydrożach i zboczach.

</doc>
<doc id="3222838" url="https://pl.wikipedia.org/wiki?curid=3222838" title="Granat Typ 98">
Granat Typ 98

Granat Typ 98 (九八式柄付手榴弾 "Kyūhachi-shiki garatsuki teryūdan") – japoński granat ręczny typu trzonkowego używany w okresie II wojny światowej.
Granat miał bardzo zbliżoną konstrukcję zewnętrza do niemieckiego Stielhandgranate 24, ale w porównaniu do niego był nieco cięższy. Granaty te różniły się zasadniczo funkcją – niemiecki granat ze stosunkowo cienkimi ściankami był granatem zaczepnym, a granat japoński, który w wybuchu produkował znacznie więcej odłamków, był granatem obronnym – odłamkowym.
Zapalnik znajdował się w drewnianej rękojeści granatu i był dobrze zabezpieczony przed wilgocią, która była powodem częstych problemów z innymi japońskimi granatami ręcznymi. Granat miał bardzo krótki zapalnik; którego czas spalania się wynosił cztery sekundy. Granat był łatwy i wygodny w użyciu, bardzo dobrze nadawał się do rzucania z pozycji leżącej. Produkowany był w dwóch wersjach „A” i „B” różniących się konstrukcją i kształtem głowicy bojowej.

</doc>
<doc id="3222839" url="https://pl.wikipedia.org/wiki?curid=3222839" title="Ignacy Woronicz">
Ignacy Woronicz

Ignacy Woronicz herbu Pawęża (zm. 10 lipca 1780 w Dubnie) – stolnik żytomierski w latach 1763-1770, miecznik owrucki w latach 1744-1763, skarbnik kijowski w latach 1735-1736, sędzia grodzki żytomierski, rotmistrz królewski, regimentarz Partii Ukraińskiej w 1765 roku, porucznik chorągwi pancernej wojewody kijowskiego Woronicza w Pułku Najjaśniejszego Królewicza Fryderyka w 1760 roku. 

</doc>
<doc id="3222845" url="https://pl.wikipedia.org/wiki?curid=3222845" title="(4697) Novara">
(4697) Novara

(4697) Novara – planetoida z grupy pasa głównego asteroid okrążająca Słońce w ciągu 3 lat i 292 dni w średniej odległości 2,44 j.a. Została odkryta 26 sierpnia 1986 roku w Europejskim Obserwatorium Południowym przez Henriego Debehogne’a. Nazwa planetoidy pochodzi od miasta Novara, położonego w regionie Piemont, w północno-zachodnich Włoszech. Została zasugerowana przez S. Foglia. Przed jej nadaniem planetoida nosiła oznaczenie tymczasowe (4697) 1986 QO.

</doc>
<doc id="3222853" url="https://pl.wikipedia.org/wiki?curid=3222853" title="Jan Junosza Dąbrowski">
Jan Junosza Dąbrowski

Jan Dąbrowski, (Dąmbrowski) herbu Junosza – podkomorzy wiłkomierski w latach 1765-1768, stolnik wiłkomierski w 1765 roku.
Życiorys.
W 1764 był elektorem Stanisława Augusta Poniatowskiego z powiatu wiłkomierskiego. Był marszałkiem konfederacji radomskiej. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku, poseł powiatu wiłkomierskiego na sejm 1767 roku. 

</doc>
<doc id="3222855" url="https://pl.wikipedia.org/wiki?curid=3222855" title="Mistrzostwa Świata w Kajakarstwie Górskim 1949">
Mistrzostwa Świata w Kajakarstwie Górskim 1949

1. Mistrzostwa świata w kajakarstwie górskim odbyły się w dniach 30–31 sierpnia 1949 w Genewie.

</doc>
<doc id="3222858" url="https://pl.wikipedia.org/wiki?curid=3222858" title="(4941) Yahagi">
(4941) Yahagi

(4941) Yahagi – planetoida z pasa głównego asteroid okrążająca Słońce w ciągu 5 lat i 252 dni w średniej odległości 3,19 j.a. Została odkryta 25 października 1986 roku w Toyota przez Kenzō Suzuki i Takeshiego Uratę. Nazwa planetoidy pochodzi od rzeki Yahagi, przepływającej przez Aichi, rodzinne miasto odkrywców. Przed nadaniem nazwy planetoida nosiła oznaczenie tymczasowe (4941) 1986 UA.

</doc>
<doc id="3222859" url="https://pl.wikipedia.org/wiki?curid=3222859" title="Abramowicz">
Abramowicz



</doc>
<doc id="3222860" url="https://pl.wikipedia.org/wiki?curid=3222860" title="Protesty w Wenezueli">
Protesty w Wenezueli



</doc>
<doc id="3222865" url="https://pl.wikipedia.org/wiki?curid=3222865" title="La Tempestad">
La Tempestad



</doc>
<doc id="3222882" url="https://pl.wikipedia.org/wiki?curid=3222882" title="Michał Tadeusz Morykoni">
Michał Tadeusz Morykoni

Michał Tadeusz Morykoni herbu własnego (zm. 1788) – wicemarszałek Trybunału Głównego Wielkiego Księstwa Litewskiego w 1759 roku, podkomorzy wiłkomierski w latach 1771-1788, pisarz ziemski wiłkomierski w latach 1765-1769, surrogator grodzki wiłkomierski w latach 1761-1764, starosta pomuski, bolnicki.
Był synem Krzysztofa.
Deputat powiatu powiatu wiłkomierskiego na Trybunał Główny Wielkiego Księstwa Litewskiego w 1759 roku. Poseł wiłkomirski na sejm 1761 roku. Poseł województwa wileńskiego na sejm konwokacyjny 1764 roku. W 1764 był elektorem Stanisława Augusta Poniatowskiego z powiatu wiłkomierskiego. Poseł na Sejm Rozbiorowy (1773–1775) z powiatu wiłkomierskiego.
Kawaler Orderu Świętego Stanisława w 1777 roku.
Z żoną Katarzyną Todwenówną, miał syna Józefa.

</doc>
<doc id="3222896" url="https://pl.wikipedia.org/wiki?curid=3222896" title="Krzanowski (ujednoznacznienie)">
Krzanowski (ujednoznacznienie)



</doc>
<doc id="3222913" url="https://pl.wikipedia.org/wiki?curid=3222913" title="Louis Feuillade">
Louis Feuillade

Louis Feuillade (ur. 19 lutego 1873 w Lunel, zm. 26 lutego 1925 w Nicei) – francuski reżyser i scenarzysta epoki kina niemego.
Karierę zaczynał jako dziennikarz. W roku 1905 przedstawił kilka swoich scenariuszy w wytwórni Gaumont. Tam poznał Alice Guy-Blaché, pierwszą reżyserkę w historii kina, której asystował przy kilku filmach, dzisiaj zaginionych. Wkrótce zaczął reżyserować samodzielnie, pisząc też dla siebie scenariusze. Kiedy Alice Guy-Blaché wyjeżdżała do Stanów Zjednoczonych, poleciła Feuillade'a na stanowisko dyrektora artystycznego wytwórni. W ciągu 20 lat zrealizował prawie 800 filmów krótko- i średniometrażowych, z których 2/3 uchodzi za zaginione. Łączył rygor dokumentalisty typowy dla braci Lumière (filmował na przykład korridy, których był gorącym entuzjastą) z polotem swojego głównego konkurenta, Georges'a Mélièsa. Ma w dorobku dzieła różnych gatunków: burleskę, melodramat, filmy fantastyczne, społeczne i historyczne. 
Feuillade był jednym z pierwszych twórców, którzy wprowadzili do kin serie filmów z tym samym bohaterem. Poszczególne odcinki wyświetlane były najczęściej w odstępach tygodniowych. Od roku 1910 pracował nad cyklem filmów religijnych i historycznych ("Pater", "Siedem grzechów głównych" – "Les Sept Péchés Capitaux"), które jednak nie odniosły spodziewanego sukcesu. Wtedy przygotował serię historii obyczajowych "Takie jest życie", która cieszyła się wielkim powodzeniem. Był również autorem serii komediowych z chłopcami: Bébé (77 filmów w latach 1911-1913) i Bout de Zan (52 filmy w latach 1912-1916). W roku 1913 przeniósł na ekran popularną powieść w odcinkach Marcela Allaina i Pierre'a Souvestre'a "Fantômas". W ekranizacji wystąpili René Navarre w roli tytułowej oraz Georges Melchior jako dziennikarz Fandor i Edmond Bréon jako inspektor Juve. Frekwencja przerosła najśmielsze oczekiwania realizatorów, więc już w roku 1915 wprowadzono do kin dziesięcioczęściowe "Wampiry" z Musidorą jako Irmą Vep, wcieleniem zła. Film był na tyle sugestywny, że po premierze jednego z odcinków prefekt paryskiej policji domagał się wstrzymania na jakiś czas projekcji serialu, twierdząc, że ośmiesza on pracę funkcjonariuszy. Seria ta, wychwalana zwłaszcza przez surrealistów, uchodzi za apogeum twórczości Feuillade'a. Dla odmiany w dwunastoodcinkowym serialu "Judex" i jego kontynuacji "Nowa misja Judexa" bohaterem jest postać pozytywna walcząca z przestępcami. 
Wraz z nastaniem kina dźwiękowego filmy Feuillade'a popadły w zapomnienie. Widzowie przypomnieli sobie o nich dopiero w latach 60. XX w., głównie dzięki komediom sensacyjnym André Hunebelle'a i pastiszowi Georges'a Franju oraz dzięki działalności Alaina Resnais'go, François Truffauta i Jeana-Luca Godarda.

</doc>
<doc id="3222923" url="https://pl.wikipedia.org/wiki?curid=3222923" title="Ogród botaniczny Lwowskiego Narodowego Uniwersytetu Medycznego im. Daniela Halickiego">
Ogród botaniczny Lwowskiego Narodowego Uniwersytetu Medycznego im. Daniela Halickiego

Ogród botaniczny Lwowskiego Narodowego Uniwersytetu Medycznego im. Daniela Halickiego – ogród botaniczny we Lwowie, przy ulicy Piekarskiej 52 i 73, w dzielnicy Łyczaków, w rejonie łyczakowskim. Do użytku publicznego ogród jest udostępniany po wcześniejszym zgłoszeniu.
Historia.
Ogród powstał z inicjatywy i pod kierunkiem profesora Tadeusza Wilczyńskiego, który w latach 1929-1930 stworzył na terenie należącym do Wydziału Lekarskiego Uniwersytetu Lwowskiego ogród ziół leczniczych. Zaangażowanie założyciela było tak duże, że od 1931 do 1964 mieszkał w pobliżu ogrodu, dbał i stale ulepszał oraz uzupełniał o nowe gatunki. Poza kolekcją ziół stworzył na sąsiednim terenie arboretum, cały obszar w 1964 został uznany za pomnik przyrody i jest objęty przepisami o ochronie środowiska.
Funkcja edukacyjna.
Ogród botaniczny zajmuje powierzchnię 1,5 ha, która znajduje się po obu stronach ulicy Piekarskiej. Główna część jest położona po nieparzystej stronie ulicy (nr. 73), mniejsza otacza starszy kampus (nr. 52). Rośnie w nim ok. 900 rodzajów roślin, 220 gatunków należących do 70 rodzin.
Na terenie ogrodu studenci wydziału farmaceutycznego odbywają zajęcia praktyczne, zapoznają się z ochroną środowiska oraz prowadzą badania dotyczące warunków naturalnych wzrostu ziół z uwzględnieniem miejsc występowania, ich wegetacji, zbiorów i sposobów pozyskiwania substancji wykorzystywanych w lecznictwie. Ponadto rośnie tu kolekcja drzew, krzewów, roślin zielnych oraz znajduje się oranżeria w której rosną rośliny egzotyczne i tropikalne.
W skład ogrodu wchodzą budynki gospodarcze, szklarnia, budynek edukacyjny z laboratorium, obszar obejmujący nasadzenia ziół leczniczych rodzimych i występujących w podobnej strefie geograficznej oraz teren z kolekcją drzew i krzewów posiadających właściwości lecznicze.

</doc>
<doc id="3222925" url="https://pl.wikipedia.org/wiki?curid=3222925" title="Sydney Stars">
Sydney Stars

Sydney Stars – istniejący w latach 2014–2016 australijski zespół rugby union z siedzibą w Sydney utworzony przez konsorcjum klubów Sydney Uni i Balmain w celu uczestniczenia w National Rugby Championship, jeden z czterech zespołów reprezentujących Nową Południową Walię w tych rozgrywkach.
Historia.
Pod koniec stycznia 2014 roku Sydney Uni Football Club, utytułowany klub z Shute Shield, oraz występujący w podmiejskich rozgrywkach Balmain Rugby Club ogłosiły wspólne ubieganie się o jedno z miejsc w nowo powstających ogólnokrajowych rozgrywkach. Obydwa są jednymi z najstarszych klubów w Australii, powstałymi jeszcze w XIX wieku. Drużyna oficjalnie powstała po ogłoszeniu utworzenia National Rugby Championship jako jedna z dziewięciu uczestniczących w inauguracyjnym sezonie rozgrywek. Szkoleniowcem zespołu został Chris Malone, trener Sydney Uni. Skład został ogłoszony 1 sierpnia 2014 roku, a kapitanem zespołu został mianowany Pat McCutcheon. W drugim sezonie szkoleniowcem został Peter Playford. W 2016 roku dwuletnia licencja nie została odnowiona i klub został rozwiązany.
Stadion.
Domowe mecze zespołu były rozgrywane na Leichhardt Oval w Leichhardt dzięki umowie podpisanej z władzami Balmain.
Stroje.
Zawodnicy przywdziewali złoto-niebiesko-czarne stroje, kolory te bowiem były barwami obu tworzących ten zespół klubów.
Składy.
Skład 2014.
W czterdziestoosobowym składzie na sezon 2014 znaleźli się prócz graczy z zespołów Super Rugby także zawodnicy rezerw oraz drużyn klubowych uczestniczących w lokalnych rozgrywkach: Folau Fainga'a, Alasdair King, Tomas Robertson, Paddy Ryan, Matt Sandell, Jeremy Tilse, Michael Tyler, Laurie Weeks / Tom Coolican, Tolu Latu, James Willan / Jordan Chapman, Byron Hodge, Tipiloma Kaveinga, Will Skelton, Ryan Wilson / Hugo Dessens, Dave Hickey, Pat McCutcheon, Benn Melrose, Sam Quinn, Mitchell Whiteley / Jake Gordon, Jock Merriman, Nick Phipps, Angus Pulver / Stu Dunbar, Bernard Foley, Dan Kelly / Henry Clunies-Ross, Michael Hodge, Finau Makamaka, James McMahon, Jim Stewart / Peter Betham, James Dargaville, Matt Kenny, Johnny Loseli / Israel Folau, Angus Roberts. Folau, Foley, Phipps i Skelton byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2015.
W składzie na sezon 2015 znaleźli się Tom Coolican, Dave Dennis, Ofa Finau, James Hanson, David Hickey, Tipiloma Kaveninga, Aldy King, Tolu Latu, Andrew Leota, Pat McCutcheon, Declan Moore, Rohan O'Regan, Matt Philip, Tom Robertson, Paddy Ryan, Al Ryan, Matt Sandell, Will Skelton, Jeremy Tilse, Jake Wainwright, Mitchell Whiteley / Tom Carter, Henry Clunies-Ross, Richard Draper, Israel Folau, Bernard Foley, Jake Gordon, John Hale, Ben Hughes, Harry Jones, Tom Kingston, Jordan McGregor, Nick Phipps, Guy Porter, Angus Roberts, Andrew Robinson, Jim Stewart, Theo Strang, Christian Yassmin. Folau, Foley, Phipps i Skelton byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.

</doc>
<doc id="3222927" url="https://pl.wikipedia.org/wiki?curid=3222927" title="(5719) Křižík">
(5719) Křižík



</doc>
<doc id="3222928" url="https://pl.wikipedia.org/wiki?curid=3222928" title="The Cube (brytyjski teleturniej)">
The Cube (brytyjski teleturniej)

The Cube (w 2020 The Million Pound Cube) – brytyjski teleturniej emitowany na antenie ITV od 22 sierpnia 2009 do 8 sierpnia 2015 oraz ponownie od 17 października 2020 roku, prowadzony przez Philipa Schofielda.
Program trzykrotnie zdobył nagrodę BAFTA oraz 2 inne, był także wielokrotnie nominowany w kategoriach najlepszego programu rozrywkowego i teleturnieju.
W Polsce program emitowany był z lektorem na antenie BBC Entertainment w 2014 roku pod tytułem "Sześcian", później na antenie BBC Brit"", a od 2020 r. na kanale Active Family.
Zasady gry.
W oryginalnej wersji programu zawodnicy grali indywidualnie, od roku 2020 natomiast uczestnicy występują w parach.
Główną nagrodą w teleturnieju jest 250 000 funtów (w roku 2020: 1 000 000 funtów). Celem gracza jest ukończenie siedmiu gier zręcznościowych i umysłowych, wymagających od niego sprawności w chwytaniu, rzucaniu, utrzymywaniu równowagi, szybkim reagowaniu, szacowaniu i zapamiętywaniu (zwykle siódma gra jest utrudnioną wersją jednej z poprzednich). Wszystkie zadania odbywają się wewnątrz sześcianu o wymiarach 4m × 4m × 4m wykonanego z pleksiglasu. Po ukończeniu zadania z sukcesem zawodnik zdobywa coraz wyższe sumy pieniędzy, zgodnie z poniższą tabelą.
Dany poziom zostaje zaliczony tylko po poprawnym ukończeniu gry. Zawodnicy rozpoczynają grę z dziewięcioma życiami. Każda nieudana próba wykonania zadania powoduje stratę jednego życia. Gdy zawodnik straci wszystkie życia, odpada z gry, tracąc wszystkie zebrane pieniądze. Gracz może wycofać się z gry tylko pomiędzy zadaniami; jeśli zdecyduje się na rozpoczęcie zadania (z wyjątkiem "Próbnego podejścia"), musi próbować je ukończyć, dopóki go nie wykona lub nie utraci wszystkich żyć. W trakcie gry dozwolone jest korzystanie z rad udzielanych przez zasiadające na widowni osoby towarzyszące. Uczestnicy dysponują ponadto dwiema pomocami. Są nimi:
Lektorem (oraz głosem Sześcianu), który wyjaśnia zadania został Colin McFarlane. Podczas prezentacji zadań pojawia się również postać nazywana "The Body" (od 2020 są dwie takie postacie), która przedstawia prawidłowy sposób wykonania zadania; w 2020 roku ogłoszono, że od 2009 wcielała się w nią modelka Andrianna Christofi.
W teleturnieju wielokrotnie udział brali celebryci, a ich wygrane przekazywane były na cel charytatywny. W związku z tym otrzymywali gwarancję opuszczenia gry z co najmniej 1000 funtów (nawet gdyby nie wykonali poprawnie pierwszego zadania).
Spis serii.
Wydanie "Text Santa".
19 grudnia 2014 w ramach corocznej akcji charytatywnej stacji ITV, w grze udział wzięła para uczestników: Paddy McGuinness i Alesha Dixon. Cała gra składała się z wyłącznie trzech zadań, wartych 1000, 50 000 i 100 000 funtów; gracze mieli do dyspozycji 5 żyć i jedno "Uproszczenie".
Wersje lokalne na świecie.
Oprócz Wielkiej Brytanii program na świecie powstał w jeszcze kilkunastu innych państwach:

</doc>
<doc id="3222929" url="https://pl.wikipedia.org/wiki?curid=3222929" title="Franciszek Morykoni">
Franciszek Morykoni

Franciszek Morykoni herbu własnego – podkomorzy wiłkomierski w latach 1788-1791, chorąży wiłkomierski w latach 1781-1788, pisarz ziemski wiłkomierski w latach 1769-1781, podstarości wiłkomierski w latach 1768-1769, wojski wiłkomierski w latach 1765-1769, sędzia grodzki wiłkomierski w 1765 roku, surogator ziemski wiłkomierski w latach 1752-1765.
W 1764 był elektorem Stanisława Augusta Poniatowskiego z powiatu wiłkomierskiego.

</doc>
<doc id="3222932" url="https://pl.wikipedia.org/wiki?curid=3222932" title="Niemiecka Formuła 3 Sezon 2012">
Niemiecka Formuła 3 Sezon 2012

38 sezon Niemieckiej Formuły 3 (ATS Formel 3 Cup) – rozpoczął się 5 maja i zakończył 30 września po dwudziestu siedmiu rundach. Tytuł mistrzowski zdobył Jimmy Eriksson.

</doc>
<doc id="3222940" url="https://pl.wikipedia.org/wiki?curid=3222940" title="(9578) Klaźma">
(9578) Klaźma



</doc>
<doc id="3222959" url="https://pl.wikipedia.org/wiki?curid=3222959" title="Ulica Zwierzyniecka w Poznaniu">
Ulica Zwierzyniecka w Poznaniu

Ulica Zwierzyniecka (do 1918: "Tiergartenstrasse") – ulica na poznańskich Jeżycach. Zaczyna się przy rondzie Kaponiera, następnie biegnie w kierunku zachodnim, dalej się krzyżuje po kolei z ulicami Mickiewicza, Zeylanda. Gajową i Prusa, kończy swój bieg na skrzyżowaniu z ulicą Kraszewskiego. Nazwa pochodzi od ogrodu zoologicznego położonego przy tej ulicy założonego w 1871 roku. Została włączona do miasta w 1900 roku, wraz ze wsią Jeżyce, która się stała częścią miasta.
Na początku ulicy, u zbiegu z ul. Franklina Roosevelta (rondo Kaponiera) w latach 1929–2003 znajdował się budynek kina „Bałtyk”.

</doc>
<doc id="3222961" url="https://pl.wikipedia.org/wiki?curid=3222961" title="Gestapo (powieść)">
Gestapo (powieść)

Gestapo (dun. "Gestapo") – powieść wojenna duńskiego pisarza Svena Hassela z 1963. Polskie wydanie książki ukazało się w 2005 w tłumaczeniu Juliusza Wilczura-Garzteckiego.
Treść.
Jest piątą częścią wojennej serii, opartej w dużym stopniu na osobistych przeżyciach autora z okresu służby na prawie wszystkich frontach II wojny światowej, w tym w jednostkach karnych Wehrmachtu. Bohaterami są członkowie 27. Pułku Pancernego (który w rzeczywistości nigdy nie istniał): Sven (autor, narrator wszystkich powieści Hassela), Joseph Porta (humorystyczny gawędziarz, pochodzący z Berlina), Wolfgang Creutzfeld – Mały (olbrzym z nadanym ironicznie przezwiskiem, hamburczyk), Willie Beier – Stary (doświadczony starszy sierżant), Alfred Kalb – Legionista (były żołnierz Legii Cudzoziemskiej), Julius Heide (doswiadczony żołnierz, zatwardziały nazista), Peter Blom – Barcelona (weteran wojny domowej w Hiszpanii) i inni. Ich losy autor przedstawił na różnych frontach II wojny światowej koncentrując się na brutalności i bezsensowności wojny oraz roli pojedynczego żołnierza w konflikcie. Najważniejszym wątkiem tej części są losy bohaterów, przydzielonych do służby wartowniczej w więzieniu Gestapo w Hamburgu Altonie. Sadystycznym przełożonym strażników jest tu Haupt- i Stabsfeldwebel Stahlschmidt, zwany "Kiernozem", w wymyślny sposób znęcający się nad więźniami. Do aresztu trafia i zostaje stracony bardzo lubiany przez bohaterów powieści leutnant Bernt Viktor Ohlsen, jeden z ich najlepszych dowódców, ze względów politycznych posądzony o defetyzm i bunt. Powieść kończy się skierowaniem oddziału do walki pod Monte Cassino.

</doc>
<doc id="3222965" url="https://pl.wikipedia.org/wiki?curid=3222965" title="Henri Maréchal">
Henri Maréchal

Henri Charles Maréchal (ur. 22 stycznia 1842 w Paryżu, zm. 12 maja 1924 tamże) – francuski kompozytor.
Studiował historię literatury. Muzyki zaczął się uczyć dopiero w wieku 18 lat. W paryskim konserwatorium, poza kompozycją, poznawał także zasady gry na organach. W roku 1870 został laureatem Prix de Rome za kantatę "Le jugement de Dieu". Popularność zdobył głównie jako twórca oper lirycznych, choć niektórzy krytycy zarzucają im brak indywidualnych rysów.

</doc>
<doc id="3223008" url="https://pl.wikipedia.org/wiki?curid=3223008" title="Kościół Wniebowzięcia Najświętszej Maryi Panny i św. Andrzeja Boboli w Sopocie">
Kościół Wniebowzięcia Najświętszej Maryi Panny i św. Andrzeja Boboli w Sopocie

Kościół św. Andrzeja Boboli i Wniebowzięcia Najświętszej Maryi Panny w Sopocie – rzymskokatolicki kościół parafialny znajdujący się w Sopocie, w województwie pomorskim. Należy do dekanatu Sopot w archidiecezji gdańskiej. Mieści się w dzielnicy Dolny Sopot.
Budowla składa się z części starszej i nowszej. Starsza część to niewielka kaplica murowana wzniesiona z cegły w latach 1869-1870 w stylu neogotyckim. Została zbudowana dzięki bezpłatnym pracom wykonanym przez miejscowych Kaszubów. W dniu 14 sierpnia 1870 roku została poświęcona i otrzymała wezwanie Wniebowzięcia Najświętszej Maryi Panny. Przed II wojną światową nazywano ją kaplicą polską, ponieważ odprawiane były w niej nabożeństwa dla polskich i niemieckich katolików. Gdy w 1902 roku został ukończony pierwszy kościół parafialny w mieście pod wezwaniem Gwiazdy Morza znajdujący się przy ulicy Kościuszki, z kaplicy zaczęli korzystać głównie Kaszubi oraz w sezonie polscy letnicy. Do wyposażenia kaplicy należą dwie drewniane rzeźby: pierwsza to "Chrystusa Ukrzyżowanego" z końca XV wieku i druga to "Matki Boskiej" z początku XVI wieku. 12 sierpnia 1976 Urząd Wojewódzki w Gdańsku, wpisał do rejestru zabytków kościół pod wezwaniem św. Andrzeja Boboli, pod numerem 733. Nowsza część, którą to ówczesny rektor ks. Tadeusz Cabała powołał do życia, to Kościół parafialny wybudowany w latach 1985–1988 według projektu Adama Haupta o powierzchni użytkowej 330 m² wraz z plebanią i domem parafialnym. Od 1 października 1985 roku przy budowie kościoła pracowało dodatkowo 285 filipińczyków.

</doc>
<doc id="3223041" url="https://pl.wikipedia.org/wiki?curid=3223041" title="Inteligentne specjalizacje">
Inteligentne specjalizacje

Inteligentne specjalizacje – dziedzina życia gospodarki lub nauki stanowiąca nową, rozwojową specjalizację gospodarczą, która opiera się na wykorzystaniu unikalnych zasobach naturalnych regionów, połączeniu różnych branż, zastosowaniu innowacyjnych rozwiązań technologicznych. Inteligentne specjalizacje mają na celu doprowadzić do powstania nowych rynków aktywności gospodarczej, modernizacji oraz podniesieniu konkurencyjności regionów. Każde z województw Polski ma określoną listę inteligentnych specjalizacji. 

</doc>
<doc id="3223045" url="https://pl.wikipedia.org/wiki?curid=3223045" title="The Sound of Silence">
The Sound of Silence

The Sound of Silence (początkowo wyd. jako The Sounds of Silence) – piosenka amerykańskiego duetu Simon &amp; Garfunkel wydana na singlu w 1965 roku (przez CBS Records International). Był to pierwszy singiel pochodzący z albumu "Sounds of Silence" (1966).
Notowania na listach przebojów.
Utwór, wraz z innymi piosenkami duetu, znalazł się na ścieżce dźwiękowej filmu Mike'a Nicholsa pt. "Absolwent" (1967).

</doc>
<doc id="3223051" url="https://pl.wikipedia.org/wiki?curid=3223051" title="Batalion marszowy (powieść)">
Batalion marszowy (powieść)

Batalion marszowy (dun. "Marchbatalion omslag") – powieść wojenna duńskiego pisarza Svena Hassela z 1962. Polskie wydanie książki ukazało się w 2008 w tłumaczeniu Igora Murawskiego.
Treść.
Jest czwartą częścią wojennej serii, opartej w dużym stopniu na osobistych przeżyciach autora z okresu służby na prawie wszystkich frontach II wojny światowej, w tym w jednostkach karnych Wehrmachtu. Bohaterami są członkowie 27. Pułku Pancernego (który w rzeczywistości nigdy nie istniał): Sven (autor, narrator wszystkich powieści Hassela), Joseph Porta (humorystyczny gawędziarz, pochodzący z Berlina), Wolfgang Creutzfeld - Mały (olbrzym z nadanym ironicznie przezwiskiem, hamburczyk), Willie Beier - Stary (doświadczony starszy sierżant), Alfred Kalb - Legionista (były żołnierz Legii Cudzoziemskiej), Julius Heide (doświadczony żołnierz, zatwardziały nazista), Peter Blom - Barcelona (weteran wojny domowej w Hiszpanii) i inni. Ich losy autor przedstawił na różnych frontach II wojny światowej koncentrując się na brutalności i bezsensowności wojny oraz roli pojedynczego żołnierza w konflikcie. Najważniejszym wątkiem tej części są losy bohaterów na froncie wschodnim, gdzie początkowo zostali skierowani do prawie samobójczej misji na głębokich tyłach wroga. Najpierw przebrani za Rosjan przemieszczali się zdobycznym czołgiem T-34, a następnie psim zaprzęgiem dotarli w rejon Kaukazu. Po powrocie na pozycje niemieckie brali udział w krwawej, pancernej bitwie o Ługańsk, po której zostali odesłani do służby wartowniczej i plutonu egzekucyjnego w osławionym więzieniu Wehrmachtu w Torgau. Na tle sadystycznych strażników tego obiektu, ich całkowity brak poszanowania dla reguł dyscypliny wojskowej III Rzeszy, był dla więźniów wytchnieniem. Niektórzy z nich stali się nawet przyjaciółmi bohaterów powieści, co nie wpłynęło na konieczność wykonania na nich wyroków śmierci. Powieść kończy się w Rumunii, gdzie bohaterowie zaszyli się w opuszczonym domu publicznym. W poszukiwaniu kobiet dotarli do współpracownicy Gestapo - Olgi Geiss (burdelmamy), którą powiesili. Pijacką eskapadę przerwał atak Rosjan.

</doc>
<doc id="3223059" url="https://pl.wikipedia.org/wiki?curid=3223059" title="Greim (Wölzer Tauern)">
Greim (Wölzer Tauern)

 
Greim – drugi pod względem wysokości szczyt w paśmie górskim Wölzer Tauern stanowiących fragment Niskich Taurów, na terenie austriackiej Styrii. Jego wysokość 2474 m n.p.m. jest tylko o jeden metr niższa od Rettlkirchspitze - najwyższego szczytu pasma. 
Geologia.
"Greim" podobnie jak i inne szczyty Niskich Taurów wchodzą w skład Centralnych Alp Wschodnich. Zbudowany jest ze skał metamorficznych: głównie gneisów i łupków krystalicznych. Skały te odznaczają się rozmaitym stopniem odporności na wietrzenie. W masywie szczytu "Greim" są stosunkowo niezbyt odporne, co powoduje w miarę łagodną formę szczytu pomimo jego znacznej wysokości i zaostrzenia rzeźby przez nieistniejące już lodowce plejstoceńskie. 
Turystyka.
Pomimo znacznej wysokości względnej "Greim" jest stosunkowo łatwo dostępny, w szczególności od południa. Na jego wierzchołek prowadzi znakowana ścieżka ze schroniska Greim Hütte, 1680 m n.p.m., do którego dojechać można samochodem wąską drogą z miejscowości St. Peter am Kammersberg. Wejście ze schroniska na wierzchołek zajmuje około 3 h, jest trochę żmudne (zwłaszcza w czasie upału), lecz nie przedstawia trudności technicznych.

</doc>
<doc id="3223064" url="https://pl.wikipedia.org/wiki?curid=3223064" title="Niemiecka Formuła 3 Sezon 2011">
Niemiecka Formuła 3 Sezon 2011

37 sezon Niemieckiej Formuły 3 (ATS Formel 3 Cup) – rozpoczął się 23 kwietnia i zakończył 2 października po osiemnastu rundach. Tytuł mistrzowski zdobył Richie Stanaway.

</doc>
<doc id="3223085" url="https://pl.wikipedia.org/wiki?curid=3223085" title="Aleksandra Hubert">
Aleksandra Hubert

Aleksandra Hubert (ur. 19 grudnia 1922, zm. 26 września 2000 w Poznaniu) – polska architekt.
Życiorys.
W 1951 ukończyła studia na Wydziale Architektury Szkoły Inżynierskiej w Poznaniu i zatrudniła się w Biurze Odbudowy Ratusza. Następnie pracowała w Centralnym Zarządzie Budowy Miast i Osiedli ZOR oraz w poznańskim "Miastoprojekcie". Członkini poznańskiego oddziału SARP.
Pochowana na cmentarzu Jeżyckim w Poznaniu (kwatera L, rząd 50, miejsce 23).

</doc>
<doc id="3223109" url="https://pl.wikipedia.org/wiki?curid=3223109" title="Olimpiada szachowa 2018">
Olimpiada szachowa 2018

43. Olimpiada szachowa 2018 (zarówno w konkurencji kobiet, jak i mężczyzn) została rozegrana w Batumi w 2018 roku. Prawo do organizacji olimpiady gruzińskie miasto zdobyło w 2014 r., podczas Kongresu FIDE w Tromsø, pokonując w głosowaniu stosunkiem głosów 93–58 południowoafrykański Durban.
Uczestnicy.
Rekord ustanowiła liczba 185 drużyn, reprezentujących 180 federacji narodowych. Gruzja jako gospodarz wystawiła trzy drużyny; były też drużyny reprezentujące graczy niewidomych, niesłyszących i niepełnosprawnych ruchowo. W turnieju kobiet rywalizowało 151 drużyn, reprezentujących 146 federacji, co także było rekordem reprezentacji. Antyle Holenderskie, aczkolwiek nieistniejący podmiot od 2010 roku, może wystawiać drużyny pod tą nazwą, ponieważ Federacja Szachowa Curaçao pozostaje oficjalnie zarejestrowana jako reprezentująca rozwiązany kraj w katalogu FIDE.

</doc>
<doc id="3223125" url="https://pl.wikipedia.org/wiki?curid=3223125" title="Stout Bushmaster 2000">
Stout Bushmaster 2000

Stout Bushmaster 2000 – amerykański samolot pasażerski i transportowy.
Historia.
W połowie lat 60. konstruktor William B. Stout postanowił zbudować samolot oparty na konstrukcji budowanego w latach 20. samolotu Ford Trimotor, według założeń miał to być taki sam samolot ale zmodernizowany. Początkowo samolot ten miał być produkowany w wytwórni lotniczej Aircraft Hydro-Forming, ale w 1970 roku założono specjalną wytwórnie dla produkcji tego samolotu Bushmaster Aircraft. Samolot otrzymał oznaczenie Bushmaster 2000. 
Zgodnie z założeniami samolot ten miał być przystosowany do lądowania na lotniskach polowych, a nawet na przygodnym terenie. Miał on przewozić pasażerów, ale także mógł być używany do transportu towarów, a nawet przy zastosowania zbiorników wody jako samolot do gaszenia pożarów. 
Mimo możliwości tak szerokiego zastosowania nie było zainteresowania na tego typu samolot i ostatecznie wyprodukowano zaledwie 2 samoloty tego typu.
Użycie w lotnictwie.
Samoloty Bushmaster 2000 był w zasadzie użytkowano tylko do lotów próbnych i pokazowych.
Opis konstrukcji.
Samolot Bushmaster 2000 to górnopłatem o konstrukcji całkowicie metalowym. Kadłub pokryty jest drobno-żeberkowaną blachą falistą, nitowaną do konstrukcji. Skrzydła trójdzielne, 3-dźwigarowe. Kadłub półskorupowy o przekroju prostokątnym. Wewnątrz kadłuba jest kabina pasażerska mogąca pomieścić do 15 do 23 pasażerów, kabina po usunięciu foteli może służyć do transportu ładunków, a po zamontowaniu wewnątrz zbiornika także do gaszenia pożarów lub oprysku lasów. 
Samolot był wyposażony w 3 silniki gwiazdowe, jeden umieszczony z przodu kadłuba , a dwa w gondolach na skrzydłach. Każdy z nich o mocy 450 KM. 
Podwozie klasyczne stałe, trójgoleniowe.

</doc>
<doc id="3223135" url="https://pl.wikipedia.org/wiki?curid=3223135" title="Aliens RPG">
Aliens RPG



</doc>
<doc id="3223169" url="https://pl.wikipedia.org/wiki?curid=3223169" title="Juliusz Janusz Stachý">
Juliusz Janusz Stachý

Juliusz Janusz Stachý (ur. 9 kwietnia 1930 we Lwowie, zm. 4 kwietnia 2012 w Warszawie) – polski hydrolog, hydrotechnik, wykładowca akademicki, autor podstaw projektowania obiektów technicznych gospodarki wodnej.
Życiorys.
Matka Janina z domu Rodzynkiewicz, biolog, była asystentką na Wydziale Rolnym Politechniki Lwowskiej. Zmarła na raka w 1934. Ojciec był inżynierem leśnictwa. Ze Lwowa przeniósł się do Krakowa gdzie ukończył na tajnych kompletach 1 klasą gimnazjum i był zatrudniony jako robotnik drogowy. Po wojnie trzy lata kontynuował naukę w Państwowym Gimnazjum i Liceum im. Adama Mickiewicza w Katowicach ostatecznie w 1949 ukończył i zdał maturę w Liceum im. Księcia Józefa Poniatowskiego w Warszawie. Dzięki wsparciu prof. Kazimierza Rodowicza został przyjęty na Inżynierski Kurs Hydrologiczny przy Politechnice Warszawskiej. W 1952 uzyskał dyplom inżyniera hydrologa. Uzupełnił wykształcenie na Wydziale Budownictwa Wodnego Politechniki Warszawskiej uzyskując magisterium w 1956 pisząc pracę z zakresu gospodarki wodnej na kaskadzie zbiorników. Od listopada 1952 do maja 1999 pracował w Instytucie Meteorologii i Gospodarki Wodnej. W 1954 został asystentem na Wydziale Budownictwa Wodnego Politechniki Warszawskiej. W czerwcu 1964 obronił doktorat na podstawie rozprawy "Związki średniego odpływu na obszarze Polski w funkcji parametrów regionalnych". Promotorem pracy był Julian Lambor. Na podstawie rozprawy "Wieloletnia zmienność odpływu rzek polskich" uzyskał w 1978 habilitację. Tytuł profesorski nauk technicznych otrzymał w 1980. Wykładał na Politechnice Warszawskiej i Uniwersytecie Warszawskim. Przebywał także na stażach naukowych w USA, na Węgrzech, w ZSRR, Rumunii i w Wielkiej Brytanii. Był ekspertem ds. hydrologii z ramienia Światowej Organizacji Meteorologicznej w Ugandzie, a także ds. planowania zasobów wodnych w Bangladeszu (z ramienia ONZ). Był członkiem Światowej Organizacji Meteorologicznej, od 1964 Komitetu Hydrologii w Genewie), w latach 1966-1992 Komitetu Gospodarki Wodnej PAN zasiadał w radzie naukowej IMUZ w latach 1976-1980. Wydał 66 rozpraw i artykułów naukowych, 28 artykułów informacyjnych i sprawozdań, oraz 17 opracowań naukowych.
Pochowany został 11 kwietnia 2012 na Cmentarzu Powązkowskim w Warszawie.

</doc>
<doc id="3223180" url="https://pl.wikipedia.org/wiki?curid=3223180" title="Richard Eden">
Richard Eden

Richard Eden (ur. 13 lutego 1956 w Toronto) – kanadyjski aktor, scenarzysta i producent filmowy i telewizyjny.
Kariera.
Podczas nauki w szkole średniej uczęszczał na dodatkowe zajęcia z improwizacji. W wieku 15 lat zadebiutował na małym ekranie w jednym z odcinków kanadyjskiego serialu "Próba" ("Trial") – pt. "Świadek" ("Witness", 1971). Wkrótce potem grał gościnnie w kanadyjskich produkcjach telewizyjnych, m.in. serialach: "Cudowny dzieciak" ("Some Mothers Do 'Ave 'Em", 1973), "Rywale Sherlocka Holmesa" ("The Rivals of Sherlock Holmes", 1973) i "Letnie dzieci" ("Summer's Children", 1979). W Toronto, w Kanadzie pojawił się w komedii Neila Simona "Boso w parku", grał Stanleya Kowalskiego w spektaklu Tennessee Williamsa "Tramwaj zwany pożądaniem".
Następnie wyjechał do Nowego Jorku, gdzie dołączył do Actors Equity i wystąpił w off-broadwayowskiej sztuce Joego Ortona "Atrakcje dla pana Sloane" na scenie Cherry Lane Theatre. Później wyjechał do Los Angeles w Kalifornii. Po zagraniu roli Christophera Baileya w serialu CBS "Szmaragdowy punkt N.A.S." ("Emerald Point N.A.S.", 1983), zdobyła sympatię telewidzów w wielu krajach świata jako Brick Wallace, syn Lionela Lockridge’a i Sophii Capwell, szofer Minx Lockridge (granej przez Judith Anderson), dyrektor finansowy, a następnie dyrektor kasyna Dylana Hartleya (Page Moseley), właściciel Johnny's Place, stażysta w policji, w operze mydlanej NBC "Santa Barbara" (od 11 października 1984 do 26 października 1987). Rola Bricka Wallace’a przyniosła mu w 1987 r. nominację do nagrody Daytime Emmy. Grał Robocopa (Alexandra Jamesa Murphy’ego) w serialu CTV "RoboCop" (1994).
5 września 1993 r. poślubił Shannon Hile, aktorkę, scenarzystkę, reżyserkę i producentkę filmową, która grała małe role m.in. w telefilmie "Egzekucja sprawiedliwości" ("Execution of Justice", 1999) obok Tima Daly’ego, Petera Coyote'a i Tyne Daly oraz pojawiała się gościnnie w takich serialach jak "Czynnik PSI" (1998), "" (1999), "Detektyw Monk" (2002) czy "Z archiwum X" (2002).

</doc>
<doc id="3223209" url="https://pl.wikipedia.org/wiki?curid=3223209" title="Taizan Maezumi">
Taizan Maezumi

 – japoński mistrz zen działający w USA, twórca Zen Center of Los Angeles oraz Zen Mountain Center.
Życiorys.
Początkowe lata w Japonii.
Hakuyū Maezumi urodził się w mieście Ōtawara w prefekturze Tochigi. Jego ojcem był "rōshi" Hakujun Kuroda ze szkoły sōtō. Maezumi miał pięciu braci, z których każdy został kapłanem zen. Jednak Maezumi nie nosił nazwiska swojego ojca (Kuroda), tylko nazwisko matki (Maezumi). Przyczyną tego była chęć utrzymania rodzinnej linii matki, gdyż nie miała ona braci.
25 marca 1942 roku Maezumi w wieku 11 lat przyjął mnisią ordynację (nowicjat), otrzymał imię Taizan (Wielka Góra) i rozpoczął praktykę zen w świątyni ojca – Koshin. Chociaż równocześnie chodził do szkoły, to koncentrował się głównie na praktyce zen. Jako nastolatek zaczął uczyć się języka angielskiego od amerykańskich żołnierzy z wojsk okupacyjnych, którzy zamienili świątynię ojca w kwaterę wojskową.
W wieku 16 lat Maezumi opuścił Ōtawarę i udał się do Tokio, gdzie rozpoczął studia pod kierunkiem rōshiego Koryu Osaki, świeckiego mistrza zen ze szkoły rinzai i przyjaciela jego ojca. Koryu Osaka skupiał się na praktyce zen dla laików, co później stało się bardzo znaczące w nauczaniu Maezumiego. Równocześnie jego studia u tego mistrza zen były także krokiem w jego synkretycznej edukacji zen, która zamazała tradycyjne granice rozdzielające tradycję sōtō od tradycji rinzai. W 4 lata później Maezumi rozpoczął studia na Uniwersytecie Komazawa, głównym centrum edukacji szkoły sōtō. W 1954 roku ukończył studia, otrzymując tytuł magistra filozofii wschodnioazjatyckiej i literatury.
2 lata później, w wieku 24 lat, otrzymał przekaz Dharmy (jap. "shiho") od swojego ojca oraz ukończył trening w dwóch głównych klasztorach szkoły sōtō – Eihei i Sōji. W tym samym roku pełnił w tych klasztorach funkcję „honorowego opata” (jap. "zuise").
Stany Zjednoczone.
Prawdopodobnie z powodu znajomości j. angielskiego Maezumi został wyznaczony przez szkołę sōtō do podróży do USA i służenia jako kapłan japońskim imigrantom w Kalifornii. Maezumi przybył do Los Angeles w 1956 roku w wieku 25 lat. Miał pełnić funkcję kapłana w świątyni Zenshu, głównej świątyni sōtō w USA, która prowadzona była wtedy przez Togana Sumi. Równocześnie z pełnieniem funkcji kapłańskich Maezumi rozpoczął studiowanie j. angielskiego w Los Angeles na Pasadena City College, a później na San Francisco University. Na uniwersytecie spotkał Shunryū Suzukiego i innych pionierów zen w Ameryce.
Aby zarobić na życie imał się różnych prac – był tłumaczem biznesmenów, pisał „wróżby” dla ciasteczek szczęścia do chińskich restauracji itd. Wtedy także ożenił się, jednak małżeństwo to zakończyło się rozwodem.
Maezumi zaangażował się także mocno w medytację, studia kōanowe i studiowanie tekstów buddyjskich. Przeczytał "Shōbōgenzō" pod kierunkiem rōshiego Reirina Yamady, rozpoczął poważne studia kōanowe u Nyogena Senzaki. Jego wpływ na Maezumiego wyraził się w przyjęciu przez niego niewyobrażalnej poprzednio idei, że praktyka zen może zainteresować kogoś spoza kręgu buddyjskiego. Ze względu na nikłe zainteresowanie praktyką zen u swoich parafian, Maezumi zaczął prowadzić raz w tygodniu sesje medytacyjne w świątyni.
Najbardziej znacząca dla ukształtowania się jego jako nauczyciela zen była praktyka pod kierunkiem mistrza zen Hakuuna Yasutaniego. Rozpoczął ją na początku lat 60. XX wieku, mniej więcej w tym samym okresie, gdy założył Zen Center of Los Angeles. Praktyka ta doprowadziła jego zainteresowanie kōanami do dojrzałości. Gdy Yasutani przybył do USA z wykładami i w celu prowadzenia medytacji, Maezumi służył mu jako tłumacz.
W 1969 roku Maezumi udał się do Japonii aby ukończyć swój trening kōanowy pod kierunkiem mistrza Yasutaniego. Prowadzenie ośrodka zen w Los Angeles przekazał swojemu uczniowi i potem spadkobiercy – Berniemu Glassmanowi. W grudniu 1970 roku Maezumi otrzymał certyfikat ukończenia praktyki (jap. "inka"). W tym czasie do jego ośrodka zen w Los Angeles przybył rōshi Koryu Osaka. Odnowili swoje relacje nauczyciel-uczeń i w 1973 roku Maezumi ukończył trening kōanowy pod jego kierunkiem i również otrzymał "inka". Tym samym dało mu to unikalną pozycję, gdyż otrzymał autoryzacje od trzech różniących się linii przekazu: sōtō, rinzai i Harada-Yasutani.
Mistrz zen.
Pod wpływem literatury beatników oraz prac D.T. Suzukiego w połowie lat 60. XX wieku zaczęło narastać zainteresowanie praktyką zen wśród Amerykanów. Na cotygodniowe spotkania poświęcone praktyce zen i prowadzone przez Maezumiego w świątyni zaczęło przychodzić kilku Amerykanów niejapońskiego pochodzenia. Ponieważ inni kapłani, a także parafianie byli sceptycznie nastawieni do działalności Maezumiego, przeniósł on swoją medytacyjną grupę najpierw do mieszkania na ulicy Serrano, a w 1967 roku do domu w koreańskiej dzielnicy Los Angeles. Wkrótce zmieniono nazwę ośrodka na Zen Center of Los Angeles. Ośrodek ten został zarejestrowany jako świątynia zen szkoły sōtō pod nazwą "Busshin-ji" (Świątynia Prawdy Buddy). Do tego ośrodka przyjeżdżał rōshi Yasutani i przeprowadzał najbardziej wpływowe sesje medytacyjne w historii amerykańskiego zenu. Po otrzymaniu "inka" od Yasutaniego autorytet Maezumiego jako mistrza zen wzrósł niepomiernie.
Zen Center of Los Angeles rozwijał się nieustannie i pod koniec lat 70. XX wieku stał się jedną z najbardziej znaczących i wpływowych religijnych instytucji w Los Angeles. Osobowość Maezumiego jako nauczyciela przyciągała setki nowych uczniów, co spowodowało konieczność powiększania ośrodka. Na początku lat 80. XX wieku ośrodek ten zajmował już prawie cały kwartał (ang. city block), łącznie z kilkoma kilkupiętrowymi budynkami apartamentowymi.
Maezumi wprowadził rygorystyczny typ praktyki i w większej części była to praktyka ortodoksyjna. Tradycyjne procedury ceremonii sōtō musiały być wykonywane dokładnie. Uczniowie i wizytujący spędzali długie godziny w "zazen"; regularnie odbywały się całotygodniowe odosobnienia medytacyjne, na których odbywała się praktyka kōanowa według tradycyjnego wzoru. Maezumi (a potem także starsi uczniowie) wyznaczali uczniom kōany w zależności od ich umysłowych i duchowych możliwości. Studia kōanowe były podkreślane przez okresowe "dokusan" – prywatne rozmowy nauczyciela z uczniem, których celem było rozwiązanie kōanu. Regularnymi gośćmi byli nauczyciele z USA lub Japonii – prowadzili wykłady (jap. "teishō") i przeprowadzali tradycyjne ceremonie. Chociaż Maezumi zachęcał uczniów do stworzenia nowej amerykańskiej tradycji zen, to w jego ośrodku zachowywał on ścisłe przestrzeganie reguł ortodoksyjnych praktyk sōtō.
W 1975 roku Maezumi poślubił Marthę Ekyo Maezumi, z którą miał trójkę dzieci: Kirsten Mitsuyo, Yuri Jundo i Shira Yoshimi.
Na początku lat 80. w ośrodku mieszkało i oddawało się całkowicie porannej i wieczornej praktyce oraz brało udział w regularnych tygodniowych odosobnieniach ponad 100 osób. Ośrodek wydał książkę "The Way of Everyday Live" oraz publikował periodyk "The Ten Directions". Wydawnictwa te jeszcze bardziej zwróciły uwagę na Maezumiego i jego ośrodek zen. Zaczęły się tworzyć ośrodki filialne, najpierw w USA, potem w Ameryce Północnej i wreszcie w Europie. Zakupiono ziemię w górach San Jacinto w pobliżu Idyllwild w Kalifornii i wybudowano Zen Mountain Center. W 1976 roku Maezumi założył „Kuroda Institute for the Study of Buddhism and Human Values” jako edukacyjne ramię Zen Center of Los Angeles. Instytut organizował konferencje, kolokwia i zajmował się publikacją tekstów.
Maezumi przekazał buddyjskie wskazania ponad 500 ludziom: lekarzom, prawnikom, psychiatrom, profesorom, cieślom, elektrykom itd. Przeprowadził ceremonie ordynacyjne dla 68 kapłanów i dokonał przekazu Dharmy 12 swoim uczniom. Rōshi Maezumi był najbardziej znanym i podziwianym mistrzem zen na Zachodzie. Symbolizował wręcz duchowy geniusz zenu.
Kryzys.
W 1983 roku, w momencie największych wpływów Maezumiego i olbrzymiego sukcesu jego organizacji zen, dwie kryzysowe sytuacje podkopały jego obraz jako mistrza zen i uderzyły w organizację.
Pierwszym szokiem było ujawnienie, że Maezumi utrzymywał seksualne relacje z kilkoma ze swoich uczennic, łącznie z jedną, która otrzymała przekaz Dharmy. Chociaż lata 70. były okresem „wolnej miłości” również w Zen Center, to praktykujących zszokowała informacja, że mistrz zen skompromitował swoją pozycję autorytetu duchowego przywódcy i pogwałcił przysięgę małżeńską. Równocześnie ujawniono drugą szokującą sprawę, która również podkopała jego obraz jako autentycznego mistrza zen. Maezumi okazał się alkoholikiem, a jego spożywanie alkoholu stało się zupełnie niekontrolowane. W wyniku otwartej dyskusji poświęconej tym problemom, Maezumi poddał się kuracji w centrum odwykowym Betty Ford Clinic. Jego żona z dziećmi opuściła Zen Center of Los Angeles.
Po ujawnieniu tych spraw, wielu uczniów natychmiast odeszło z ośrodka. Spadkobierczyni Maezumiego Charlotte Joko Beck opuściła Los Angeles i założyła nowy samodzielny ośrodek zen w San Diego, odrzucając afiliację z Zen Center of Los Angeles i Mazeumim. Ponieważ drastycznie spadła liczba uczniów, ośrodek nie miał pieniędzy na utrzymanie i rozpoczęto sprzedaż nieruchomości ośrodka. W ciągu kilku lat ośrodek z olbrzymiego centrum praktyki stał się zauważalnie mniejszy o ograniczonym zakresie działania.
Maezumi nauczał w nim jeszcze przez ponad 10 lat, stopniowo odzyskując niektórych dawnych uczniów i zyskując nowych. Jednym z efektów kryzysu było rozpierzchnięcie się jego czołowych uczniów po Ameryce Północnej i zakładanie przez nich nowych innowacyjnych ośrodków zen, w których powstał amerykański styl zen.
W 1995 roku Maezumi udał się Japonii, aby odwiedzić rodzinę i liderów szkoły sōtō. Nocą 15 maja 1995 roku zmarł w Tokio na atak serca w wannie po kolacji z braćmi i spożywaniu alkoholu.
Linia przekazu Dharmy.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza pokolenia od Pierwszego Patriarchy chan w Chinach Bodhidharmy.
Trzecia liczba oznacza początek nowej linii przekazu w Japonii.
Czwarta liczba oznacza początek nowej linii przekazu w USA lub innym kraju poza Japonią.

</doc>
<doc id="3223210" url="https://pl.wikipedia.org/wiki?curid=3223210" title="Maksymilian Sosnowski">
Maksymilian Sosnowski

Maksymilian Edward Sosnowski (ur. 7 października 1822 w Poznaniu, zm. 22 września 1901 tamże) – polski bibliotekarz, nauczyciel, poeta. Dyrektor Biblioteki Raczyńskich w Poznaniu.
Życiorys.
Ukończył studia na Uniwersytecie Humboldtów w Berlinie. Nauczał w Gimnazjum Marii Magdaleny w Poznaniu, a także w Miejskiej Szkole Realnej tamże. W tym czasie wydał tom "Kilka poezji". Od 1868 objął stanowisko dyrektora Biblioteki Raczyńskich. Skoncentrował się na opracowaniu katalogów, co zapoczątkował już jego poprzednik - Antoni Popliński. Wydał kontynuację jego dzieła - "Alphabetischer Katalog der Raczyńskischen Bibliothek enthaltend die Erwerbungen aus den Jahren 1865-1877". Następnie, wspólnie z L. Kurtzmannem, opublikował "Katalog der Raczyńskischen Bibliothek in Posen" w czterech tomach (1885).

</doc>
<doc id="3223244" url="https://pl.wikipedia.org/wiki?curid=3223244" title="Paula Cristina Gonçalves">
Paula Cristina Gonçalves

Paula Cristina Gonçalves (ur. 11 sierpnia 1990 w Campinasie) – brazylijska tenisistka, medalistka igrzysk Ameryki Południowej, reprezentantka kraju w rozgrywkach Pucharu Federacji.
Kariera tenisowa.
W 2015 roku osiągnęła pierwszy finał zawodów cyklu WTA Tour – w Bogocie razem z Beatriz Haddad Maią pokonały w meczu mistrzowskim Irinę Falconi i Shelby Rogers wynikiem 6:3, 3:6, 10–6.
W przeciągu kariery zwyciężyła w siedmiu singlowych i dwudziestu czterech deblowych turniejach rangi ITF. 15 sierpnia 2016 roku zajmowała najwyższe miejsce w rankingu singlowym WTA Tour – 158. pozycję. 29 lutego 2016 osiągnęła najwyższą lokatę w rankingu deblowym – 95. miejsce.

</doc>
<doc id="3223251" url="https://pl.wikipedia.org/wiki?curid=3223251" title="Dominik Micewicz">
Dominik Micewicz

Dominik Micewicz herbu Jelita – sędzia ziemski i sędzia ziemiański upicki w latach 1792-1794, stolnik upicki w 1768 roku, cześnik wiłkomierski w 1765 roku.
W 1764 był elektorem Stanisława Augusta Poniatowskiego z powiatu wiłkomierskiego.

</doc>
<doc id="3223303" url="https://pl.wikipedia.org/wiki?curid=3223303" title="Oswald Collmann">
Oswald Collmann

Oswald Collmann (ur. 26 czerwca 1845 w Marburgu, zm. 1 sierpnia 1912 w Polanicy Zdroju) – niemiecki bibliotekarz, nauczyciel, filolog i historyk. Dyrektor Biblioteki Raczyńskich w Poznaniu.
Życiorys.
Ukończył studia na Uniwersytecie w Marburgu (historię, filologię angielską oraz francuską). Pracował jako nauczyciel w kilku szkołach na ziemiach pozostających ówcześnie na terytorium wschodnich Prus, m.in. w Międzyrzeczu. Od 1877 w Poznaniu, gdzie nauczał w Gimnazjum Bergera. Od 1902 dyrektor (pierwszy bibliotekarz) Biblioteki Raczyńskich. Wprowadzony na to stanowisko wbrew "Aktowi założenia" i wbrew protestom rodziny Raczyńskich - był pierwszym dyrektorem spoza Wielkiego Księstwa Poznańskiego i pierwszym Niemcem na tym stanowisku. Podczas pełnienia swojej funkcji uporządkował księgozbiór, przeprowadził skontrum zbiorów i zreorganizował sposoby pracy w instytucji. Ponadto unowocześnił obiekt i jego działalność: otworzył placówkę w godzinach przedpołudniowych, uruchomił drugą czytelnię, zwiększył powierzchnie magazynowe, wprowadził poprawki do katalogu Maksymiliana Sosnowskiego, a także opracował własny katalog - "Posnaniensia". Wydał drukiem katalog dubletów.

</doc>
<doc id="3223326" url="https://pl.wikipedia.org/wiki?curid=3223326" title="Laura Ikauniece">
Laura Ikauniece



</doc>
<doc id="3223331" url="https://pl.wikipedia.org/wiki?curid=3223331" title="Laura Ikauniece-Admidina">
Laura Ikauniece-Admidina



</doc>
<doc id="3223336" url="https://pl.wikipedia.org/wiki?curid=3223336" title="Józef Pietrzkiewicz">
Józef Pietrzkiewicz

Józef Pietrzkiewicz herbu Ostoja – cześnik wiłkomierski w 1764 roku.
W 1764 roku był elektorem Stanisława Augusta Poniatowskiego z powiatu wiłkomierskiego.

</doc>
<doc id="3223359" url="https://pl.wikipedia.org/wiki?curid=3223359" title="Wilhelm Christiani">
Wilhelm Christiani

Wilhelm Christiani (ur. 27 października 1871 w Testama (Estonia), zm. ?) – niemiecki bibliotekarz i filolog. Dyrektor Biblioteki Raczyńskich w Poznaniu.
Życiorys.
Absolwent kilku uniwersytetów w: Tartu, Berlinie i Petersburgu. W Berlinie studiował literaturę słowiańską u prof. Aleksandra Brücknera. W Petersburgu pracował przez krótki czas w bibliotece carskiej, a potem także w bibliotece uniwersyteckiej w Tartu. Od 1909 przebywał w Poznaniu, gdzie do 1913 pracował w Bibliotece Cesarza Wilhelma. W 1913 objął na krótki czas (do 1914) stanowisko dyrektora Biblioteki Raczyńskich, gdzie był zatrudniony tylko tymczasowo. Przed wybuchem I wojny światowej wyjechał do Rosji.

</doc>
<doc id="3223369" url="https://pl.wikipedia.org/wiki?curid=3223369" title="Antoni z Susza Kaczyński">
Antoni z Susza Kaczyński

Antoni z Susza Kaczyński herbu Pomian – rotmistrz powiatu wiłkomierskiego w 1764 roku.
W 1764 roku był elektorem Stanisława Augusta Poniatowskiego z powiatu wiłkomierskiego

</doc>
<doc id="3223375" url="https://pl.wikipedia.org/wiki?curid=3223375" title="Cerkiew św. św. Borysa i Gleba w Grodnie">
Cerkiew św. św. Borysa i Gleba w Grodnie



</doc>
<doc id="3223377" url="https://pl.wikipedia.org/wiki?curid=3223377" title="Our Christmas">
Our Christmas

Our Christmas – album studyjny szwedzkich piosenkarek Sanny Nielsen, Shirley Clamp i Sonji Aldén, wydany 19 listopada 2008 przez wytwórnię Lionheart International.
Album składa się z dwunastu kompozycji o charakterze świątecznym, które są coverami popularnych anglojęzycznych świątecznych utworów. Płyta była notowana na 1. miejscu na oficjalnej szwedzkiej liście sprzedaży i uzyskała certyfikat platynowej za sprzedaż w nakładzie przekraczającym 40 tysięcy sztuk. Wydawnictwo znalazło się na 6. miejscu najlepiej sprzedających się albumów w Szwecji w 2008 roku.
Krążek promowały 2 single: „All I Want for Christmas Is You” i „My Grown Up Christmas List”.
Lista utworów.
Opracowano na podstawie materiałów źródłowych.

</doc>
<doc id="3223378" url="https://pl.wikipedia.org/wiki?curid=3223378" title="Base Erosion Profit Shifting">
Base Erosion Profit Shifting

Base Erosion Profit Shifting (BEPS, z ang. erozja podstawy opodatkowania i transfer zysków) – termin, używany w międzynarodowej debacie publicznej na temat unikania opodatkowania i sposobów przeciwdziałania nieuczciwemu zaniżaniu danin publicznych. Stał się synonimem trendu zmierzającego do reformy przepisów podatkowych i zmiany zasad opodatkowania. Termin rozpowszechniony dzięki Raportowi OECD nt. przeciwdziałaniu BEPS znanemu również jako Plan Działań BEPS ("Action Plan on Base Erosion and Profit Shifting") opublikowanemu dnia 19 lipca 2013 roku, zawierającym 15 działań, jakie powinny podjąć państwa, aby zapobiec nieuczciwemu unikaniu opodatkowania i przenoszeniu zysków do rajów podatkowych.
W rozumieniu OECD, termin BEPS odnosi się do strategii planowania podatkowego, które wykorzystują luki i rozbieżności w przepisach podatkowych dla ukrycia zysków lub ich transferowania do miejsc, w których podatnik wykazuje małą aktywność lub w ogóle jej brak, ale gdzie podatki są niskie, co skutkuje niewysokim opodatkowaniem lub brakiem opodatkowania podatkiem dochodowym. Pakiet BEPS jest kompleksowym zestawem instrumentów obejmującym pewne minimalne standardy, wspólne rozwiązania, wytyczne i najlepsze praktyki w dziedzinie opodatkowania, które państwa mogą wdrożyć do swoich porządków prawnych. Instrumenty te jednak, w świetle prawa międzynarodowego publicznego, nie posiadają mocy wiążącej (jest to tzw. "soft law"). Tym niemniej oczekuje się, że założenia wyrażone w Planie Działań BEPS będą przyjmowane przez państwa uczestniczące w pracach nad jego opracowaniem. W przypadku wielu państw (w tym Polski), prace wdrożeniowe są aktualnie realizowane bądź już zakończone.
Poszczególne działania w ramach Planu Działań BEPS:
1. Wyzwania gospodarki cyfrowej
2. Neutralizacja efektów hybrydowych struktur wykorzystujących niespójność systemów podatkowych
3. Wzmocnienie zasad opodatkowania kontrolowanych podmiotów zagranicznych (CFC)
4. Ograniczenie erozji podstawy opodatkowania poprzez odliczanie odsetek i innych opłat za usługi finansowe
5. Efektywne zwalczanie szkodliwych praktyk podatkowych przy uwzględnieniu transparentności i treści ekonomicznej ("substance") transakcji
6. Zapobieganie nadużyciom w wykorzystaniu udogodnień traktatowych
7. Zapobieganie sztucznemu unikaniu statusu zakładu (ang. "Permanent Establishment")
8. Zapewnienie, iż ceny transferowe odpowiadają kreowaniu wartości aktywów niematerialnych
9. Zapewnienie zgodności cen transferowych z kreowaniem wartości ryzyka/kapitału
10. Zapewnienie zgodności cen transferowych z kreowaniem wartości innych transakcji obarczonych wysokim ryzykiem
11. Ustanowienie metodologii zbierania oraz analizowania danych dotyczących zjawiska zmniejszania podstawy opodatkowania i transferu zysków
12. Wprowadzenie wymogu ujawniania przez podatników stosowanych agresywnych strategii podatkowych
13. Powtórne zdefiniowanie dokumentacji cen transferowych
14. Usprawnienie mechanizmów rozwiązywania sporów międzynarodowych
15. Stworzenie wielostronnej umowy umożliwiającej wprowadzenie Planu Działań BEPS oraz modyfikacji istniejących umów o unikaniu podwójnego opodatkowania.

</doc>
<doc id="3223382" url="https://pl.wikipedia.org/wiki?curid=3223382" title="Adolf Kunkel">
Adolf Kunkel

Adolf Kunkel (ur. 24 lutego 1886 w Lubece, zm. ?) – niemiecki bibliotekarz, historyk sztuki i filolog. Dwukrotnie dyrektor Biblioteki Raczyńskich w Poznaniu.
Życiorys.
Absolwent Uniwersytetu w Getyndze (germanistyka i historia sztuki). Po przyjeździe do Poznania nauczał w Gimnazjum Bergera. Porządkował także w tym czasie księgozbiór Biblioteki Niemieckiego Towarzystwa Historycznego. Dwukrotnie obejmował stanowisko dyrektora Biblioteki Raczyńskich: w 1916, a potem w latach 1918-1919. Przerwa spowodowana była pracą w miejskiej bibliotece w Lubece.

</doc>
<doc id="3223389" url="https://pl.wikipedia.org/wiki?curid=3223389" title="Bitwa pod Poguesa">
Bitwa pod Poguesa

Bitwa pod Poguesa – starcie zbrojne, które miało miejsce 4 października 1892 pomiędzy francuską kolumną a armią Dahomeju. Bitwa zakończyła się zwycięstwem Francuzów.
Po bitwie pod Dogba armia francuska przeszła do działań ofensywnych poszukując podzielonej na kilka grup armii Dahomeju. 4 października francuska kolumna została zaatakowana przez grupę wojowników dowodzoną przez samego króla Behanzina. Po kilku godzinach Dahomejczycy zostali odparci tracąc ok. 200 zabitych.
Bitwa otworzyła drogę francuskiej ekspedycji do marsz na stolicę Dahomeju - Abomey.

</doc>
<doc id="3223393" url="https://pl.wikipedia.org/wiki?curid=3223393" title="Park Nadolnik">
Park Nadolnik

Park Nadolnik ("Park im. ks. Tadeusza Kirschke") – park w Poznaniu, na terenie Nadolnika, pomiędzy ulicami Nadolnik, Mariacką i Hlonda.
Park otwarto 25 czerwca 2014, jako zaplecze rekreacyjne dla Głównej. Powstał na zaniedbanym od dziesięcioleci terenie parkowym (pierwszy park powstał tu w latach 50. XX wieku), który uporządkowano, wytyczono ścieżki piesze i rowerowe oraz zlokalizowano plac zabaw dla dzieci i tor saneczkowy.

</doc>
<doc id="3223394" url="https://pl.wikipedia.org/wiki?curid=3223394" title="Mistrzostwa Europy w Lekkoatletyce 2014 – bieg na 10 000 m mężczyzn">
Mistrzostwa Europy w Lekkoatletyce 2014 – bieg na 10 000 m mężczyzn

Bieg na 10 000 metrów mężczyzn – jedna z konkurencji biegowych rozgrywanych podczas lekkoatletycznych mistrzostw Europy na Letzigrund Stadion w Zurychu.
Tytułu mistrzowskiego z poprzednich mistrzostw nie obronił reprezentant Turcji Polat Kemboi Arıkan.
Rekordy.
Tabela prezentuje rekord świata, rekord Europy, najlepsze osiągnięcie na Starym Kontynencie, a także najlepszy rezultat na świecie w sezonie 2014 przed rozpoczęciem mistrzostw.
Listy europejskie.
Tabela przedstawia 10 najlepszych wyników uzyskanych w sezonie 2014 przez europejskich lekkoatletów przed rozpoczęciem mistrzostw.

</doc>
<doc id="3223395" url="https://pl.wikipedia.org/wiki?curid=3223395" title="Antoni Szoja">
Antoni Szoja

Antoni Szoja (ur. 18 lipca 1910 w Zarzeczu, zm. 10 marca 1943 w Nisku) – plutonowy podchorąży, student Wydziału Prawa i Administracji Uniwersytetu Jagiellońskiego, twórca i organizator placówki ZWZ-AK w Zarzeczu.
Rodowód.
Pochodził z zasłużonej dla Zarzecza rodziny Szojów. Był synem Józefa (1878–1916), sekretarza gminnego, po kursach specjalistycznych we Lwowie, i Franciszki Jasnosz. Stryjem Antoniego był Paweł Szoja oraz Franciszek (1900–1944), uczestnik konspiracji, zamordowany przez NKWD. Brat Józef (1916–1943), również żołnierz konspiracji, został zamordowany przez gestapo miesiąc po Antonim. Drugi brat Mieczysław był mechanikiem w polskich siłach powietrznych w Anglii w czasie II wojny.
Życiorys.
Po śmierci ojca (ospa) był wychowywany przez matkę. Szkołę powszechną ukończył w 1921 r., następnie uczęszczał do niżańskiego Gimnazjum im. Stefana Czarnieckiego, gdzie w 1929 r. zdał maturę. Tego samego roku rozpoczął służbę w Szkole Podchorążych Wojsk Łączności w Zegrzu. W kolejnym roku został studentem na UJ. Na uczelni tej w 1936 r. ukończył Szkołę Nauk Politycznych.
We wrześniu 1939 r. walczył w okolicach Łańcuta, Przemyśla i Lwowa. Dostawszy się do niewoli radzieckiej, zbiegł z transportu kolejowego jadącego na wschód. Powróciwszy do Zarzecza zaangażował się w konspirację wojskową (zaprzysiężony przez dr n. med. Kazimierza Henricha 12 listopada 1939 r.). Placówka ZWZ-AK, którą utworzył i którą dowodził, miała siłę plutonu. Przyjął pseudonim „Brzoza”.
W trakcie przewożenia z Przeworska tzw. „bibuły” został postrzelony, uciekając przed Niemcami tuż przed Niskiem. Pochowany na cmentarzu w Racławicach.
Rodzina.
W 1931 r. ożenił się z Rozalią. Miał dwoje dzieci: Stanisława (ur. 1932) i Annę (1939 r.). Syn Stanisław (1932–2009) był chodzącą encyklopedią wiedzy, również o Zarzeczu i jego dziejach. Na poświęconej mu tablicy w kościele parafialnym w Zarzeczu określono go mianem „kustosza pamięci narodowej”.

</doc>
<doc id="3223409" url="https://pl.wikipedia.org/wiki?curid=3223409" title="Melbourne Rising">
Melbourne Rising

Melbourne Rising – australijski zespół rugby union z siedzibą w Melbourne utworzony w 2014 roku przez Victorian Rugby Union w celu uczestniczenia w National Rugby Championship.
Historia.
Drużyna powstała po ogłoszeniu utworzenia National Rugby Championship jako jedna z dziewięciu uczestniczących w inauguracyjnym sezonie rozgrywek. Szkoleniowcem zespołu został Sean Hedger, asystent trenera Rebels. Skład został ogłoszony na przełomie lipca i sierpnia 2014 roku, a kapitanem zespołu został mianowany Nic Stirzaker. W następnym sezonie trenerem został Zane Hilton, asystent trenera Rebels, zaś współkapitanami Colby Faingaʻa i Scott Fuglistaller. Hilton prowadził zespół także w dwóch kolejnych sezonach.
Stadion.
Domowe mecze zespołu były w inauguracyjnym sezonie rozgrywane na AAMI Park, zaś w kolejnych na stadionach w całym stanie. 
Stroje.
Zawodnicy przywdziewają różowo-niebieskie stroje z herbem przedstawiającym pół gwiazdy oznaczającym wschodzące gwiazdy tego sportu, kwiat z rodziny wrzosowatych będący stanowym emblematem oraz pięć gwiazd przejęte z logo Rebels.
Składy.
Skład 2014.
W trzydziestopięcioosobowym składzie na sezon 2014 znaleźli się prócz graczy Rebels także zawodnicy rezerw oraz wszystkich dziewięciu drużyn klubowych uczestniczących w rozgrywkach Dewar Shield: Cruze Ah-Nau, Paul Alo-Emile, Fereti Sa'aga, Finbar Simpson, Toby Smith, Tui Tuiatua / Greg Bauer, Patrick Leafa, Tom Sexton / Frank Amituanai, Angus Hamilton, Sam Jeffries, Luke Jones, Cadeyrn Neville / Scott Higginbotham, Sean McMahon, OJ Noa, Reuben Rolleston, Pom Simona, Sione Taufa, Lopeti Timani / Ben Meehan, Junior Paila, Nic Stirzaker / Jack Debreczeni, Shane Imo, Martin Naufahu / Mitch Inman, Lloyd Johansson, Sefa Naivalu / Tom English, Joe Kamana, Telusa Veainu / Rennie Lautolo-Molimau, Jonah Placid. Higginbotham i Jones byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2015.
W trzydziestotrzyosobowym składzie na sezon 2015 znaleźli się prócz graczy Rebels także zawodnicy rezerw oraz wszystkich dziewięciu drużyn klubowych uczestniczących w rozgrywkach Dewar Shield: Cruze Ah-Nau, Duncan Chubb, Tim Metcher, Tom Moloney, Matt Onesemo, Fereti Sa'aga, Mike Tyler / Mitch Andrews, Patrick Leafa, Jordan Uelese / Steve Cummins, Murray Douglas, Sam Jeffries, Luke Jones, Sakaria Noa / Colby Faingaʻa, Scott Fuglistaller, Sean McMahon, Jordy Reid, Pom Simona, Sione Taufa, Lopeti Timani / Ben Meehan, Junior Paila, Maradona Farao / Jack Debreczeni / Lloyd Johansson, Leo Taliu, Taiso Silafai-Leaana, Sasa Tofilau, Sione Tuipulotu / Tom English, Stacey Ili, Dom Shipperley / Justin Marsters, Jonah Placid, Filipe Vilitati. English, Jones i McMahon byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2016.
W trzydziestotrzyosobowym składzie na sezon 2016 znalazło się prócz graczy związanych z Rebels także ośmiu zawodników reprezentujących kluby uczestniczące w lokalnych rozgrywkach: Cruze Ah-Nau, Tyrel Lomax, Tim Metcher, Tom Moloney, Fereti Sa'aga, Toby Smith / James Hanson, Pat Leafa, Siliva Siliva, Jordan Uelese / Steve Cummins, Murray Douglas, Sam Jeffries, Alex Toolis / Colby Faingaʻa, Harley Fox, Ikapote Tupai, Rob Leota, Sean McMahon, Jordy Reid, Sione Taufa / Ben Meehan, Mick Snowden, Nic Stirzaker / Jack Debreczeni / Lloyd Johansson, Taiso Silafai-Leaana, Sefa Naivalu, Sione Tuipulotu, Elias Vole / Tom English, Dom Shipperley, Ah-Mu Tuimalealiifano / Reece Hodge, Jack Maddocks, Jonah Placid.
Skład 2017.
W trzydziestodwuosobowym składzie na sezon 2017 znaleźli się: Angus Arundel, Steve Cummins, Pone Fa'amuasili, Maradona Farao, Harrison Goddard, Josh Fenner, Esei Haangana, James Hanson, Reece Hodge, Henry Hutchison, Lloyd Johansson, Simei Kolio, Marika Koroibete, Rob Leota, Angelo Leaupepe, Jack Maddocks, Emmanuel Maufou, Jack McGregor, Sean McMahon, Tom Moloney, Sefa Naivalu, Rory O'Connor, Hunter Paisami, Fereti Sa'aga, Oliva Sialau, Siliva Siliva, Toby Smith, Nic Stirzaker, Sione Taufa, Lopeti Timani, Alex Toolis, Sione Tuipulotu, Ikapote Tupai, Semisi Tupou, Jordan Uelese, Mahe Vailanu.

</doc>
<doc id="3223431" url="https://pl.wikipedia.org/wiki?curid=3223431" title="Kulig (komedia)">
Kulig (komedia)

Kulig – polska sztuka teatralna (komedia w pięciu aktach) autorstwa Józefa Wybickiego.
Sztuka została wydana w 1783 w Warszawie. Autor skrytykował w niej gąszcz staropolskiego prawa - jego wieloznaczność i zbyt wielką liczbę różnorakich precedensów. Prawo to w istocie nie służyło zwykłym obywatelom, ale jurystom, spekulantom i możnowładcom, a nade wszystko magnaterii, która zatrudniała wielu przebiegłych prawników. Wybicki skompromitował też w tym utworze ignorancję prawną ludu, krewki temperament Polaków, pieniactwo, bezduszny patriarchalizm i uprzedzenia wobec jakichkolwiek zmian w istniejącym status quo. Sztuka była głosem za uporządkowaniem polskiego prawa, a także sprzeciwem przeciwko odrzuceniu przez Sejm tzw. Kodeksu Zamoyskiego. Oprócz powyższego Wybicki krytykował szulerstwo i hazard, bardzo rozpowszechnione wtedy wśród ludności, np. podczas zabaw, czy kuligów. Takie hazardowe bale urządzał m.in. książę Jerzy Marcin Lubomirski. Prapremiera sztuki miała miejsce 25 stycznia 1783 w Warszawie, z powtórkami 26 i 30 stycznia oraz 19 lutego. Inscenizował Wojciech Bogusławski.

</doc>
<doc id="3223435" url="https://pl.wikipedia.org/wiki?curid=3223435" title="Jacques Frisch">
Jacques Frisch

Jacques Frisch (ur. 18 grudnia 1987) – luksemburski lekkoatleta.
Czterokrotny medalista igrzysk małych państw Europy: w 2009 zdobył srebrne medale na 400 m przez płotki z czasem 53,44 s i w sztafecie 4 × 400 m z czasem 3:16,90 s, a w 2013 wywalczył złoto na 400 m ppł z czasem 52,28 s i srebro w sztafecie 4 × 400 m z czasem 3:14,45 s (rekord kraju).
W 2014 wystartował na mistrzostwach Europy w biegu na 400 m ppł, w którym odpadł w kwalifikacjach, zajmując 35. miejsce z czasem 54,06 s (ostatnia, 8. pozycja w swoim biegu).
Reprezentant klubu Avia Club Issy-les-Moulineaux.
Rekordy życiowe:

</doc>
<doc id="3223469" url="https://pl.wikipedia.org/wiki?curid=3223469" title="K+S">
K+S

K+S AG (dawniej "Kali und Salz GmbH") – niemieckie przedsiębiorstwo z siedzibą w Kassel, działające w branży chemicznej. Jest największym europejskim dostawcą produktów potasowych i magnezowych stosowanych do produkcji nawozów, a także, po przejęciu Morton Salt, największym na świecie producentem soli. Produkuje i dystrybuuje także inne nawozy mineralne (m.in. wytwarzane z soli magnezowych), gleby ogrodnicze i inne składniki odżywcze dla roślin.
Historia.
K+S zostało założone w 1898 jako "Aktiengesellschaft für Bergbau und Tiefbohrung" i zostało przemianowane na "Salzdetfurth AG" w 1899. Po połączeniu z wydziałem zajmującym się wytwarzaniem produktów potasowych i magnezowych Wintershall (spółki zależnej BASF) firma zmieniła nazwę na "Kali und Salz" ("Kalium" oznacza potas, natomiast "Salz" sól w języku niemieckim) W 1999 spółka zmieniła nazwę na "K+S". K+S rozszerzyło swoją działalność na skalę międzynarodową i jest obecne w 15 krajach: Austrii, Belgii, Czechach, Francji, Grecji, Hiszpanii, Holandii, Niemczech, Polsce, Portugalii, Szwajcarii, Szwecji, Wielkiej Brytanii i Włoszech w Europie oraz w Chile w Ameryce Południowej a także w Kanadzie i Stanach Zjednoczonych w Ameryce Północnej.

</doc>
<doc id="3223500" url="https://pl.wikipedia.org/wiki?curid=3223500" title="Władysław Kowalikowski">
Władysław Kowalikowski

Władysław Kowalikowski (ur. 25 grudnia 1860 w Krakowie, zm. 1943 w Przemyślu) – polski prawnik, urzędnik administracji Austro-Węgier, zastępca komisarza generalnego rządu RP na Kraków (1919-1921), wicewojewoda krakowski, wojewoda krakowski (1924-1926).
Życiorys.
Urodził się w rodzinie inteligenckiej. Ukończył Gimnazjum św. Anny i Wydział Prawa Uniwersytetu Jagiellońskiego. W listopadzie 1884 rozpoczął pracę w administracji Galicji. Był praktykantem konceptowym starostwa w Pilźnie (1885-1890) i Wadowicach (1891-1895), koncypientem starostw w Tarnowie (1895-1897) i Nowym Targu (1897-1899). W 1899 awansował na komisarza powiatowego, został przeniesiony do starostwa w Krakowie, gdzie został komisarzem rządowym krakowskich kas oszczędności. W 1904 awansował na sekretarza Namiestnictwa, w 1907 został starostą powiatu bocheńskiego i jeszcze w tym samym roku starostą powiatu brzeskiego. Od 1911 starosta w Krakowie.
Od marca 1919 zastępca generalnego delegata rządu RP na Kraków, po utworzeniu 1 września 1921 Urzędu Wojewódzkiego Krakowskiego szef wydziału w Urzędzie Wojewódzkim i wicewojewodą. Od 16 listopada 1923 pełnił obowiązki wojewody po urlopowanym z powodu tzw. wypadków krakowskich Kazimierzu Gałeckim. 8 marca 1924 mianowany wojewodą krakowskim, funkcję sprawował do 7 czerwca 1926, gdy po przewrocie majowym został przeniesiony na emeryturę.
2 maja 1923 został odznaczony Krzyżem Oficerskim Orderu Odrodzenia Polski.
Żonaty z Teofilą z Lewickich, primo voto Szaszkiewicz – synową Hryhorija Szaszkewycza; bezdzietny. Do drugiej wojny światowej mieszkał w Krakowie, następnie przeprowadził się do Przemyśla, gdzie zmarł; pochowany wraz z żoną na Cmentarzu Głównym w Przemyślu w grobowcu rodzinnym Cyryla Czerlunczakiewicza.

</doc>
<doc id="3223504" url="https://pl.wikipedia.org/wiki?curid=3223504" title="Diamond City">
Diamond City



</doc>
<doc id="3223508" url="https://pl.wikipedia.org/wiki?curid=3223508" title="Isaquias Queiroz">
Isaquias Queiroz

Isaquias Queiroz dos Santos (ur. 3 stycznia 1994 w Ubaitabie) – brazylijski kajakarz, trzykrotny medalista olimpijski, sześciokrotny mistrz świata, trzykrotny złoty medalista igrzysk panamerykańskich, wielokrotny mistrz Ameryki Południowej.
W dzieciństwie spadł na niego garnek z wrzątkiem, paląc znaczną część ciała. Dwa lata później został porwany. W wieku 10 lat usunięto mu nerkę po upadku z drzewa, dlatego wielu mówi na niego "Sem rim" („Bez nerki”). Kajakarstwo zaczął uprawiać w wieku 11 lat.
Oprócz ojczystego języka portugalskiego zna również hiszpański.
Podczas swoich pierwszych igrzyskach olimpijskich w Rio de Janeiro zdobył trzy medale. Srebro wywalczył w rywalizacji jedynek na 1000 metrów. Do Niemca Sebastiana Brendela stracił 1,603 sekundy, trzeci był Mołdawianin Serghei Tarnovschi, jednak został zdyskwalifikowany za pozytywny test antydopingowy. Drugi srebrny medal zdobył w dwójce w parze z Erlonem Silvą. W finale Niemcy Sebastian Brendel i Jan Vandrey okazali się lepsi o 0,907 sekundy. Dorobek medalowy uzupełnił brązowym medalem w jedynce na 200 metrów. Tam okazał się słabszy od Ukraińca Jurija Czebana i Azera Valentina Demyanenko. W ten sposób został pierwszym Brazylijczykiem, którzy zdobył trzy medale olimpijskiego na jednych igrzyskach.

</doc>
<doc id="3223512" url="https://pl.wikipedia.org/wiki?curid=3223512" title="Vår jul">
Vår jul

Vår jul – album studyjny szwedzkich piosenkarek Sanny Nielsen, Shirley Clamp i Sonji Aldén, wydany 3 listopada 2010 przez wytwórnię Lionheart International.
Album składa się z dwunastu szwedzkojęzycznych kompozycji o charakterze świątecznym, w tym zarówno z autorskich nagrań jak i coverów popularnych świątecznych utworów. Płyta była notowana na 6. miejscu na oficjalnej szwedzkiej liście sprzedaży i uzyskała certyfikat złotej za sprzedaż w nakładzie przekraczającym 20 tysięcy sztuk. Wydawnictwo znalazło się na 30. miejscu najlepiej sprzedających się albumów w Szwecji w 2010 roku.
Płytę promował singel „Vår jul”, który napisali i skomponowali: Sonja Aldén, Bobby Ljunggren i Marcos Ubeda.
Lista utworów.
Opracowano na podstawie materiałów źródłowych.
Całkowita długość: 41:27

</doc>
<doc id="3223516" url="https://pl.wikipedia.org/wiki?curid=3223516" title="Żabki">
Żabki

Żabki – duża, centralna dzielnica Zawiercia położona około 2 km na północ od centrum miasta. Graniczy z dzielnicami Blanowice (od północy), Centrum (od południa), Warty (od wschodu), Borowe Pole (od zachodu), Łośnice (na krótkim odcinku od północnego wschodu) oraz Stary Rynek (od południowego zachodu). Żabki stanowią ogromny zespół mieszkaniowy, na który składa się zróżnicowana zabudowa osiedli, na które się dzielą. Są to osiedla Piłsudskiego, Szymańskiego, Zuzanka oraz Argentyna. Osiedla Piłsudskiego, Argentyna oraz część Zuzanki to głównie bloki mieszkalne, od niskich czteropiętrowych do jedenastopiętrowych, Osiedle Szymańskiego to stare, ponad stuletnie domy robotnicze oraz niskie, dwupiętrowe bloki pochodzące z przełomu lat 50. oraz 60. XX wieku, ogromną część Zuzanki od centrum dzielnicy aż do Blanowic stanowi osiedle domów jednorodzinnych. W dzielnicy można znaleźć wiele zabytków pochodzących z okresu rozwoju przemysłu w Zawierciu. Główną arterią komunikacyjną Żabek jest ulica Piłsudskiego, inne ważniejsze ulice to Leśna, Wierzbowa oraz Kościuszki. W centrum dzielnicy znajduje się znaczna liczba sklepów oraz jedno z dwóch targowisk miejskich.
Komunikacja.
Przez Żabki kursują wszystkie linie zawierciańskiego ZKM-u oraz kilka organizowanych przez przewoźników prywatnych.

</doc>
<doc id="3223522" url="https://pl.wikipedia.org/wiki?curid=3223522" title="Dornier Do 31">
Dornier Do 31

Dornier Do 31 – niemiecki eksperymentalny samolot transportowy pionowego startu i lądowania.
Historia.
W połowie lat 60. w niemieckiej wytwórni lotniczej Dornier Flugzeugwerke GmbH opracowano eksperymentalny wojskowy samolot transportowy pionowego startu i lądowania. Pierwszy lot samolotu oznaczonego jako Dornier Do 31E odbył się w dniu 10 lutego 1967 roku, przy czym był to normalny start z lotniska. Dopiero drugi prototyp posłużył do prób statycznych. Zbudowano jeszcze trzeci prototyp który posłużył do prób pionowego startu i lądowania. Po serii prób ostatecznie wycofano się z tego projektu w 1970 roku, rezygnując z dalszych prób i rozwijania tego projektu.
Użycie w lotnictwie.
Samoloty Dornier Do 31E były używane wyłącznie do lotów próbnych w jednostce eksperymentalnej Luftwaffe – Erprobungsstelle 64 w latach 1967 - 1970. Po rezygnacji z dalszych badań samoloty przekazano do muzeum. Jeden znajduje się w Dornier-Museum w Friedrichshafen a drugi w Deutsches Museum Flugwerft Schleissheim w Oberschleißheim.
Opis konstrukcji.
Samolot Dornier Do 31 był górnopłatem o konstrukcji całkowicie metalowej. Skrzydło klasyczne pokryte laminatem. Do lotu poziomego służyły mu dwa silniki odrzutowe, a do lotu pionowego dodatkowo cztery silniki nośne. 
Kadłub ma przekrój kołowy o średnicy 3,2 m, do wnętrza kadłuba prowadzi tylna rampa otwierana hydraulicznie. Wewnątrz kadłuba może przebywać 36 żołnierzy z pełnym uzbrojeniem lub 3 samochody terenowe lub 24 pary noszy z rannymi. 
Podwozie trzypodporowe z kołem przednim, chowane w locie. 
Samolot był wyposażony w 2 silniki odrzutowe o ciągu 68,95 kN każdy do lotu poziomego z możliwością zmiany położenia dysz. Ponadto do lotu pionowego wyposażony w 4 silniki odrzutowe o ciągu 19,57 kN w dwóch zespołach. 

</doc>
<doc id="3223526" url="https://pl.wikipedia.org/wiki?curid=3223526" title="Krzysztof Bolcewicz">
Krzysztof Bolcewicz

Krzysztof Bolcewicz herbu Pogonia – strukczaszy wiłkomierski w latach 1761-1765.
W 1764 roku był elektorem Stanisława Augusta Poniatowskiego z powiatu wiłkomierskiego.

</doc>
<doc id="3223533" url="https://pl.wikipedia.org/wiki?curid=3223533" title="Mistrzostwa Świata w Kajakarstwie Górskim 1951">
Mistrzostwa Świata w Kajakarstwie Górskim 1951

2. Mistrzostwa świata w kajakarstwie górskim odbyły się w dniach 30–31 lipca 1951 w austriackim Steyr. Zawodnicy rywalizowali ze sobą w ośmiu konkurencjach: czterech indywidualnych i czterech drużynowych.

</doc>
<doc id="3223539" url="https://pl.wikipedia.org/wiki?curid=3223539" title="Laura Pigossi">
Laura Pigossi

Laura Pigossi (ur. 2 sierpnia 1994 w São Paulo) – brazylijska tenisistka, brązowa medalistka igrzysk olimpijskich z Tokio (2020) w grze podwójnej, medalistka igrzysk Ameryki Południowej, reprezentantka kraju w rozgrywkach Pucharu Federacji.
Kariera tenisowa.
W karierze zwyciężyła w siedmiu singlowych i czterdziestu jeden deblowych turniejach rangi ITF. 29 sierpnia 2022 roku zajmowała najwyższe miejsce w rankingu singlowym WTA Tour – 100. pozycję. 3 lutego 2020 osiągnęła najwyższą lokatę w rankingu deblowym – 125. miejsce.
Wspólnie z Luisą Stefani zdobyła brązowy medal igrzysk olimpijskich w Tokio (2020) w deblu. Mecz o udział w finale przegrały z parą Belinda Bencic–Viktorija Golubic, natomiast pojedynek o medal brązowy wygrały 4:6, 6:4, 11–9 z Wieroniką Kudiermietową i Jeleną Wiesniną.
W 2022 roku osiągnęła pierwszy finał zawodów singlowych cyklu WTA Tour – w meczu mistrzowskim w Bogocie przegrała 3:6, 6:4, 2:6 z Tatjaną Marią.

</doc>
<doc id="3223577" url="https://pl.wikipedia.org/wiki?curid=3223577" title="George Maharis">
George Maharis

George Maharis, właściwie George Mahairas (ur. 1 września 1928 w Astorii) – amerykański aktor telewizyjny i filmowy i piosenkarz.
Życiorys.
Wczesne lata.
Urodził się w Astorii w Queens, w okręgu Nowego Jorku, w stanie Nowy Jork jako jedno z siedmiorga dzieci imigrantów greckich. Pomimo że jego ojciec był w branży restauracyjnej, George miał wczesne ambicje, by być profesjonalnym piosenkarzem. 
Uczęszczał do nowojorskiego liceum Flushing High School. Przez 18 miesięcy służył w Korpusie Piechoty Morskiej Stanów Zjednoczonych.
Kariera.
W latach 1962-66 nagrał siedem albumów dla Epic Records. Jednak gdy jego struny głosowe zostały nadwyrężone, Maharis zwrócił się w stronę aktorstwa. Studiował w Neighborhood Playhouse z Sanfordem Meisnerem oraz Actors Studio z Lee Strasbergiem. Pojawił się w produkcjach off-broadwayowskich, w tym "Ścisły nadzór" ("Haute Surveillance") Jeana Geneta. W 1960 za rolę Jerry’ego w sztuce Edwarda Albeego "Zoologiczna opowieść" ("The Zoo Story") otrzymał nagrodę Theatre World. Wystąpił potem w serialach takich jak "The Goodyear Television Playhouse" (1957), "Studio One", "Kraft Television Theater", "Naked City" (1959–60) i filmie Otto Premingera "Exodus" (1960) obok Paula Newmana. 
W operze mydlanej CBS "Search for Tomorrow" (1960-1961) zagrał Buda Gardnera, jednego z krewnych Joanne Gardner, który poślubił Janet Bergman Collins. Rola tułacza Buza Murdocka w serialu CBS "Route 66" (1960–63) przyniosła mu w 1962 nominację do nagrody Emmy. W 1965 zdobył nagrodę Laurel, przyznawaną przez magazyn „Motion Picture Exhibitor”.
Występował w klubach w Las Vegas i był jednym z pierwszych gwiazdorów, którzy pozowali nago do zdjęć dla magazynu „Playgirl” (lipiec 1973). W późniejszych latach Maharis skoncentrował się na malarstwie impresjonistycznym. Na początku lat 90. w pełni przeszedł na emeryturę. 
21 listopada 1974 został aresztowany i oskarżony o popełnienie aktu seksualnego / perwersję seksualną wraz z 33–letnim fryzjerem Perfecto Tellesem w męskiej toalecie na stacji benzynowej w Los Angeles. Został zwolniony za kaucją w wysokości 500 dolarów.

</doc>
<doc id="3223579" url="https://pl.wikipedia.org/wiki?curid=3223579" title="Keiichi Suzuki (łyżwiarz)">
Keiichi Suzuki (łyżwiarz)

 – japoński panczenista, srebrny medalista mistrzostw świata.
Kariera.
Największy sukces w karierze Keiichi Suzuki osiągnął w 1970 roku, kiedy zdobył srebrny medal podczas mistrzostw świata w wieloboju sprinterskim w West Allis. W zawodach tych rozdzielił na podium Walerija Muratowa z ZSRR oraz Norwega Magne Thomassena. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji był też między innymi ósmy na rozgrywanych w 1971 roku sprinterskich mistrzostwach świata w Inzell. W 1964 roku wystartował na igrzyskach olimpijskich w Innsbrucku, gdzie jego najlepszym wynikiem było piąte miejsce w biegu na 500 m. Na rozgrywanych cztery lata później igrzyskach w Grenoble na tym samym dystansie był ósmy, a bieg na 1000 m zakończył na 31. pozycji. Brał również udział w igrzyskach olimpijskich w Sapporo w 1972 roku, gdzie w swoim jedynym starcie, biegu na 500 m, zajął dziewiętnaste miejsce. W 1972 roku zakończył karierę.

</doc>
<doc id="3223591" url="https://pl.wikipedia.org/wiki?curid=3223591" title="Nabil Jeffri">
Nabil Jeffri

Muhammad Nabil Jan Al Jeffri (ur. 24 października 1993 roku w Kuala Lumpur) – malezyjski kierowca wyścigowy.
Życiorys.
Formuła BMW i JK Racing Asia Series.
Jeffri rozpoczął karierę w jednomiejscowych samochodach wyścigowych w 2010 roku od startów w Pacyficznej Formule BMW. Z dorobkiem 83 punktów uplasował się na piątej pozycji w klasyfikacji generalnej. Rok później, po przemianowaniu serii na JK Racing Asia Series Malezyjczyk dziesięciokrotnie stawał na podium, a raz na jego najwyższym stopniu. Uzbierane 186 punktów pozwoliło mu stanąć na najniższym stopniu podium klasyfikacji generalnej. W 2012 roku odniósł cztery zwycięstwa. Przegrał jednak o trzynaście punktów walkę o tytuł mistrzowski.
Formuła 3.
Na sezon 2013 Malezyjczyk podpisał kontrakt z włoską ekipą EuroInternational na starty w Niemieckiej Formule 3. Z dorobkiem 79 punktów uplasował się na ósmej pozycji w końcowej klasyfikacji kierowców. W sezonie 2014 przeniósł się do ekipy Motopark Academy i poświęcił się głównie startom w edycji niemieckiej. Wystartował także gościnnie w Brytyjskiej Formule 3. W wyścigu Masters of Formula 3 stanął na najniższym stopniu podium.

</doc>
<doc id="3223593" url="https://pl.wikipedia.org/wiki?curid=3223593" title="Michał Ciszkiewicz">
Michał Ciszkiewicz

Michał Ciszkiewicz Minołgański herbu Zerwikaptur – rotmistrz powiatu wiłkomierskiego w 1764 roku.
W 1764 był elektorem Stanisława Augusta Poniatowskiego z powiatu wiłkomierskiego.

</doc>
<doc id="3223606" url="https://pl.wikipedia.org/wiki?curid=3223606" title="Gabriela Cé">
Gabriela Cé

Gabriela Vianna Cé (ur. 3 marca 1993 w Porto Alegre) – brazylijska tenisistka, reprezentantka kraju w rozgrywkach Pucharu Federacji.
Kariera tenisowa.
W karierze zwyciężyła w dwunastu singlowych i dwudziestu jeden deblowych turniejach rangi ITF. 9 września 2019 roku zajmowała najwyższe miejsce w rankingu singlowym WTA Tour – 221. pozycję. Natomiast 18 kwietnia 2016 roku osiągnęła najwyższą pozycję w rankingu deblowym – 109. miejsce.

</doc>
<doc id="3223622" url="https://pl.wikipedia.org/wiki?curid=3223622" title="Jan Krzakowski">
Jan Krzakowski

Jan Krzakowski (ur. 1883 zm. 16 lutego 1936 w Białymstoku) – polski prawnik, adwokat. Pierwszy wojewoda wołyński w II Rzeczypospolitej.
Ukończył gimnazjum w Kielcach, później studia prawnicze. Po odbyciu aplikacji prowadził własną kancelarię adwokacką. Od 14 marca 1921 do 7 lipca 1921 był pierwszym wojewodą wołyńskim. 21 maja 1921 r. wydał rozporządzenie nt. języka urzędowego na obszarze województwa. W latach trzydziestych XX wieku pracował jako sędzia Sądu Apelacyjnego.

</doc>
<doc id="3223659" url="https://pl.wikipedia.org/wiki?curid=3223659" title="Sony xperia sola">
Sony xperia sola



</doc>
<doc id="3223665" url="https://pl.wikipedia.org/wiki?curid=3223665" title="Sergiu Marghiev">
Sergiu Marghiev



</doc>
<doc id="3223672" url="https://pl.wikipedia.org/wiki?curid=3223672" title="Tales for a Girl, 12, and a Shaky Chica">
Tales for a Girl, 12, and a Shaky Chica

Tales For a Girl, 12, and a Shaky Chica – album polskiego trębacza jazzowego Tomasza Stańki.
Drugim muzykiem towarzyszącym Stańce podczas nagrań był Janusz Skowron, który grał na syntezatorze. Wszystkie utwory są kompozycjami Tomasza Stańki. Nagrania zarejestrowano w Studiu S-4 w Warszawie w kwietniu i październiku 1991. Płyta CD ukazała się w 1991 nakładem wytwórni JAM.

</doc>
<doc id="3223674" url="https://pl.wikipedia.org/wiki?curid=3223674" title="Tales for Girls, 12, and a Shaky Chica">
Tales for Girls, 12, and a Shaky Chica



</doc>
<doc id="3223676" url="https://pl.wikipedia.org/wiki?curid=3223676" title="István Burián">
István Burián

István Burián von Rajecz (węg. rajeczi gróf Burián István, niem. Stephan Burián von Rajecz, w źródłach pol. jako baron Burian lub w skrócie Burian, w źródłach ang. od 1918 także hr. Burian; od 1900 baron tj. Freiherr, od 1918 hrabia tj. Graf (ur. 16 stycznia 1851 w Stampfen, zm. 20 października 1922 w Wiedniu) – austro-węgierski polityk, dyplomata i mąż stanu węgierskiego pochodzenia, znany zwłaszcza jako minister spraw zagranicznych Austro-Węgier podczas I wojny światowej.
Życiorys.
Przed I wojną światową.
Stephan Burián Von Rajecz urodził się 16 stycznia 1851 w Stampfen (obecnie Stupava, o kilkanaście km na północ od Bratysławy) w starej szlacheckiej rodzinie węgierskiej z Górnych Węgier (obecnie Słowacja). W 1891, poślubił Olgę z domu baronównę Fejérváry von Komlós-Keresztes (1861–1931), której ojcem był węgierski premier generał baron Géza Fejérváry von Komlós-Keresztes. Burián po ukończeniu Akademii Konsularnej rozpoczął służbę w korpusie konsularnym: pracował w austro-węgierskich placówkach w Aleksandrii, Bukareszcie, Belgradzie i Sofii. W latach 1882–1886 był konsulem generalnym w Moskwie, a w latach 1887–1895 w Sofii. W latach 1896–1897 był ambasadorem w Stuttgarcie, wówczas stolicy królestwa Wirtembergii, a w latach 1897–1903 w Atenach, przez co zyskał reputację eksperta od spraw Bałkanów. W 1900, został baronem.
Minister Finansów.
W lipcu 1903 baron Burián został mianowany przez Franciszka Józefa I cesarskim i królewskim ministrem finansów Austro-Węgier, w miejsce hr. Agenora Marii Gołuchowskiego, jednak osobą która wywarła znaczny wpływ na stan tego resortu był długoletni jego szef, bo od 1882, a wówczas niedawno zmarły Benjamin Kállay von Nagy-Kálló. Cesarskie i Królewskie Ministerstwo Finansów było wówczas jedynym odpowiedzialnym za finansowanie wspólnych obszarów działania Podwójnej Monarchii, (np. polityki zagranicznej, armii i marynarki wojennej). W 1908, po aneksji Bośni i Hercegowiny, powierzono mu administrację Kondominium Bośni i Hercegowiny. Próbował zjednać jej mieszkańców dla monarchii organizując podróż Franciszka Józefa w 1910, z dobrym, choć krótkotrwałym, skutkiem. Burián zarządzał anektowanym terenem stosunkowo łagodną ręką i usiłował zapewnić ludności większy głos w imperialnej administracji. Jednakże, jego pojednawcze podejście, nie zdołało uspokoić kraju a było powodem pretensji urzędników względem Buriana. Burian w 1908 jako minister finansów udzielił koncesji węgierskiej grupie finansowej na założenie w Sarajewie Banku rolniczego („Bosn.- herz. Agrarbank”) upoważnionego do wykupu chłopów węgierskich („kmetów") z ich stosunku poddańczego metodą indemnizacji, ale po protestach zawiesił przyznane bankowi prawo skupu „kmetów” aż do decyzji przyszłego Sejmu bośniackiego, który uchwalił wykup „kmetów”" dobrowolny przez władze rządowe. Burián przygotował też pakiet ustaw inwestycyjnych dotyczących Bośni i Hercegowiny, uchwalonych już po jego odejściu ze stanowiska ministra finansów, w styczniu i lutym 1914 r. Burián odszedł z tego stanowiska w lutym 1912, gdyż jak twierdzą niektórzy coraz trudniej szło mu pogodzenie różnych fakcji. Inną wersję podaje Leon Biliński według którego formalnym powodem dymisji była choroba szefa dyplomacji hr. Aehrenthala i zastąpienie go hr. Berchtoldem z Węgier oraz zwyczaj, iż spośród trzech ministrów wspólnych: spraw zagranicznych, skarbu i wojny jeden był Węgrem a dwóch Austriakami.
W czerwcu 1913 Burián został wyznaczony ministrem przy Dworze Królewskim, którego zadaniem była jak najściślejsza koordynacja składników podwójnej monarchii.
I wojna światowa.
Po zamachu na arcyksięcia Franciszka Ferdynanda, jako minister przy Dworze Królewskim, z pozycji węgierskiego emisariusza w Wiedniu, Burián pośredniczył w sporze między ministrem spraw zagranicznych hr. Leopoldem Berchtoldem a niechętnym wojnie węgierskim premierem hr. Tiszą podczas sporu między nimi w lipcu 1914. 30 lipca 1914 brał udział w naradzie w MSZ w Wiedniu co do zarządzenia mobilizacji w odpowiedzi na już zarządzoną mobilizację w Rosji.
Szef dyplomacji 1915–1916.
W styczniu 1915 austro-węgierski minister spraw zagranicznych hr. Leopold Berchtold zaczął się skłaniać pod wpływem Niemiec do ustępstw terytorialnych na rzecz Włoch w zamian za zapewnienie o ich neutralności; w następstwie czego został zmuszony 13 stycznia 1915 do opuszczenia stanowiska, wskutek interwencji u Franciszka Józefa premiera Węgier Istvana Tiszy, który zaproponował na następcę Berchtold’a barona Buriána, który był jego bliskim przyjacielem i sojusznikiem; a który z pewną niechęcią, został zaakceptowany przez cesarza Franciszka Józefa. Jako minister Burián początkowo oparł się niemieckim naciskom na ustępstwa terytorialne Austro-Węgier na rzecz Włoch, jako cenę za ich neutralność, starał się przewlekać negocjacje dając czas swemu krajowi na przygotowanie się do przejścia Włoch z pozycji sojusznika na pozycję wroga, godząc się m.in. na niewłączanie pewnych terytoriów na Bałkanach oraz starając się osłabić niemieckie naciski, zapewniając na wyrost w Wiedniu, iż jest tego bliski. Tą linią polityczną zachwiały niepowodzenia sił austro-węgierskich, (ofensywa wojsk generała Brusiłowa, oblężenie Twierdzy Przemyśl, która skapitulowała 22 marca 1915) oraz niemieckie naciski celem zachowania sojuszu z Włochami. 8 marca 1915 Rada Koronna wyraziła zgodę na oddanie Włochom Tyrolu Południowego w zamian za zachowanie neutralności i wolną rękę na Bałkanach, jednak Austro-Węgry chciały utrzymać cesję w tajemnicy aż do końca wojny, tak by na cesji Tyrolu Południowego się skończyło, a Włochy chciały upublicznić cesję i traktowały ją jako wstęp do dalszych ustępstw terytorialnych, i to załamało porozumienie Austro-Węgier i Włoch, gdyż jak wcześniej powiedział baron Burian:
W maju 1915 doprowadziło to do przyłączenia się Królestwa Włoch do Ententy. W tym czasie jest zwolennikiem otwarcia negocjacji pokojowych z Rosją, obstając przy ciężkich odszkodowaniach od niej. W październiku 1915, dzięki działaniom ambasadora Adama Tarnowskiego Burián pozyskał dla Państw Centralnych Bułgarię, i utrzymał silne więzi z Turcją. Jako protegowany premiera Węgier hr. Tiszy, zdecydowanie oparł się niemieckim naciskom na ustępstwa terytorialne Węgier na rzecz Rumunii, głównie z Siedmiogrodu, co doprowadziło do przystąpienia Rumunii do Porozumienia w sierpniu 1916. Przynajmniej od października 1916 jest zwolennikiem negocjacji pokojowych. Burián nalegał, na równy status Niemiec i Austro-Węgier w sojuszu pod każdym względem: wojskowym, ekonomicznym i aktywności politycznej, wbrew rządowi w Berlinie dążącemu do prymatu w sojuszu, zaznaczyły się zwłaszcza jego sprzeciw przeciw forsowanej przez Niemcy nieograniczonej wojnie podwodnej i naleganie na utrzymywanie kontroli Austro-Węgier na froncie bałkańskim. Dla wzmocnienia swej pozycji w negocjacjach z Berlinem, Burian starał się o ustalanie celów wojennych obu składników monarchii na Radzie Koronnej, na posiedzeniu Rady Koronnej 6 października 1915, wraz z innymi, Burian wyrażał życzenie przyłączenia dawnego Królestwa Polskiego do monarchii habsburskiej ale widział związane z tym trudności i nie zaliczał tego do celów wojny, bo jako te widział zabezpieczenie Austro-Węgier przed atakami których padły ofiarą. Odrzucano koncepcję trializmu, czyli potrójnej monarchii.
Co do Polski, Burián początkowo, podobnie jak premier Węgier hr. Istvan Tisza, obawiał się wprowadzenia jej do monarchii, gdyż uważał, że może to osłabić pozycję jego ojczyzny – Węgier, ale pod wpływem argumentów Adama Tarnowskiego zmienił zdanie i po sukcesach militarnych Austro-Węgier i Niemiec w 1915 żądał uznania austro-węgierskiego zainteresowania Polską, starając się jednocześnie skierować zainteresowanie Niemiec podczas spotkań z niemieckimi dyplomatami na tereny zamieszkane przez Bałtów i gdzie indziej. Na konferencji na temat Polski w Berlinie 11–13 sierpnia 1915 Burián osiągnął nawet (przejściową) niemiecką zgodę na rozwiązanie austro-polskie, którego nie porzucił ale kwestię polską odłożono w Berlinie, licząc na porozumienie z Mikołajem II, (z podobnego powodu w Warszawie), aż Bethmann-Hollweg i Jagow uznali w połowie października 1916 nierealność takiego porozumienia. Wówczas wrócono do rozmów z Burianem w kwestii polskiej. Burian wtedy napisał:
Plan Buriána złożony Bethmannowi Hollwegowi 18 października 1916 w niemieckiej kwaterze głównej w Pszczynie polegał na złożeniu za pośrednictwem państw neutralnych i podania do wiadomości publicznej „umiarkowanych propozycjach pokojowych”, które stały się podstawą noty wręczonej 12 grudnia 1916 przedstawicielom Hiszpanii, Holandii, Szwajcarii, i USA, z prośbą o przekazanie jej Francji, Wielkiej Brytanii, Włoch, Japonii, Rosji, Rumunii i Serbii i odczytana przez kanclerza Bethmanna w parlamencie Rzeszy w Berlinie, a odrzucone 30 grudnia 1916 przez Julesa Cambona, które to odrzucenie spowodowało odpowiedź Niemiec i Austro-Węgier. Nim jednak do tego odrzucenia doszło, by przygotować spełnienie planu Buriana w punkcie " „7) uznanie niepodległego Królestwa Polskiego” ", Wilhelm II i Franciszek Józef I wydali Akt 5 listopada 1916 proklamujący powstanie Królestwa Polskiego. Wprawdzie po akcie 5 listopada 1916 Burián złożył wraz z kanclerzem Rzeszy Bethmannem-Hollwegiem jednobrzmiące oświadczenie, że: " „przyszłe państwo polskie rozpocznie naturalnie swe pełne istnienie państwowe dopiero po zawarciu pokoju” " ale to oświadczenie nie unieważniało Aktu 5 listopada. Jednakże, topniały zasoby materialne Austro-Węgier, będące oparciem żądań zrównania pozycji Austro-Węgier w sojuszu z Niemcami, a Burian wywołał protesty Niemiec i ich dowódców zawarciem w planie pokoju, punktów zakładających ustanowienie wolnej Belgii i zwrócenie wszystkich zajętych terytoriów francuskich w zamian za uznanie niemieckich i austro-węgierskich praw w Europie Wschodniej, w wyniku których został zmuszony, do ustąpienia w grudniu 1916. Jego następcą został bliższy cesarzowi Karolowi I i bardziej uległy zamiarom Berlina hr. Czernina Buriánowi powierzono ponownie stanowisko cesarskiego i królewskiego ministra finansów. Na radzie 20 marca 1917 jako minister finansów poparł pomysł swego następcy min. Czernina rezygnacji z rozwiązania austro-polskiego dla zachęcenia Niemiec do ustępstw w Alzacji i Lotaryngii oraz w licząc na nabytki terytorialne na Bałkanach i w Rumunii.
Szef dyplomacji od kwietnia do października 1918.
Po ujawnieniu pertraktacji pokojowych Karola I za pośrednictwem ks. Sykstusa Bourbon-Parma, oburzeniu Berlina i w odpowiedzi na nie cesarskim dementi, a następnie opublikowaniu listów Karola I w kwietniu 1918 przez premiera Georges Clemenceau; gdy pozycja hr. Czernina stała się nie do utrzymania, a mianowanie Adama Tarnowskiego nie doszło do skutku wskutek sprzeciwu ambasadora Niemiec w Wiedniu. 15 kwietnia 1918, Burián został ponownie cesarskim i królewskim ministrem spraw zagranicznych z poleceniem zakończenia wojny. Nie przestał przy tym do 7 września 1918 r. być ministrem finansów. Za swego drugiego ministrowania, szukał kompromisowego porozumienia pokojowego, ale militarne podstawy pozycji Austro-Węgier w negocjacjach szybko słabły, a wzmagały się spory z niemieckim sojusznikiem. Od uzgodnień w Spa w maju 1918 jako minister państwa całkowicie zależnego od Rzeszy, świadomy zniszczenia kraju poparł swego cesarza w jego planie sposobu wycofania Austro-Węgier z wojny na wiosnę i latem 1918. Za powtórnego szefowania austrowęgierskiej dyplomacji podnosił również kwestię polską i dążył do rozwiązania austro-polskiego.
15 czerwca 1918 w Wiedniu ograniczono do połowy racje chleba, w wyniku czego doszło w stolicy Austrii do rozruchów głodowych, a 24 czerwca Austro-Węgry poniosły klęskę na Piawą, a z początkiem lata Ententa zaczęła dążyć do rozpadu Austro-Węgier, 29 czerwca 1918 rząd francuski zapowiedział poparcie czeskich dążeń do niepodległości, a następnie uznał Czechosłowacką Radę Narodową za rząd sojuszniczy. Licząc na większą ugodowość dyplomacji niemieckiej po klęsce nad Marną 18 lipca 1918 starał się skłonić Berlin do starań o pokój i zgody na rozwiązanie austro-polskie. Karol I i Burián usiłowali skłonić Niemcy do negocjacji pokojowych 14 i 15 sierpnia 1918 w Spa ale Niemcy zwlekały; w rezultacie, kierując austro-węgierską dyplomacją robił wówczas dobrą minę do złej gry, zachowujących optymizm wojskowych i niemieckie decydentów, którzy ignorowali ostrzeżenie cesarza Karola. 14 września 1918, Burián w porozumieniu z cesarzem Karolem, a wbrew Berlinowi, wydał otwartą odezwę do wszystkich narodów, by skończyć wojnę przez dyplomatyczne negocjacje, ale propozycję odrzuciły: 16 września Wielka Brytania, 17 września Francja i 19 września USA. Ententa zażądała bezwarunkowej kapitulacji, natomiast stanowiła zaskoczenie dla Niemiec. Na Wspólnej Radzie Ministrów 27 września 1918 hr. Burián proponował: 1) skłonienie Niemiec do ustępstw w Alzacji i Lotaryngii, 2) rokowania w sprawie rozwiązania austro-polskiego, 3) zapowiedzieć Rzeszy niemożliwość dla Austro-Węgier przedłużania wojny poza rok 1918, w następstwie czego 30 października Niemcy zaproponowały negocjacje na podstawie Czternastu Punktów, a 4 października 1918 w kilka godzin po niemieckim kanclerzu Burián poprosił Prezydenta Woodrow Wilsona o negocjacje pokojowe na podstawie jego Czternastu Punktów; 18 października prezydent Wilson odmówił. Także 5 października 1918 przeciwstawił się ostatni raz, z przyczyn węgierskiej polityki wewnętrznej, całej reformie Austro-Węgier, (już w 1915, dał się poznać jako przeciwnik tej reformy), zanim zmienił zadnie 21 października, przed załamaniem się sytuacji wewnętrznej w Austro-Węgrzech i przy coraz bardziej niepokojącej sytuacji wojskowej. Jeszcze 20 października Burián zdawał się zachowywać optymizm ale 24 października 1918, Burián ustąpił ze stanowiska zdając sobie sprawę, że nie potrafi zapobiec rozpadowi Austro-Węgier. Jego następcą i ostatnim cesarskim i królewskim ministrem spraw zagranicznych Austro-Węgier został hr. Gyula Andrássy młodszy. W 1918, na krótko przed upadkiem monarchii, został hrabią.
Po I wojnie światowej.
Hrabia Burián nie odegrał żadnej aktywnej roli w dyplomacji ani w polityce po I wojnie światowej, a pozostałe cztery lata życia spędził pisząc wspomnienia z czasu swego urzędowania, które zostały opublikowane po jego śmierci zarówno po niemiecku, jak i angielsku. Hr. Burián zmarł w Wiedniu 20 października 1922.
Odznaczenia.
W 1910 hr. Burián został odznaczony Krzyżem Wielkim Orderu Świętego Stefana, a w 1918 cesarz Karol uczynił go Kawalerem Orderu Złotego Runa.

</doc>
<doc id="3223677" url="https://pl.wikipedia.org/wiki?curid=3223677" title="Stefan Popielawski">
Stefan Popielawski

Stefan Popielawski (ur. 1880 w Warcie, zm. 16 grudnia 1934 w Łodzi) – polski inżynier chemik, wojewoda białostocki (1920-1924).
Życiorys.
Ukończył gimnazjum w Kaliszu, następnie Wydział Chemiczny Politechniki w Karlsruhe.
W latach 1906-1917 pracował w przedsiębiorstwach tkackich w Łodzi. W 1917 ukończył kurs dla pracowników wyższej administracji przy Uniwersytecie Warszawskim, odbył praktykę w magistracie miasta Łodzi i w urzędzie powiatowym w Brzezinach.
Po odzyskaniu niepodległości przez Polskę od 11 listopada 1918 do 31 grudnia 1919 był starostą powiatu łęczyckiego, a następnie p.o. starosty będzińskiego. Od 3 listopada 1920 do 12 lipca 1924 wojewoda białostocki. Po odejściu z funkcji osiadł ponownie w Łodzi, gdzie zmarł. Pochowany w miejscowości Warta.
Należał do Polskiej Korporacji Akademickiej "ZAG Wisła".

</doc>
<doc id="3223682" url="https://pl.wikipedia.org/wiki?curid=3223682" title="Patrick Schranner">
Patrick Schranner

Patrick Schranner (ur. 30 marca 1991 roku w Ingolstadt) – niemiecki kierowca wyścigowy.
Kariera.
Starty w Niemczech.
Schranner rozpoczął karierę w wyścigach samochodowych w 2009 roku od startów ADAC Formel Masters, gdzie raz stanął na podium. Z dorobkiem 109 punktów uplasował się tam na piątej pozycji w klasyfikacji generalnej. Rok później w tej samej serii pięciokrotnie odnosił zwycięstwa. Uzbierane 255 punktów pozwoliło mu zdobyć tytuł wicemistrza serii. W 2011 roku Niemiec startował w Niemieckiej Formule 3, gdzie uplasował się na jedenastej pozycji.

</doc>
<doc id="3223683" url="https://pl.wikipedia.org/wiki?curid=3223683" title="Otello (film 1955)">
Otello (film 1955)

 Otello (ros. Отелло) – radziecki film dramatyczny z 1955 roku będący adaptacją utworu Szekspira o tej samej nazwie. W 1956 roku reżyser Siergiej Jutkiewicz otrzymał za film Złotą Palmę w kategorii najlepszy reżyser.

</doc>
<doc id="3223685" url="https://pl.wikipedia.org/wiki?curid=3223685" title="Bordoli-Motorsport">
Bordoli-Motorsport

Bordoli Motorsport

</doc>
<doc id="3223693" url="https://pl.wikipedia.org/wiki?curid=3223693" title="Liechtenstein na Mistrzostwach Europy w Lekkoatletyce 2014">
Liechtenstein na Mistrzostwach Europy w Lekkoatletyce 2014

Liechtenstein na Mistrzostwach Europy w Lekkoatletyce 2014 – reprezentacja Liechtensteinu podczas Mistrzostw Europy w Zurychu liczyła 1 zawodnika.

</doc>
<doc id="3223722" url="https://pl.wikipedia.org/wiki?curid=3223722" title="Stefan Bądzyński">
Stefan Bądzyński

Stefan Bądzyński (ur. 1869 – zm. 1928) – polski inżynier chemik, polityk, wicemarszałek Rady Stanu (1918), pierwszy wojewoda białostocki w II Rzeczypospolitej.
W 1893 r. ukończył studia na Wydziale Chemii Politechniki w Zürichu. Członek Ligi Narodowej, działacz spółdzielni rolniczo-handlowych w Kongresówce, dyrektor syndykatu rolniczego w Siedlcach. W 1914 należał do Komitetu Narodowego Polskiego w Warszawie. Od 22 czerwca do 7 października 1918 był wicemarszałkiem Rady Stanu, reprezentując Międzypartyjne Koło Polityczne. W 1918 został wiceprezesem Centralnego Towarzystwa Rolniczego. Od 1 lutego do 18 października 1920 był pierwszym wojewodą białostockim.

</doc>
<doc id="3223735" url="https://pl.wikipedia.org/wiki?curid=3223735" title="Mikro Cztery Trzecie">
Mikro Cztery Trzecie

Micro Cztery Trzecie, Micro 4/3 (ang. Micro Four Thirds) – otwarty system przeznaczony do aparatów bezlusterkowych, bazujący na systemie Cztery Trzecie przeznaczonego do lustrzanek. System określa wymiar matrycy, taki sam jak w przypadku matrycy Cztery Trzecie, ale posiada inne mocowanie, ze względu na inną odległość od matrycy. System powstał w 2008 roku dzięki współpracy firm Panasonic oraz Olympus, początkowo nie spotkał się z przychylnymi opiniami, ale z biegiem czasu uzyskał liczne grono zwolenników. Dołączali nowi producenci jak Sigma, Tamron, Leica, Samyang oraz Sharp.
Mimo że system jest otwarty, między obiektywami i aparatami mogą się pojawić niezgodności.
Aparaty oraz obiektywy micro cztery trzecie zazwyczaj są mniejsze niż ich odpowiedniki dla lustrzanek. Mimo to powstają także profesjonalne aparaty przeznaczone dla fotografii reporterskiej i sportowej, które wielkością dorównują lustrzankom.
Tak jak w przypadku systemu 4/3, aby określić kąt widzenia dla pełnej klatki, stosuje się mnożnik 2. To znaczy, że ogniskowa 50mm, dla systemu micro 4/3, będzie odpowiadała kątowi widzenia obiektywu 100mm dla pełnej klatki.

</doc>
<doc id="3223739" url="https://pl.wikipedia.org/wiki?curid=3223739" title="ArtLine Racing">
ArtLine Racing

ArtLine Racing (Stromos ArtLine) – rosyjsko-niemiecko-gruziński zespół wyścigowy założony w 1998 roku przez Gruzińskiego biznesmena i kierowcę wyścigowego Szota Abkchazawa jako Pilot F3 Engineering.
Ekipa poświęciła się głównie startom w Formule 3. Największe sukcesy święciła w seriach rosyjskich: w Rosyjskiej Formule 3 oraz Rosyjskiej Formule 1600, gdzie zdobyła łącznie sześć tytułów wśród kierowców i cztery tytuły jako zespół. Początkowo używano bolidu skonstruowanego przez Dallare, jednak w 2002 roku rozpoczęto pracę nad swoim własnym bolidem ArtTech. Tego też bolidu używano w Niemieckiej Formule 3, do której zespół ten dołączył w 2009 roku. W kolejnych dwóch sezonach ekipa święciła tam triumf w klasyfikacji ATS F3 Trophy. Poza tym w 2008 roku ekipa odnotowała także starty w Formule 3 Light, Formule 3 NEZ oraz w Fińskiej Formule 3.

</doc>
<doc id="3223740" url="https://pl.wikipedia.org/wiki?curid=3223740" title="Stromos ArtLine">
Stromos ArtLine

ArtLine Racing

</doc>
<doc id="3223741" url="https://pl.wikipedia.org/wiki?curid=3223741" title="ArtTech">
ArtTech

ArtLine Racing

</doc>
<doc id="3223742" url="https://pl.wikipedia.org/wiki?curid=3223742" title="Pilot F3 Engineering">
Pilot F3 Engineering

ArtLine Racing

</doc>
<doc id="3223743" url="https://pl.wikipedia.org/wiki?curid=3223743" title="Monako na Mistrzostwach Europy w Lekkoatletyce 2014">
Monako na Mistrzostwach Europy w Lekkoatletyce 2014

Monako na Mistrzostwach Europy w Lekkoatletyce 2014 – reprezentacja Monako podczas Mistrzostw Europy w Zurychu liczyła 1 zawodnika.

</doc>
<doc id="3223744" url="https://pl.wikipedia.org/wiki?curid=3223744" title="HS Technik Motorsport">
HS Technik Motorsport

HS Engineering

</doc>
<doc id="3223745" url="https://pl.wikipedia.org/wiki?curid=3223745" title="FWŚ 17W">
FWŚ 17W

17W – czteroosiowy wagon towarowy służący do przewozu materiałów sypkich. 
Historia.
Projekt wagonu powstał na podstawie w 1951 roku w Centralnym Biurze Konstrukcyjnym Przemysłu Taboru Kolejowego (CBK PTK) w Poznaniu, projekt tego czteroosiowego wagonu do przewozu materiałów sypkich miał na celu poniesienie efektywności przewozu takich materiałów. Ponadto projekt przewidywał możliwość szybkiej przebudowy wagonu na platformy przystosowane do przewozu ciężkich pojazdów wojskowych. Konstrukcja wagonu została wykonana z belek stalowych, a poszycie z blachy stalowej, tłoczonej. Posiadały one dwuskrzydłowe drzwi o szer. 1900 mm i wys. 1800 mm. 
W 1952 roku rozpoczęto produkcję seryjną wagonów typu 17W w Fabryce Wagonów w Świdnicy. W trakcie produkcji seryjnej wagonów dokonano w nich modernizacji i zastosowano w charakterze słupków teowniki zamiast belek, wagony te oznaczono jako 17W/3 oraz dwuteowe belki skrętne (17W/4). Ponadto na zamówienie hutnictwa zbudowano 257 platform oznaczonych jako 17WZ. Produkcja seryjna wagonów typu 17W została zakończono w 1958 roku, łącznie wyprodukowano 4401 wagonów wszystkich wersji.

</doc>
<doc id="3223746" url="https://pl.wikipedia.org/wiki?curid=3223746" title="Cudowna podróż (film 1955)">
Cudowna podróż (film 1955)

Cudowna podróż (ros. Заколдованный мальчик, "Zakołdowannyj malczik") – radziecki średniometrażowy film animowany z 1955 roku w reżyserii Władimira Połkownikowa i Aleksandry Snieżko-Błockiej. Film jest adaptacją powieści pod tym samym tytułem autorstwa Selmy Lagerlöf.
W filmie połączono dramatyzm, emocjonalność, humor i liryzm. Dzieło scenarzysty Michaiła Wolpina, artystów Lwa Milczina, Roman Kaczanowa, Grażyny Braszyszkitie, kompozytora Władimira Jurowskiego oraz aktorów Walentiny Spierantowej, Anatolija Kubackiego i Erasta Garina.
Fabuła.
W małej szwedzkiej wiosce mieszka chłopak imieniem Nils. Pewnego dnia, pod nieobecność rodziców w jego domu pojawia się gnom. Nils postanawia wykorzystać Gnoma do rozwiązywania zadanych mu w szkole rachunków matematycznych oznajmiając przy tym, że go uwolni. Gnom jest oburzony zachowaniem chłopca. Po odzyskaniu wolności zmienia Nilsa w małego gnoma. Od tej chwili zaczynają się przygody chłopca. Przelatujące stado gęsi, w którym Nils rozpoznaje swego przyjaciela, gąsiora ze stada swojej matki, Marcina, zabiera go ze sobą do Laponii. Na drugi dzień, do odpoczywających gęsi skrada się lis i porywa gąsiora. Nils biegnie mu na ratunek. W podzięce wódz stada pozwala Nilsowi wędrować ze stadem dalej na północ. Zanim jednak chłopak wróci do domu, czeka go wiele niesamowitych i niebezpiecznych przygód.
Animacja.
Fiodor Chitruk, Tatjana Taranowicz, Lew Pozdniejew, Boris Czani, Boris Butakow, Giennadij Nowożyłow, Igor Podgorski, Rienata Mirienkowa, Faina Jepifanowa, Konstantin Czikin, Władimir Krumin, Wadim Dołgich, Lew Popow, Boris Miejerowicz
Wersja polska.
Wersja polska: Studio Opracowań Filmów w Warszawie
Reżyseria: Seweryn Nowicki
Operator dźwięku: Zdzisław Siwecki
Udział wzięli:
Źródło:

</doc>
<doc id="3223749" url="https://pl.wikipedia.org/wiki?curid=3223749" title="Masaki Suzuki">
Masaki Suzuki

 – japoński panczenista, srebrny medalista mistrzostw świata.
Kariera.
Największy sukces w karierze Masaki Suzuki osiągnął w 1974 roku, kiedy zdobył srebrny medal podczas mistrzostw świata w wieloboju sprinterskim w Innsbrucku. W zawodach tych rozdzielił na podium Norwega Pera Bjøranga oraz Eppie Bleeker z Holandii. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji był też między innymi piąty na rozgrywanych w 1975 roku sprinterskich mistrzostwach świata w Göteborgu. W 1968 roku wystartował na igrzyskach olimpijskich w Grenoble, gdzie jego najlepszym wynikiem było piętnaste miejsce w biegu na 500 m. Na rozgrywanych cztery lata później igrzyskach w Sapporo na tym samym dystansie był ósmy. Brał również udział w igrzyskach olimpijskich w Innsbrucku w 1976 roku, gdzie zajął jedenaste miejsce w biegu na 500 m, a na dwukrotnie dłuższym dystansie był dziewiętnasty. W 1976 roku zakończył karierę.

</doc>
<doc id="3223750" url="https://pl.wikipedia.org/wiki?curid=3223750" title="Stefan Świderski">
Stefan Świderski

Stefan Świderski (ur. 1895, zm. 17 grudnia 1978 w Londynie) – polski nauczyciel, kurator okręgu szkolnego lwowskiego, wojewoda nowogródzki (1932-1935)
Żyiorys.
Uzyskał stopień naukowy doktora. Nauczyciel matematyki, inspektor szkolny w Wilnie i kurator lwowskiego okręgu szkolnego. Był seniorem honorowym Polskiej Korporacji Akademickiej „Fidelia Leopoliensis”, założonej w 1930. Od 8 września 1932 do 2 grudnia 1935 sprawował urząd wojewody nowogródzkiego (do 1933 jako p.o. wojewody). Od 16 kwietnia 1936 był dyrektorem naczelnym Ubezpieczalni Społecznej we Lwowie.
W 1938 został odznaczony Złotym Krzyżem Zasługi.
W czasie II wojny światowej był dyrektorem Junackiej Szkoły Kadetów na Środkowym Wschodzie, a później dyrektorem Gimnazjum Polskiego w En Kerem k. Jerozolimy. Po zakończeniu wojny pozostał na uchodźstwie w Wielkiej Brytanii. Pracował przez wiele lat w "Cracovia Book Company Ltd". i należał do założycieli księgarni "Cracovia Distribution Services". Autor podręczników dla szkół średnich z dziedziny matematyki i astronomii.

</doc>
<doc id="3223753" url="https://pl.wikipedia.org/wiki?curid=3223753" title="Sebastián Saavedra">
Sebastián Saavedra

Sebastián Saavedra (ur. 2 czerwca 1990 roku w Bogocie) – kolumbijski kierowca wyścigowy.
Kariera.
Saavedra rozpoczął karierę w międzynarodowych wyścigach samochodowych w 2006 roku od startów w Światowym Finale Formuły BMW, Formule BMW ADAC oraz w Amerykańskiej Formule BMW. W edycji amerykańskiej z dorobkiem 41 punktów uplasował się tam na jedenastej pozycji w klasyfikacji generalnej. W późniejszych latach Kolumbijczyk pojawiał się także w stawce Formuły São Paulo, Azjatyckiej Formuły BMW, Austriackiej Formuły 3, Niemieckiej Formuły 3, 6 Hours of Bogota, Indy Lights, Indianapolis 500, 24-godzinnego wyścigu Daytona, IndyCar, Grand American Rolex Series oraz United Sports Car Championship.
W IndyCar Kolumbijczyk startuje od 2010 roku. W pierwszym sezonie z dorobkiem 29 punktów uplasował się na 33 pozycji w klasyfikacji generalnej. Rok później był 25. W sezonie 2013 po raz pierwszy ukończył wyścig w czołowej dziesiątce (podczas drugiego wyścigu na torze Detroit Belle Isle Grand Prix). Uzbierane 236 punktów dało mu 21 miejsce w końcowej klasyfikacji kierowców. Na sezon 2014 podpisał kontrakt z ekipą KV Racing Technology.

</doc>
<doc id="3223754" url="https://pl.wikipedia.org/wiki?curid=3223754" title="Sebastian Saavedra">
Sebastian Saavedra

Sebastián Saavedra

</doc>
<doc id="3223756" url="https://pl.wikipedia.org/wiki?curid=3223756" title="Yukihiro Mitani">
Yukihiro Mitani

 – japoński panczenista, brązowy medalista mistrzostw świata.
Kariera.
Największy sukces w karierze Yukihiro Mitani osiągnął w 1987 roku, kiedy zdobył brązowy medal podczas mistrzostw świata w wieloboju sprinterskim w Sainte-Foy. W zawodach tych wyprzedzili go jedynie rodak Akira Kuroiwa oraz Nick Thometz z USA. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji był też między innymi szósty na rozgrywanych w 1986 roku sprinterskich mistrzostwach świata w Karuizawie. W 1988 roku wystartował na igrzyskach olimpijskich w Calgary, gdzie w swoim jedynym starcie, biegu na 1000 m, zajął 23. miejsce. W 1989 roku zakończył karierę.

</doc>
<doc id="3223757" url="https://pl.wikipedia.org/wiki?curid=3223757" title="Gerhard Tweraser">
Gerhard Tweraser

Gerhard Tweraser (ur. 29 września 1988 roku w Bad Ischl) – austriacki kierowca wyścigowy.
Kariera.
Tweraser rozpoczął karierę w wyścigach samochodowych w 2005 roku od gościnnych startów w Formule Lista Junior, gdzie czterokrotnie stawał na podium na podium, w tym raz na jego najwyższym stopniu. Rok później w tej samej serii był już mistrzem. W późniejszych latach Austriak pojawiał się także w stawce Niemieckiej Formuły 3, ADAC Formel Masters, 24H Dubai, Lamborghini Super Trofeo, FIA GT3 European Championship, ADAC GT Masters, FIA GT Series oraz Blancpain Endurance Series.

</doc>
<doc id="3223758" url="https://pl.wikipedia.org/wiki?curid=3223758" title="Lśnienie (miniserial)">
Lśnienie (miniserial)

Lśnienie (ang. "The Shining") – trzyodcinkowy amerykański miniserial (horror) produkcji ABC z 1997 roku, wyreżyserowany przez Micka Garrisa na podstawie powieści Stephena Kinga z 1977 roku pod tym samym tytułem. King jest również autorem scenariusza miniserialu.
Fabuła.
Jack Torrance, dręczony problemami alkoholowymi były nauczyciel, dostaje pracę, jako dozorca w hotelu Panorama. Wraz z żoną Wendy i pięcioletnim synem Dannym spędzi całą zimę w położonym w górach Kolorado budynku. Ma mu to pomóc w dojściu do siebie i napisaniu książki. Kiedy śnieżne zawieje blokują drogi wyjazdowe Danny, który posiada dar jasnowidzenia i telepatii, odkrywa, że hotel jest nawiedzony i że duchy powoli doprowadzają Jacka do obłędu. Tymczasem na ratunek zmierza zaalarmowany przez Danny’ego hotelowy kucharz, Dick Hallorann.

</doc>
<doc id="3223761" url="https://pl.wikipedia.org/wiki?curid=3223761" title="Ove König">
Ove König

Nils Ove König (ur. 25 czerwca 1950 w Askersund, zm. 23 lipca 2020) – szwedzki łyżwiarz szybki, srebrny medalista mistrzostw świata.
Kariera.
Największy sukces w karierze Ove König osiągnął w 1971 roku, kiedy wywalczył srebrny medal podczas mistrzostw świata w wieloboju sprinterskim w Inzell. W zawodach tych rozdzielił na podium Erharda Kellera z RFN i Arda Schenka z Holandii. Był to pierwszy medal dla Szwecji w tej konkurencji. Jednocześnie był to jedyny medal wywalczony przez niego na międzynarodowej imprezie tej rangi. W tej samej konkurencji był też piąty na sprinterskich mistrzostwach świata w Eskilstunie w 1972 roku i ósmy na rozgrywanych dwa lata wcześniej mistrzostwach świata w West Allis. W 1972 roku wziął udział w igrzyskach olimpijskich w Sapporo, gdzie w swoim jedynym starcie, biegu na 500 m, zajął siódmą pozycję. W 1974 roku zakończył karierę.
Jego brat, Bo König, również był panczenistą.

</doc>
<doc id="3223765" url="https://pl.wikipedia.org/wiki?curid=3223765" title="Cmentarz wojenny nr 283 - Łętowice-Zawrocie">
Cmentarz wojenny nr 283 - Łętowice-Zawrocie



</doc>
<doc id="3223767" url="https://pl.wikipedia.org/wiki?curid=3223767" title="Karlīne Štāla">
Karlīne Štāla

Karlīne Štāla (ur. 5 marca 1986 roku w Rydze) – łotewska zawodniczka startująca w wyścigach samochodowych.
Kariera.
Štāla rozpoczęła karierę w wyścigach samochodowych w 2003 roku od startów w Baltic Toyota Yaris Cup, gdzie uplasowała się na dwunastej pozycji. W późniejszych latach Łotyszka pojawiała się także w stawce Legends Trophy Finland, Belgijskiej Formuły Renault 1.6, Baltic Touring Car Championship, Spanish Prototype Open Championship, Radical European Master Series oraz World Touring Car Championship, Fińskiej Formuły 3, Niemieckiej Formuły 3, Benelux Radical Cup oraz Mitjet 2L Supersport.

</doc>
<doc id="3223768" url="https://pl.wikipedia.org/wiki?curid=3223768" title="Karline Stala">
Karline Stala

Karlīne Štāla

</doc>
<doc id="3223769" url="https://pl.wikipedia.org/wiki?curid=3223769" title="Muzyka i miłość">
Muzyka i miłość

Muzyka i miłość(ros. Музыкальная история, "Muzykalnaja istorija") – radziecka czarno-biała komedia muzyczna z 1940 roku w reżyserii Aleksandra Iwanowskiego i Gierberta Rappaporta.

</doc>
<doc id="3223771" url="https://pl.wikipedia.org/wiki?curid=3223771" title="Bratan">
Bratan

Bratan (, ) – radziecki film przygodowy z 1991 roku w reżyserii Bachtijara Chudojnazarowa.
Fabuła.
Farruch i jego młodszy brat są wychowywani przez ich babcię w odległej wiosce w Tadżykistanie odseparowani od swoich rodziców. Pewnego dnia, decydują się spotkać z ojcem, który jest lekarzem w mieście, w pobliżu granicy z Afganistanem. Po podróży pełnej przygód, odnajdują wspólne więzi z ojcem.
Nagrody.
Źródło:

</doc>
<doc id="3223773" url="https://pl.wikipedia.org/wiki?curid=3223773" title="Bad bank">
Bad bank

Bad bank – bank powołany w celu likwidacji „złych” aktywów.
Możliwe strategie.
Istnieją dwa możliwe podejścia do zarządzania aktywami o obniżonej wartości:
„Bad banks” w praktyce.
Portugalia.
W 2014 portugalski bank uniwersalny Banco Esprito Santo (BES) został podzielony przez lokalnego regulatora na dwie osobne instytucje: Novo Banco, który przejął zdrowe aktywa i rozpoczął działanie jako bank nieobciążony złymi kredytami, oraz BES, który stał się złym bankiem zarządzanym przez bank centralny i lokalny odpowiednik polskiego Systemu Ochrony Banków Komercyjnych.
Stany Zjednoczone.
W 1989 r. w Stanach Zjednoczonych powołano "Resolution Trust Corporation" (RTC), państwową instytucję zarządzającą aktywami. Zadaniem RTC była likwidacja aktywów (przede wszystkim aktywów powiązanych z nieruchomościami, w tym kredytów hipotecznych) należących do kas oszczędnościowo-pożyczkowych, które w wyniku kryzysu kas oszczędnościowo-pożyczkowych (1989-1992) zostały uznane przez amerykańskie Biuro Nadzoru nad Instytucjami Oszczędnościowymi ("Office of Thrift Supervision") za niewypłacalne. RTC objęła również zadania związane z ubezpieczeniem, realizowane dotychczas przez państwową instytucję nadzorczą ("Federal Home Loan Bank Board"). W okresie od 1989 r. do połowy 1995 r. RTC zamknęła lub w inny sposób zlikwidowała 747 kas oszczędnościowych, których aktywa wynosiły łącznie 394 mld USD. W 1995 zadania RTC zostały powierzone funduszowi zajmującemu się ubezpieczeniem depozytów kas oszczędnościowych ("Savings Association Insurance Fund"), należącemu do federalnej agencji gwarantowania depozytów ("Federal Deposit Insurance Corporation"). W sumie koszty powyższych działań obciążające podatników oszacowano na 124 mld USD (według wartości z 1995 r.).
Szwecja.
W latach 1992/1993 opracowano w Szwecji strategię polityczną na rzecz rozwiązania kryzysu finansowego, która przewidywała powołanie dwóch instytucji zarządzających aktywami bankowymi: "Securum" oraz "Retriva". Ich zadaniem było zarządzanie zagrożonymi kredytami instytucji finansowych. Dokonywano podziału aktywów banków znajdujących się w trudnej sytuacji na aktywa „dobre” i aktywa „złe”, przy czym „złe” aktywa przenoszono do jednej z instytucji zarządzających aktywami, najczęściej do Securum. W dłuższej perspektywie wpływy uzyskane przez instytucje zarządzające aktywami banków w wyniku likwidacji posiadanych przez nie aktywów mniej więcej zrównoważyły koszty wsparcia systemu finansowego poniesione przez budżet państwa.

</doc>
<doc id="3223774" url="https://pl.wikipedia.org/wiki?curid=3223774" title="Johan Granath">
Johan Granath

Karl Johan Granath (ur. 4 marca 1950 w Köping) – szwedzki łyżwiarz szybki, dwukrotny medalista mistrzostw świata.
Kariera.
Największy sukces w karierze Johan Granath osiągnął w 1976 roku, kiedy wywalczył złoty medal podczas mistrzostw świata w wieloboju sprinterskim w Berlinie. W zawodach tych wyprzedził bezpośrednio dwóch reprezentantów USA: Dana Immerfalla oraz Petera Muellera. Na rozgrywanych dwa lata później mistrzostwach świata w Lake Placid był trzeci, przegrywając tylko z Amerykaninem Erikiem Heidenem i Frode Rønningiem z Norwegii. W tej samej konkurencji był też między innymi piąty na mistrzostwach świata w Göteborgu w 1975 roku i szósty na mistrzostwach świata w Oslo w 1973 roku. W 1972 roku wziął udział w igrzyskach olimpijskich w Sapporo, zajmując szesnaste miejsce w biegach na 500 i 1000 m. Na rozgrywanych cztery lata później igrzyskach w Innsbrucku na obu tych dystansach był trzynasty. Brał także udział w igrzyskach olimpijskich w Lake Placid, gdzie w biegu na 500 m zajął 36. miejsce po upadku. Przewrócił się także w biegu na 1000 m, nie kończąc rywalizacji. Karierę zakończył 1984 roku po tym, jak został przyłapany na stosowaniu dopingu i zawieszony na 18 miesięcy.
Po zakończeniu czynnej kariery został trenerem.
Jego brat, Oloph Granath, również był panczenistą.

</doc>
<doc id="3223775" url="https://pl.wikipedia.org/wiki?curid=3223775" title="Waluta alternatywna">
Waluta alternatywna

Waluta alternatywna – dowolna waluta używana jako alternatywa dla dominujących systemów walutowych krajowych lub międzynarodowych.
Waluty alternatywne są tworzone przez osoby prywatne, przedsiębiorstwa i organizacje, mogą być tworzone przez państwa lub samorządy lokalne lub mogą powstać w sposób naturalny, kiedy ludzie zaczynają używać pewnego towaru jako waluty. Wzajemność kredytowa także jest formą alternatywnej waluty, a więc każda forma pożyczki, która nie przechodzi przez system bankowy może być uznana za formę waluty alternatywnej.
Niektóre alternatywne waluty są zwolnione od opodatkowania, ale większość z nich jest w pełni opodatkowana tak, jakby były w walucie krajowej, z zastrzeżeniem, że podatek musi być zapłacony w walucie krajowej.
Zalety walut alternatywnych.
Niektóre waluty alternatywne szybko ulegają dewaluacji, co zwiększa cyrkulację pieniądza. Cud Wörgl jest wydarzeniem, które pokazało potencjał wzrostu wydatków poprzez wprowadzenie nowej, lokalnej waluty zwanej "Freigeld". Waluty lokalne mają również tę zaletę, że nie mogą one być wydawane za granicą, co sprawia, że pieniądze zawsze utrzymuje się w obiegu lokalnym, z korzyścią dla lokalnej gospodarki.
Waluty alternatywne uważane są za przeciwwagę dla lokalnej gospodarki. Ich aktywność zwiększa się, jeśli lokalna gospodarka spowalnia, a spadek aktywności ma miejsce, gdy lokalna gospodarka idzie w górę.
Wady walut alternatywnych.
Waluty alternatywne, będące zarazem walutami lokalnymi, nie mogą być wydawane za granicą, a co za tym idzie mają ograniczone zastosowanie.
Według prof. Nikolausa Laufera, wykorzystanie lokalnych walut, takich jak "Freigeld", może zwiększyć aktywność gospodarczą jedynie tymczasowo. Długotrwałe stosowanie lokalnej waluty ostatecznie doprowadzić może do spadku aktywności gospodarczej oraz destabilizacji gospodarki.

</doc>
<doc id="3223776" url="https://pl.wikipedia.org/wiki?curid=3223776" title="Satrio Hermanto">
Satrio Hermanto

Adil Satryaguna „Satrio” Hermanto (ur. 29 czerwca 1984 roku w Dżakarcie) – indonezyjski kierowca wyścigowy.
Kariera.
Hermanto rozpoczął karierę w jednomiejscowych bolidach wyścigowych w wieku 14 lat w 1998 roku poprzez starty w dywizji drugiej Timor One Make Series, gdzie zdobył tytuł mistrzowski. Rok później został wicemistrzem w Formule Asia. W późniejszych latach Indonezyjczyk pojawiał się także w stawce Azjatyckiej Formuły 3, Azjatyckiej Formuły Renault V6, Niemieckiej Formuły 3, A1 Grand Prix oraz Brytyjskiej Formuły 3.

</doc>
<doc id="3223777" url="https://pl.wikipedia.org/wiki?curid=3223777" title="Adil Satryaguna Hermanto">
Adil Satryaguna Hermanto

Satrio Hermanto

</doc>
<doc id="3223780" url="https://pl.wikipedia.org/wiki?curid=3223780" title="Gość Radia ZET">
Gość Radia ZET



</doc>
<doc id="3223782" url="https://pl.wikipedia.org/wiki?curid=3223782" title="Jerzy Kruppe">
Jerzy Kruppe



</doc>
<doc id="3223783" url="https://pl.wikipedia.org/wiki?curid=3223783" title="Oloph Granath">
Oloph Granath

Karl Oloph Granath (ur. 17 października 1951 w Köping) – szwedzki łyżwiarz szybki, olimpijczyk.
Kariera.
Po raz pierwszy na arenie międzynarodowej Oloph Granath pojawił się w 1972 roku, kiedy zajął szóste miejsce w wieloboju podczas mistrzostw świata juniorów w Lisleby. Nigdy nie zdobył medalu mistrzostw świata seniorów; jego najlepszym wynikiem było piąte miejsce wywalczone na sprinterskich mistrzostwach świata w Innsbrucku w 1974 roku. W tej samej konkurencji był też między innymi szósty na mistrzostwach świata w Alkmaar w 1977 roku i siódmy na rozgrywanych rok później mistrzostwach świata w Lake Placid. W 1976 roku wystartował na igrzyskach olimpijskich w Innsbrucku, gdzie w swoim jedynym starcie, biegu na 500 m, zajął dziewiątą pozycję. Brał także udział w igrzyskach w Lake Placid w 1980 roku, gdzie w biegu na 500 m zajął dwunaste miejsce, a na dwukrotnie dłuższym dystansie był ósmy. W 1980 roku zakończył karierę.
Jego brat, Johan Granath, również był panczenistą.

</doc>
<doc id="3223788" url="https://pl.wikipedia.org/wiki?curid=3223788" title="Wewnętrzny krąg">
Wewnętrzny krąg

 Wewnętrzny krąg (ros. Ближний круг, "Bliżnyj krug") – radziecki dramat historyczny z 1991 roku w reżyserii Andrieja Konczałowskiego.

</doc>
<doc id="3223794" url="https://pl.wikipedia.org/wiki?curid=3223794" title="Niall Quinn (kierowca wyścigowy)">
Niall Quinn (kierowca wyścigowy)

Niall Quinn (ur. 22 sierpnia 1988 roku w Dublinie) – irlandzki kierowca wyścigowy.
Kariera.
Quinn rozpoczął karierę w wyścigach samochodowych w 2006 roku od startów w Światowym Finale Formuły BMW oraz w Brytyjskiej Formule BMW. W edycji brytyjskiej z dorobkiem 36 punktów uplasował się na dwunastej pozycji w klasyfikacji generalnej. W późniejszych latach Irlandczyk pojawiał się także w stawce Formuły BMW ADAC, Formuły Palmer Audi, Niemieckiej Formuły 3, Brytyjskiej Formuły 3, Azjatyckiej Formuły 3, Dublin Grand Prix at the Phoenix Park Races, Indy Lights oraz Euro Racecar NASCAR Touring Series.

</doc>
<doc id="3223795" url="https://pl.wikipedia.org/wiki?curid=3223795" title="Niall Quinn (kierowca)">
Niall Quinn (kierowca)

Niall Quinn (kierowca wyścigowy)

</doc>
<doc id="3223799" url="https://pl.wikipedia.org/wiki?curid=3223799" title="Cmentarz wojenny nr 279 - Sterkowiec">
Cmentarz wojenny nr 279 - Sterkowiec



</doc>
<doc id="3223802" url="https://pl.wikipedia.org/wiki?curid=3223802" title="Niemiecka Formuła 3 Sezon 2010">
Niemiecka Formuła 3 Sezon 2010

36 sezon Niemieckiej Formuły 3 (ATS Formel 3 Cup) – rozpoczął się 10 kwietnia i zakończył 3 października po osiemnastu rundach. Tytuł mistrzowski zdobył Tom Dillmann.

</doc>
<doc id="3223803" url="https://pl.wikipedia.org/wiki?curid=3223803" title="A i J">
A i J

A i J – album polskiego trębacza jazzowego Tomasza Stańki, nagrany w kwartecie, z muzykami którzy towarzyszyli mu na poprzedniej płycie ("Music 81").
Wszystkie utwory na płycie są kompozycjami Tomasza Stańki. Nagrania zarejestrowano w klubie jazzowym Akwarium w Warszawie w lipcu 1982. Płyta ukazała się jako nagranie promocyjne, edycja specjalna dla Klubu płytowego PSJ. Winylowy album wydany został w 1985 przez PolJazz (PSJ 112). Tłoczenie: Pronit Pionki.
W tym samym czasie, w 1985, album ukazał się jako wydawnictwo wytwórni Pronit (na licencji Wydawnictwa Płytowego „PolJazz”). Wydawnictwo to miało inną okładkę, bez tytułu, ale z nazwiskiem wykonawcy (oraz parą saksofonów).

</doc>
<doc id="3223805" url="https://pl.wikipedia.org/wiki?curid=3223805" title="Leo Linkovesi">
Leo Linkovesi

Leo Ensio Linkovesi (ur. 8 kwietnia 1947 w Helsinkach, zm. 7 listopada 2006 w Keravie) – fiński łyżwiarz szybki, złoty medalista mistrzostw świata.
Kariera.
Największy sukces w karierze Leo Linkovesi osiągnął w 1972 roku, kiedy wywalczył złoty medal podczas mistrzostw świata w wieloboju sprinterskim w Eskilstunie. W zawodach tych wyprzedził bezpośrednio Walerija Muratowa z ZSRR oraz Holendra Arda Schenka. Był to jednak jedyny medal wywalczony przez niego na międzynarodowej imprezie tej rangi. Jednocześnie jest to pierwszy złoty medal dla Finlandii w sprincie. W tej samej konkurencji był też między innymi siedemnasty na mistrzostwach świata w Inzell w 1971 roku. W 1972 roku wystartował na igrzyskach olimpijskich w Sapporo, zajmując szesnaste miejsce w biegach na 500 i 1000 m. Na rozgrywanych cztery lata później igrzyskach w Innsbrucku, zajmując szóste miejsce w biegu na 500 m, a na trzykrotnie dłuższym dystansie zajął 34. miejsce. W 1980 roku zakończył karierę.

</doc>
<doc id="3223807" url="https://pl.wikipedia.org/wiki?curid=3223807" title="Per Bjørang">
Per Bjørang

Per Andris Bjørang (ur. 31 stycznia 1948 w Lillehammer) – norweski łyżwiarz szybki, złoty medalista mistrzostw świata.
Kariera.
Największy sukces w karierze Per Bjørang osiągnął w 1974 roku, kiedy wywalczył złoty medal podczas mistrzostw świata w wieloboju sprinterskim w Innsbrucku. W zawodach tych wyprzedził bezpośrednio Japończyka Masakiego Suzukiego Holendra Eppiego Bleekera. Był to jednak jedyny medal wywalczony przez niego na międzynarodowej imprezie tej rangi. Jednocześnie jest to pierwszy złoty medal dla Norwegii w sprincie. W tej samej konkurencji był też między innymi piąty na mistrzostwach świata w Oslo w 1973 roku. W 1972 roku wystartował na igrzyskach olimpijskich w Sapporo, gdzie w swoim jedynym starcie, biegu na 500 m, zajął czwarte miejsce. Walkę o medal przegrał tam z Walerijem Muratowem z ZSRR. W latach 1972 i 1974 zdobywał mistrzostwo Norwegii w sprincie.

</doc>
<doc id="3223809" url="https://pl.wikipedia.org/wiki?curid=3223809" title="Radio ZET Chilli">
Radio ZET Chilli



</doc>
<doc id="3223810" url="https://pl.wikipedia.org/wiki?curid=3223810" title="Moje uniwersytety">
Moje uniwersytety

Moje uniwersytety (ros. Мои университеты, "Moi uniwiersitiety") – radziecki film dramatyczny z 1940 roku w reżyserii Marka Donskiego. Trzecia część słynnej trylogii o Gorkim.

</doc>
<doc id="3223811" url="https://pl.wikipedia.org/wiki?curid=3223811" title="Radio ZET Gold">
Radio ZET Gold



</doc>
<doc id="3223815" url="https://pl.wikipedia.org/wiki?curid=3223815" title="Eppie Bleeker">
Eppie Bleeker

Eppie Bleeker (ur. 5 maja 1949 w Bolsward) – holenderski łyżwiarz szybki, dwukrotny medalista mistrzostw świata.
Kariera.
Pierwszy sukces w karierze Eppie Bleeker osiągnął w 1973 roku, kiedy wywalczył brązowy medal podczas mistrzostw świata w wieloboju sprinterskim w Oslo. W zawodach tych wyprzedzili go jedynie Walerij Muratow z ZSRR oraz kolejny Holender, Jos Valentijn. Wynik ten powtórzył na rozgrywanych rok później mistrzostwach świata w Innsbrucku, gdzie lepsi byli Norweg Per Bjørang oraz Masaki Suzuki z Japonii. W tej samej konkurencji był też siódmy na mistrzostwach świata w Göteborgu w 1975 roku i mistrzostwach świata w Alkmaar w 1977 roku. W latach 1974 i 1975 zdobywał mistrzostwo Holandii w sprincie. Nigdy nie wystąpił igrzyskach olimpijskich. W 1979 roku zakończył karierę.

</doc>
<doc id="3223817" url="https://pl.wikipedia.org/wiki?curid=3223817" title="Believe (serial telewizyjny)">
Believe (serial telewizyjny)



</doc>
<doc id="3223818" url="https://pl.wikipedia.org/wiki?curid=3223818" title="Jos Valentijn">
Jos Valentijn

Jos Valentijn (ur. 28 marca 1952 w Ter Aar) – holenderski łyżwiarz szybki, srebrny medalista mistrzostw świata.
Kariera.
Największy sukces w karierze Jos Valentijn osiągnął w 1973 roku, kiedy wywalczył srebrny medal podczas mistrzostw świata w wieloboju sprinterskim w Oslo. W zawodach tych rozdzielił na podium Walerija Muratowa z ZSRR oraz swego rodaka Eppiego Bleekera. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji był też czwarty na mistrzostwach świata w Alkmaar w 1977 roku i mistrzostwach świata w Lake Placid w 1978 roku. Walkę o medal przegrywał odpowiednio z Jewgienijem Kulikowem z ZSRR i Szwedem Johanem Granathem. W latach 1973, 1976 i 1977 zdobywał mistrzostwo Holandii w sprincie. Nigdy nie wystąpił igrzyskach olimpijskich. W 1980 roku zakończył karierę.
Jego żoną jest holenderska panczenistka, Haitske Pijlman.

</doc>
<doc id="3223820" url="https://pl.wikipedia.org/wiki?curid=3223820" title="Szatan (film 1991)">
Szatan (film 1991)

Szatan (ros. Сатана, "Satana") – radziecki thriller psychologiczny z 1991 roku w reżyserii Wiktora Aristowa.

</doc>
<doc id="3223821" url="https://pl.wikipedia.org/wiki?curid=3223821" title="Lasse Efskind">
Lasse Efskind

Lasse Daniel Efskind (ur. 13 lutego 1944 w Oslo) – norweski łyżwiarz szybki, olimpijczyk.
Kariera.
Największy sukces w karierze Lasse Efskind osiągnął w 1976 roku, kiedy zajął czwarte miejsce podczas mistrzostw świata w wieloboju sprinterskim w Oslo. W zawodach w walce o medal lepszy okazał się Holender Eppie Bleeker, który wyprzedził Efskinda o zaledwie 0,85 pkt. W tej samej konkurencji był też jedenasty na rozgrywanych rok wcześniej mistrzostwach świata w Eskilstunie. W 1972 roku wziął udział w igrzyskach olimpijskich w Sapporo, gdzie w swoim jedynym starcie, biegu na 500 m, zajął dwunaste miejsce. W 1973 roku zakończył karierę.

</doc>
<doc id="3223822" url="https://pl.wikipedia.org/wiki?curid=3223822" title="Marat Chajrullin (piłkarz)">
Marat Chajrullin (piłkarz)

Marat Nailjewicz Chajrullin (ur. 26 kwietnia 1984 w Kazaniu) – kazachski i rosyjski piłkarz grający na pozycji pomocnika.
Kariera klubowa.
Chajrullin profesjonalną karierę rozpoczynał w klubie z miasta, w którym się urodził, a więc Rubin Kazań. Nie było mu jednak dane ani razu zagrać w ligowym meczu w pierwszej drużynie, występował jedynie w drugim zespole, w 2007 roku postanowił więc wyjechać do Kazachstanu. Przez kolejne trzy lata reprezentował barwy FK Aktöbe, wiosną 2010 roku przeniósł się zaś do Rosji i przez kilka kolejnych miesięcy był graczem klubu Wołga Niżny Nowogród. W połowie 2010 roku powrócił jednak do FK Aktöbe.
Kariera reprezentacyjna.
W reprezentacji Kazachstanu zadebiutował 3 czerwca 2011 roku w towarzyskim meczu przeciwko Azerbejdżanowi. Na boisku przebywał do 82 minuty meczu
Sukcesy.
Aktobe

</doc>
<doc id="3223823" url="https://pl.wikipedia.org/wiki?curid=3223823" title="MK Lightning">
MK Lightning



</doc>
<doc id="3223825" url="https://pl.wikipedia.org/wiki?curid=3223825" title="Toledo Mud Hens">
Toledo Mud Hens

Toledo Mud Hens – amerykańska drużyna baseballowa mająca swoją siedzibę w Toledo w stanie Ohio. Od 1987 roku jest klubem farmerskim Detroit Tigers.
Linki zewnętrzne.
Oficjalna strona klubu

</doc>
<doc id="3223827" url="https://pl.wikipedia.org/wiki?curid=3223827" title="Aschat Tagybergen">
Aschat Tagybergen

Aschat Tagybergen (ur. 9 sierpnia 1990 w Kyzyłordzie) – kazachski piłkarz, grający na pozycji pomocnika.
Kariera klubowa.
Tagybergen profesjonalną karierę rozpoczął w klubie Kajsar Kyzyłorda, w którym występował do końca 2012 roku. Na początku 2013 roku przeniósł się do FK Aktöbe.
Kariera reprezentacyjna.
W reprezentacji Kazachstanu zadebiutował 7 czerwca 2014 roku w towarzyskim meczu przeciwko reprezentacji Węgier. Na boisku pojawił się w 65 minucie meczu.
Sukcesy.
Aktobe

</doc>
<doc id="3223831" url="https://pl.wikipedia.org/wiki?curid=3223831" title="Albuquerque Isotopes">
Albuquerque Isotopes

Albuquerque Isotopes – amerykańska drużyna baseballowa mająca swoją siedzibę w Albuquerque w stanie Nowy Meksyk. Od 2009 roku jest klubem farmerskim Los Angeles Dodgers.
W latach 2003-2008 byli klubem farmerskim drużyny Florida Marlins
Klub powstał w Albuquerque w związku z przenosinami Calgary Cannons.
Linki zewnętrzne.
Oficjalna strona klubu

</doc>
<doc id="3223835" url="https://pl.wikipedia.org/wiki?curid=3223835" title="Układ wysokości">
Układ wysokości



</doc>
<doc id="3223837" url="https://pl.wikipedia.org/wiki?curid=3223837" title="Rafael Novoa">
Rafael Novoa

Rafael Ernesto Novoa Vargas (ur. 31 października 1971 r. w Bogocie w Kolumbii) – kolumbijski aktor telewizyjny, model. 
Życiorys.
Wczesne lata.
Urodził się jako najmłodszy z czworga dzieci. Miał szczęśliwe dzieciństwo, które dzielił z rodzicami i rodzeństwem. 
Kariera.
Studiował aktorstwo w Kolumbii. Zadebiutował w 1995 roku w telenoweli kolumbijskiej Caracol Televisión "Złoty kwiat" ("Flor de oro") obok Any Maríi Orozco. W telenoweli RCN Televisión "Guajira" (1996) u booku Guya Eckera, i Sonyi Smith grał antagonistę Felipe Uribe. W 1997 dostał swoją pierwszą główną rolę Rubéna Calixto Salguero w telenoweli kolumbijskiej "Juany" ("Las Juanas") z Angie Cepedą. W 2003 roku przeniósł się do tymczasowo do Wenezueli i zatrudniony przez Venevision zagrał w dwóch operach mydlanych: "Bogata kocica" ("Cosita rica", 2003-2004) z udziałem Édgara Ramíreza i "Książę czarujący poszukiwany" ("Se solicita príncipe azul", 2005) z Gaby Espino. 
31 stycznia 2012 r. poślubił Adrianę Tarud Durán. Mają córkę Alanę (ur. 11 marca 2013).

</doc>
<doc id="3223838" url="https://pl.wikipedia.org/wiki?curid=3223838" title="Transformacja współrzędnych">
Transformacja współrzędnych

Transformacja współrzędnych – zadanie obliczeniowe polegające na przeliczeniu współrzędnych punktu, liczonych względem dwóch różnych układów współrzędnych: formula_1 i formula_2
Układy współrzędnych kartezjańskich.
Jeżeli przez formula_3 i formula_4 oznaczymy odpowiednio współrzędne punktu o wektorze wodzącym formula_5 liczone względem układów formula_1 i formula_7 to możemy napisać
(a)formula_8
(b)formula_9
Mnożąc (b) i (a) kolejno przez wersory formula_10 otrzymujemy związek
w którym formula_12 jest kosinusem kąta pomiędzy wersorami osi formula_13
Państwowe układy współrzędnych.
Formuły odwzorowań państwowych układów współrzędnych, czyli układów odniesień dla krajowych opracowań geodezyjnych lub kartograficznych w Polsce, określone zostały w (archiwalnych) wytycznych technicznej G-1.10 wydanych przez Głównego Geodetę Kraju. Wraz z ww. wytycznymi opracowany i udostępniony został program TRANSPOL służący do kontroli poprawności przeliczeń współrzędnych pomiędzy układami należącymi do państwowego systemu odniesień przestrzennych.
Aktualnie obowiązujące parametry techniczne geodezyjnych układów odniesienia, układów wysokościowych oraz układów współrzędnych określone są w rozporządzeniu w sprawie państwowego systemu odniesień przestrzennych.
Zgodnie z obowiązującymi przepisami prawa, w pracach, w których wymagana dokładność określenia współrzędnych nie przekracza 1 m, a wykorzystuje się geocentryczne systemy odniesienia i powiązane z figurą Ziemi układy współrzędnych zgodne z konwencją Międzynarodowej Służby Ruchu Obrotowego Ziemi (IERS) z 1996 r., w szczególności:
– nie stosuje się transformacji współrzędnych między tymi systemami a geodezyjnymi układy odniesienia oznaczone symbolami PL-ETRF2000 i PL-ETRF89, będące matematyczną i fizyczną realizacją europejskiego ziemskiego systemu odniesienia ETRS89.

</doc>
<doc id="3223839" url="https://pl.wikipedia.org/wiki?curid=3223839" title="Hilbert van der Duim">
Hilbert van der Duim

Hilbert van der Duim (ur. 4 sierpnia 1957 w Beetsterzwaag) – holenderski łyżwiarz szybki, pięciokrotny medalista mistrzostw świata.
Kariera.
Pierwszy sukces w karierze Hilbert van der Duim osiągnął w 1977 roku, kiedy wywalczył brązowy medal w wieloboju podczas mistrzostw świata juniorów w Inzell. Wśród seniorów pierwszy medal zdobył na wielobojowych mistrzostwach świata w Heerenveen (złoto). Wynik ten powtórzył na rozgrywanych dwa lata później mistrzostwach świata w Assen. W międzyczasie zdobył srebrny medal na mistrzostwach Europy w Deventer i mistrzostwach Europy w Oslo. Kolejne dwa medale wywalczył w 1983 roku. Najpierw zwyciężył na mistrzostwach Europy w Hadze, a następnie zajął trzecie miejsce sprinterskich mistrzostwach świata w Helsinkach. W zawodach tych wyprzedzili go jedynie Japończyk Akira Kuroiwa oraz Pawieł Piegow z ZSRR. Podczas mistrzostw Europy w Larvik w 1984 roku zdobył kolejny złoty medal, a na wielobojowych mistrzostwach świata w Göteborgu był trzeci. Uległ tam tylko Olegowi Bożjewowi z ZSRR i Andreasowi Ehrigowi z NRD. Ostatni medal wywalczył na mistrzostwach świata w wieloboju w Hamar, gdzie był trzeci za swym rodakiem, Heinem Vergeerem i Olegiem Bożjewem. W 1980 roku wystartował na igrzyskach olimpijskich w Lake Placid, gdzie jego najlepszym wynikiem było czwarte miejsce w biegu na 5000 m. Walkę o podium przegrał wtedy z Tomem Erikiem Oxholmem z Norwegii. Na tych samych igrzyskach był też między innymi szósty na dystansie 10 000 m. Na rozgrywanych cztery lata później igrzyskach w Sarajewie był siódmy w biegach na 1000 i 1500 m, dziewiąty w biegu na 5000 m i dziesiąty na 10 000 m. Wielokrotnie zdobywał medale mistrzostw Holandii, w tym w latach 1979-1985 był mistrzem Holandii w sprincie. Po udziale w wypadku samochodowym w lutym 1987 roku, w wyniku odniesionych obrażeń musiał zakończyć karierę.

</doc>
<doc id="3223843" url="https://pl.wikipedia.org/wiki?curid=3223843" title="Teufelstalbrücke">
Teufelstalbrücke

Teufelstalbrücke – wiadukt autostradowy typu łukowego w Niemczech, w kraju związkowym Turyngia, w powiecie Saale-Holzland, na autostradzie A4, między Hermsdorf a Jeną. Ma 270,2 m długości.
Pierwotny wiadukt zbudowany został w latach 1936-1938 według projektu architekta Paula Bonatza. Wykonawcą było przedsiębiorstwo budowlane Grün &amp; Bilfinger AG z siedzibą w Mannheim. Budowa ruszyła 15 czerwca 1936 roku. W połowie października 1936 roku rozpoczął się montaż rusztowań modułowych. 13 grudnia prace nad ich wykonaniem zostały zakończone. Do budowy rusztowań wykorzystano 1400 m³ drewna. Betonowanie wiaduktu zakończyło się 8 listopada 1937 roku. 18 kwietnia 1938 roku wiadukt został otwarty dla ruchu. Całkowite zakończenie robót budowlanych miało miejsce 30 sierpnia 1938 roku. Zachowanie jednolitej ciągłości nad przylegającymi pochyłościami, bez przerywania filarami, pomostu niosącego konstrukcję powyżej łuku sprawiło, że był to pierwszy tego rodzaju wiadukt łukowy.
W latach 1996-1998, w trakcie rozbudowy autostrady A4, równolegle do istniejącego został wybudowany nowy wiadukt. Planowano również remont starszego wiaduktu, ale ostatecznie zdecydowano o jego wyburzeniu, co miało miejsce w 1999 roku. W 2004 roku w miejscu pierwotnego Teufelstalbrücke powstał nowy obiekt, bliźniaczy do wiaduktu z 1998 roku.

</doc>
<doc id="3223844" url="https://pl.wikipedia.org/wiki?curid=3223844" title="Sezon 2014/2015 w curlingu">
Sezon 2014/2015 w curlingu

Zestawienie rozgrywek curlingowych w sezonie 2014/2015, który rozpocznie się w sierpniu 2014 a zakończy w maju roku następnego.

</doc>
<doc id="3223847" url="https://pl.wikipedia.org/wiki?curid=3223847" title="Puchar Tatrzański 2014">
Puchar Tatrzański 2014

67. edycja Pucharu Tatrzańskiego – rozegrana została w dniach 21 - 23 sierpnia 2014. W turnieju wzięły udział cztery drużyny. Mecze rozgrywane były w hali Zimný štadión mesta Poprad.
Do turnieju oprócz drużyny gospodarzy HK Poprad zaproszono trzy drużyny: austriacki HC Steelers Kapfenberg, rumuński HSC Csíkszereda oraz Reprezentację Słowacji do lat 20. Drużyny rywalizowały w jednej grupie i rozgrywały mecze w systemie każdy z każdym. Obrońcami tytułu była austriacka drużyna EC Graz 99ers, która zrezygnowała z udziału w tej edycji turnieju.
W turnieju zwyciężyła drużyna gospodarzy HK Poprad, przed reprezentacją Słowacji do lat 20 oraz austriackim Steelers Kapfenberg.
Klasyfikacja turnieju.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
Nagrody indywidualne

</doc>
<doc id="3223849" url="https://pl.wikipedia.org/wiki?curid=3223849" title="Camilo Echevarría">
Camilo Echevarría

Camilo Echevarría (ur. 31 grudnia 1990 roku w Neuquén) – argentyński kierowca wyścigowy.
Kariera.
Echevarría rozpoczął karierę w międzynarodowych wyścigach samochodowych w 2007 roku od startów w Master Junior Formula, gdzie raz stanął na podium. Z dorobkiem 39 punktów uplasował się tam na trzynastej pozycji w klasyfikacji generalnej. W późniejszych latach Argentyńczyk pojawiał się także w stawce Formuły BMW Talent Cup, Argentyńskiej Formuły Renault 1.6, Top Race Junior Argentina, TC Pista Argentina, TC2000, Turismo Carretera Mouras, Top Race Series, TC Mouras, Top Race V6 Argentina, World Touring Car Championship oraz Turismo Carretera Mouras.
W World Touring Car Championship Argentyńczyk dołączył do stawki podczas argentyńskiej rundy w sezonie 2014 z niemiecką ekipą Engstler Motorsport. Uplasował się odpowiednio na 17 i 16 pozycji. W końcowej klasyfikacji kierowców został sklasyfikowany na 25 miejscu, a w klasyfikacji kierowców niezależnych był piąty.

</doc>
<doc id="3223851" url="https://pl.wikipedia.org/wiki?curid=3223851" title="Camilo Echevarria">
Camilo Echevarria

Camilo Echevarría

</doc>
<doc id="3223857" url="https://pl.wikipedia.org/wiki?curid=3223857" title="Aleksandr Safronow">
Aleksandr Safronow

Aleksandr Aleksandrowicz Safronow (ros. Александр Александрович Сафронов; ur. 12 listopada 1952 w Leningradzie, zm. 21 lipca 1989) – rosyjski panczenista reprezentujący Związek Radziecki, złoty medalista mistrzostw świata.
Kariera.
Największy sukces w karierze Aleksandr Safronow wywalczył w 1975 roku, kiedy zwyciężył podczas mistrzostw świata w wieloboju sprinterskim w Göteborgu. W zawodach tych wyprzedził bezpośrednio dwóch rodaków: Jewgienija Kulikowa oraz Walerija Muratowa. Był to jednak jedyny medal wywalczony przez niego na międzynarodowej imprezie tej rangi. Na rozgrywanych rok wcześniej mistrzostwach świata w wieloboju sprinterskim w Innsbrucku zajął czwarte miejsce, przegrywając walkę o medal z Eppie’m Bleekerem z Holandii. W 1976 roku brał udział w igrzyskach olimpijskich w Innsbrucku, gdzie w swoim jedynym starcie, biegu na 1000 m, zajął czwartą pozycję. Tym razem w walce o podium lepszy był Walerij Muratow. W 1982 roku zakończył karierę.
W 1974 roku w Medeo ustanowił rekord świata na 1000 m.
Zginął w wypadku samochodowym 21 lipca 1989 roku.

</doc>
<doc id="3223871" url="https://pl.wikipedia.org/wiki?curid=3223871" title="Trybunał inkwizycji w Zadarze">
Trybunał inkwizycji w Zadarze

Trybunał inkwizycji w Zadarze – sąd inkwizycyjny, mający swą siedzibę w Zadarze, w należącej do Republiki Weneckiej Dalmacji (obecnie Chorwacja). Był częścią struktur inkwizycji rzymskiej i był kierowany przez dominikanów. Działał w latach 1578–1807.
Historia.
Dalmacja, na początku wieku XV podbita przez Republikę Wenecką, od 1298 podlegała jurysdykcji franciszkańskich inkwizytorów z prowincji Slawonii (Dalmacji). Władze zakonu franciszkanów mianowały dalmackich inkwizytorów jeszcze w stuleciu XVI, a ich główną kwaterą był Split. Jednakże po utworzeniu w 1542 Kongregacji Rzymskiej i Powszechnej Inkwizycji, jako centralnego organu kierującego działalnością inkwizycji w państwach włoskich, franciszkanie byli stopniowo eliminowani z działalności inkwizytorskiej na rzecz dominikanów, np. w Umbrii (1551), Wenecji (1560), Ankonie (1566), Romanii (1567) oraz Weronie i Vicenzy (1569). Podobna sytuacja miała też miejsce w Dalmacji.
W 1578 utworzono trybunał inkwizycyjny w Zadarze, kierowany przez dominikanina Nicola da Zara. Dominikański trybunał początkowo współistniał z inkwizycją franciszkańską, ale trwało to krótko. Ostatni inkwizytor franciszkański, Giovanni Doroseo, został wygnany z Szybeniku w 1590. Od końca XVI wieku dominikański inkwizytor Zadaru miał jurysdykcję nad całą Dalmacją i był tytułowany jako generalny inkwizytor Dalmacji. W wewnątrzzakonnej klasyfikacji trybunałów inkwizycyjnych dalmacki trybunał zaliczany był do najniższej, trzeciej klasy.
W 1789 inkwizytor Giacinto Pellegrini da Zara został mianowany biskupem diecezji Veglia.
W 1797 wskutek inwazji rewolucyjnej Francji na północy Włoch oraz wspieranych przez nią rebelii Republika Wenecka przestała istnieć. Nie miało to jednak bezpośrednich konsekwencji dla trybunału zadarskiego, gdyż po pokoju w Campo Formio w październiku 1797 Dalmacja znalazła się w granicach Austrii i dopiero w 1805 została zajęta przez Francuzów. 8 stycznia 1807 władze francuskie zlikwidowały konwent dominikanów w Zadarze, a wraz z nim trybunał inkwizycyjny. Ostatni inkwizytor Zadaru, Antonio Cebalo da Curzola, zmarł w 1814.
Organizacja.
Siedziba trybunału znajdowała się w dominikańskim konwencie S. Domenico w Zadarze, należącym do dalmackiej prowincji tego zakonu. Inkwizytor Zadaru tytułowany był jako generalny inkwizytor Dalmacji, gdyż oprócz archidiecezji Zadaru podlegało mu także dwanaście pozostałych diecezji tego regionu, w których reprezentowany był przez swoich wikariuszy, tj.:
Zasoby archiwalne.
Oryginalne archiwum trybunału w Zadarze nie zachowało się. Najprawdopodobniej zostało zniszczone po zniesieniu trybunału na początku XIX wieku. Jedynym zbiorem dokumentacyjnym, pozwalającym na częściowe odtworzenie działalności inkwizytorów Zadaru, jest ich korespondencja z rzymską Kongregacją Świętego Oficjum, przechowywana w watykańskim Archiwum Kongregacji Nauki Wiary, obejmująca jednak jedynie lata 1701–1793.

</doc>
<doc id="3223877" url="https://pl.wikipedia.org/wiki?curid=3223877" title="Mistrzostwa Świata w Hokeju na Lodzie 2015 (I Dywizja)">
Mistrzostwa Świata w Hokeju na Lodzie 2015 (I Dywizja)

Mistrzostwa Świata w Hokeju na Lodzie I Dywizji 2015 zostały rozegrane w dniach: 13–19 kwietnia (Dywizja IB) i 19–25 kwietnia (Dywizja IA).
W mistrzostwach I Dywizji wzięło udział 12 zespołów: 6 drużyn w Grupie IA i 6 ekip w Grupie IB. Zgodnie z wcześniejszymi ustaleniami, organizatorem mistrzostw Dywizji IB był "Nederlandse IJshockey Bond" (Holenderski Związek Hokeja na Lodzie), który tę imprezę przeprowadził w Eindhoven, zaś Dywizja IA miała pierwotnie grać w Doniecku. Ze względu jednak na sytuację polityczną na wschodniej Ukrainie, Federacja Hokeja Ukrainy zrezygnowała z goszczenia turnieju u siebie. Ostatecznie, podczas zjazdu na Teneryfie władze IIHF jednogłośnie podjęły decyzję, by MŚ Dywizji IA powierzyć Polskiemu Związkowi Hokeja na Lodzie, który postanowił turniej przeprowadzić w Krakowie.
W każdej z obydwu grup drużyny grały systemem każdy z każdym, po jednym meczu. Pierwszy oraz drugi zespół Grupy A uzyskał awans do Mistrzostw Świata Elity 2016, zaś ostatnia ekipa Grupy A została zdegradowana do Grupy B i w 2016 przystąpi do MŚ Dywizji IB. Jej miejsce w MŚ Dywizji IA zajmie zwycięzca turnieju Grupy B. Najsłabsza drużyna Dywizji IB spadła do Dywizji II.
Hale, w których rozgrywano spotkania mistrzostw świata:
Grupa A.
Tabela
     = awans do elity     = utrzymanie w I dywizji grupy A     = spadek do I dywizji grupy B
Dyrektoriat turnieju wybrał trójkę najlepszych zawodników na każdej pozycji:
Dziennikarze wybrali szóstkę zawodników składu gwiazd turnieju:
Grupa B.
Tabela
     = awans do I dywizji grupy A     = utrzymanie w I dywizji grupy B     = spadek do II dywizji grupy A
Dyrektoriat turnieju wybiera trójkę najlepszych zawodników, po jednym na każdej pozycji:

</doc>
<doc id="3223881" url="https://pl.wikipedia.org/wiki?curid=3223881" title="Neoui moksoriga deulryeo">
Neoui moksoriga deulryeo

Neoui moksoriga deulryeo (kor.: 너의 목소리가 들려, MOCT: "Neoui moksoriga deulryeo", dosł. "Słyszę twój głos"; także jako "I Can Hear Your Voice") – południowokoreański serial telewizyjny wyprodukowany w 2013 roku. Główne role odgrywają w nim Lee Bo-young, Lee Jong-suk oraz Yoon Sang-hyun. Serial składa się na 18 odcinków. Nadawany był na kanale SBS od 5 czerwca do 1 sierpnia 2013 roku w środy i czwartki.
Seria pierwotnie zaplanowana była na 16 odcinków, ale dzięki sporej oglądalności zdecydowano się na rozszerzenie serii o kolejne dwa odcinki.
Aktorka Lee Bo Young otrzymała nagrodę w kategorii "najlepsza aktorka" na rozdaniu nagród "Baeksang Arts" w 2014 roku za rolę w tym serialu.
Fabuła.
Pomimo biedy i trudnego dzieciństwa Jang Hye-sung (Lee Bo-young) zostaje prawnikiem, a konkretniej obrońcą z urzędu. Jest jednak osobą pragmatyczną i zobojętniałą. Jej życie zmienia się, gdy spotyka prawnika Cha Gwan-woo (Yoon Sang-hyun) – byłego policjanta przepełnionego idealistyczną wizją świata, oraz Park Soo-ha (Lee Jong-suk) – licealistę posiadającego dar czytania w myślach. Swoją zdolność Soo-ha zdobył przypadkowo od uderzenia w głowę 10 lat wcześniej, w noc gdy jego ojciec został zamordowany. Śmierć jego ojca początkowo była traktowana jako zwykły wypadek samochodowy, do czasu, gdy w ten czas 15-letnia Hye-sung (Kim So-hyun), zjawia się podczas rozprawy w sądzie i zeznaje jako świadek zdarzenia przeciwko mordercy (Jung Woong-in), pomimo jego wcześniejszych gróźb. Hye-sung pracuje wspólnie z Soo-ha i Gwan-woo, stopniowo pozbywając się swoich nawyków i wyłącznej pogoni za pieniądzem.

</doc>
<doc id="3223882" url="https://pl.wikipedia.org/wiki?curid=3223882" title="Norbert Nagy">
Norbert Nagy

Norbert Nagy (ur. 23 grudnia 1994 roku) – węgierski kierowca wyścigowy.
Kariera.
Nagy rozpoczął karierę w międzynarodowych wyścigach samochodowych w 2013 roku od startów w Single Make Trophy European Touring Car Cup. Z dorobkiem 32 punktów uplasował się na siódmej pozycji w klasyfikacji generalnej. Rok później kontynuował starty w klasie Super 2000 TC2 European Touring Car Cup, a także dołączył do stawki World Touring Car Championship z hiszpańską ekipą Campos Racing. Podczas dwóch wyścigów w Belgii uplasował się odpowiednio na 20 i 18 pozycji.

</doc>
<doc id="3223883" url="https://pl.wikipedia.org/wiki?curid=3223883" title="Copa Libertadores 2014">
Copa Libertadores 2014

Copa Libertadores 2014 – 55. edycja Copa Libertadores. Zwycięzcą został argentyński klub San Lorenzo Buenos Aires
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="3223887" url="https://pl.wikipedia.org/wiki?curid=3223887" title="Liga Mistrzyń UEFA (2014/2015)">
Liga Mistrzyń UEFA (2014/2015)

Liga Mistrzów UEFA Kobiet w sezonie 2014/15 – dwunasta edycja najważniejszych w hierarchii i pod względem prestiżu międzynarodowych, kobiecych klubowych rozgrywek piłkarskich federacji zrzeszonych w UEFA. Jest to jednocześnie piąta edycja rozgrywania rozgrywek pod szyldem "UEFA Women's Champions League" (Liga Mistrzów UEFA Kobiet). Do udziału w nich przystąpiła liczba 54 drużyn z 46 federacji.
Prawo udziału w rozgrywkach otrzymali wszyscy zwycięzcy zmagań ligowych poszczególnych federacji oraz 8 drużyn z drugich miejsc w ośmiu najwyżej notowanych ligach (niemieckiej, szwedzkiej, francuskiej, szwedzkiej, rosyjskiej, angielskiej, włoskiej, duńskiej, włoskiej i austriackiej). Zwycięzcy 14 najsilniejszych lig europejskich oraz wszystkie 8 ekip z drugich miejsc w najsilniejszych ligach zostali automatycznie przydzieleni do 1/16 finału. Pozostałe 32 zespoły swą walkę rozpoczęły od fazy wstępnej, w której podzielone zostały na 8 czterozespołowych grup. Do następnej fazy awans uzyskali ich zwycięzcy oraz dwa zespoły z najlepszym bilansem z drugich miejsc. Od 1/16 rozgrywki prowadzone były systemem pucharowym. Wstępna faza grupowa została rozegrana w dniach 9–14 sierpnia 2014 roku, spotkania 1/16 finału odbyły się 8–9 października (pierwsze mecze) i 15–16 października (rewanże), 1/8 finału 8–9 i 12–13 listopada, ćwierćfinały 21–22 i 28–29 marca 2015 roku, półfinały 18–19 i 25–26 kwietnia, a finał rozegrany został 14 maja na stadionie Friedrich-Ludwig-Jahn-Sportpark w Berlinie.
Terminarz.
Terminy rozgrywek rozplanowała UEFA następująco:
Runda wstępna.
Losowanie grup eliminacyjnych odbyło się 26 czerwca 2014 roku w siedzibie Europejskiej Unii Piłkarskiej w Nyonie. Drużyny przed losowaniem podzielone były na cztery koszyki. Eliminacje odbyły się w dniach 9–14 sierpnia poprzez rozegranie ośmiu turniejów eliminacyjnych (osiem odrębnych grup po cztery zespoły w każdej). Mecze rozegrane zostały systemem każdy z każdym, po jednym spotkaniu. Każdy turniej organizował jeden z ośmiu klubów-gospodarzy, których wyboru dokonano jeszcze przed losowaniem – były to: łotewski Rīgas FS, rumuński CFF Olimpia Cluj, czarnogórski ŽFK Ekonomist, szkocki Glasgow City F.C., chorwacki ŽNK Osijek, litewski Gintra Universitetas, bośniacki SFK 2000 oraz portugalskie Atlético Ouriense. Awans do kolejnej fazy turnieju uzyskali zwycięzcy każdej z grup oraz dwa zespoły z najlepszym bilansem z drugich miejsc (wliczano wyniki meczów z zespołami z miejsca pierwszego i trzeciego).
Faza pucharowa.
22 drużyny rozpoczynają zmagania od fazy pucharowej, grono do uzupełnia dziesięć drużyn z rundy wstępnej.
Finał.
Finał rozgrywek odbył się 14 maja 2015 na Friedrich-Ludwig-Jahn-Sportpark w Berlinie.

</doc>
<doc id="3223890" url="https://pl.wikipedia.org/wiki?curid=3223890" title="Ulica Towarowa w Warszawie">
Ulica Towarowa w Warszawie

Ulica Towarowa – ulica w warszawskiej dzielnicy Wola.
Przebieg.
Ulica Towarowa jest szeroką, trójpasmową arterią z wytyczonymi trasami pojazdów komunikacji miejskiej. Biegnie od placu Zawiszy przy dworcu kolejowym Warszawa Ochota do skrzyżowania z Wolską i Chłodną. Trasa ta łączy dzielnicę Wolę z Ochotą i stanowi fragment drogi wojewódzkiej nr 634.
Historia.
Ulica jest dawną drogą biegnącą wzdłuż usypanych w 1770 okopów Lubomirskiego. Została uregulowana w 1825, w 1875 poprowadzona jako ulica w miejscu zniwelowanego okopu. Jej nazwa, nadana w 1890, pochodzi od znajdującej się tam stacji towarowej Kolei Warszawsko-Wiedeńskiej. Do lat 50. XX wieku wzdłuż ul. Towarowej, między dworcem towarowym (późniejszym Dworcem Głównym) a ul. Grzybowską, znajdował kompleks bocznic kolejowych i magazynów nazywany zwyczajowo „Syberią”.
W końcu XIX wieku przy Towarowej w rejonie ul. Srebrnej powstała fabryka metalurgiczna Bormann i Szwede, a przy ul. Krochmalnej i ul. Grzybowskiej – skupisko domów publicznych. Przeniesione tam z rejonu ul. Freta wskutek interwencji arcybiskupa Wincentego Popiela „przedsiębiorstwa” zajmowały często całe kamienice.
W 1930 w ciągu ulicy nad wykopem linii średnicowej zbudowano wiadukt, który poszerzono w latach 1962–1963.
Zabudowa ulicy została w dużej części zniszczona i wypalona w latach 1939 i 1944.
W 1945 jedną z hal stacji towarowej przebudowano na dworzec pasażerski – Dworzec Główny.
W 1950 w kwadracie ulic: Towarowej, Pańskiej, Srebrnej i Miedzianej uruchomiono największą drukarnię wybudowaną w okresie PRL – Domu Słowa Polskiego. W latach 60. przy rondzie Ignacego Daszyńskiego wzniesiono kompleks biurowo-magazynowy Państwowego Przedsiębiorstwa Kolportażu „Ruch” (obecnie już nieistniejący). W dawnym biurowcu „Ruchu” (nr 28) do 2013 mieścił się Instytut Pamięci Narodowej.
W latach 1963–1967 przy ulicy powstało osiedle Okopowa-Towarowa, zaprojektowane przez Jana Klewina i Zbigniewa Pawlaka, a w latach 1964–1966 osiedle Srebrna (Jan Bogusławski i Bohdan Gniewiewski).
Od grudnia 1985 do lipca 2000 była częścią drogi krajowej nr 2 i trasy europejskiej E30 na odcinku od ronda Daszyńskiego do placu Zawiszy.
W kulturze.
W 1929 Konstanty Ildefons Gałczyński opublikował wiersz "Ulica Towarowa".

</doc>
<doc id="3223899" url="https://pl.wikipedia.org/wiki?curid=3223899" title="Anatolij Miediennikow">
Anatolij Miediennikow

Anatolij Siergiejewicz Miediennikow (ros. Анатолий Сергеевич Меденников; ur. 16 marca 1958 w Swierdłowsku) – rosyjski panczenista reprezentujący Związek Radziecki, brązowy medalista mistrzostw świata.
Kariera.
Największy sukces w karierze Anatolij Miediennikow wywalczył w 1981 roku, kiedy zdobył brązowy medal podczas mistrzostw świata w wieloboju sprinterskim w Grenoble. W zawodach tych wyprzedzili go jedynie Norweg Frode Rønning oraz kolejny radziecki łyżwiarz, Siergiej Chlebnikow. Był to jednak jedyny medal wywalczony przez niego na międzynarodowej imprezie tej rangi. Zajął też między innymi piąte miejsce w wieloboju podczas mistrzostw świata juniorów w Montréalu w 1978 roku. W 1980 roku brał udział w igrzyskach olimpijskich w Lake Placid, gdzie był siódmy w biegu na 500 m oraz piętnasty na dwukrotnie dłuższym dystansie. W 1982 roku zakończył karierę.

</doc>
<doc id="3223901" url="https://pl.wikipedia.org/wiki?curid=3223901" title="Nina Stojanović">
Nina Stojanović

Nina Stojanović (ser. Нина Стојановић; ur. 30 lipca 1996 w Belgradzie) – serbska tenisistka, reprezentantka kraju w rozgrywkach Pucharu Federacji.
Kariera tenisowa.
W karierze zwyciężyła w dziewięciu singlowych i dwudziestu czterech deblowych turniejach rangi ITF. 2 marca 2020 roku zajmowała najwyższe miejsce w rankingu singlowym WTA Tour – 81. pozycję. 17 stycznia 2022 roku osiągnęła najwyższą lokatę w rankingu deblowym – 37. miejsce.
W zawodach cyklu WTA Tour Serbka wygrała dwa turnieje w grze podwójnej z sześciu rozegranych finałów.
Jako juniorka osiągnęła trzy półfinały wielkoszlemowe w grze podwójnej. W 2013 roku dotarła do tej fazy podczas French Open oraz Wimbledonu, natomiast w roku 2014 awansowała do półfinału Australian Open.
W roku 2014 zadebiutowała w reprezentacji Serbii podczas Pucharu Federacji. Startowała wówczas w Grupie Światowej II w rywalizacji deblowej. Jej partnerką była Jovana Jakšić, a serbskie tenisistki pokonały debel kanadyjski w składzie Gabriela Dabrowski i Sharon Fichman.

</doc>
<doc id="3223904" url="https://pl.wikipedia.org/wiki?curid=3223904" title="Cesare Maccari">
Cesare Maccari

Cesare Maccari (ur. 9 maja 1840 w Sienie, zm. 7 sierpnia 1919 w Rzymie) – włoski malarz i rzeźbiarz. Zasłynął jako autor fresków w sali posiedzeń włoskiego senatu.
Uczył się malarstwa w Sienie pod okiem Sarocchiego Tita i Luigiego Muschiniego. Do jego wczesnych dzieł należą freski przedstawiające czterech ewangelistów w prywatnej kaplicy markiza Pieri-Nerli w Quinciano (gmina Siena). Szybko zdobył stypendium podczas studiów w Rzymie, co ułatwiło mu dalszy rozwój kariery. W latach 1870-1873 wykonał cykl polichromii w rzymskim kościele Sudario.
Z największym uznaniem spotkał się, realizując w latach 1882-1888 cykl malowideł nawiązujących do dziejów starożytnego Rzymu, zdobiących ściany siedziby senatu w Palazzo Madama, wśród których wyróżnia się przedstawienie Cycerona oskarżającego Katylinę. W roku 1890 roku rozpoczął malowanie fresków na kopule loretańskiej bazyliki Santa Casa po uprzednim starciu mocno podniszczonych siedemnastowiecznych malowideł autorstwa Cristofora Roncallego zwanego Pomarancio.
Zmarł w 1919 roku, przez kilka lat walcząc z silnym paraliżem, który uniemożliwił mu dokończenie rozpoczętych fresków w gmachu Pałacu Sprawiedliwości w Rzymie. Został pochowany na tamtejszym cmentarzu Cimitero del Verano.

</doc>
<doc id="3223905" url="https://pl.wikipedia.org/wiki?curid=3223905" title="Pawieł Piegow">
Pawieł Piegow

Pawieł Gieorgijewicz Piegow (ros. Павел Георгиевич Пегов; ur. 29 listopada 1956 w Ułan Ude) – rosyjski panczenista reprezentujący Związek Radziecki, srebrny medalista mistrzostw świata.
Kariera.
Największy sukces w karierze Pawieł Piegow wywalczył w 1983 roku, kiedy zdobył srebrny medal podczas mistrzostw świata w wieloboju sprinterskim w Helsinkach. W zawodach tych rozdzielił na podium Japończyka Akirę Kuroiwę oraz Hilberta van der Duima z Holandii. Był to jednak jedyny medal wywalczony przez niego na międzynarodowej imprezie tej rangi oraz jedyny start na mistrzostwach świata. W 1984 roku brał udział w igrzyskach olimpijskich w Lake Placid, gdzie w swoim jedynym starcie, biegu na 1000 m, zajął dwunaste miejsce. W 1985 roku zakończył karierę.
W 1983 roku w Medeo ustanowił cztery rekordy świata.

</doc>
<doc id="3223924" url="https://pl.wikipedia.org/wiki?curid=3223924" title="Indywidualne Mistrzostwa Polski na Żużlu 2014">
Indywidualne Mistrzostwa Polski na Żużlu 2014

Indywidualne Mistrzostwa Polski na Żużlu 2014 – zawody żużlowe, mające na celu wyłonienie medalistów indywidualnych mistrzostw Polski w sezonie 2014. Rozegrano cztery turnieje ćwierćfinałowe, dwa półfinały oraz finał, w którym zwyciężył Krzysztof Kasprzak.
Finał.
Finał rozegrano według następującej formuły: po 20 biegach zasadniczych, dwóch zawodników z największą liczbą punktów (Piotr Pawlicki – 14, J.Kołodziej – 14) awansowało bezpośrednio do finału, natomiast o dwa pozostałe miejsca rozegrano bieg półfinałowy, z udziałem zawodników z miejsc 3–6 (Przemysław Pawlicki – 11, K.Kasprzak – 10, G.Zengota – 10, B.Zmarzlik – 9). Z tego biegu do finału awansowali G.Zengota i K.Kasprzak. O miejscach w klasyfikacji końcowej decydował bieg finałowy, zakończony zwycięstwem K.Kasprzaka, przed Piotrem Pawlickim, J.Kołodziejem i G.Zengotą.

</doc>
<doc id="3223925" url="https://pl.wikipedia.org/wiki?curid=3223925" title="BMW 320si">
BMW 320si



</doc>
<doc id="3223931" url="https://pl.wikipedia.org/wiki?curid=3223931" title="Wiechers-Sport">
Wiechers-Sport

Wiechers-Sport – niemiecki zespół wyścigowy założony w 1999 roku przez Dietera Wiechersa. Ekipa wystawia samochody startujące w wyścigach samochodów turystycznych we współpracy z BMW. W historii startów zespół pojawiał się w stawce European Touring Car Championship oraz World Touring Car Championship.

</doc>
<doc id="3223939" url="https://pl.wikipedia.org/wiki?curid=3223939" title="Andriej Bachwałow">
Andriej Bachwałow

Andriej Pawłowicz Bachwałow (ros. Андрей Павлович Бахвалов; ur. 13 kwietnia 1963 w Moskwie) – rosyjski panczenista reprezentujący także Związek Radziecki, dwukrotny medalista mistrzostw świata.
Kariera.
Pierwszy sukces w karierze Andriej Bachwałow wywalczył w 1989 roku, kiedy zdobył brązowy medal podczas mistrzostw świata w wieloboju sprinterskim w Heerenveen. W zawodach tych wyprzedzili go jedynie inny reprezentant ZSRR, Ihar Żalazouski oraz Uwe-Jens Mey z NRD. Na rozgrywanych rok później mistrzostwach świata w Tromsø był drugi, rozdzielając na podium Bae Ki-tae z Korei Południowej i Ihara Żalazouskiego. W tej samej konkurencji był też między innymi czwarty podczas mistrzostw świata w West Allis w 1988 roku, gdzie walkę o medal przegrał z Erikiem Flaimem z USA. W tym samym roku brał też udział w igrzyskach olimpijskich w Calgary, zajmując jedenaste miejsce w biegu na 1000 m. Na rozgrywanych cztery lata później igrzyskach w Albertville na tym samym dystansie uplasował się na 25. pozycji. Wystąpił również na igrzyskach olimpijskich w Lillehammer w 1994 roku, gdzie zajął 16. miejsce na 500 m oraz 26. miejsce na dwukrotnie dłuższym dystansie. Wielokrotnie stawał na podium zawodów Pucharu Świata, odnosząc przy tym jedno zwycięstwo: 2 grudnia 1990 roku w Heerenveen wygrał bieg na 1000 m. Najlepsze wyniki osiągnął w sezonie 1990/1991, kiedy był czwarty w klasyfikacji końcowej na 500 m. W 1994 roku zakończył karierę.

</doc>
<doc id="3224019" url="https://pl.wikipedia.org/wiki?curid=3224019" title="China Dragon Racing">
China Dragon Racing

China Dragon Racing – chiński zespół wyścigowy startujący głównie w wyścigach samochodów turystycznych. W sezonach 2009 oraz 2012-2013 ekipa znajdowała się na liście startowej World Touring Car Championship.

</doc>
<doc id="3224046" url="https://pl.wikipedia.org/wiki?curid=3224046" title="Zygmunt August (dramat)">
Zygmunt August (dramat)

Zygmunt August – polska sztuka teatralna (tragedia) autorstwa Józefa Wybickiego.
Sztuka została wydana w listopadzie 1783 w Warszawie jako drugi w tym roku utwór Wybickiego (po "Kuligu"). 
Dzieło powstało prawdopodobnie na powitanie króla Stanisława Augusta Poniatowskiego w Poznaniu, kiedy to miał się tu zjawić na uroczystości ratuszowe. Tragedia ta jest de facto aktualnym w tamtych czasach przesłaniem politycznym ubranym w historyczną maskę. Dzieło występowało w obronie króla, silnego prawa państwowego, "Kodeksu Zamoyskiego", a przeciwko anarchizacji państwa i spiskom magnaterii, np. Kmitów. Wybicki dostrzegł poznańską analogię między czasami Zygmunta Augusta, a Stanisława Augusta Poniatowskiego - za obu monarchów pięknie odrestaurowano poznański ratusz - symbol potęgi prokrólewskiego mieszczaństwa. Nie jest możliwe do ustalenia, czy prapremiera sztuki nastąpiła w Poznaniu, ale jest prawdopodobne, że tak się stało, podobnie jak w przypadku pokazu w mieście "Burmistrza poznańskiego" autorstwa Jana Baudouin'a de Courtenay.

</doc>
<doc id="3224090" url="https://pl.wikipedia.org/wiki?curid=3224090" title="Stef Dusseldorp">
Stef Dusseldorp

Stef Dusseldorp (ur. 27 września 1989 roku w Winterswijk) – holenderski kierowca wyścigowy.
Kariera.
Dusseldorp rozpoczął karierę w międzynarodowych wyścigach samochodowych w 2007 roku od startów w Północnoeuropejskim Pucharze Formuły Renault 2.0. Z dorobkiem 77 punktów uplasował się tam na trzynastej pozycji w klasyfikacji generalnej. W późniejszych latach Holender pojawiał się także w stawce Włoskiej Formuły Renault, Formula 2000 Light Italy Opening Series, Włoskiej Formuły Light 2000, Grand Prix Makau, Niemieckiej Formuły 3, Masters of Formula 3, Blancpain Endurance Series, FIA GT1 World Championship, City Challenge Baku GT, FIA GT Series oraz Blancpain Sprint Series.

</doc>
<doc id="3224092" url="https://pl.wikipedia.org/wiki?curid=3224092" title="Gustaw Waza (dramat)">
Gustaw Waza (dramat)

Gustaw Waza – polska sztuka teatralna (tragedia) autorstwa Józefa Wybickiego.
Sztuka została napisana w 1791, prawdopodobnie w Manieczkach. 
Dzieło nie zachowało się do dnia dzisiejszego. Znane jest z opisu zawartego w liście, jaki Wybicki wysłał do Hugona Kołłątaja z Manieczek 30 maja 1791. Podobnie jak dramat "Zygmunt August" tego samego autora, było tylko maską historyczną przeznaczoną do pokazania aktualnej sytuacji politycznej w kraju. Bohaterem był szwedzki król – Gustaw I Waza, walczący z panującymi w Szwecji Duńczykami (XVI wiek). Był on autorem reformy władzy w Szwecji, przełamał zagrażającą krajowi dominację kleru i wprowadził do sejmu przedstawicieli mieszczaństwa i chłopstwa. Podobne postępowe reformy zalecał Wybicki Polsce, poprzez historyczną analogię w swoim dziele. Sztuki nigdy nie wystawiono w żadnym teatrze.

</doc>
<doc id="3224136" url="https://pl.wikipedia.org/wiki?curid=3224136" title="Isaac Tutumlu">
Isaac Tutumlu

Isaac Tutumlu Lopez (ur. 5 lipca 1985 roku w Barcelonie) – hiszpański kierowca wyścigowy pochodzenia kurdyjskiego.
Kariera.
Tutumlu rozpoczął karierę w wyścigach samochodowych w 2007 roku od startów w MitJet Series Spain, gdzie dwukrotnie stawał na podium, w tym raz na jego najwyższym stopniu. Z dorobkiem 130 punktów uplasował się na trzydziestej pozycji w klasyfikacji generalnej. W późniejszych latach Hiszpan pojawiał się także w stawce Catalunya Touring Car Championship, Spanish GT Championship, International GT Open, Niemieckiego Pucharu Porsche Carrera, Porsche Supercup, Superstars Championship Italy, Superstars International Series, European Production Series, Spanish Prototype Open Championship, Copa de España de Super GT, World Touring Car Championship, Spanish GT Championship, Campionato Italiano Gran Turismo, United Sports Car Championship oraz Dunlop 24H Dubai.
W World Touring Car Championship Hiszpan wystartował w pięciu wyścigach sezonu 2012 z włoską ekipą Proteam Racing. Podczas drugiego wyścigu w Hiszpanii uplasował się na jedenastej pozycji.

</doc>
<doc id="3224151" url="https://pl.wikipedia.org/wiki?curid=3224151" title="Konferencja genewska (1973)">
Konferencja genewska (1973)

Konferencja genewska – konferencja międzynarodowa zorganizowana w grudniu 1973 roku jako próba wynegocjowania rozwiązania konfliktu arabsko-izraelskiego.
Konferencja została zwołana na podstawie Rezolucji Rady Bezpieczeństwa Organizacji Narodów Zjednoczonych nr 338, która wzywała do zawieszenia broni i zakończenia wojny Jom Kipur. W wyniku starań amerykańskiego sekretarza stanu Henry’ego Kissingera, będących później określanymi jako część „dyplomacji wahadłowej”, konferencja została otwarta 21 grudnia 1973 roku pod auspicjami Sekretarza Generalnego ONZ, z udziałem Stanów Zjednoczonych i ZSRR jako współprzewodniczących. Obecni byli także ministrowie spraw zagranicznych Egiptu, Jordanii i Izraela. Miejsce Syrii pozostało puste, choć ten kraj wskazywał na możliwe dołączenie do rozmów w późniejszym czasie.
Pomimo że w Genewie nie osiągnięto porozumienia, starania nie poszły na marne. Po wyborach w Izraelu, 18 stycznia 1974 roku zostało podpisane porozumienie o wycofaniu wojsk pomiędzy Izraelem i Egiptem, natomiast 31 maja podpisano podobny dokument pomiędzy Izraelem i Syrią.
Mimo że próby do wznowienia konferencji w następnych latach zakończyły się niepowodzeniem, przejściowe porozumienie w sprawie półwyspu Synaj pomiędzy Izraelem i Egiptem zostało formalnie podpisane w Genewie 4 września 1975 r. jako część procesu konferencji. W treści porozumienia zaznaczono, że „konflikt pomiędzy tymi dwoma państwami nie powinien być rozwiązany w sposób militarny, a za pomocą pokojowych środków”.
Cele Egiptu.
Od czasu wyboru Anwara as-Sadata na stanowisko prezydenta, Egipt coraz bardziej odłączał się od arabskiego nacjonalizmu i radykalnych reżimów w regionie. Stanowisko Egiptu zniechęcało do udziału te państwa w konferencji. Głównym celem Egipcjan było odzyskanie terytoriów które utracili podczas wojny sześciodniowej za rządów prezydenta Gamala Abdel Nasera.
Problem reprezentacji Palestyny.
Egipcjanie, Amerykanie, Jordańczycy i Sowieci liczyli że poprzez konferencję uda się zawrzeć porozumienie w sprawie problemu palestyńskiego oraz konkretnej reprezentacji interesów Palestyny na arenie międzynarodowej. Faworytem Egiptu do uczestnictwa w rozmowach w trakcie konferencji w Genewie była Organizacja Wyzwolenia Palestyny (OWP). Syryjczycy poszli o krok dalej i zagrozili, że jeżeli OWP będzie obecna na konferencji, Syria także zrezygnuje z udziału. Izrael i USA sprzeciwiały się formalnemu uznaniu OWP na konferencji, gdyż OWP nie uznawała Izraela. Z tego też powodu ostatecznie żaden przedstawiciel Syrii nie był obecny na konferencji w Genewie.
Stosunki Stanów Zjednoczonych i ZSRR.
W trakcie tej konferencji USA po raz ostatni uznały Związek Radziecki za równego partnera w staraniach na rzecz pokoju na Bliskim Wschodzie. W późniejszym czasie ten okres został uznany za punkt zwrotny w stosunkach międzynarodowych Egiptu - wieloletni sojusznik ZSRR przemieścił się wówczas w amerykańską orbitę, pozwalając Stanom na oddalenie Sowietów od kwestii Bliskiego Wschodu oraz potwierdzenie swojej roli jako jedynego pośrednika w stosunkach pomiędzy Izraelem i pozostałymi państwami arabskimi.

</doc>
<doc id="3224174" url="https://pl.wikipedia.org/wiki?curid=3224174" title="Sandöbron">
Sandöbron

Sandöbron – most drogowy typu łukowego w Szwecji, w regionie Västernorrland, w gminie Kramfors, między miejscowościami Sandö i Lunde, przez rzekę Ångermanälven. Ma 811 m długości. Zbudowany został w latach 1939-1943. Odnawiany był w 1997 oraz 2003 roku.
31 sierpnia 1939 roku, podczas budowy, most uległ zawaleniu, w wyniku którego zginęło 18 pracowników. Wypadkowi nie poświęcono wiele uwagi w prasie, bowiem dnia następnego, 1 września, wybuchła II wojna światowa. Most oddano do użytku 16 czerwca 1943 roku.
Sklepienie mostu jest bezprzegubowe z betonu zbrojonego o przekroju skrzynkowym, trójkomorowe o rozpiętości 264 m i strzałce łuku 40 m. Do 1964 roku był największym betonowym mostem łukowym z jazdą górą. Do dziś jest najdłuższym przęsłem łukowym z betonu zbrojonego (2014).

</doc>
<doc id="3224254" url="https://pl.wikipedia.org/wiki?curid=3224254" title="Andrea Barlesi">
Andrea Barlesi

Andrea Barlesi (ur. 15 czerwca 1991 roku w Paryżu) – belgijsko-włoski kierowca wyścigowy.
Kariera.
Barlesi rozpoczął karierę w międzynarodowych wyścigach samochodowych w 2009 roku od startów w Renault Clio Cup France, gdzie jednak nie zdobywał punktów. W późniejszych latach Belg pojawiał się także w stawce Formuły Le Mans, Sportscar Winter Series, 24-godzinnego wyścigu Le Mans, Blancpain Endurance Series, Le Mans Series, Intercontinental Le Mans Cup, American Le Mans Series, World Touring Car Championship, 12-godzinnego wyścigu Sebring, Francuskiego Pucharu Porsche Carrera oraz 24h Nürburgring.
W World Touring Car Championship Belg wystartował w sześciu wyścigach sezonu 2012 z hiszpańską ekipą SUNRED Engineering. Podczas pierwszego wyścigu w Maroku uplasował się na trzynastej pozycji, co było jego najlepszym wynikiem w sezonie.

</doc>
<doc id="3224280" url="https://pl.wikipedia.org/wiki?curid=3224280" title="Iłona Kremień">
Iłona Kremień

Iłona Eduardauna Kremień (biał. Ілона Эдуардаўна Крэмень; ros. Илона Эдуардовна Кремень, "Iłona Eduardowna Kriemień"; ur. 18 stycznia 1994 w Mińsku) – białoruska tenisistka, reprezentantka kraju w rozgrywkach Pucharu Federacji.
W przeciągu kariery zwyciężyła w czterech singlowych i dwudziestu dziewięciu deblowych turniejach rangi ITF. 24 czerwca 2013 roku zajmowała najwyższe miejsce w rankingu singlowym WTA Tour – 201. pozycję. Natomiast w deblu jej najwyższą lokatą było 157. miejsce osiągnięte 21 lipca 2014 roku.

</doc>
<doc id="3224301" url="https://pl.wikipedia.org/wiki?curid=3224301" title="Robb Holland">
Robb Holland

Robb Holland (ur. 18 listopada 1967 roku w Denver) – amerykański kierowca wyścigowy.
Kariera.
Holland rozpoczął karierę w międzynarodowych wyścigach samochodowych w 2007 roku od startów w klasach GT i Touring Car SCCA World Challenge. Z dorobkiem odpowiednio 19 i 37 punktów uplasował się tam odpowiednio na 31 i 24 pozycji w końcowej klasyfikacji kierowców. W późniejszych latach Amerykanin pojawiał się także w stawce SCCA Pro Racing World Challenge, Pirelli World Challenge, World Touring Car Championship oraz British Touring Car Championship.
W World Touring Car Championship Amerykanin wystartował podczas amerykańskiej rundy sezonu 2012 z brytyjską ekipą Bamboo Engineering. Uplasował się odpowiednio na trzynastej i szesnastej pozycji. W klasyfikacji Yokohama Drivers Trophy był dwudziesty.

</doc>
<doc id="3224324" url="https://pl.wikipedia.org/wiki?curid=3224324" title="Leong Ian Veng">
Leong Ian Veng

Leong Ian „Kelvin Leong” Veng (; ur. 22 lutego 1981 roku w Makau) – kierowca wyścigowy z Makau.
Kariera.
Leong poświęcił się głównie startom w wyścigach samochodów turystycznych. W 2012 roku podczas rundy w Makau dołączył do stawki World Touring Car Championship. Pierwszy wyścig ukończył na siedemnastej pozycji, a w drugim wyścigu nie dojechał do mety. 

</doc>
<doc id="3224326" url="https://pl.wikipedia.org/wiki?curid=3224326" title="Kelvin Leong">
Kelvin Leong

Leong Ian Veng

</doc>
<doc id="3224334" url="https://pl.wikipedia.org/wiki?curid=3224334" title="Trybunał inkwizycji w Reggio Emilia">
Trybunał inkwizycji w Reggio Emilia

Trybunał inkwizycji w Reggio Emilia – sąd inkwizycyjny, działający w latach 1598–1780, mający swą siedzibą w Reggio Emilia w księstwie Este. Był kierowany przez dominikanów i należał do struktur inkwizycji rzymskiej.
Historia.
Niemal do końca XVI wieku Reggio Emilia nie było siedzibą samodzielnego trybunału inkwizycyjnego, lecz wikariatu podległego najpierw inkwizytorom Ferrary (do 1468), potem inkwizytorom Parmy (od 1468 do 1563) i ponownie inkwizytorom Ferrary jako generalnym inkwizytorom ziem podległych dynastii Este (od 1563 do 1598), tj. okręgów Ferrary, Modeny i Reggio Emilia. Odnotowano dwa istotne epizody z tego okresu. W 1509 inkwizytor Parmy Antonio Natta da Casale utworzył w Reggio Emilia Konfraternię Świętego Krzyża ("crocesignati"), czyli świeckie stowarzyszenie mające na celu materialne wspieranie działalności inkwizycyjnej, oraz wybudował nową siedzibę sądu inkwizycyjnego ("domus inquisitionis") z dwoma więzieniami. Znacznie poważniejszy charakter miały procesy o czary w niewielkim księstwie Mirandola w latach 1522–1525, którym przewodniczył inkwizytor Girolamo Armellini da Faenza we współpracy z księciem Mirandoli Giovannim Francesco Pico. Siedemdziesiąt trzy osoby zostały oskarżone, z czego dziesięć spalono na stosie.
Po śmierci Alfonsa II Este w 1597 papież Klemens VIII dokonał aneksji Ferrary, stolicy księstwa Este, gdyż nie miało ono prawowitych następców, a okręg Ferrary z prawnego punktu widzenia był lennem papiestwa. Nieślubny syn Alfonsa, Cezar d’Este, utrzymał władzę nad okręgami Modeny i Reggio Emilia, które należały do Świętego Cesarstwa Rzymskiego. Aneksja Ferrary spowodowała także zmiany w strukturach inkwizycji w domenie rodu Este. 14 marca 1598 rzymska Kongregacja Świętego Oficjum zarządziła, że dotychczasowe wikariaty trybunału w Ferrarze, tj. Modena i Reggio Emilia, zostały wyłączone spod jurysdykcji inkwizytora Ferrary i przekształcone w samodzielne trybunały inkwizycyjne. Pierwszym inkwizytorem Reggio Emilia został dominikanin Pietro Visconti da Taggia.
W latach 1695–1699 inkwizytorem Reggio Emilia był Angelo Guglielmo Molo (1647–1737), późniejszy wieloletni prokurator generalny zakonu dominikanów (1707–1737). Jednym z jego następców był Giovanni Agostino Ricci (1709–1710), historyk, autor historii inkwizycji w Reggio. W wewnętrznej hierarchii dominikańskich trybunałów inkwizycyjnych trybunał w Reggio zaliczany był jednak do najniższej, trzeciej klasy.
Trybunał inkwizycji w Reggio Emilia został zniesiony przez księcia Ercole III d’Este (panował 1780–1796). W czerwcu 1780 zmarł inkwizytor Carlo Giacinto Belleardi i już 24 czerwca 1780 książę wydał dekret o zredukowaniu inkwizycji w Reggio Emilia ponownie do rangi wikariatu, podporządkowanego trybunałowi w stolicy księstwa Modenie. Pięć lat później ten sam władca całkowicie zniósł inkwizycję w swym państwie.
Organizacja.
Siedziba trybunału mieściła się w miejscowym konwencie dominikańskim, który był przystosowany do potrzeb inkwizycji już od 1509 (m.in. miał dwa więzienia). Jego jurysdykcji podlegała diecezja Reggio Emilia oraz opactwo terytorialne S. Genesio w Brescello. Na prowincji reprezentowany był przez swoich przedstawicieli, tzw. wikariuszy rejonowych. Materialnego wsparcia udzielali mu członkowie utworzonej w 1509 świeckiej Konfraterni Świętego Krzyża ("crocesignati").
Obszar podległy inkwizytorowi Reggio podzielony był na 46 wikariatów rejonowych: Bagnolo, Baisio, Bazzano, Borzano, Brescello, Bibiano, Busana, Castelnovo di Sotto, Castelnovo nei Monti, Castellarano, Castelvecchio, Canoli, Carpineti S. Pietro, Carpineti S. Vitale, Campegine, Cella, Ciano, Concordia sulla Secchia, Correggio, Cavriago, Culagna, Duchessa, Fabrico, Fellina, Fontanaluccia, Gualtieri, Leguigno, Ligonchio, S. Martino d’Este, Mirandola, Montecchio, Modolena, Montericco, Minozzo, Novellara, Novi, S. Polo, Rivalta, Rubiera, Ruolo, Sassuolo, Scandiano, Scurano, Toano, S. Valentino i Vetto.
Archiwum.
Archiwum trybunału w Reggio Emilia, w przeciwieństwie do archiwów wielu innych włoskich trybunałów, nie zostało zniszczone, lecz przeniesione do Modeny i połączone z archiwum tamtejszego trybunału. Obecnie archiwum to znajduje się w archiwum państwowym (Archivio di Stato) w Modenie. Niestety, o ile dokumentacja trybunału modeńskiego jest w zasadzie kompletna, o tyle dokumentacja z Reggio Emilia jest mocno wybrakowana. W modeńskim archiwum znajduje się dokumentacja procesowa trybunału z Reggio Emilia obejmująca jedynie końcowy okres jego działalności (1733–1776). Do tego można doliczyć jeszcze dziesięć tomów korespondencji z Kongregacją Świętego Oficjum z lat 1646–1780 i z wikariuszami inkwizycji z lat 1698–1785, katalog osób zadenuncjowanych i oskarżonych z lat 1509–1634, oraz cztery tomy pozostałej dokumentacji. Ponadto dodatkowa dokumentacja (dwa tomy akt procesowych z XVI-XVIII wieku, dwa tomy korespondencji z Kongregacją Świętego Oficjum z lat 1598–1622, jeden tom zawierający denuncjacje z lat 1625–1639 oraz trzy manuskrypty zawierające instrukcje proceduralne) znajduje się w archiwum diecezjalnym w Reggio Emilia.
Liczba procesów.
Akta procesowe z lat 1733–1776 dokumentują procesy 465 osób. Na podstawie korespondencji inkwizytorów Reggio Emilia z Kongregacją Świętego Oficjum skatalogowano dalsze 263 procesy z lat 1646–1733.

</doc>
<doc id="3224335" url="https://pl.wikipedia.org/wiki?curid=3224335" title="Eric Kwong">
Eric Kwong

„Eric” Kwong Hoi Fung (; ur. 23 października 1982 w Hongkongu) – hongkoński kierowca wyścigowy.
Kariera.
Kwong rozpoczął karierę w wyścigach samochodowych w 2009 roku od startów w Chińskiej Formule Ford Campus, gdzie dwukrotnie stawał na podium. Z dorobkiem szesnastu punktów uplasował się tam na dziewiątej pozycji w klasyfikacji generalnej. W późniejszych latach Hongkończyk pojawiał się także w stawce Volkswagen Scirocco R Cup China, World Touring Car Championship, Malaysia Merdeka Endurance Race oraz Audi R8 LMS Cup China.
W World Touring Car Championship Hongkończyk dołączył do stawki podczas chińskiej rundy sezonu 2012. Uplasował się odpowiednio na osiemnastej i dwudziestej pozycji.

</doc>
<doc id="3224337" url="https://pl.wikipedia.org/wiki?curid=3224337" title="Kwong Hoi Fung">
Kwong Hoi Fung

Eric Kwong

</doc>
<doc id="3224345" url="https://pl.wikipedia.org/wiki?curid=3224345" title="Kei Cozzolino">
Kei Cozzolino

Kei Cozzolino (ur. 9 listopada 1987 roku w Ichigaya) – włoski kierowca wyścigowy.
Kariera.
Cozzolino rozpoczął karierę w międzynarodowych wyścigach samochodowych w 2007 roku od startów w Japońskiej Formule Challenge, gdzie odniósł jedno zwycięstwo. Z dorobkiem 74 punktów uplasował się na dziewiątej pozycji w klasyfikacji generalnej. W późniejszych latach Włoch pojawiał się także w stawce Grand Prix Makau, Japońskiej Formuły 3, Formuły Nippon oraz World Touring Car Championship.
W World Touring Car Championship Włoch wystartował podczas rundy w Makau w sezonie 2012 z włoską ekipą ROAL Motorsport. Uplasował się odpowiednio na dwudziestej i dziewiętnastej pozycji.

</doc>
<doc id="3224354" url="https://pl.wikipedia.org/wiki?curid=3224354" title="Liu Lic Ka">
Liu Lic Ka

„Alex” Liu Lic Ka (; ur. 18 marca 1971 roku w Hongkongu) – kierowca wyścigowy z Makau.
Kariera.
Liu rozpoczął karierę w międzynarodowych wyścigach samochodowych w 2006 roku od startów w Asian Touring Championship, gdzie jednak nie zdobywał punktów. W sezonach 2009 i 2012 wystartował podczas azjatyckich rund World Touring Car Championship. W 2009 roku w klasyfikacji kierowców niezależnych był 31.

</doc>
<doc id="3224355" url="https://pl.wikipedia.org/wiki?curid=3224355" title="Junko Takeuchi">
Junko Takeuchi

 – japońska seiyū, okazjonalnie użyczająca głosu w dubbingu. Znana głównie jako Naruto Uzumaki w anime "Naruto".
5 marca 2011 roku otrzymała nagrodę „Awards Kids Family” na uroczystościach Seiyū Awards za rolę Naruto w anime "" oraz Mamoru Endō (Mark Evans) w anime "Inazuma Eleven".
3 marca 2012 roku otrzymała nagrodę „Synergy Award” razem z Yuka Terasaki na uroczystościach Seiyū Awards za anime "Inazuma Eleven".

</doc>
<doc id="3224357" url="https://pl.wikipedia.org/wiki?curid=3224357" title="Resolution Trust Corporation">
Resolution Trust Corporation

Resolution Trust Corporation (RTC) – państwowa instytucja w Stanach Zjednoczonych powołana w 1989 r. w celu zarządzania aktywami o obniżonej wartości kas oszczędnościowo-pożyczkowych.
Zadaniem RTC była likwidacja aktywów (przede wszystkim aktywów powiązanych z nieruchomościami, w tym kredytów hipotecznych) należących do kas oszczędnościowo-pożyczkowych, które w wyniku kryzysu kas oszczędnościowo-pożyczkowych (1989-1992) zostały uznane przez amerykańskie Biuro Nadzoru nad Instytucjami Oszczędnościowymi ("Office of Thrift Supervision") za niewypłacalne. RTC objęła również zadania związane z ubezpieczeniem, realizowane dotychczas przez państwową instytucję nadzorczą ("Federal Home Loan Bank Board").
W okresie od 1989 r. do połowy 1995 r. RTC zamknęła lub w inny sposób zlikwidowała 747 kas oszczędnościowych, których aktywa wynosiły łącznie 394 mld USD. W 1995 zadania RTC zostały powierzone funduszowi zajmującemu się ubezpieczeniem depozytów kas oszczędnościowych ("Savings Association Insurance Fund"), należącemu do federalnej agencji gwarantowania depozytów ("Federal Deposit Insurance Corporation"). W sumie koszty powyższych działań obciążające podatników oszacowano na 124 mld USD (według wartości z 1995 r.).
RTC prowadziła swoją działalność za pośrednictwem tzw. programów partnerstwa kapitałowego. W każde partnerstwo kapitałowe musiał być zaangażowany podmiot reprezentujący sektor prywatny, który nabywał częściowe udziały w portfelu aktywów. Zachowując udziały w portfelach aktywów, RTC mogła uczestniczyć w wyjątkowo wysokich zyskach z kapitału, osiąganych przez inwestorów portfela. Ponadto udział w partnerstwach kapitałowych umożliwił RTC odnoszenie korzyści za sprawą wysiłków podejmowanych przez partnerów reprezentujących sektor prywatny w związku z zarządzaniem i likwidacją. Struktura partnerstw umożliwiła dostosowanie bodźców, które były o wiele bardziej zaawansowane niż w przypadku typowej relacji zleceniodawca – zleceniobiorca. Wyróżnia się następujące formy partnerstwa kapitałowego: fundusze inwestycji różnorodnych ("Multiple Investment Fund" – partnerstwa ograniczone i wybrane, portfel obejmujący aktywa, które nie są bliżej zdefiniowane), fundusze hipoteczne serii N oraz S ("N-series" oraz "S-series Mortgage Trusts" – konkurs ofert na portfel określonych aktywów), fundusze ziemi ("Land fund" – osiąganie zysków z długoterminowego pozyskiwania i zagospodarowywania terenów) oraz partnerstwa JDC ("JDC Partnership" – wybór partnera generalnego dla niezabezpieczonych roszczeń lub roszczeń o wątpliwej wartości).

</doc>
<doc id="3224358" url="https://pl.wikipedia.org/wiki?curid=3224358" title="C.O.C.X.">
C.O.C.X.

C.O.C.X. – album polskiego trębacza jazzowego Tomasza Stańki i prowadzonego przez niego zespołu C.O.C.X.
Wszystkie (oprócz zaznaczonych) utwory na płycie są kompozycjami Tomasza Stańki. Nagrania zarejestrowano w studiu ZPR przy Teatrze STU w Krakowie w maju 1983. Producentem płyty było wydawnictwo PolJazz, album ukazał się jako jedno z wydawnictw przygotowanych dla Musicoramy (tłoczenie Pronit Pionki).
W 1997 ukazała się kompaktowa reedycja (z inną okładką) wydana przez Polonia Records (CD 088).

</doc>
<doc id="3224360" url="https://pl.wikipedia.org/wiki?curid=3224360" title="Jan Strzembosz (kapitan)">
Jan Strzembosz (kapitan)

Jan Strzembosz (ur. 18 sierpnia 1905 w Warszawie, zm. 21 września 1986) – kapitan żeglugi wielkiej. Najmłodszy kapitan w historii Polskiej Marynarki Handlowej przed II wojną światową.
Życiorys.
W 1926 ukończył z wyróżnieniem Wydział Nawigacyjny Szkoły Morskiej w Tczewie. Pełnił służbę, między innymi, jako pierwszy oficer na transatlantyku MS Batory. 
21 marca 1935 został mianowany podporucznikiem rezerwy ze starszeństwem z dniem 1 stycznia 1933 i 1. lokatą w korpusie oficerów morskich.
W latach II wojny światowej dowodził MS Stalowa Wola i SS Kościuszko.
Po II wojnie światowej osiedlił się na stałe w Republice Południowej Afryki, gdzie zmarł.

</doc>
<doc id="3224362" url="https://pl.wikipedia.org/wiki?curid=3224362" title="Eduardo Bennett">
Eduardo Bennett

Eduardo Bennett (ur. 11 września 1968 w La Ceiba) – honduraski piłkarz występujący na pozycji napastnika.
Kariera reprezentacyjna.
W reprezentacji Hondurasu Bennett zadebiutował w 1991.

</doc>
<doc id="3224365" url="https://pl.wikipedia.org/wiki?curid=3224365" title="Mistrzostwa Świata w Kajakarstwie Górskim 1953">
Mistrzostwa Świata w Kajakarstwie Górskim 1953

3. Mistrzostwa świata w kajakarstwie górskim odbyły się w dniach 25–26 lipca 1953 we włoskim Merano. Zawodnicy rywalizowali ze sobą w ośmiu konkurencjach: czterech indywidualnych i czterech drużynowych.

</doc>
<doc id="3224366" url="https://pl.wikipedia.org/wiki?curid=3224366" title="15. Drużynowe Mistrzostwa Świata Młodzieży w Brydżu Sportowym">
15. Drużynowe Mistrzostwa Świata Młodzieży w Brydżu Sportowym

15. Drużynowe Mistrzostwa Świata Młodzieży w Brydżu Sportowym ("15th World Youth Team Championships") – 15 edycja drużynowych mistrzostw świata młodzieży w brydżu sportowym, która odbyła się w Stambule (Turcja) w okresie od 13 do 23 sierpnia 2014. Zawody rozgrywane były w kategoriach juniorów (U26), młodzieży szkolnej (U21), dziewcząt (U26) oraz juniorów najmłodszych (U15; nowa kategoria, wiek do 15 lat).
Tytuły mistrzowskie zdobyły następujące drużyny:
Poprzednie zawody tego cyklu.
Drużynowe mistrzostwa świata młodzieży w brydżu sportowym są najważniejszymi zawodami młodzieżowymi w formacie zbliżonym do Bermuda Bowl. Zawodnicy do 26 roku życia (juniorzy) rozgrywają je co dwa lata od roku 1987. Początkowo były rozgrywane w latach nieparzystych, a od roku 2006 w latach parzystych.
Zawody dla zawodników do 21 roku życia (młodzież szkolna) rozgrywane są od roku 2003. W roku 2010, na zawodach w Filadelfii (USA) włączono konkurencję dziewcząt.
Formuła zawodów.
Zawody odbywały się zgodnie z regulaminem zawodów opracowanym przez WBF:
Zespoły z Polski.
Do udziału w zawodach uzyskały prawo zespoły z Polski we wszystkich kategoriach.
Transmisje z zawodów.
Wszystkie sesje zawodów były transmitowane w internecie poprzez BBO. Była jednoczesna transmisja z 10 stołów (5 meczów). Z jednego ze stołów była przeprowadzana dodatkowo transmisja głosowa.
Przebieg zawodów.
Runda każdy z każdym.
Poniżej podano plan wszystkich sesji rundy eliminacyjnej wraz z wynikami polskich zespołów.
Faza pucharowa.
Kategoria juniorów (U26).
Do fazy pucharowej zakwalifikowały się 8 drużyn w kategorii juniorów:
Kategoria młodzieży szkolnej (U21).
Do fazy pucharowej zakwalifikowało się 8 drużyn w kategorii młodzieży szkolnej:
Kategoria dziewcząt (U26).
Do fazy pucharowej zakwalifikowały się 8 drużyn w kategorii dziewcząt:
Kategoria juniorów najmłodszych (U15).
Do fazy pucharowej zakwalifikowały się 4 drużyny w kategorii juniorów najmłodszych:
Turniej konsolidacyjny.
W turnieju konsolidacyjnym uczestniczyło 35 zespołów. Uczestniczyły w nim dwa polskie zespoły: drużyny dziewcząt i młodzieży szkolnej. Polska drużyna dziewcząt zajęła 8. miejsce.
Czołowe miejsca w turnieju konsolidacyjnym (BAM) zajęły zespoły:

</doc>
<doc id="3224369" url="https://pl.wikipedia.org/wiki?curid=3224369" title="Mistrzostwa Świata w Kajakarstwie Górskim 1955">
Mistrzostwa Świata w Kajakarstwie Górskim 1955

4. Mistrzostwa świata w kajakarstwie górskim odbyły się w dniu 31 lipca 1955 w Tacen, w Jugosławii. Zawodnicy rywalizowali ze sobą w dziewięciu konkurencjach: pięciu drużynowych i czterech indywidualnych.

</doc>
<doc id="3224373" url="https://pl.wikipedia.org/wiki?curid=3224373" title="Mistrzostwa Świata w Kajakarstwie Górskim 1957">
Mistrzostwa Świata w Kajakarstwie Górskim 1957

5. Mistrzostwa świata w kajakarstwie górskim odbyły się w dniach 27–28 lipca 1957 w zachodnioniemieckim Augsburgu. Zawodnicy rywalizowali ze sobą w dziesięciu konkurencjach: pięciu indywidualnych i pięciu drużynowych.

</doc>
<doc id="3224377" url="https://pl.wikipedia.org/wiki?curid=3224377" title="Mistrzostwa Świata w Kajakarstwie Górskim 1959">
Mistrzostwa Świata w Kajakarstwie Górskim 1959

6. Mistrzostwa świata w kajakarstwie górskim odbyły się w dniach 26–27 lipca 1959 w szwajcarskiej Genewie. Zawodnicy rywalizowali ze sobą w dziewięciu konkurencjach: pięciu indywidualnych i czterech drużynowych.

</doc>
<doc id="3224379" url="https://pl.wikipedia.org/wiki?curid=3224379" title="Tom Plant">
Tom Plant

Thomas John "Tom" Plant (ur. 6 listopada 1957 w Milwaukee) – amerykański łyżwiarz szybki, brązowy medalista mistrzostw świata.
Kariera.
Największy sukces w karierze Tom Plant osiągnął w 1980 roku, kiedy zdobył brązowy medal podczas mistrzostwach świata w wieloboju sprinterskim w West Allis. W zawodach tych wyprzedzili go jedynie jego rodak, Eric Heiden oraz Kanadyjczyk Gaétan Boucher. Był to jednak jedyny medal wywalczony przez niego na międzynarodowej imprezie tej rangi. W tej samej konkurencji był też między innymi dziesiąte sprinterskich mistrzostwach świata w Inzell. W 1980 roku brał też udział w igrzyskach olimpijskich w Lake Placid, gdzie w swoim jedynym starcie, biegu na 1500 m, zajął siedemnaste miejsce.
Jego szwagierka, Mary T. Meagher, reprezentowała USA w pływaniu.

</doc>
<doc id="3224380" url="https://pl.wikipedia.org/wiki?curid=3224380" title="Kamień runiczny z Örby">
Kamień runiczny z Örby

Kamień runiczny z Örby ("U 1011") – jeden z kilku kamieni runicznych znajdujących się na terenie Parku Uniwersyteckiego przed Uniwersytetem w Uppsali. Wykonany z czerwonego granitu, ma 1,6 m wysokości.
Kamień pochodzi z XI wieku, pierwotnie znajdował się w Örby w parafii Rasbo (gmina Uppsala). W połowie XVII wieku został stamtąd zabrany przez Olofa Vereliusa, który ustawił go na terenie swojego ogrodu w Uppsali. Po śmierci Vereliusa przeszedł na własność Olofa Celsiusa, który przeniósł kamień na swoją farmę.
W 1867 roku kamień został wystawiony w pawilonie szwedzkim na wystawie światowej w Paryżu. Podczas podróży powrotnej do Szwecji głaz spadł przy załadunku w porcie w Hawrze i przeleżał trzy dekady pod wodą. Wydobyto go dopiero podczas pogłębiania kanału w latach 90. XIX wieku i zwrócono do Uppsali. Pod koniec lat 40. XX wieku został ustawiony na terenie tamtejszego Parku Uniwersyteckiego.
Inskrypcja wyryta została na dwu ścianach kamienia, przy czym na stronie prawej runy pisane są w odbiciu lustrzanym. Jej treść głosi:
co znaczy:
Jest to jeden z nielicznych przypadków, gdy zleceniodawca ufundował kamień runiczny dla uczczenia samego siebie.

</doc>
<doc id="3224381" url="https://pl.wikipedia.org/wiki?curid=3224381" title="Samuel Hieronim Kociełł">
Samuel Hieronim Kociełł

Samuel Hieronim Kociełł herbu Pelikan (zm. 10 października 1685) – marszałek oszmiański w latach 1679-1685, podkomorzy oszmiański w latach 1666-1679, wojski starodubowski w latach 1652-1658, dozorca folwarków oszmiańskich w 1652 roku, pisarz skarbowy Wielkiego Księstwa Litewskiego w latach 1649-1666.
Poseł sejmiku wileńskiego powiatu starodubowskiegp na sejm wiosenny 1666 roku. Poseł sejmiku oszmiańskiego na sejm 1667 roku. Był posłem powiatu oszmiańskiego województwa wileńskiego na sejm nadzwyczajny 1672 roku.
Jako poseł na sejm konwokacyjny 1674 roku z powiatu oszmiańskiego był członkiem konfederacji generalnej zawiązanej 15 stycznia 1674 roku na tym sejmie. W 1674 roku był elektorem Jana III Sobieskiego z powiatu oszmiańskiego. Poseł na sejm koronacyjny 1676 roku z Oszmiany. Poseł na sejm 1677 roku wyznaczony do Trybunału Skarbowego Wielkiego Księstwa Litewskiego. Poseł sejmiku oszmiańskiego na sejm 1678/1679, poseł na sejm 1681 roku. Poseł na sejm 1685 roku z powiatu oszmiańskiego.
Syn Hieronima i jego żony Ambrożewiczówny. Poślubił Annę Wonlar, z którą miał dzieci:

</doc>
<doc id="3224388" url="https://pl.wikipedia.org/wiki?curid=3224388" title="Mistrzostwa Świata w Kajakarstwie Górskim 1961">
Mistrzostwa Świata w Kajakarstwie Górskim 1961

7. Mistrzostwa świata w kajakarstwie górskim odbyły się w dniach 22–23 lipca 1961 we wschodnioniemieckim Hain. Zawodnicy rywalizowali ze sobą w ośmiu konkurencjach: pięciu indywidualnych i trzech drużynowych.

</doc>
<doc id="3224390" url="https://pl.wikipedia.org/wiki?curid=3224390" title="Mun Jun">
Mun Jun

Mun Jun (kor. 문 준; ur. 14 lipca 1982 w Chuncheon) – południowokoreański łyżwiarz szybki, brązowy medalista mistrzostw świata.
Kariera.
Pierwszy sukces w karierze Mun Jun osiągnął w 2001 roku, kiedy zdobył srebrny medal w wieloboju podczas mistrzostw świata juniorów w Groningen. W zawodach tych przegrał tylko z Japończykiem Shingo Doi. Na rozgrywanych rok później mistrzostwach świata juniorów w Collalbo wspólnie z kolegami z reprezentacji zdobył złoty medal. Największy sukces w kategorii w seniorów osiągnął na sprinterskich mistrzostwach świata w Heerenveen, gdzie zajął trzecie miejsce. Wyprzedzili go jedynie jego rodak, Lee Kyou-hyuk oraz Kanadyjczyk Jeremy Wotherspoon. W tym samym roku był też między innymi czwarty w biegu na 500 m podczas dystansowych mistrzostw świata w Nagano, gdzie walkę o medal przegrał z Jōjim Katō z Japonii. Czwarte miejsce zajął także w biegu na 1500 m na dystansowych mistrzostwach świata w Salt Lake City w 2007 roku, walkę o podium rozgrywając tym razem z Kanadyjczykiem Dennym Morrisonem. Dziesięciokrotnie stawał na podium zawodów Pucharu Świata, jednak nigdy nie zwyciężył. Najlepsze wyniki osiągnął w sezonie 2007/2008, kiedy zajął szóste miejsce w klasyfikacji końcowej 500 m. W 2002 roku wziął udział w igrzyskach olimpijskich w Salt Lake City, zajmując 33. miejsce w biegu na 500 m. Na rozgrywanych cztery lata później igrzyskach w Turynie jego najlepszym wynikiem było szesnaste miejsce w biegu na 1500 m. Brał także udział w igrzyskach olimpijskich w Vancouver w 2010 roku, gdzie był dziewiętnasty w biegu na 500 m i osiemnasty na dwukrotnie dłuższym dystansie. W 2011 roku zakończył karierę.

</doc>
<doc id="3224392" url="https://pl.wikipedia.org/wiki?curid=3224392" title="Bernard Muneghina">
Bernard Muneghina

Bernard Muneghina (zm. 7 lipca 1691 w Zamościu) – lekarz włoski, profesor Akademii Zamojskiej.
Pochodził z Padwy, na miejscowym uniwersytecie uzyskał doktorat filozofii i medycyny. W grudniu 1689 został powołany na katedrę w Akademii Zamojskiej. W 1690 był dziekanem. Zmarł 7 lipca 1691 w Zamościu.

</doc>
<doc id="3224395" url="https://pl.wikipedia.org/wiki?curid=3224395" title="Innenstadt-Ost">
Innenstadt-Ost

Innenstadt-Ost, Dortmund-Innenstadt-Ost – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 53 690 mieszkańców (31 grudnia 2012) i ma powierzchnię 11,27 km².
Dzielnice.
Okręg składa się z trzech dzielnic "(Stadtteil)":

</doc>
<doc id="3224397" url="https://pl.wikipedia.org/wiki?curid=3224397" title="Whoops Baghdad">
Whoops Baghdad

Whoops Baghdad – brytyjski serial komediowy, emitowany premierowo od 25 stycznia do 1 marca 1973 roku na antenie BBC One. Wyprodukowano jedną serię, liczącą sześć półgodzinnych odcinków. Główną gwiazdą serialu był Frankie Howerd. Scenarzystą wiodącym był Sid Colin, jednak scenariusze poszczególnych odcinków powstawały w liczących 2-3 osoby zespołach złożonych z różnych autorów. Producentem i reżyserem był John Howard Davies. 
Fabuła i konwencja.
Serial stanowił luźną kontynuację starszego o trzy lata "Up Pompeii!", które odniosło duży sukces i uczyniło z Howerda jednego z najpopularniejszych komików telewizyjnych w Wielkiej Brytanii. Akcja została przeniesiona ze starożytnego Rzymu do średniowiecznego Iraku. Nowi byli również wszyscy bohaterowie. Bez zmian pozostała jednak ogólna koncepcja serialu, w ramach której każdy odcinek jest niemal ciągłym występem Frankiego Howerda, przez znaczną część czasu mówiącego wprost do publiczności i podkreślającego umowność całej fabuły poprzez swoje komentarze dotyczące scenariusza, gry innych aktorów, reakcji publiczności itd. Intryga poszczególnych odcinków stanowiła jedynie tło dla osobowości głównego wykonawcy. 
Grana przez Howerda postać jest tym razem sługą arabskiego wezyra, który owdowiał i nie może zapanować nad swoimi dwiema córkami, z których jedna jest rozwiązła do granic absurdu, a druga, w równie przerysowany sposób, niewinna i naiwna. Akcja rozgrywa się na dworze kalifa w Bagdadzie, którego wezyr jest najważniejszym urzędnikiem. Podobnie jak w "Up Pompeii", postać Howerda jest raczej tchórzliwa i służalcza, stąd jest łatwo wykorzystywana przez innych bohaterów w ich rozmaitych planach.

</doc>
<doc id="3224398" url="https://pl.wikipedia.org/wiki?curid=3224398" title="Dortmund-Innenstadt-Ost">
Dortmund-Innenstadt-Ost



</doc>
<doc id="3224399" url="https://pl.wikipedia.org/wiki?curid=3224399" title="Innenstadt-West">
Innenstadt-West

Innenstadt-West, Dortmund-Innenstadt-West – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 51 522 mieszkańców (31 grudnia 2012) i ma powierzchnię 13,76 km².
Dzielnice.
Okręg składa się z czterech dzielnic "(Stadtteil)":

</doc>
<doc id="3224400" url="https://pl.wikipedia.org/wiki?curid=3224400" title="Aleja Armii Krajowej w Rzeszowie">
Aleja Armii Krajowej w Rzeszowie

Aleja Armii Krajowej w Rzeszowie − jedna z głównych ulic miasta Rzeszowa, będąca jednocześnie częścią tzw. obwodnicy południowej miasta Rzeszowa.
Aleja ta stanowi swoistą granicę pomiędzy wschodnią częścią dzielnicy Nowe Miasto, a dzielnicą Słocina.

</doc>
<doc id="3224402" url="https://pl.wikipedia.org/wiki?curid=3224402" title="Księga przyjaciół Natsume">
Księga przyjaciół Natsume

 – shōjo-manga autorstwa Yuki Midorikawy. Od 2005 roku była wydawana w czasopiśmie "LaLa DX", następnie w 2008 roku została przeniesiona do czasopisma "LaLa".
7 lipca 2008 roku odbyła się premierowa emisja serialu anime opartego na mandze. Serial składa się z 6 serii.
W Polsce mangę wydaje Studio JG.
Fabuła.
Fabuła skupia się na losach osieroconego chłopca imieniem Takashi Natsume, który posiada umiejętność widzenia yōkai (Ayakashi). Chłopak dziedziczy po babce Reiko „Księgę Przyjaciół” zawierającą imiona yōkai. Takashi korzystając z pomocy Nyanko-sensei decyduje się zwrócić owe imiona. Nie jest to jednak łatwe, ponieważ nie wszystkie potwory mają pokojowe zamiary, a niektóre nawet pragną ukraść Księgę by wykorzystać ją do własnych celów.
Nagrody.
W 2008 roku manga była nominowana do nagrody Manga Taishō.

</doc>
<doc id="3224403" url="https://pl.wikipedia.org/wiki?curid=3224403" title="Jakub Basiński">
Jakub Basiński

Jakub Basiński (ur. 1 maja 1768, zm. 22 kwietnia 1848 we Lwowie) – polski duchowny katolicki, misjonarz.
Pochodził z Wielkopolski. W 1789 wstąpił w Warszawie do zgromadzenia księży misjonarzy (lazarystów, dom przy kościele św. Krzyża) i rozpoczął naukę w seminarium zgromadzenia. Po otrzymaniu święceń kapłańskich był wykładowcą seminarium, potem przełożonym domu w Mławie, wreszcie zastępcą wizytatora prowincji polskiej, a w latach 1814–1817 wizytatorem. Od 1820 rezydował we Lwowie jako wizytator małopolskiej prowincji zgromadzenia sióstr miłosierdzia, sprawując funkcję w trudnych warunkach formowania prowincji w granicach imperium austriackiego przy ciągłych ingerencjach państwa w sprawy wewnętrzne zgromadzenia, a także wobec braku łączności z centralą zgromadzenia w Paryżu. 

</doc>
<doc id="3224404" url="https://pl.wikipedia.org/wiki?curid=3224404" title="Daniel Greig">
Daniel Greig

Daniel Mark Greig (ur. 13 marca 1991 w Campbelltown) – australijski łyżwiarz szybki, brązowy medalista mistrzostw świata.
Kariera.
Największy sukces w karierze Daniel Greig osiągnął w 2014 roku, kiedy zdobył brązowy medal podczas sprinterskich mistrzostw świata w Nagano. W zawodach tych wyprzedzili go jedynie Michel Mulder z Holandii oraz Shani Davis z USA. Był to pierwszy w historii medal wywalczony przez zawodnika z Australii w łyżwiarstwie szybkim. Pięciokrotnie startował na mistrzostwach świata juniorów, jednak nie zdobył medalu. W 2014 roku wziął udział w igrzyskach olimpijskich w Soczi, zajmując 39. miejsce w biegu na 500 m i 22. miejsce na dwukrotnie dłuższym dystansie. Wielokrotnie startował w zawodach Pucharu Świata, jednak nie stanął na podium. Najlepsze wyniki osiągnął w sezonie 2013/2014, kiedy był osiemnasty w klasyfikacji końcowej 500 m.

</doc>
<doc id="3224405" url="https://pl.wikipedia.org/wiki?curid=3224405" title="Dortmund-Innenstadt-West">
Dortmund-Innenstadt-West



</doc>
<doc id="3224406" url="https://pl.wikipedia.org/wiki?curid=3224406" title="Natsume Yūjin Chō">
Natsume Yūjin Chō



</doc>
<doc id="3224408" url="https://pl.wikipedia.org/wiki?curid=3224408" title="Maryam Mirzakhani">
Maryam Mirzakhani



</doc>
<doc id="3224410" url="https://pl.wikipedia.org/wiki?curid=3224410" title="Natsume Yuujinchou">
Natsume Yuujinchou



</doc>
<doc id="3224411" url="https://pl.wikipedia.org/wiki?curid=3224411" title="Araki Kae">
Araki Kae



</doc>
<doc id="3224412" url="https://pl.wikipedia.org/wiki?curid=3224412" title="Katolicka Telewizja Serbinów">
Katolicka Telewizja Serbinów

Katolicka Telewizja Serbinów – polska stacja telewizyjna o charakterze religijnym. Właścicielem telewizji jest rzymskokatolicka parafia Matki Bożej Nieustającej Pomocy znajdująca się na tarnobrzeskim osiedlu Serbinów. Pomysłodawcą, a zarazem założycielem był pierwszy Proboszcz Parafii na Serbinowie ks. Michał Józefczyk. Nad zakresem programu czuwa Społeczna Rada Programowa, patronem całości działań telewizji jest proboszcz parafii – ks. Jan Biedroń.
Historia.
Początki działalności związane są z 10 czerwca 2010 r., kiedy to obraz z kamer przemysłowych retransmitujący nabożeństwa w kościele pojawił się w sieci telewizji kablowej Tarnobrzeskiej Spółdzielni Mieszkaniowej. 27 czerwca 2013 r. wystąpiono do Krajowej Rady Radiofonii i Telewizji z wnioskiem o uznanie za nadawcę społecznego. 22 października 2013 r. KRRiT udzieliła koncesję Nr 543/2013-TK na rozpowszechnianie programu telewizyjnego pod nazwą „Katolicka Telewizja Serbinów” w sieciach telekomunikacyjnych operatora Spółdzielni Mieszkaniowej Siarkowiec w Tarnobrzegu oraz operatora Tarnobrzeskiej Spółdzielni Mieszkaniowej w Tarnobrzegu. Równocześnie wystąpiono do ZAiKS-u o podpisanie umowy ws. praw autorskich twórców. Program transmitowany jest również internetowo na stronie tv.serbinow.pl.
Program.
Zasadniczą część programu zajmują cykliczne transmisje Mszy Świętych, nabożeństw oraz innych uroczystości i wydarzeń parafialnych realizowane na żywo. W programie nadawany jest także teologiczny komentarz osoby duchownej towarzyszący codziennemu fragmentowi Ewangelii. W niedzielę emitowane są rozważania Pisma Świętego przygotowane przez wspólnotę Parafii. W programie znajdą się także audycje służące upowszechnianiu muzyki organowej i nauce pieśni religijnych. Emitowany jest również reporterski przegląd wydarzeń z minionego tygodnia, w parafii, mieście i okolicy. W pozostałym czasie nadawana jest transmisja z trwającej przez całą dobę Adoracji Najświętszego Sakramentu.

</doc>
<doc id="3224413" url="https://pl.wikipedia.org/wiki?curid=3224413" title="Aplerbeck (okręg administracyjny)">
Aplerbeck (okręg administracyjny)

Aplerbeck, Dortmund-Aplerbeck – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 54 902 mieszkańców (31 grudnia 2012) i ma powierzchnię 24,98 km².
Dzielnice.
Okręg składa się z pięciu dzielnic "(Stadtteil)":

</doc>
<doc id="3224415" url="https://pl.wikipedia.org/wiki?curid=3224415" title="Aleja Powstańców Warszawy w Rzeszowie">
Aleja Powstańców Warszawy w Rzeszowie

Aleja Powstańców Warszawy w Rzeszowie − jedna z głównych ulic miasta Rzeszowa, będąca jednocześnie tzw. obwodnicy południowej miasta Rzeszowa.
Pierwsza część alei (od skrzyżowania z al. T. Rejtana i al. gen. Sikorskiego do skrzyżowania z ul. Podwisłocze i ul. E. Kwiatkowskiego), stanowi swoistą granicę pomiędzy dzielnicą Nowe Miasto, a dzielnicą Drabinianka.

</doc>
<doc id="3224416" url="https://pl.wikipedia.org/wiki?curid=3224416" title="Aplerbeck">
Aplerbeck

Niemcy:

</doc>
<doc id="3224417" url="https://pl.wikipedia.org/wiki?curid=3224417" title="Dortmund-Aplerbeck">
Dortmund-Aplerbeck

Niemcy:

</doc>
<doc id="3224418" url="https://pl.wikipedia.org/wiki?curid=3224418" title="Saab Spyker 9+ Tribute">
Saab Spyker 9+ Tribute

Saab Spyker 9+ Tribute – wizja przyszłości dwuosobowego i dwudrzwiowego coupé zaprojektowana przez szwedzką markę Saab będącą pod skrzydłami holenderskiego producenta samochodów sportowych Spyker w studio Gray przez Eduarda Graya w 2010 roku.
Pojazd miałby dziedziczyć ze Spykerem płytę podłogową oraz centralnie umieszczoną jednostkę napędową.

</doc>
<doc id="3224422" url="https://pl.wikipedia.org/wiki?curid=3224422" title="Lexus LF-NX">
Lexus LF-NX

Lexus LF-NX – koncepcyjny crossover marki Lexus zaprezentowany po raz pierwszy podczas targów motoryzacyjnych we Frankfurcie w 2013 roku. Auto zostało wprowadzone do produkcji w 2014 roku jako Lexus NX.
Auto otrzymało charakterystyczny dla nowych modeli marki gigantyczny przedni grill, muskularne nadkola oraz wąskie reflektory z wbudowanymi światłami do jazdy dziennej w kształcie litery L wykonanych w technologii LED.
Pojazd wyposażono w kolejną generację systemu Hybrid Synergy Drive, który współdziała z benzynowym silnikiem o pojemności 2.5 litra wyposażonym w turbosprężarkę oraz system zmiennych faz rozrządu, a wspierany jest przez silnik elektryczny. Oba układy napędowe generują łącznie moc około 200 KM, która przekazywana jest na przednią oś pojazdu.

</doc>
<doc id="3224423" url="https://pl.wikipedia.org/wiki?curid=3224423" title="Arlene Martel">
Arlene Martel

Arlene Martel (ur. 14 kwietnia 1936 w Nowym Jorku, zm. 12 sierpnia 2014 w Los Angeles) – amerykańska aktorka filmowa i telewizyjna.
Życiorys.
Arlene Martel urodziła się 14 kwietnia 1936 roku. Wystąpiła w kilku filmach i wielu serialach. Największą popularność przyniosła jej rola T'Pring w drugim sezonie serialu Star Trek, gdzie zagrała narzeczoną Spocka. Zmarła w wieku 78 lat.
Filmografia.
seriale
film

</doc>
<doc id="3224424" url="https://pl.wikipedia.org/wiki?curid=3224424" title="Leah Mueller">
Leah Mueller



</doc>
<doc id="3224425" url="https://pl.wikipedia.org/wiki?curid=3224425" title="Muzyczna historia">
Muzyczna historia



</doc>
<doc id="3224426" url="https://pl.wikipedia.org/wiki?curid=3224426" title="Zakoldovannyy malchik">
Zakoldovannyy malchik



</doc>
<doc id="3224429" url="https://pl.wikipedia.org/wiki?curid=3224429" title="Akira Ishida">
Akira Ishida

 – japoński seiyū i aktor dubbingowy. Znany jest między innymi jako Gaara w serii "Naruto". 3 marca 2007 roku na uroczystościach Seiyū Awards otrzymał nagrodę w kategorii: „Najlepszy aktor ról drugoplanowych” za rolę Athruna Zala w anime "Mobile Suit Gundam Seed Destiny". Dawniej przynależał do agencji Mausu Promotion, teraz współpracuje z Peerless Gerbera.

</doc>
<doc id="3224430" url="https://pl.wikipedia.org/wiki?curid=3224430" title="Taśma filmowa 8 mm">
Taśma filmowa 8 mm

Taśma filmowa 8 mm – format światłoczułego nośnika filmu o szerokości 8 mm. Istnieje w kilku wersjach, jednak dwa podstawowe typy to Standard 8 mm oraz Super 8.
Główne formaty.
Standard 8 mm.
Standardowy format 8 mm rozwinęła i wprowadziła na rynek w 1932 roku firma Eastman Kodak. Miał on wspomóc rozwój amatorskiego filmowania i stanowić tańszą alternatywę dla formatu 16 mm. Nowa taśma filmowa miała 16 mm szerokości (2 razy po 8 mm) i otwory perforacji na każdym brzegu. Każda jej klatka miała około połowę wielkości klatki filmu 16 mm, dzięki czemu na całej taśmie mogło się ich pomieścić cztery razy więcej. Nowością w stosunku do taśmy 16 mm było również to, że po włożeniu filmu do kamery najpierw na całej długości naświetlana była jedna jego połowa. Następnie, po założeniu tej samej taśmy w odwrotnym kierunku, naświetlano jej drugą połowę. Po wywołaniu filmu przecinano go wzdłuż środka, a obie części sklejano właściwymi końcówkami otrzymując w ten sposób jeden film na 8 mm taśmie. W zależności od jej długości i szybkości kamery można było nakręcić od 3 do 4,5 minut filmu. Nowy format bardzo szybko odniósł sukces i w ciągu piętnastu lat sprawił, że taśma 16 mm stała się domeną prawie wyłącznie profesjonalnych filmowców.
Na początku lat 90. Kodak wycofał ze sprzedaży format 8 mm, ale nie zaprzestał jego produkcji, gdyż wiele niezależnych sklepów nadal prowadziło jego sprzedaż.
Super 8.
W kwietniu 1965 roku Kodak wprowadził na rynek opracowaną pięć lat wcześniej, ulepszoną wersję formatu 8 mm o nazwie Super 8, przeznaczoną dla amatorów. Dzięki zmianie wymiarów klatki oraz skoku perforacji, przy jednoczesnym zachowaniu dotychczasowej szerokości taśmy, uzyskano znaczną poprawę jakości filmu. Ponadto dość szeroki margines pozwolił umieścić na taśmie pasek magnetyczny służący do zapisu dźwięku (wprowadzono go w 1973 roku). 
Taśma sprzedawana była w specjalnych kasetkach, które dzięki wgłębieniom na korpusie ustawiały automatycznie ekspozycję w kamerze odpowiednio do czułości filmu. Jednak, ze względu na inny skok perforacji, wielkość klatek i otworów w taśmie, Super 8 potrzebował odpowiednio przystosowanych kamer i projektorów. Istniało również kilka różnych systemów umieszczania taśmy w kasetkach, lecz wszystkie dawały w efekcie nagranie o tych samych parametrach. Najbardziej popularny z nich był system stworzony przez firmę Kodak.
W latach 70. kraje socjalistyczne z powodu problemów patentowych opracowały własny system Super 8, zwany DS-8. Nie różnił się on zbytnio od formatu Kodaka poza tym, że składał się z dwóch, zespolonych ze sobą 8 mm taśm i nie wymagał specjalnych kasetek, lecz korzystał z takich samych szpul, jak podwójny format 8 mm.
Popularność formatu Super 8 zmalała wraz z pojawieniem się zapisu wideo, który z czasem wyparł go z użytku amatorskiego. Firma Kodak ogłosiła wtenczas, że będzie produkować filmy w tym formacie do roku 2005.
Inne.
W 1965 roku japońskie przedsiębiorstwo Fuji wprowadziło na rynek taśmę Single-8, która miała być alternatywą dla formatu Super 8. Miała ona te same wymiary, ale różniła się budową kasetki, w której szpule nie znajdowały się w układzie osiowym, lecz jedna nad drugą.
Kilka firm usiłowało również promować pojedynczy 8 mm format zwany Straight 8, jednak z powodu wprowadzenia barwnego filmu Kodachrome przez Kodaka (niedostępnym w Straight 8), szybko znikł z rynku.

</doc>
<doc id="3224433" url="https://pl.wikipedia.org/wiki?curid=3224433" title="Dwóch Buldi">
Dwóch Buldi



</doc>
<doc id="3224434" url="https://pl.wikipedia.org/wiki?curid=3224434" title="Graduał augustianów krakowskich z 1528">
Graduał augustianów krakowskich z 1528



</doc>
<doc id="3224436" url="https://pl.wikipedia.org/wiki?curid=3224436" title="Pole, pole">
Pole, pole



</doc>
<doc id="3224437" url="https://pl.wikipedia.org/wiki?curid=3224437" title="Eesti Merevägi (1918-1940)">
Eesti Merevägi (1918-1940)



</doc>
<doc id="3224439" url="https://pl.wikipedia.org/wiki?curid=3224439" title="Motocyklowe Grand Prix Indianapolis 2014">
Motocyklowe Grand Prix Indianapolis 2014

Motocyklowe Grand Prix Indianapolis 2014 – dziesiąta eliminacja Motocyklowych Mistrzostw Świata, rozegrana 10 sierpnia 2014 na torze Indianapolis w Indianapolis.

</doc>
<doc id="3224440" url="https://pl.wikipedia.org/wiki?curid=3224440" title="Tragedia na Przełęczy Diatłowa (film)">
Tragedia na Przełęczy Diatłowa (film)

Tragedia na Przełęczy Diatłowa ( lub ) – amerykańsko-brytyjsko-rosyjski film fabularny z 2013 roku w reżyserii Renny’ego Harlina.
Film, nakręcony w stylistyce „found footage”, oparty został na wydarzeniach z lutego 1959 roku, kiedy dziewięcioro uczestników studenckiej wyprawy w góry Uralu poniosło śmierć w niewyjaśnionych okolicznościach. W filmie w rolach głównych wystąpili Holly Goss, Matt Stokoe, Luke Albright, Ryan Hawley i Gemma Atkinson. Premiera odbyła się 28 lutego 2013 na terenie Rosji, Białorusi i Kazachstanu. W drugiej połowie tego roku film Harlina wyświetlany był na europejskich festiwalach filmowych: Fantasy Filmfest w Niemczech oraz Night Visions w Finlandii. Pomimo mieszanych recenzji krytyków, "Tragedia na Przełęczy Diatłowa" została wyróżniona nominacjami do dwóch nagród filmowych; jedną z nich otrzymała.
Fabuła.
Holly wraz ze swoją czwórką przyjaciół alpinistów wyrusza na ekspedycję w rosyjskie góry Uralu, a konkretnie do Przełęczy Diatłowa. Chcą oni nakręcić film, w którym wyjaśnią co się stało dziewięciu studentom w 1959 r., kiedy zginęli w niewyjaśnionych okolicznościach zamarznięci i rozebrani, oddaleni od siebie wzajemnie co kilkaset metrów. Po dotarciu do pobliskiego miasteczka udają się do ośrodka psychiatrycznego, gdzie chcą porozmawiać z jedynym uczestnikiem tamtej wyprawy, który przeżył. Jednak do spotkania nie dochodzi pod wpływem lekarzy, którzy okłamują podróżników, że nie żyje. Dwudziestoparolatkowie udają się do baru, gdzie otrzymują propozycję podwózki pod górę Kholat. Następnego dnia przyjaciele przed wspinaczką w góry odwiedzają matkę jednego ze studentów, który zginął w Tragedii na Przełęczy Diatłowa. W końcu wszyscy zaczynają wspinaczkę. Z początku wszystko wydaje się w porządku, przyjaciele są przyćmieni pięknymi widokami i są zbyt podnieceni zagłębianiem się w historię tragedii. Wszystko komplikuje się następnego dnia, kiedy wokół swojego obozu widzą dziwne ślady nieludzkich stóp. Próbują sobie tłumaczyć, że to są ślady polarnych niedźwiedzi, jednak wiedzą, że to nieprawda. W końcu Holly podążając śladami stóp odnajduje język.
Recenzje.
Film otrzymał mieszane recenzje od krytyków najczęściej otrzymując ocenę 2/5. Metacritic przyznał Tragedii na Przełęczy Diatłowa 49/100. Film nazwano prostym, ale wciągającym.

</doc>
<doc id="3224441" url="https://pl.wikipedia.org/wiki?curid=3224441" title="Marmurowy dom">
Marmurowy dom



</doc>
<doc id="3224442" url="https://pl.wikipedia.org/wiki?curid=3224442" title="Motocyklowe Grand Prix Czech 2014">
Motocyklowe Grand Prix Czech 2014

Motocyklowe Grand Prix Czech 2014 – jedenasta eliminacja Motocyklowych Mistrzostw Świata, rozegrana 17 sierpnia 2014 na torze Brno w Brnie.

</doc>
<doc id="3224443" url="https://pl.wikipedia.org/wiki?curid=3224443" title="Wielka rodzina (film)">
Wielka rodzina (film)



</doc>
<doc id="3224444" url="https://pl.wikipedia.org/wiki?curid=3224444" title="Abiturientka">
Abiturientka



</doc>
<doc id="3224445" url="https://pl.wikipedia.org/wiki?curid=3224445" title="F (film)">
F (film)

F (także "The Expelled") − brytyjski film fabularny z 2010 roku, napisany i wyreżyserowany przez Johannesa Robertsa. Opowiada historię ataku uzbrojonych uczniów na pracowników szkoły. Premiera projektu odbyła się w sierpniu 2010 podczas London FrightFest Film Festival.

</doc>
<doc id="3224446" url="https://pl.wikipedia.org/wiki?curid=3224446" title="Czarnogóra na Mistrzostwach Europy w Lekkoatletyce 2014">
Czarnogóra na Mistrzostwach Europy w Lekkoatletyce 2014

Czarnogóra na Mistrzostwach Europy w Lekkoatletyce 2014 – reprezentacja Czarnogóry podczas Mistrzostw Europy w Zurychu liczyła 1 zawodnika.

</doc>
<doc id="3224447" url="https://pl.wikipedia.org/wiki?curid=3224447" title="Aleja Tadeusza Rejtana w Rzeszowie">
Aleja Tadeusza Rejtana w Rzeszowie

Aleja Tadeusza Rejtana w Rzeszowie − jedna z głównych ulic miasta Rzeszowa.
Ostatnia gruntowna przebudowa ulicy (związana m.in. z wymianą nawierzchni, czy poszerzeniem jej o dodatkowy pas) miała miejsce w 2013 roku.
Stanowi fragment drogi wojewódzkiej nr 878.

</doc>
<doc id="3224449" url="https://pl.wikipedia.org/wiki?curid=3224449" title="Aguila Salah Issa">
Aguila Salah Issa



</doc>
<doc id="3224453" url="https://pl.wikipedia.org/wiki?curid=3224453" title="Vilhelm Vett">
Vilhelm Vett

Vilhelm Vett (ur. 31 grudnia 1879 w Kopenhadze, zm. 3 grudnia 1962 w Palma de Mallorca) – duński żeglarz, olimpijczyk, dwukrotny srebrny medalista olimpijski.
Na Letnich Igrzyskach Olimpijskich 1924 zdobył srebro w żeglarskiej klasie 6 metrów. Załogę jachtu "Bonzo" tworzyli również Knud Degn i Christian Nielsen.
Cztery lata później powtórzył ten sukces ponownie w klasie 6 metrów na jachcie "Hi-Hi". Załogę uzupełniali wówczas Peter Schlütter, Nils Otto Møller i Aage Pedersen.

</doc>
<doc id="3224454" url="https://pl.wikipedia.org/wiki?curid=3224454" title="Brackel (okręg administracyjny)">
Brackel (okręg administracyjny)

Brackel, Dortmund-Brackel – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 54 146 mieszkańców (31 grudnia 2012) i ma powierzchnię 30,88 km².
Dzielnice.
Okręg składa się z czterech dzielnic "(Stadtteil)":

</doc>
<doc id="3224457" url="https://pl.wikipedia.org/wiki?curid=3224457" title="Lennusadam">
Lennusadam

Lennusadam (baza wodnosamolotów) – filia Eesti Meremuuseum w Tallinnie, mieszcząca się w hangarze wodnosamolotów zbudowanym w 1917 roku oraz jego najbliższym otoczeniu. Muzeum wystawia wiele eksponatów związanych z morską historią ziem estońskich, największymi z nich są lodołamacz „Suur Tõll” i okręt podwodny „Lembit”.
Historia bazy.
Rewel był przed wojną jedną z głównych morskich baz Imperium Rosyjskiego. W 1913 roku zdecydowano się na zwiększenie potencjału obronnego Morskiej Twierdzy Piotra Wielkiego broniącej dostępu do portu, poprzez budowę hangaru lotniczego dla wodnosamolotów. Projekt stworzyli szwedzcy inżynierowie – Herluf Forchhammer i Sven Schultz – zatrudnieni przez duńską firmę Christiani &amp; Nielsen. Prace budowlane rozpoczęto w marcu 1916 roku, przerwano zaś 17 października 1917, po lądowaniu Niemców na Wyspach Monsumdzkich. Gdy 25 lutego 1918 Niemcy wkroczyli do Tallinna, zastali niemal gotowy hangar, który wkrótce zaczęli wykorzystywać między innymi do przechowywania samolotów Friedrichshafen FF.41A. Hangar o wymiarach 36 na 109 metrów był największym w chwili powstania budynkiem żelbetowym.
W listopadzie 1918 roku bazę zajęli Estończycy. Z pozostawionych przez Niemców części złożyli swój pierwszy samolot, stał się on zalążkiem powołanego w marcu 1919 roku Dywizjonu Lotnictwa Morskiego. Dywizjon został w 1932 roku przekształcony w brygadę, składającą się z czterech samolotów Hawker Hart i dwóch Avro 626. Lennusadam służył jako ośrodek wypoczynkowy jednostki, znajdowały się w nim sala gimnastyczna i kort tenisowy. W 1933 roku przy hangarze lądował Charles Lindbergh wraz z żoną. W 1940 roku baza została przejęta przez wojska sowieckie, była przez nie używana do 1992 roku.
Po odzyskaniu niepodległości przez Estonię do floty weszły dwie muzealne jednostki – okręt podwodny „Lembit” i lodołamacz „Suur Tõll”. Ponieważ z czasem ich liczba rosła, Eesti Meremuuseumm postanowiło znaleźć dogodne miejsce do ekspozycji. W sierpniu 2003 roku zdecydowano się przekształcić bazę wodnosamolotów w filię muzeum. W ciągu czterech lat uporządkowano teren, zaś w 2010 roku rozpoczęto remont samego hangaru, zakończony w maju 2012. Uroczyste otwarcie Lennusadam odbyło się 11 maja 2012 roku. Dokonali go prezydent Estonii Toomas Hendrik Ilves, wiceadmirał Royal Navy Charles Montgomery i dyrektor Eesti Meremuuseum Urmas Dresen.
Organizacja muzeum.
W skład Lennusadam wchodzą trzy ekspozycje.
Basen przy hangarze.
Stałą ekspozycją Lennusadam jest liczący ponad sto lat lodołamacz „Suur Töll”. Został on zakotwiczony w pobliżu hangaru już 26 stycznia 2004 roku. W czasie swej długiej służby kilkukrotnie zmieniał banderę i imię. Zwodowany jako „Car Mikołaj Fiodorowicz” był jedną z najbardziej zaawansowanych technicznie jednostek tego typu na świecie. W 1917 roku został przez bolszewików przemianowany na „Wołyńca”. W marcu 1918 roku został przejęty przez Finów, którzy zmienili mu nazwę na „Wäinämöinen”. W 1922 roku Finowie przekazali lodołamacz Estończykom, gdzie otrzymał obecną nazwę. Po przejęciu floty estońskiej przez sowietów lodołamacz powrócił do wcześniejszej nazwy „Wołyniec”, by ponownie rozstać się z nią w październiku 1988 roku. Na przełomie 2013 i 2014 roku Suur Töll przechodził gruntowną renowację.
Oprócz lodołamacza można zobaczyć tu okresowo jednostki niebędące własnością muzeum, oczekujące na swój los po zakończeniu służby.
Jednostki wyciągnięte na ląd.
W skład muzeum wchodzą byłe okręty Estońskiej Marynarki Wojennej i Estońskiej Straży Granicznej z okresu po odzyskaniu niepodległości, wyciągnięte na ląd. Znajduje się tam między innymi okręty patrolowe „Grif” (P 401) i „Suurop” (P 421), trałowiec „Kalev” (M 416) i kuter patrolowy „Torm” (PVL 105). Przy wejściu do muzeum znajduje się kopia pierwszego okrętu podwodneego Ottomara Gerna.
Hangar wodnosamolotów.
Głównym punktem Lennusadam jest ekspozycja znajdująca się w hangarze wodnosamolotów. Centralnym eksponatem jest „Lembit” – okręt podwodny typu "Kalev". „Lembit” został wybudowany w Wielkiej Brytanii na zamówienie przedwojennej Eesti Merevägi. Wszedł do służby w 1937 roku, przetrwał okres okupacji radzieckiej, pod koniec której został okrętem muzealnym. Był remontowany w 2001 roku, w 2002 został przeholowany w pobliże hangaru, gdzie był udostępniony zwiedzającym. Został od wyciągnięty z wody 19 maja 2011 roku, a w nocy 6/7 lipca przetoczono go do hangaru.
Do innych większych eksponatów należy wrak statku z Maasilinny (zamku w pobliżu Maasi). Szacuje się, że został on zbudowany około 1550 roku. Jest on obecnie jedynym znanym statkiem zbudowanym w średniowieczu w tej okolicy. W muzeum znajduje się również replika wodnosamolotu Short Type 184 produkcji brytyjskiej, którego osiem egzemplarzy było wykorzystywane przez Estońskie Siły Powietrzne w latach 1919–1933. Budowa repliki rozpoczęta została wiosną 2010 roku przez jeden z estońskich klubów lotniczych, w marcu 2012 roku eksponat zawieszono pod sufitem hangaru.
W muzeum wystawione są także inne pojazdy wodne i lądowe oraz ekspozycje artylerii morskiej, broni podwodnej, min morskich i oznakowania nawigacyjnego. Do innych atrakcji należą zdalnie sterowane modele jednostek wodnych, przebieralnia z mundurami i trenażer karabinu maszynowego Browning M2.

</doc>
<doc id="3224458" url="https://pl.wikipedia.org/wiki?curid=3224458" title="Pont Gustave-Flaubert">
Pont Gustave-Flaubert

Pont Gustave-Flaubert – most podnoszony we Francji, w regionie Górna Normandia, w departamencie Sekwana Nadmorska, w miejscowości Rouen, na Sekwanie o długości 670 m. Konstrukcja powstała w latach 2004-2007. Jest to najwyższy podnoszony most na świecie. 
Pierwsze prace przy budowie mostu ruszyły w czerwcu 2004 roku. 16 grudnia 2006 roku Rada Miasta Rouen podjęła decyzję o nazwaniu mostu imieniem francuskiego, żyjącego w XIX wieku powieściopisarza Gustave Flaubert. Most został oficjalnie oddany do użytku 25 września 2008 roku.
Jest to most o rozpiętości przęsła podnoszonego 120 m i wysokości wież 86 m. Podnoszenie trwa około 12 min. Cała przeprawa kosztowała 155 mln i była wyższa o 70 mln od wartości planowanej. Most stał się powodem licznych kontrowersji, bowiem pierwszego podniesienia dokonano 2 lata po oddaniu obiektu do użytku.

</doc>
<doc id="3224459" url="https://pl.wikipedia.org/wiki?curid=3224459" title="Subaru Viziv 2">
Subaru Viziv 2

Subaru Viziv 2 – samochód koncepcyjny typu crossover zaprezentowany po raz pierwszy podczas targów motoryzacyjnych w Genewie w 2013 roku. Pojazd poprzedzony został konceptem Viziv.
Auto wygląda na trzydrzwiowego hatchbacka jednak w rzeczywistości jest to pięciodrzwiowy crossover z przednimi drzwiami unoszonymi do góry, a tylne przesuwają się ku tyłowi na specjalnie przygotowanych ramionach. Pojazd otrzymał całkowicie szklany, panoramiczny dach.
Silnik.
Pojazd napędzany jest silnikiem benzynowym o przeciwległych cylindrach (Boxer) o pojemności 1.6 litra wyposażonym w turbodoładowanie i bezpośredni wtrysk paliwa. Jednostka ta współpracuje z trzema elektrycznymi silnikami trakcyjnymi (dwa zamontowano przy tylnych kołach, trzeci zapewnia dodatkowy napęd przedniej osi). W układzie przeniesienia napędu zastosowano bezstopniową przekładnię CVT. 

</doc>
<doc id="3224461" url="https://pl.wikipedia.org/wiki?curid=3224461" title="Niels Otto Møller">
Niels Otto Møller

Niels Otto Møller (ur. 7 listopada 1897 w Frederiksbergu, zm. 14 kwietnia 1966 w Lille Heddinge) – duński żeglarz, olimpijczyk, zdobywca srebrnego medalu w regatach na letnich igrzyskach olimpijskich w 1928 roku w Amsterdamie.
Na Letnich Igrzyskach Olimpijskich 1928 zdobył srebro w żeglarskiej klasie 6 metrów. Załogę jachtu "Hi-Hi" tworzyli również Vilhelm Vett, Peter Schlütter i Aage Høy-Petersen.

</doc>
<doc id="3224462" url="https://pl.wikipedia.org/wiki?curid=3224462" title="Shōtarō Morikubo">
Shōtarō Morikubo

 – japoński seiyū. Ukończył anglistykę na Uniwersytecie Meiji w Tokio. Dawniej związany z I'm Enterprise. Jest członkiem grupy An's All Stars, którą tworzą seiyū.

</doc>
<doc id="3224464" url="https://pl.wikipedia.org/wiki?curid=3224464" title="Shohei Kaneko">
Shohei Kaneko



</doc>
<doc id="3224466" url="https://pl.wikipedia.org/wiki?curid=3224466" title="Dortmund-Brackel">
Dortmund-Brackel

Niemcy:
Zobacz też:

</doc>
<doc id="3224469" url="https://pl.wikipedia.org/wiki?curid=3224469" title="Abbas Abubaker">
Abbas Abubaker



</doc>
<doc id="3224473" url="https://pl.wikipedia.org/wiki?curid=3224473" title="Eving (okręg administracyjny)">
Eving (okręg administracyjny)

Eving, Dortmund-Eving – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 36 168 mieszkańców (31 grudnia 2012) i ma powierzchnię 22,89 km².
Dzielnice.
Okręg składa się z czterech dzielnic "(Stadtteil)":

</doc>
<doc id="3224474" url="https://pl.wikipedia.org/wiki?curid=3224474" title="Aage Høy-Petersen">
Aage Høy-Petersen

Aage Høy-Petersen (ur. 4 listopada 1898 w Ordrup, zm. 29 grudnia 1967 w Gentofte) – duński żeglarz, olimpijczyk, zdobywca srebrnego medalu w regatach na letnich igrzyskach olimpijskich w 1928 roku w Amsterdamie.
Na Letnich Igrzyskach Olimpijskich 1928 zdobył srebro w żeglarskiej klasie 6 metrów. Załogę jachtu "Hi-Hi" tworzyli również Vilhelm Vett, Peter Schlütter i Nils Otto Møller. Cztery lata wcześniej zdobył zaś 9 lokatę w klasie monotyp olimpijski.

</doc>
<doc id="3224475" url="https://pl.wikipedia.org/wiki?curid=3224475" title="Jezioro Pustelnik">
Jezioro Pustelnik



</doc>
<doc id="3224478" url="https://pl.wikipedia.org/wiki?curid=3224478" title="Sevastianos Rossolatos">
Sevastianos Rossolatos



</doc>
<doc id="3224479" url="https://pl.wikipedia.org/wiki?curid=3224479" title="Tadeusz Krupski">
Tadeusz Krupski

Tadeusz Krupski (ur. 15 maja 1888, zm. 20 czerwca 1922 w Warszawie) – major kawalerii Wojska Polskiego.
Życiorys.
W czasie I wojny światowej walczył w szeregach Armii Imperium Rosyjskiego, a od 1917 roku w szeregach I Korpusu Polskiego w Rosji jako podrotmistrz 3 Pułku Ułanów. W lipcu 1918 roku, po rozformowaniu pułku, razem z braćmi Konstantym i Kazimierzem Plisowskimi oraz porucznikami: Mieczysławem Borowskim i Perkowiczem wyjechał do Noworosyjska, gdzie wziął udział w formowaniu Dywizjonu 1 Dywizji Jazdy przy 4 Dywizji Strzelców Polskich. Dywizjon był protoplastą 14 Pułku Ułanów Jazłowieckich. Po powrocie do kraju został przeniesiony, w stopniu rotmistrza do 3 Pułku Ułanów Śląskich. 29 lipca 1920 roku w Kaliszu został pomocnikiem rotmistrza Adama Zakrzewskiego, organizatora 203 Pułku Ułanów i czasowo pełniącego obowiązki jego dowódcy. Po objęciu dowództwa pułku przez majora Zygmunta Podhorskiego pełnił obowiązki oficera sztabu. Po zakończeniu działań wojennych kontynuował służbę w 203 Pułku Ułanów, który został przemianowany na 27 Pułk Ułanów i od sierpnia 1921 roku stacjonował w Nieświeżu. 3 maja 1922 roku został zweryfikowany w stopniu majora ze dniem z 1 czerwca 1919 roku i 100. lokatą w korpusie oficerów jazdy. Zmarł 20 czerwca 1922 roku w Warszawie "„po długich i ciężkich cierpieniach spowodowanych ranami otrzymanymi w walkach za Ojczyznę”". 23 czerwca 1922 roku pochowany na Powązkach.

</doc>
<doc id="3224480" url="https://pl.wikipedia.org/wiki?curid=3224480" title="Eving">
Eving

Niemcy:
Zobacz też:

</doc>
<doc id="3224483" url="https://pl.wikipedia.org/wiki?curid=3224483" title="Dortmund-Eving">
Dortmund-Eving

Niemcy:
Zobacz też:

</doc>
<doc id="3224484" url="https://pl.wikipedia.org/wiki?curid=3224484" title="Peter Schlütter">
Peter Schlütter

Peter Schlütter (ur. 25 listopada 1893 w Kopenhadze, zm. 6 kwietnia 1959 w Kopenhadze) – duński żeglarz, olimpijczyk, zdobywca srebrnego medalu w regatach na letnich igrzyskach olimpijskich w 1928 roku w Amsterdamie.
Kariera sportowa.
Na Letnich Igrzyskach Olimpijskich 1928 zdobył srebro w żeglarskiej klasie 6 metrów. Załogę jachtu "Hi-Hi" tworzyli również Vilhelm Vett, Nils Otto Møller i Aage Pedersen.

</doc>
<doc id="3224485" url="https://pl.wikipedia.org/wiki?curid=3224485" title="Historia Polski. Średniowiecze">
Historia Polski. Średniowiecze

Historia Polski. Średniowiecze – synteza historii Polski autorstwa Stanisława Szczura.
"Historia Polski. Średniowiecze" jest pierwszym tomem pięciotomowej syntezy dziejów Polski autorstwa historyków związanych z Instytutem Historii Uniwersytetu Jagiellońskiego. Autorem publikacji był krakowski mediewista Stanisław Szczur.
Publikacja przeznaczona jest dla studentów historii i innych kierunków humanistycznych. Może służyć jako pomoc w przygotowaniach do matury.
Praca licząca 676 stron zawiera syntezę historii Polski od geografii plemiennej na ziemiach polskich do śmierci króla Kazimierza IV Jagiellończyka.
Struktura pracy.
Synteza składa się z 6 głównych części:
Przed każdym rozdziałem podana została literatura przedmiotu.

</doc>
<doc id="3224486" url="https://pl.wikipedia.org/wiki?curid=3224486" title="Sŏljam">
Sŏljam

Sŏljam (ur. 1435, zm. 1493) – koreański mnich, pisarz, autor pierwszej powieści koreańskiej. Pisał pod pseudonimem Maewŏltang.
Życiorys.
Jego rodzina pochodziła z Kangnŭng w historycznej prowincji Gangwon. Jednak Sŏljam urodził się w Seulu. Mimo tego zawsze czuł się związany z tą prowincją i poświęcił jej później tom poezji ("Tangyugwandongnok").
Od najmłodszych lat wykazywał szczere zainteresowanie buddyzmem. Już w wieku 8 miesięcy nauczył się czytać, a wieku 5 lat przeczytał i zrozumiał dwie klasyczne pozycje konfucjańskie: "Doktrynę Środka" (chiń. 中庸; pinyin "Zhōngyōng") oraz "Wielką Naukę" (chiń. 大學; pinyin "Dàxué").
Jego talent został rozpoznany w okresie panowania króla Sejonga (kor. 세종, pan. 1418-1450). Przed 1455 rokiem zaczął studiować w klasztorze Chunghŭng na górze Samgak. Gdy Sejo (세조, pan. 1455-1468) zamordował króla Tanjonga (kor. 단종, pan. 1452-1455) i objął władzę, Sŏljam przyjął mnisie święcenia. Przybrał wtedy buddyjskie imię Sŏljam (Urwisko pokryte śniegiem).
Miał naturę podróżnika i wędrował po wielu koreańskich górach. Był na górze Ch'ŏnma, następnie na górze Sŏnggŏ. Stamtąd udał się na północ, gdzie odwiedził zamek Ansi i dawne ziemie Palhae. Przez dłuższy czas przebywał w klasztorze Yongjang na górze Nam w Kyŏngju. Tam napisał pierwszą powieść koreańską "Kŭmosinhwa" (kor. 금오신화; chiń. 金鰲新話; pol. "Nowe opowieści o Złotym Żółwiu").
Kilkakrotnie był zapraszany na dwór króla Sejo, ale zawsze odmawiał udając szalonego. Około 1481 roku ożenił się z kobietą z rodziny An, jednak po jej śmierci powrócił znów w góry.
Zmarł w klasztorze Muryang w roku 1493 w wieku zaledwie 59 lat.
Uwagi.
Nie był on typowym buddyjskim mnichem, nie był zainteresowany karierą mnisią ani buddyjskimi formalnościami. Jego ekscentryczne zachowanie było tolerowane zapewne dlatego, że buddyzm został poważnie osłabiony przez antybuddyjską politykę władz. Przyjął ideologię szkoły sŏn i utrzymywał bardzo racjonalne poglądy odnośnie do urzeczywistnienia oświecenia.
Najważniejszym elementem jego idei było wyjaśnienie wielkiego znaczenia buddyzmu z pozycji realistycznego poglądu o ludzkich istotach. Poszukiwał idealnego obrazu państwa posługując się pojęciem buddyjskiego współczucia.
Jedną z najsłynniejszych części jego pism jest praca "Wyjaśnienie diagramu Dharmy Jednego Pojazdu", która ma wyraźne związki z naukami sŏnu, co widać już w pierwszym zdaniu:
Miał także głębokie zrozumienie doktryn buddyjskich i szczególną estymą darzył "Sutrę Lotosu". Uważał ją za istotę buddyjskiej doktryny a głównym jej elementem było "zjednoczenie trzech pojazdów w jeden pojazd" (kor. Hoesamgwi’il).

</doc>
<doc id="3224492" url="https://pl.wikipedia.org/wiki?curid=3224492" title="Republika Estońska (1918-1940)">
Republika Estońska (1918-1940)



</doc>
<doc id="3224494" url="https://pl.wikipedia.org/wiki?curid=3224494" title="Satoshi Hino">
Satoshi Hino

 – japoński seiyū i aktor dubbingowy. Dawniej związany był z Production Baobab, teraz przynależy do Axlone. Znany jest między innymi jako Sai z serii "Naruto".

</doc>
<doc id="3224495" url="https://pl.wikipedia.org/wiki?curid=3224495" title="Sunred Engineering">
Sunred Engineering

Sunred Engineering (zapis stylizowany: SUNRED Engineering) – hiszpański zespół wyścigowy założony w 2004 roku. Nazwa jest skrótem Sun Race Engineering Development S.L.. Ekipa wystawia samochody startujące w wyścigach samochodów turystycznych, gdzie współpracuje z SEATem. W pierwszych latach ekipa startowała w wybranych wyścigach GT, gdzie używano samochodu SEAT Cupra GT. W 2008 roku zadebiutowała w World Touring Car Championship, gdzie rok później Tom Coronel w samochodzie SEAT León TSFI zwyciężył klasyfikację kierowców niezależnych. Zespół był najlepszy w klasyfikacji WTCC Teams' Trophy. W 2010 roku zespół stał się oficjalną ekipą fabryczną SEATa. Poza World Touring Car Championship ekipa pojawiała się także w stawce FIA GT1 World Championship, European Touring Car Cup, International GT Open, FIA GT Series, SEAT León Eurocup, Mini Challenge, 24H Quadis BCN oraz Spanish GT Championship.

</doc>
<doc id="3224496" url="https://pl.wikipedia.org/wiki?curid=3224496" title="Hombruch (okręg administracyjny)">
Hombruch (okręg administracyjny)

Hombruch, Dortmund-Hombruch – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 56 242 mieszkańców (31 grudnia 2012) i ma powierzchnię 34,98 km².
Dzielnice.
Okręg składa się z dziewięciu dzielnic "(Stadtteil)":

</doc>
<doc id="3224497" url="https://pl.wikipedia.org/wiki?curid=3224497" title="Mistrzostwa Świata w Kajakarstwie Górskim 1963">
Mistrzostwa Świata w Kajakarstwie Górskim 1963

8. Mistrzostwa świata w kajakarstwie górskim odbyły się w dniach 10–11 sierpnia 1963 w austriackim Spittal an der Drau. Zawodnicy rywalizowali ze sobą w dziewięciu konkurencjach: pięciu indywidualnych i czterech drużynowych.

</doc>
<doc id="3224498" url="https://pl.wikipedia.org/wiki?curid=3224498" title="Ilona Kremen">
Ilona Kremen



</doc>
<doc id="3224499" url="https://pl.wikipedia.org/wiki?curid=3224499" title="Przejściowy Punkt Kontrolny Jaworzyna">
Przejściowy Punkt Kontrolny Jaworzyna



</doc>
<doc id="3224501" url="https://pl.wikipedia.org/wiki?curid=3224501" title="SUNRED Engineering">
SUNRED Engineering

Sunred Engineering

</doc>
<doc id="3224502" url="https://pl.wikipedia.org/wiki?curid=3224502" title="Harry Haraldsen">
Harry Haraldsen

Olaf Harry Haraldsen (ur. 19 listopada 1911 w Rjukan – zm. 28 maja 1966 w Oslo) – norweski łyżwiarz szybki i kolarz torowy, dwukrotny medalista mistrzostw Europy w łyżwiarstwie.
Kariera.
Największy sukces w karierze Harry Haraldsen osiągnął w 1938 roku, kiedy zdobył srebrny medal podczas wielobojowych mistrzostw Europy w Oslo. Przegrał tam tylko ze swym rodakiem, Charlesem Mathiesenem, a trzecie miejsce zajął kolejny Norweg - Ivar Ballangrud. Na rozgrywanych dwa lata wcześniej mistrzostwach Europy w Oslo, zajął trzecie miejsce za Ballangrudem i Mathiesenem. Nigdy nie zdobył medalu mistrzostw świata; jego najlepszym wynikiem było czwarte miejsce na wielobojowych mistrzostwach świata w Oslo, gdzie walkę o medal przegrał z Hansem Engnestangenem. Ponadto w 1940 roku wystartował na nieoficjalnych mistrzostwach świata w Oslo, zdobywając srebrny medal. Rozdzielił tam na podium Łotysza Alfonsa Bērziņša i Charlesa Mathiesena. W 1936 roku wystartował na igrzyskach olimpijskich w Garmisch-Partenkirchen, gdzie zajął 34. miejsce w biegu na 500 m, a na dystansie 1500 m był siódmy.
Haraldsen uprawiał także kolarstwo torowe. W 1936 roku brał udział w igrzyskach olimpijskich w Berlinie, gdzie w wyścigu na 1000 m zajął jedenastą pozycję.

</doc>
<doc id="3224503" url="https://pl.wikipedia.org/wiki?curid=3224503" title="Sunred">
Sunred

Sunred Engineering

</doc>
<doc id="3224504" url="https://pl.wikipedia.org/wiki?curid=3224504" title="SUNRED">
SUNRED

Sunred Engineering

</doc>
<doc id="3224505" url="https://pl.wikipedia.org/wiki?curid=3224505" title="SunRed">
SunRed

Sunred Engineering

</doc>
<doc id="3224506" url="https://pl.wikipedia.org/wiki?curid=3224506" title="Romans Mańki Grieszynej">
Romans Mańki Grieszynej



</doc>
<doc id="3224508" url="https://pl.wikipedia.org/wiki?curid=3224508" title="Josef Burger">
Josef Burger



</doc>
<doc id="3224509" url="https://pl.wikipedia.org/wiki?curid=3224509" title="Baotian">
Baotian

Baotian – chińska marka motocykli oraz skuterów założona 1994 roku. Producentem ich pojazdów jest firma "Baotian Motorcycle Industrial Co."

</doc>
<doc id="3224511" url="https://pl.wikipedia.org/wiki?curid=3224511" title="Aleksiejówka (rejon koszyrski)">
Aleksiejówka (rejon koszyrski)



</doc>
<doc id="3224512" url="https://pl.wikipedia.org/wiki?curid=3224512" title="Rajd Polski 1947">
Rajd Polski 1947

Rajd Polski 1947 (a właściwie XIII Międzynarodowy Raid Samochodowy Automobilklubu Polski) odbył się w terminie 15-22 czerwca 1947 roku. Był to pierwszy powojenny rajd po ośmioletniej przerwie spowodowanej II wojną światową wliczany do Rajdów Polski. Rok wcześniej odbył się co prawda "I Powojenny Raid Automobilklubu Polski", ale impreza ta jest dziś zapomnianym wydarzeniem, nienawiązującym do tradycji Rajdów Polski. Komandorem trzynastego Rajdu Polski był Włodzimierz Zeydowski. Rajd składał się z sześciu etapów o długości blisko 2600 kilometrów. Wśród startujący 51 załóg była jedna zagraniczna z Czechosłowacji.
Trasa rajdu:
Podczas rajdu rozegrano próby rozruchu zimnego silnika, zręczności, zrywu i hamowania, szybkości płaskiej ze startu zatrzymanego i z rozbiegu oraz jazdy tyłem.
Wyniki końcowe rajdu.
klasa do 750 cm³
klasa do 1200 cm³
klasa do 2150 cm³
klasa do 3000 cm³
klasa powyżej 3000 cm³

</doc>
<doc id="3224513" url="https://pl.wikipedia.org/wiki?curid=3224513" title="Shōtaro Morikubo">
Shōtaro Morikubo



</doc>
<doc id="3224517" url="https://pl.wikipedia.org/wiki?curid=3224517" title="Cacá Bueno">
Cacá Bueno

Carlos „Cacá” Eduardo Santos Galvão Bueno Filho (ur. 24 lipca 1976 roku w Rio de Janeiro) – brazylijski kierowca wyścigowy.
Kariera.
Bueno rozpoczął karierę w wyścigach samochodowych w 1996 roku od startów w klasie Light Stock Car Brasil, gdzie sześciokrotnie stawał na podium, w tym dwukrotnie na jego najwyższym stopniu. Został sklasyfikowany na trzeciej pozycji w klasyfikacji generalnej. Rok później w klasie Light był mistrzem. W latach 2006-2007, 2009, 2011-2012 zdobywał tytuł mistrzowski w klasyfikacji generalnej Stock Car Brasil. W późniejszych latach Brazylijczyk pojawiał się także w stawce South American Supertouring Championship, TC2000, Porsche Supercup, Turismo Carretera Argentina, Stock Car V8, Trofeo Linea Brasil, World Touring Car Championship, Copa Caixa Stock Car, GT3 Brasil Championship, FIA GT Series, Brazilian Petrobras de Marcas Cup oraz Blancpain Sprint Series.
W World Touring Car Championship Brazylijczyk startował w latach 2010-2011 z brytyjską ekipą Chevrolet RML. W sezonie 2011 podczas brazylijskiej rundy stanął na najniższym stopniu podium pierwszego wyścigu. W drugim wyścigu był piąty. Z dorobkiem 25 punktów został sklasyfikowany na piętnastej pozycji w klasyfikacji generalnej.

</doc>
<doc id="3224518" url="https://pl.wikipedia.org/wiki?curid=3224518" title="Caca Bueno">
Caca Bueno

Cacá Bueno

</doc>
<doc id="3224520" url="https://pl.wikipedia.org/wiki?curid=3224520" title="Joe Donoghue">
Joe Donoghue

Joseph F. Donoghue (ur. 11 lutego 1871 w Newburgh – zm. 1 kwietnia 1921 w Nowym Jorku) – amerykański łyżwiarz szybki pochodzenia irlandzkiego.
Kariera.
Największy sukces w karierze Joe Donoghue osiągnął w 1891 roku, kiedy podczas nieoficjalnych wielobojowych mistrzostw świata w Amsterdamie zdobył złoty medal. W zawodach tych był jedynym sklasyfikowanym zawodnikiem, wyprzedzając Klaasa Pandera z Holandii oraz Augusta Underborga z Cesarstwa Niemieckiego. W tej samej konkurencji był też drugi na rozgrywanych dwa lata wcześniej nieoficjalnych mistrzostwach świata w Amsterdamie. Nie otrzymał medalu, bowiem w tamtych czasach przyznawano go tylko zwycięzcy, którym został Aleksandr Panszyn z Imperium Rosyjskiego.

</doc>
<doc id="3224522" url="https://pl.wikipedia.org/wiki?curid=3224522" title="Kymco Super 8">
Kymco Super 8

Kymco Super 8 – tajwański skuter produkowany pod marką Kymco, dostępny w dwóch odmianach silnikowych: 50 i 125 cm³ oraz zarówno dwusuwowe, jak i czterosuwowe.

</doc>
<doc id="3224524" url="https://pl.wikipedia.org/wiki?curid=3224524" title="Węglokoks">
Węglokoks

Węglokoks S.A. – spółka zrzeszająca przedsiębiorstwa z sektora górniczego, hutniczego, energetycznego i logistycznego.
Przedsiębiorstwo powstało w 1951 roku jako Centrala Handlu Zagranicznego Węglokoks, zajmując się głównie eksportem węgla kamiennego.
Dziś eksport węgla jest nadal ważnym elementem działalności spółki, ale reagując na zmiany na międzynarodowych rynkach firma rozwija działalność związaną z pośrednictwem w międzynarodowym handlu oraz importem. Nowa aktywność Węglokoksu dotycząca importu węgla wynika wprost z dokumentu rządowego „Program dla sektora węgla kamiennego”, przyjętego w styczniu 2018 roku, gdzie Węglokoks został przywołany jako interwencyjny importer węgla na potrzeby krajowej energetyki i ciepłownictwa. W 2018 roku Węglokoks sprzedał spółkom energetycznym importowany węgiel w ilości około 1,1 mln ton.
Węglokoks S.A. stoi na czele Grupy Kapitałowej, w której skład wchodzą: Węglokoks Energia, Węglokoks Kraj, Węglokoks Stal, Huta Pokój, Huta Łabędy, Walcownia Blach Batory, Interbalt oraz Biuro Centrum.

</doc>
<doc id="3224526" url="https://pl.wikipedia.org/wiki?curid=3224526" title="Barbara Kunstadt-Podiebrad">
Barbara Kunstadt-Podiebrad

Barbara von Kunstadt-Podiebrad, (Barbara z Czech) (ur. ok. 1446 w Pradze, zm. 20 września 1474) – księżna, córka króla Jerzego z Podiebradów i Kunegundy ze Šternberka.
Rodzicami Barbary byli: Jerzy z Podiebradów, namiestnik i wielkorządca królestwa czeskiego, król Czech w latach 1458-1471 (zm. 1471) i jego pierwsza żona Kunegunda ze Šternberka, córka Smila Holický ze Sternberg (zm. 1449). Barbara trzykrotnie wychodziła za mąż. W 1460 r. w wieku 14 lat poślubiła Jindricha z Lipy, Po śmierci Jindricha z Lipy (zm. 1469), była żoną Ulricha von Oettingen – Flochberg i Johana (Jana) z Ronova Koneckich (Krzinecki). Zmarła z nieokreślonych przyczyn 20 września 1474 roku. Źródła nie podają miejsca śmierci i pochówku księżnej Barbary.
Potomstwo.
Ze związku z Janem z Ronova Koneckich (Krzinecky),
Ze związku z Ulrichem von Oettingen i Flochberg

</doc>
<doc id="3224528" url="https://pl.wikipedia.org/wiki?curid=3224528" title="Hombruch (ujednoznacznienie)">
Hombruch (ujednoznacznienie)

Niemcy:

</doc>
<doc id="3224529" url="https://pl.wikipedia.org/wiki?curid=3224529" title="Niemiecka Formuła 3 Sezon 2009">
Niemiecka Formuła 3 Sezon 2009

35 sezon Niemieckiej Formuły 3 (ATS Formel 3 Cup) – rozpoczął się 12 kwietnia i zakończył 18 października po osiemnastu rundach. Tytuł mistrzowski zdobył Laurens Vanthoor.

</doc>
<doc id="3224530" url="https://pl.wikipedia.org/wiki?curid=3224530" title="Fabio Fabiani">
Fabio Fabiani

Fabio Fabiani (ur. 13 października 1974 roku w Rawennie) – włoski kierowca wyścigowy.
Kariera.
Fabiani rozpoczął karierę w międzynarodowych wyścigach samochodowych w 2007 roku od startów w klasie Super Production European Touring Car Cup. Z dorobkiem czterech punktów uplasował się na szóstej pozycji w klasyfikacji generalnej. Rok później był tam mistrzem w klasie Super Production. W późniejszych latach Włoch pojawiał się także w stawce World Touring Car Championship oraz SEAT Leon Supercopa Italy.
W World Touring Car Championship Włoch startował w latach 2009-2011 w zespołach Proteam Racing i Engstler Motorsport. Jednak nigdy nie zdobywał punktów. Podczas drugiego wyścigu w Belgii w sezonie 2011 uplasował się na trzynastej pozycji, co było jego najlepszym wynikiem w historii startów w mistrzostwach.

</doc>
<doc id="3224534" url="https://pl.wikipedia.org/wiki?curid=3224534" title="Dortmund-Hombruch">
Dortmund-Hombruch

Niemcy:
Zobacz też:

</doc>
<doc id="3224537" url="https://pl.wikipedia.org/wiki?curid=3224537" title="İbrahim Okyay">
İbrahim Okyay

İbrahim Okyay (ur. 1 sierpnia 1969 roku w Stambule) – turecki kierowca wyścigowy.
Kariera.
Okyay rozpoczął karierę w międzynarodowych wyścigach samochodowych w 2006 roku, od startów podczas tureckiej rundy World Touring Car Championship. W wyścigach uplasował się odpowiednio na dziewiętnastej i czternastej pozycji. Dwa lata później wystartował w pełnym sezonie, jednak nie zdobywał punktów, plasując się w najlepszym przypadku na dziesiątej pozycji. W 2011 roku powrócił do serii z ekipą Borusan Otomotiv Motorsport, gdzie wystartował jedynie podczas włoskiej i niemieckiej rundy nie zdobywając punktów. Poza WTCC Turek startował także w European Touring Car Cup oraz 24 Hours of Barcelona.

</doc>
<doc id="3224538" url="https://pl.wikipedia.org/wiki?curid=3224538" title="Hörde (okręg administracyjny)">
Hörde (okręg administracyjny)

Hörde, Dortmund-Hörde – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 53 294 mieszkańców (31 grudnia 2012) i ma powierzchnię 29,79 km².
Dzielnice.
Okręg składa się z siedmiu dzielnic "(Stadtteil)":

</doc>
<doc id="3224539" url="https://pl.wikipedia.org/wiki?curid=3224539" title="Ouachita (góry)">
Ouachita (góry)

Ouachita – pasmo górskie leżące w południowej części Stanów Zjednoczonych, na terenie stanów Arkansas i Oklahoma, pomiędzy rzekami Arkansas i Red. Najwyższym szczytem jest Mount Magazine o wysokości 839 m n.p.m..
Geologia i warunki naturalne.
W obrębie pasma występują liczne równoległe grzbiety górskie zbudowane w większości z piaskowców; prócz tego z kwarcytów, łupków ilastych, innych łupków oraz rogowców. Inaczej niż w przypadku pasm takich jak Góry Skaliste czy Appalachy góry Ouachita mają układ równoleżnikowy, ciągnąc się ze wschodu na zachód. Gleby mogą być zarówno skaliste, jak i pozbawione skał; występują wilgotne czerwonoziemy ("udults"). Średnia roczna suma opadów wynosi około 1220–1420 mm, zaś średnia roczna temperatura 16–17 °C. 
Flora.
Widoczny jest równoleżnikowy układ stref roślinnych. Stoki porastają lasy, obecne są m.in. dąb czerwony ("Quercus rubra"), "Quercus stellata", dąb barwierski ("Q. velutina"), dąb biały ("Q. alba"), orzesznik owłosiony ("Carya tomentosa"), "Pinus echinata" i sosna taeda ("P. taeda"). Do gatunków endemicznych dla Stanów Zjednoczonych, które występują w Ouachita Mountains, należą "Valerianella nuttallii", "Nemastylis nuttallii", "Amsonia hubrichtii", "Eriocaulon kornickianum", "Euphorbia missurica", "Bulbostylis capillaris", "Amsonia hubrichtii".
Fauna.
Góry Ouachita zamieszkują jeleniowate, baribale ("Ursus americanus"), wiewiórki szare ("Sciurus carolinensis"), "Sciurus niger", szopy pracze ("Procyon lotor"), dzikie króliki z rodzaju "Sylvilagus", kojoty ("Canis latrans"). Spoza ssaków wymienić można endemiczne płazy – "Plethodon ouachitae" i "Plethodon fourchensis" (bezpłucnikowate). Z ptaków występują (kolejność niesystematyczna) m.in. indyk zwyczajny ("Meleagris gallopavo"), sępnik różowogłowy ("Cathartes aura"), sępnik czarny ("Coragyps atratus"), myszołów rdzawosterny ("Buteo jamaicensis") i myszołów rdzawoskrzydły ("B. lineatus").
Ochrona przyrody.
Góry Ouachita prawie w całości obejmuje Ouachita National Forest, z którym graniczy Park Narodowy Hot Springs. Baribale występują w tym regionie dzięki ich reintrodukcji w całym zachodnim Arkansas w latach '50 i '60 XX wieku.

</doc>
<doc id="3224542" url="https://pl.wikipedia.org/wiki?curid=3224542" title="Ponte Octávio Frias de Oliveira">
Ponte Octávio Frias de Oliveira

Ponte Octávio Frias de Oliveira – most wantowy w São Paulo, w Brazylii, na rzece Pinheiros o długości 1600 m i wysokości 138 m. Zbudowany w latach 2005-2008. Oficjalne otwarcie miało miejsce 10 maja 2008 roku.
Most wykonano w technologii betonu sprężonego. Złożony jest z dwóch zakrzywionych pomostów, każdy o rozpiętości 290 m. Podwieszone one są pomocą want do pylonu. Ma przepustowość czterech tysięcy pojazdów na godzinę na pas ruchu.
Przedsiębiorstwo Royal Philips Electronics zainstalowało na moście system oświetlenia. Składa się on z diod elektroluminescencyjnych. Kolory dynamicznie się przenikają, co pozwala na zachowanie ich różnorodności. Najczęściej oddają one charakter świąt lub pór roku.

</doc>
<doc id="3224543" url="https://pl.wikipedia.org/wiki?curid=3224543" title="Mariana Briski">
Mariana Briski

Mariana Briski (ur. 14 września 1965 w Cordobie, zm. 14 sierpnia 2014) – argentyńska aktorka filmowa i telewizyjna.
Życiorys.
Była wnuczką aktora Philipa Briskiego i siostrzenicą aktora Normana Briskiego. Po ukończeniu liceum i przeniosła się do Buenos Aires, aby tam studiować aktorstwo w Państwowej Wyższej Szkole Teatralnej. Zagrała w kilku filmach i serialach. W 2004 roku zdiagnozowano u niej raka piersi.
Filmografia.
seriale
film

</doc>
<doc id="3224545" url="https://pl.wikipedia.org/wiki?curid=3224545" title="Twoja twarz brzmi znajomo 2">
Twoja twarz brzmi znajomo 2



</doc>
<doc id="3224546" url="https://pl.wikipedia.org/wiki?curid=3224546" title="Bitwa pod Skorzowem">
Bitwa pod Skorzowem

Bitwa pod Skorzowem – bitwa partyzancka stoczona 4 sierpnia 1944 roku przez oddziały Armii Krajowej i Batalionów Chłopskich pod Skorzowem z oddziałem armii niemieckiej.
Przebieg bitwy.
Wykonując rozkaz zablokowania drogi z Buska do Chmielnika wydany przez Wacława Ćmakowskiego komendanta powiatowego AK, jeden z oddziałów Armii Krajowej zablokował drogę zajmując stanowiska w okolicy wsi Skorzów. Oddział dowodzony był przez sierż. Jana Jopa. Liczył około 40 ludzi i posiadał na uzbrojeniu oprócz karabinków i pistoletów maszynowych dwa karabiny maszynowe MG. Oddział Wehrmachtu nadciągnął drogą od strony Wygody Kozińskiej. Doszło do walki. Plan blokady nie był jednak należycie przygotowany i kilkunastu żołnierzy niemieckich niepostrzeżenie weszło do wsi Skorzów, co skomplikowało położenie oddziału AK i groziło jego rozbiciem. 
Do rozbicia oddziału jednak nie doszło bowiem otrzymał on niespodziewaną pomoc ze strony kwaterującego w pobliskim lesie oddziału Batalionów Chłopskich. Dowodzący oddziałem Henryk Grabala słysząc odgłosy toczącej się walki podążył z oddziałem do Skorzowa. Bechowcy zajęli stanowiska w obrębie budynków majątku Skorzów. Była to pozycja górująca nad pobliską drogą i zapewniająca bardzo dobre pole ostrzału. Po wejściu do walki oddziału BCh, sytuacja została opanowana. W czasie narady dowódcy partyzanccy ustalili, że nawet połączone siły partyzanckie są zbyt szczupłe do prowadzenia równorzędnej walki i podjęli decyzję o wycofaniu oddziałów. Po walce dowódca oddziału Henryk Grabala za odwagę i zachowanie zimnej krwi w wykonywaniu rozkazów wyróżnił kilku swoich żołnierzy między innymi dowódcę plutonu Szczepana Korubę oraz Władysława Koźbiała i Jana Stawiarskiego. 
Straty partyzantów były niewielkie, jeden zabity i jeden kontuzjowany. Kontuzji doznał Jan Jop, dowódca oddziału AK po ugodzeniu kamieniem w biodro. Straty niemieckie to czterech zabitych i kilkunastu rannych. Nie są to jednak dane dokładne bowiem zabitych i rannych wycofujący się oddział Wehrmachtu zabrał ze sobą. 
Następnego dnia po potyczce, dowództwo koncentrujących się w okolicy wsi Janina oddziałów partyzanckich Armii Krajowej i Batalionów Chłopskich, wysłało patrole celem rozpoznania okolicy przed planowanym wspólnym z armią radziecką atakiem na Busko-Zdrój. Patrol dowodzony przez bosmana Szczepana Korubę, na niedawnym polu bitwy pod Skorzowem zorganizował kolejną zasadzkę. W czasie potyczki zginął oficer niemiecki a kilku żołnierzy zostało rannych. Po tej akcji Niemcy na ten odcinek drogi skierowali dwa pojazdy pancerne. Po ostrzelaniu wsi Kozina pociskami zapalającymi spłonęło osiem domów. 
Upamiętnienie.
Partyzantom uczestniczącym w tych walkach po zakończeniu II wojny światowej w Wygodzie Kozińskiej zbudowano pomnik, zaprojektowany przez Leszka Kurzeję, którym w okresie Polski Ludowej opiekowali się uczniowie szkoły podstawowej w Szańcu. Na tablicy wyryto napis, "Uczestnikom bohaterskich walk partyzanckich z hitlerowcami oraz partyzantom bestialsko pomordowanym przez okupanta w latach 1939-1944. Społeczeństwo Wygody Kozińskiej i okolicy".

</doc>
<doc id="3224548" url="https://pl.wikipedia.org/wiki?curid=3224548" title="Dawid Sigaczow">
Dawid Sigaczow

Dawid Sigaczow (ros. Давид Сигачёв; ur. 6 stycznia 1989 roku w Moskwie) – rosyjski kierowca wyścigowy.
Kariera.
Sigaczow rozpoczął karierę w wyścigach samochodowych w 2007 roku od startów w Europejskim Pucharze Formuły Renault 2.0 oraz w Północnoeuropejskim Pucharze Formuły Renault 2.0. W edycji północnoeuropejskiej z dorobkiem 67 punktów uplasował się na 21 pozycji w klasyfikacji generalnej. W późniejszych latach Rosjanin startował także w Porsche Supercup, Niemieckiego Pucharu Porsche Carrera, ADAC GT Masters oraz World Touring Car Championship.
Statystyki.
† – Sigaczow nie był zaliczany do klasyfikacji.

</doc>
<doc id="3224549" url="https://pl.wikipedia.org/wiki?curid=3224549" title="David Sigacev">
David Sigacev



</doc>
<doc id="3224550" url="https://pl.wikipedia.org/wiki?curid=3224550" title="Dawid Sigaczew">
Dawid Sigaczew



</doc>
<doc id="3224551" url="https://pl.wikipedia.org/wiki?curid=3224551" title="Krzyż Świętego Grzegorza">
Krzyż Świętego Grzegorza



</doc>
<doc id="3224552" url="https://pl.wikipedia.org/wiki?curid=3224552" title="Ibrahim Okyay">
Ibrahim Okyay



</doc>
<doc id="3224554" url="https://pl.wikipedia.org/wiki?curid=3224554" title="Patreon">
Patreon

Patreon – posiadająca siedzibę w San Francisco platforma crowdfundingowa stworzona przez muzyka Jacka Conte oraz dewelopera Sama Yam. Pozwala ona artystom na pozyskiwanie funduszy od patronów, okresowo lub od utworu. Jest popularna wśród muzyków i autorów komiksów internetowych. Artykuły o niej ukazały się m.in. w magazynach „Forbes”, „Time” oraz „Billboard”.
Powstanie.
Strona została założona w maju 2013 przez artystę Jacka Conte, który szukał sposobu na zarabianie pieniędzy na swoich popularnych filmach w serwisie YouTube. Razem z programistą Samem Yam stworzył platformę pozwalającą patronom na przekazywanie pewnych kwot za każdym razem, gdy wybrany twórca publikuje kolejne dzieło. Firma zebrała 2,1 mln dolarów w sierpniu 2013 od grupy aniołów biznesu oraz venture capital.
Model działania.
Twórca zakłada stronę w serwisie Patreon, gdzie patroni mogą deklarować chęć wpłaty konkretnej ilości pieniędzy za każdy kolejny utwór, opcjonalnie ustawiając miesięczny limit darowizn. Inną możliwością jest ustawienie stałej miesięcznej kwoty. Jest to różnica względem platform takich jak Kickstarter, gdzie artyści otrzymują pojedynczą wypłatę po udanej kampanii crowdfundingowej i zwykle muszą rozpoczynać nową na każdą część swojej pracy. Podobne jednak jest to, że osoby publikujące swoje dzieła zwykle przygotowują drobne nagrody dla swoich patronów. Patreon pobiera 5% prowizji od wpłat.
Uczestnicy.
W lutym 2014, niemal połowa artystów zarejestrowanych na stronie tworzyła filmy YouTube, podczas gdy resztę stanowili pisarze, twórcy komiksów internetowych oraz podcastów. Patroni wpłacają średnio 7 dolarów za utwór. Pomimo że strona początkowo skierowana była do muzyków, twórcy webkomiksów tacy jak Jonathan Rosenberg, Zach Weinersmith czy Paul Taylor używali jej z powodzeniem.

</doc>
<doc id="3224559" url="https://pl.wikipedia.org/wiki?curid=3224559" title="Marchy Lee">
Marchy Lee

Marchy Lee Ying Kin (; ur. 2 września 1976 w Hongkongu) – hongkoński kierowca wyścigowy.
Kariera.
Lee rozpoczął karierę w wyścigach samochodowych w 1998 roku od startów we Francuskiej Formule Renault Campus, gdzie został sklasyfikowany na czwartej pozycji w klasyfikacji generalnej. W późniejszych latach Hongkończyk pojawiał się także w stawce Formuły 3 Korea Super Prix, Europejskiego Pucharu Formuły 3, Grand Prix Makau, Azjatyckiego Pucharu Porsche Carrera, Azjatyckiej Formuły BMW, Australijskiej Formuły 3, Azjatyckiej Formuły Renault, Azjatyckiej Formuły V6, Speedcar Series, Malaysia Merdeka Endurance Race, Macau GT Cup, World Touring Car Championship, GT Asia Series, Audi R8 LMS Cup China oraz City of Dreams Macau GT Cup.
W World Touring Car Championship Hongkończyk wystartował w pięciu wyścigach sezonu 2011 z chińską ekipą KK Motorsport. Podczas drugiego wyścigu we Włoszech uplasował się na czternastej pozycji, co było jego najlepszym wynikiem w sezonie.

</doc>
<doc id="3224560" url="https://pl.wikipedia.org/wiki?curid=3224560" title="Felipe De Souza">
Felipe De Souza

Filipe de Souza

</doc>
<doc id="3224563" url="https://pl.wikipedia.org/wiki?curid=3224563" title="Czajka Petropawliwśka Borszczahiwka">
Czajka Petropawliwśka Borszczahiwka

Czajka Petropawliwśka Borszczahiwka (ukr. СК «Чайка» Петропавлівська Борщагівка) – ukraiński klub piłkarski z siedzibą we wsi Petropawliwśka Borszczahiwka rejonu kijowsko-swiatoszyńskiego, w obwodzie kijowskim.
Historia.
Chronologia nazw:
Klub sportowy Czajka został założony w miejscowości Petropawliwśka Borszczahiwka w 1976 roku. W tym roku zespół zaczął występować w mistrzostwach rejonu kijowsko-swiatoszyńskiego, reprezentując Zakład Doświadczalno-Eksperymentalny Komitetu Centralnego DOSAAF w sąsiedniej wsi Czajki. Stąd nazwa zespołu "Czajka" (pol. mewa). Przez trzydzieści lat drużyna grała w mistrzostwach rejonu z różnym powodzeniem. Znaczące zmiany w drużynie miały miejsce przed rokiem 2010, kiedy prezesem klubu został Ołeksandr Nigruca. W 2011 drużyna rozpoczęła występy w rozgrywkach mistrzostw i Pucharu obwodu kijowskiego. W 2011 i 2012 klub zdobył wicemistrzostwo, a w 2013 Puchar i wicemistrzostwo obwodu kijowskiego.
W 2013 debiutował w rozgrywkach Pucharu Ukrainy spośród zespołów amatorskich. W sezonie 2014/15 startowała w Pucharze Ukrainy.
W czerwcu 2018 roku zgłosił się do rozgrywek Druhiej Lihi i otrzymał status profesjonalny.

</doc>
<doc id="3224565" url="https://pl.wikipedia.org/wiki?curid=3224565" title="Urs Sonderegger">
Urs Sonderegger

Urs „Ursinho” Sonderegger (ur. 28 kwietnia 1964 roku w Glarus) – szwajcarski kierowca wyścigowy.
Kariera.
Sonderegger rozpoczął karierę w wyścigach samochodowych w 2007 roku od startów w SEAT Leon Supercopa Germany oraz w SEAT Leon Supercopa Spain. W obu seriach nie zdobywał jednak punktów. W późniejszych latach Szwajcar pojawiał się także w stawce SEAT Leon Eurocup, World Touring Car Championship oraz European Touring Car Cup.
W World Touring Car Championship Szwajcar wystartował w sześciu wyścigach sezonu 2011 z niemiecką ekipą Wiechers-Sport. W obu wyścigach w Belgii uplasował się na piętnastej pozycji, co było jego najlepszym wynikiem w mistrzostwach.

</doc>
<doc id="3224570" url="https://pl.wikipedia.org/wiki?curid=3224570" title="Sanna 11–22">
Sanna 11–22

Sanna 11-22 – pierwszy album kompilacyjny szwedzkiej piosenkarki Sanny Nielsen, wydany 7 marca 2007 przez wytwórnię Lionheart International.
Album składa się z czternastu kompozycji. Nazwa płyty odnosi się do umieszczonych na niej utworów, które zostały nagrane pomiędzy 11 a 22 rokiem życia artystki. Wydawnictwo było notowane na 19. miejscu na oficjalnej szwedzkiej liście sprzedaży.
Lista utworów.
Opracowano na podstawie materiałów źródłowych.
Całkowita długość: 46:07

</doc>
<doc id="3224571" url="https://pl.wikipedia.org/wiki?curid=3224571" title="Nokia 130">
Nokia 130

Nokia 130 – telefon komórkowy firmy Nokia. Premierę miał w sierpniu 2014 roku. 
Telefon posiada radio FM oraz odtwarzacz plików muzycznych. Do urządzenia można włożyć kartę MicroSD. Aparat posiada Bluetooth 3.0, budzik, kalkulator i wbudowaną latarkę.
Według producenta na urządzeniu można odtwarzać muzykę do 46 godzin na jednej baterii, a czas odtwarzania wideo to około 16 godzin. Czas czuwania na jednym naładowaniu baterii to 36 dni, a czas rozmowy to 13 godzin.

</doc>
<doc id="3224575" url="https://pl.wikipedia.org/wiki?curid=3224575" title="Philip Ma">
Philip Ma

Philip Ma Ching Yeung (; ur. 1 maja 1963 roku w Hongkongu) – hongkoński kierowca wyścigowy.
Kariera.
Ma rozpoczął karierę w wyścigach samochodowych w 1995 roku od startów w Global GT Championship, gdzie jednak nie zdobywał punktów. W późniejszych latach Hongkończyk pojawiał się także w stawce Asian Touring Car Championship, Azjatyckiego Pucharu Porsche Carrera, Azjatyckiej Formuły Renault, FIA GT Championship, Windsor Arch Macau GT Cup Grand Prix, Asian Le Mans Series, World Touring Car Championship, Intercontinental Le Mans Cup, Asian GT Series, Malaysian Super Series, City of Dreams Macau GT Cup, Trofeo Maserati World Series, Ferrari Challenge Asia Pacific oraz Audi R8 LMS Cup China.
W World Touring Car Championship Hongkończyk startował w latach 2010-2011. Podczas drugiego wyścigu w Makau w sezonie 2010 uplasował się na dziesiątej pozycji, co było jego najlepszym wynikiem w mistrzostwach.

</doc>
<doc id="3224579" url="https://pl.wikipedia.org/wiki?curid=3224579" title="Gary Kwok">
Gary Kwok

Gary Kwok (ur. 11 czerwca 1966 roku w Hongkongu) – kanadyjski kierowca wyścigowy.
Kariera.
Kwok rozpoczął karierę w międzynarodowych wyścigach samochodowych w 2009 roku od startów w klasie Super Canadian Touring Car Championship. Z dorobkiem 791 punktów uplasował się na dwunastej pozycji w klasyfikacji generalnej. W późniejszych latach Kanadyjczyk pojawiał się także w stawce World Touring Car Championship oraz Pirelli World Challenge.
W World Touring Car Championship Kanadyjczyk wystartował podczas rundy w Makau w sezonie 2011 z niemiecką ekipą Wiechers-Sport. W pierwszym wyścigu uplasował się na szesnastej pozycji, a w drugim nie dojechał do mety.

</doc>
<doc id="3224583" url="https://pl.wikipedia.org/wiki?curid=3224583" title="Metoda NTU">
Metoda NTU

Metoda NTU (z ang. "number of transfer units"; metoda wyznaczania liczby jednostek przenikania ciepła) – metoda analizy wymienników ciepła wykorzystującą równania cieplne przekształcone do postaci bezwymiarowej.
Założenia.
Ilość ciepła wymienianego pomiędzy dwoma płynami w wymienniku ciepła jest funkcją natężenia przepływu i parametrów tych płynów (tj. temperatury, gęstości, lepkości itd.) oraz parametrów wymiennika (tj. liczby rurek, biegów itd.):
Metoda NTU polega na zgrupowaniu parametrów do postaci liczb bezwymiarowych, co znacznie upraszcza zapis:
gdzie:
W metodzie NTU przyjmuje się, że parametry płynów oraz współczynnik przenikania ciepła są stałe. W konsekwencji liczby formula_3 i formula_4 również pozostają stałe. Taki zapis upraszcza obliczenia i umożliwia modelowanie układów, w których znane są jedynie parametry wlotowe płynów oraz budowa wymiennika. Ponadto umożliwia stosowanie operacji matematycznych, które mogą być wykonywane jedynie na liczbach bezwymiarowych (np. funkcja eksponencjalna).
Wadą takiego rozwiązania jest mniejsza dokładność.
W literaturze spotkać można również inne oznaczenia współczynnika efektywności (np. formula_7 lub formula_8).
Obliczenia.
Punktem wyjściowym do obliczeń są parametry płynów, wartości natężenia ich przepływów oraz parametry wymiennika. Opierając się na nich oblicza się liczby Nusselta (Nu), Prandtla (Pr) oraz Reynoldsa (Re), które pozwalają na wyznaczenie współczynnika przenikania ciepła (U).
Następnym krokiem jest określenie wyższego i niższego strumienia pojemności cieplnej.
Gdy już oba strumienie zostaną określone, możliwe jest wyznaczenie stosunku strumieni pojemności cieplnej formula_4 oraz liczby jednostek przenoszenia ciepła NTU. Znając te dwie wartości możliwe jest wyznaczenie wydajności formula_10 która jest ich funkcją.
Znając maksymalny przepływ ciepła formula_11 oraz współczynnik wydajności formula_10 oblicza się rzeczywisty przepływ ciepła formula_13
Stosunek strumieni pojemności cieplnej "Cr".
W metodzie NTU stosuje się pojęcie strumienia pojemności cieplnej, który jest iloczynem ciepła właściwego i strumienia masy:
Określenie wyższego formula_16 i niższego formula_17 strumienia pojemności cieplnej opisują zależności:
Znając powyższe wartości możliwe jest wyliczenie stosunku strumieni pojemności cieplnej:
Liczba ta przyjmuje wartości od 0 do 1. Wydajność wymiennika formula_25 wzrasta wraz ze spadkiem formula_4 i osiąga najwyższą wartość gdy formula_4 przyjmuje wartość zero. W praktyce sytuację taką spotyka się w układach, w których wymianie ciepła towarzyszy zmiana stanu skupienia (skraplanie lub wrzenie) jednego z płynów. Dzieje się tak dlatego, że w punkcie przemiany fazowej ciepło właściwe ma wartość nieskończoną.
Dla takiego przypadku (niezależnie od rodzaju wymiennika) równanie na wydajność wymiennika formula_25 upraszcza się do postaci:
Liczba jednostek przenikania ciepła (NTU).
Liczba jednostek przenikania ciepła jest stosunkiem ciepła przenikającego do niższego strumienia pojemności cieplnej:
Liczba NTU może przyjmować wartości od 0 do nieskończoności i jest wskaźnikiem jakości wymiennika (im wyższa liczba NTU tym wyższa wydajność wymiennika). Można ją optymalizować zmieniając parametry wymiennika.
Dokładne wyznaczenie współczynnika wymiany ciepła w praktyce jest trudne i błędna wartość może mieć znaczny wpływ na odchylenie wyników końcowych od wartości rzeczywistych. Dlatego prawidłowe wyznaczenie liczby NTU jest punktem newralgicznym tej metody.
Poniżej znajdują się przykładowe wartości NTU i formula_10.
Wydajność "ε".
Wydajność wymiennika w metodzie NTU jest stosunkiem rzeczywistego przepływu ciepła do maksymalnego przepływu ciepła:
Efektywność jest liczbą bezwymiarową, która może przybierać wartości między 0 i 1.
W celu obliczenia rzeczywistego przepływu ciepła konieczna jest znajomość wartości maksymalnego przepływu ciepła i wydajności wymiennika.
Wydajność jest funkcją liczb formula_3 i formula_39
Dla prostych przypadków wartości formula_10 można wyliczać bezpośrednio ze wzorów korelacyjnych.
W przypadku wymiennika współprądowego wzór przyjmuje postać:
W przypadku wymiennika przeciwprądowego wzór przyjmuje postać:
Dla bardziej złożonych przypadków (np. wymienników o przepływie rozdzielonym) wzory przyjmują bardzo złożoną postać, co bardzo utrudnia ich stosowanie. W takich przypadkach korzysta się z diagramów.
Wydajność formula_25 ma też inną interpretację. Jeżeli formula_45
Wyrażenie     formula_47     określa się jako wydajność termiczna procesu chłodzenia.
Jeżeli natomiast formula_21
Wyrażenie     formula_50     określa się jako wydajność termiczna procesu ogrzewania.
Maksymalny przepływ ciepła.
Maksymalny przepływ ciepła określa największą możliwą ilość ciepła możliwą do przeniesienia pomiędzy płynami. Jest to hipotetyczna wartość, którą można by uzyskać w wymienniku ciepła, którego powierzchnia wymiany ciepła byłaby nieskończona a wymiana ciepła zachodziłaby w przeciwprądzie. W układzie takim temperatura wyjściowa jednego ze strumieni jest równa temperaturze wejściowej drugiego strumienia i dalszy wzrost wymiany ciepła jest niemożliwy (patrz wykresy obok). To, który strumień szybciej osiągnąłby stan równowagi termicznej zależy od jego ciepła właściwego oraz natężenia przepływu (tj. strumienia pojemności cieplnej). Płyn o niższym strumieniu pojemności cieplnej formula_51 szybciej osiągnąłby ten stan i dlatego właśnie tę wartość stosuje się do wyznaczenia maksymalnego przepływu ciepła:
gdzie formula_53 oznacza największy możliwy spadek lub wzrost temperatury na wymienniku (patrz wykresy obok):

</doc>
<doc id="3224584" url="https://pl.wikipedia.org/wiki?curid=3224584" title="16 bästa">
16 bästa

16 bästa – drugi album kompilacyjny szwedzkiej piosenkarki Sanny Nielsen, wydany 9 kwietnia 2014 przez wytwórnię Lionheart International.
Lista utworów.
Opracowano na podstawie materiału źródłowego.

</doc>
<doc id="3224585" url="https://pl.wikipedia.org/wiki?curid=3224585" title="Ulica Raszyńska w Warszawie">
Ulica Raszyńska w Warszawie

Ulica Raszyńska – ulica w warszawskiej dzielnicy Ochota.
Przebieg.
Ulica biegnie od placu Zawiszy do skrzyżowania z ulicą Wawelską przy pomniku Lotnika. Arteria stanowi fragment drogi wojewódzkiej nr 634. Trasa ta biegnie od granicy z Wolą przez całą Ochotę aż do Mokotowa. Od ulicy Filtrowej do Wawelskiej jest jednokierunkowa, ruch stronę centrum odbywa się ul. Andrzeja Krzyckiego.
Historia.
Ulica została wytyczona w latach 1885–1886 wzdłuż zachodniej granicy Stacji Filtrów, w miejscu biegnącej w tym miejscu Drogi Raszyńskiej.
Nazwa, nadana w 1890, nawiązywała do tego, że ulica prowadziła w kierunku Raszyna. Odcinek od ulicy Filtrowej do ul. Wawelskiej przeprowadzono w 1923, wkomponowując go w sieć uliczną Kolonii Lubeckiego. W latach 1935–1936 pod nr 22 (róg ul. Niemcewicza) wzniesiono zachowany budynek szkół powszechnych nr 13, 16 i 164.
W okresie okupacji niemieckiej, w listopadzie 1940, nazwę ulicy zmieniono na "Oberst Sommer Strasse", upamiętniając Otto Sommera – byłego dowódcę bazy lotniczej w Warszawie, który zginął w bitwie o Anglię w sierpniu 1940.
W 1944 zabudowa ulicy została spalona.
W listopadzie 1987 oddano do użytku jednokierunkową jezdnię ulicy (ruch kołowy w przeciwnym kierunku został przeniesiony na ul. Krzyckiego).
W latach 90. ulica była częścią drogi krajowej nr 2 i trasy europejskiej E30.

</doc>
<doc id="3224586" url="https://pl.wikipedia.org/wiki?curid=3224586" title="Walerij Korobkin">
Walerij Korobkin

Walerij Aleksandrowicz Korobkin (ur. 2 lipca 1984 w Wołgogradzie) – kazachski piłkarz rosyjskiego pochodzenia, grający na pozycji pomocnika.
Kariera klubowa.
Korobkin jest wychowankiem rosyjskiego klubu Rotor Wołgograd, grał jednak w tym klubie jedynie w drugim zespole. Przez wiele lat reprezentował zespoły z niższych rosyjskich lig, głównie drugiej i trzeciej. Był graczem takich zespołów jak Torpedo Wołżski, dwukrotnie Mietałłurg Krasnojarsk, SKA Rostów nad Donem czy Salut-Eniergija Biełgorod. W 2012 roku wyjechał do Kazachstanu. Przez dwa lata występował w FK Astana, a na początku 2014 roku przeniósł się do FK Aktöbe.
Kariera reprezentacyjna.
W reprezentacji Kazachstanu zadebiutował 12 października 2012 roku w meczu eliminacji mistrzostw świata przeciwko Austrii. Na boisku przebywał przez pełne 90 minut
Sukcesy.
Astana

</doc>
<doc id="3224587" url="https://pl.wikipedia.org/wiki?curid=3224587" title="Cmentarz wojenny nr 215 – Wierzchosławice">
Cmentarz wojenny nr 215 – Wierzchosławice

Cmentarz wojenny nr 215 – Wierzchosławice – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie na terenie jego okręgu VIII Brzesko.
Znajduje się w Wierzchosławicach w powiecie tarnowskim województwa małopolskiego. Jest to kwatera na cmentarzu parafialnym, przy północnym wejściu, po lewej stronie alejki.
Cmentarz powstał na planie litery C. Na nekropolii znajduje się, stojący na niewielkim postumencie z kamiennych bloczków, betonowy pomnik w formie pocisku z czterema kamiennymi tablicami ozdobionymi wieńcami laurowymi. Tablice nie posiadają inskrypcji. Na cmentarzu wyróżniają się także trzy stojące w rzędzie, wysokie pomniki nagrobne na miejscu pochówku oficerów armii niemieckiej. Na każdej znajduje się duży, żeliwny krzyż typu „niemieckiego”, a pod nimi inskrypcje wykute w kamieniu. Cmentarz z dwóch stron posiada ogrodzenie wykonane z metalowych rur wspartych na betonowych słupkach.
W 62 mogiłach pojedynczych i 4 zbiorowych pochowano 10 żołnierzy austro-węgierskich, 72 żołnierzy niemieckich oraz 50 żołnierzy rosyjskich. Znane są nazwiska 61 z nich. Polegli w dniach 22–29 grudnia 1914 oraz 18–22 stycznia 1915.
Nekropolię projektował Robert Motka.

</doc>
<doc id="3224588" url="https://pl.wikipedia.org/wiki?curid=3224588" title="Kuok Io Keong">
Kuok Io Keong

Kuok Io Keong (; ur. 12 kwietnia 1976 roku w Makau) – kierowca wyścigowy z Makau.
Kariera.
Mak rozpoczął karierę w wyścigach samochodowych w 2008 roku od startów w dywizji 2 Asian Touring Championship, gdzie jednak nie zdobywał punktów. W 2011 został zgłoszony do rundy World Touring Car Championship w Makau, jednak nie wystartował w żadnym wyścigu.

</doc>
<doc id="3224589" url="https://pl.wikipedia.org/wiki?curid=3224589" title="Nurudeen Orelesi">
Nurudeen Orelesi

Nurudeen Orelesi, właśc. Nurudeen Adegbola Orelesi (ur. 10 kwietnia 1989 w Lagos) – nigeryjski piłkarz, grający na pozycji obrońcy lub pomocnika.
Kariera piłkarska.
Kariera klubowa.
Wychowanek First Bank F.C., a od 2006 hiszpańskiego klubu UD Salamanca. W 2007 rozpoczął karierę piłkarską w słoweńskim klubie NK Bonifika Izola. We wrześniu 2009 powrócił do ojczyzny, gdzie bronił barw ECO F.C. z Lagosu. Latem 2010 roku został piłkarzem Dinama Tirana. 23 czerwca 2011 roku podpisał kontrakt z Skënderbeu Korcza. W sierpniu 2014 przeszedł do ukraińskiego klubu Metałurh Zaporoże. 21 stycznia 2016 powrócił do Skënderbeu Korcza.
Kariera reprezentacyjna.
W 2009 występował w młodzieżowej reprezentacji Nigerii U-20 na Mistrzostwach Świata U-20.

</doc>
<doc id="3224597" url="https://pl.wikipedia.org/wiki?curid=3224597" title="Lo Ka Chun">
Lo Ka Chun

Lo Ka Chun (; ur. 11 listopada 1977 w Hongkongu) – hongkoński kierowca wyścigowy.
Kariera.
Lo rozpoczął karierę w wyścigach samochodowych w 2000 roku od startów w dywizji 1 Asian Touring Car Championship, gdzie pięciokrotnie stawał na podium. Z dorobkiem 104 punktów uplasował się na piątej pozycji w klasyfikacji generalnej.Cztery lata później był mistrzem w dywizji 1.
W World Touring Car Championship Hongkończyk został zgłoszony do rundy w Makau w sezonie 2011. Nie został jednak dopuszczony do żadnego wyścigu.

</doc>
<doc id="3224610" url="https://pl.wikipedia.org/wiki?curid=3224610" title="Szlachcic mieszczanin">
Szlachcic mieszczanin

Szlachcic mieszczanin (pierwotnie: "Jarmark", początkowo na afiszach także: "Szlachcic mieszczaninem") – polska sztuka teatralna (komedia w trzech aktach) autorstwa Józefa Wybickiego.
Sztuka została napisana w 1791, ale wydanie drukowane nastąpiło dopiero w 1948 i 1963. Sztukę po raz pierwszy wystawiono w Warszawie 25 listopada 1791, a powtórzono 27 listopada. Następnie wystawiono ją jeszcze co najmniej dwa razy: 26 grudnia 1791 i 4 lutego 1792 (z nowymi scenami). Według opinii Wojciecha Bogusławskiego była ona "wyborna" i przyjęto ją "z wielkimi oklaskami".
Treść sztuki nawiązuje do wcześniejszego utworu Wybickiego – "Kuligu" z 1783, a także do dzieła Moliera – "Mieszczanin szlachcicem". Schematem fabuły i tematyką polityczną odnosi się natomiast do "Burmistrza poznańskiego" autorstwa Jana Baudouin’a. W utworze chodzi o doprowadzenie fabuły do takiego punktu, w którym szlachcic poddaje się dobrowolnie sprawiedliwym uregulowaniom prawa miejskiego. Główną postacią jest Sędzic – szlachcic, który dobrowolnie chce stać się mieszczaninem, poślubiając córkę Burmistrza i odwracając sytuację ze sztuki Moliera. Pobudki Sędzica są nie tylko romansowe, ale także patriotyczne – rozumie on postępowość społeczną klasy mieszczańskiej. Przeciwnikami obrotu sprawy są tradycjonaliści, na czele których stoi sarmacki zawadiaka, warchoł i pijak, a do tego szowinista nienawidzący cudzoziemców (większość scen rozgrywa się podczas jarmarku pełnego obcokrajowców). Ostatecznie Sędzic łączy się z Burmistrzanką, a wszyscy składają symboliczny hołd królowi, którego portret wisi wielkiej sali ratusza. Wybicki nie zaznaczył o jakie miasto chodzi, choć w przekreślonym fragmencie drugiej wersji mowa była o "Zwierzchności miasta Kościana". Zawadiaka i pijak przedstawiany jest jako "szlachcic spod Śremu". Z kolei Burmistrz wspomina o bliskości Łowicza. Wybickiemu chodziło prawdopodobnie o odmiejscowienie akcji i jej uogólnienie na tereny całej Rzeczypospolitej.

</doc>
<doc id="3224626" url="https://pl.wikipedia.org/wiki?curid=3224626" title="Pont Jeanne-d’Arc">
Pont Jeanne-d’Arc

Pont Jeanne-d’Arc (Most Joanny d’Arc) – stalowy most drogowo-kolejowy we Francji, w regionie Górna Normandia, w departamencie Sekwana Nadmorska, w miejscowości Rouen, na Sekwanie o długości 220 m. Konstrukcja powstała w latach 1953-1956. Jest to most o 3 przęsłach, spawany.
Most nazywa się tak samo jak ulica na niego prowadząca – Rue Jeanne-d’Arc. Według legendy prochy Joanny d’Arc zostały wrzucone do Sekwany z nieistniejącego dziś mostu Pont Mathilde. W 1994 roku po moście przeprowadzono tory tramwajowe. W 2012 roku konstrukcja została wzmocniona, w celu dostosowania jej nowych wagonów tramwajowych.

</doc>
<doc id="3224631" url="https://pl.wikipedia.org/wiki?curid=3224631" title="Hörde">
Hörde

Niemcy:
Osoby:
Zobacz też:

</doc>
<doc id="3224641" url="https://pl.wikipedia.org/wiki?curid=3224641" title="Trako (targi kolejowe)">
Trako (targi kolejowe)

Trako (pełna nazwa Międzynarodowe Targi Kolejowe Trako) – największe w Polsce i drugie w Europie targi transportu kolejowego.
Wystawa odbyła się w latach 1996, 1998 i 1999 w Gdyni, natomiast począwszy od 2001 wydarzenie ma miejsce w Gdańsku i jest organizowane co dwa lata w ramach Międzynarodowych Targów Gdańskich. Od 2013 siedzibą imprezy jest kompleks wystawienniczo-biurowy AmberExpo, zlokalizowany przy ul. Żaglowej 11 w Gdańsku.
Dyrektorem projektu jest Dorota Daszkowska-Kosewska.
Historia.
W połowie lat 90. XX w. dokonujące się w Polsce przemiany gospodarcze były ukierunkowane na rozwój transportu, natomiast jedyna krajowa wystawa taboru kolejowego mająca charakter cykliczny była organizowana w ramach Międzynarodowych Targów Poznańskich. W związku z tym w 1995 we Wschodnioeuropejskim Centrum Handlu World Trade Center Gdynia Expo powstała idea organizacji branżowych targów kolejowych, których celem miała być prezentacja osiągnięć techniki, wymiana informacji w zakresie kierunków rozwoju i przegląd światowej tendencji w dziedzinie kolei. Na miejsce imprezy wybrano Gdynię oraz obrano dwuletni cykl organizacji wydarzenia. W 1996 zorganizowano I odsłonę Trako. Targi te były owocem współpracy WTC Gdynia Expo z PKP, a także branżowych stowarzyszeń i naukowców. Po II edycji w 1998 zdecydowano się uwzględnić sugestie wystawców, by impreza nie dublowała się z berlińską wystawą InnoTrans i organizować wydarzenie w lata nieparzyste. Pierwsze trzy imprezy z cyklu Trako odbyły się w gdyńskim WTC Expo przy ul. Tadeusza Wendy 7/9 oraz miały charakter pionierski.
W marcu 2000 Międzynarodowe Targi Gdańskie nabyły od WTC Gdynia Expo prawa do organizacji wszystkich imprez targowych w Trójmieście i w ten sposób dokonano ich integracji. Zorganizowana rok później IV edycja Trako miała miejsce w Centrum Targowym MTG przy ul. Beniowskiego w Gdańsku, a wystawa taboru na przystanku Gdańsk Oliwa. Po tej odsłonie targi trafiły do grona najważniejszych wystaw transportowych w Europie Środkowo-Wschodniej. Zainteresowanie nimi ze strony wystawców z kolejnymi edycjami rosło.
W 2007 ekspozycja taborowa została poszerzona o bocznicę na terenie MTG. Ponadto partnerem imprezy została Izba Gospodarcza Komunikacji Miejskiej, dzięki czemu tematykę wystawy rozszerzono o komunikację tramwajową. W 2013 formułę wystawienniczą zmieniono kolejny raz przy okazji jubileuszowych X targów, które zorganizowano w nowym Centrum Wystawienniczo-Targowym AmberExpo i na pobliskim przystanku Gdańsk Stadion Expo nieopodal stadionu piłkarskiego w Gdańsku Letnicy. Od tamtej pory są to największe w kraju i drugie w Europie targi transportu kolejowego.
Edycje.
1996.
Pierwsza edycja targów o nazwie I Międzynarodowa Konwencja Kolei Trako’96 odbyła się w dniach od 1 do 4 października 1996 w gdyńskiej hali Expo. Stoiska wystawowe umieszczono na dwóch kondygnacjach i prezentowały się na nich kolejowe przedsiębiorstwa krajowe (głównie ZNTK), jak również zagraniczne, a także wydawnictwa prasowe. Równolegle trwała konferencja naukowo-techniczna, natomiast na stacji Gdynia Główna eksponowano pojazdy szynowe:
1998.
II Międzynarodowa Konwencja Kolei Trako odbyły się w dniach od 23 do 25 września 1998 w Gdyni. W głównej hali rozłożono stoiska wystawców, wśród których znaleźli się czołowi zagraniczni producenci taboru oraz większość krajowych producentów i zakładów naprawczych. Pierwszego dnia odbyła się konferencja prasowa z udziałem prezesa PKP Jana Janika, podczas której przedstawiono m.in. główne założenia restrukturyzacji przedsiębiorstwa. W trakcie targów miało również miejsce sympozjum "Z koleją w XXI wiek" oraz rozdano pierwsze w historii targów nagrody. W konkursie im. Ernesta Malinowskiego za najlepszy wyrób trzy równorzędne wyróżnienia przyznano: automatycznemu systemowi informacji dla podróżnych z ZNTK „Mińsk Mazowiecki”, licznikowi osi z Frauscher Polska i hydraulicznemu napędowi rogatkowemu z Kombudu. W konkursie na najciekawszą ekspozycję natomiast nagrody otrzymało sześciu wystawców: Adtranz, Alstom, Bombardier, DGT, Taps i Siemens. Na torach ekspozycyjnych ulokowanych obok hali prezentowane były wagony towarowe, a na stacji Gdynia Główna:
1999.
Trzecia edycja wydarzenia o zmienionej nazwie Międzynarodowe Targi Kolejowe Trako 1999 odbyła się wyjątkowo rok po poprzednim wydarzeniu, by nie dublować berlińskich targów InnoTrans organizowanych w lata parzyste; targi odbyły się w dniach od 20 do 22 października 1999. Ponownie przyznano nagrody Ernesta Malinowskiego, które otrzymały: wózek typu 25ANa produkcji ZNTK Poznań, komputerowy system samoczynnej blokady liniowej z Adtranzu oraz modułowa elektryczna szafa sterownicza do wagonów pasażerskich produkcji ZNTK Bydgoszcz. Nowością były natomiast nagroda i wyróżnienia im. Czesława Jaworskiego za wybitne osiągnięcia w dziedzinie produkcji urządzeń i wdrożenia nowych technologii w trakcji elektrycznej. Nagrodę przyznano Instytutowi Aparatów Elektrycznych Politechniki Łódzkiej, ABB i Woltanowi za nową generację wyłączników prądu stałego, wyróżnienia zaś otrzymały: zmodernizowane styczniki trakcyjne bez azbestu produkcji Adtranzu, statyczna przetwornica kolejowa Medcomu i statyczna przetwornica wagonowa Adtranzu. Wyróżniono także najlepsze ekspozycje targowe w kategoriach powierzchni powyżej i poniżej 35 m². Na torach postojowych stacji Gdynia Port zlokalizowanych w pobliżu hali targowej prezentowano pojazdy szynowe:
2001.
4. Międzynarodowe Targi Kolejowe Trako 2001 odbyły się w dniach od 17 do 19 października 2001 na terenie MTG i Gdańska Oliwy. Mimo panującej wówczas na rynku kolejowym stagnacji, na targach zaprezentowało się ponad 130 wystawców, co było wtedy rekordem. Podczas wydarzenia miały miejsce seminaria, sympozjum "Kolej transport przyjazny" oraz wystawa modeli "Świat Małej Kolei". Rozstrzygnięto również kilka konkursów. Trzy równorzędne nagrody im. Ernesta Malinowskiego otrzymały przedsiębiorstwa: Siemens, Adtranz i Pesa, wyróżnienie natomiast trafiło do Kombudu. Nagrodę specjalną Czesława Jaworskiego zdobyła Enika, a ponadto wyróżniono Frauscher Polska i Arex, który otrzymał również medal Prezesa SEP. Za najlepsze stoisko o powierzchni poniżej 20 m² uznano stoisko Voitha, natomiast Siemens otrzymał I nagrodę za stoisko o powierzchni powyżej 20 m². Na ekspozycję taborową składały się następujące pojazdy:
2003.
5. Międzynarodowe Targi Kolejowe Trako 2003 odbyły się w dniach w dniach od 15 do 17 października 2003. Zainteresowanie wydarzeniem było większe niż przed dwoma laty, co oznaczało ożywienie w polskim przemyśle kolejowym. Jego oznaką było m.in. podpisanie kontraktu między PKP PLK i Alstom Pojazdy Szynowe obejmującego projekt, dostawę i montaż urządzeń SRK na części linii E 30. Targom towarzyszyła konferencja "Kolej – Integracja – Europa", seminarium SEP "Wpływ jakości zabiegów konserwacyjnych na poziom ochrony porażeniowej i bezpieczeństwa podróżnych", wystawa "Świat małej kolei" oraz trzecie Mistrzostwa Polski Modeli Kolejowych. Nagrody w konkursie im. Ernesta Malinowskiego trafiły do: Kombudu, Pesy, Vossloh, Komunikacyjnych Zakładów Automatyki i Teletechniki z Poznania i Tapsu. Nagrodę specjalną im. Czesława Jaworskiego zdobył Woltan, a wyróżnienia w tym konkursie otrzymały przedsiębiorstwa: Enika, Elester-PKP i Medcom. Najatrakcyjniejsze stoisko o powierzchni poniżej 20 m² miał Kamax, a powyżej tej powierzchni Pesa. Eksponowane były następujące pojazdy szynowe:
2005.
6. Międzynarodowe Targi Kolejowe Trako 2005 odbyły się w dniach od 12 do14 października 2005. Odnotowano wówczas rekordową dotychczasowo liczbę wystawców oraz ożywienie na rynku podzespołów. Prezentujące się przedsiębiorstwa pokazały publiczności takie elementy jak urządzenia układów hamulcowych, pierwszy w Polsce i jeden z nielicznych w Europie falownikowy układ napędowy, przetwornice statyczne, pantografy, wyłączniki szybkie, wyposażenie wnętrza i klimatyzatory.
W przeddzień targów odbyło się seminarium "Styk systemów kolejowych 1435/1520 mm. Interoperacyjność, Standaryzacja, Certyfikacja", a zaraz po otwarciu wydarzenia miała miejsce debata pod hasłem "Wybieram kolej". W drugim dniu imprezy natomiast zorganizowano dwusesyjną konferencję "Kolej polska na liberalizowanym rynku UE".
Równorzędne nagrody Ernesta Malinowskiego zdobyły: Alstom Pojazdy Szynowe, Bumar-Fablok i PKP Informatyka, a wyróżnienia: EC Engineering, Przedsiębiorstwo Usługowo-Techniczne Graw, Komunikacyjne Zakłady Automatyki i Teletechniki oraz Medcom. Nagrodę Czesława Jaworskiego przyznano Pesie, a wyróżniono: Graw, Medcom i Enikę. Medal Prezesa SEP również otrzymała Pesa. Za najatrakcyjniejsze ekspozycje uznano stoiska przedsiębiorstw: Cargosped i PTKiGK.
Około 500 m torów wystawczych zajęły następujące pojazdy:
2007.
7. Międzynarodowe Targi Kolejowe Trako 2007 odbyły się w dniach od 10 do 12 października 2007. Po raz kolejny odnotowano wzrost liczby wystawców względem poprzedniej edycji, przez co wydarzenie stało się drugą co do wielkości imprezą tego typu w Europie. Stoiska wystawcze ulokowano w trzech halach, z których najnowsza została oddana do użytku zaraz przed targami, a także na zewnątrz. Oferta prezentujących się przedsiębiorstw obejmowała cały zakres wyrobów i usług, w tym również dla miejskiego transportu szynowego.
Dzień przed rozpoczęciem targów odbyła się druga edycja seminarium "Styk systemów kolejowych 1435/1520 mm. Interoperacyjność – Bezpieczeństwo – Technologie" oraz po raz pierwszy miało miejsce seminarium "Dostosowanie komunikacji tramwajowej do współczesnych oczekiwań pasażerów". Po otwarciu imprezy zorganizowano debatę "Kolej w Polsce w 2020", a w drugim dniu wygłoszono referaty i przeprowadzono dyskusje w ramach seminariów "Rynek przewozów kolejowych w Polsce – doświadczenia i prognozy" oraz "Kolej w aglomeracjach".
W konkursie im. Ernesta Malinowskiego trzy równorzędne nagrody zdobyły: Kombud, Modertrans Poznań i PKP Informatyka, natomiast dziewięć wyróżnień przyznano przedsiębiorstwom: HCP-FPS, Graw, Newag, ZNTK Poznań, Przemysłowy Instytut Automatyki i Pomiarów, Tines, Siemens, Woltan i Zakład Elektroniki Pomiarowej Wielkości Nieelektrycznych. Nagrodę im. Czesława Jaworskiego zdobył Woltan, a wyróżnienia w tym konkursie otrzymały: Medcom i Pesa, która została również odznaczona medalem Prezesa SEP. Po raz pierwszy przyznano wyróżnienia za wieloletni wkład w rozwój techniki transportu szynowego. Otrzymały je: Enika, Pesa i Siemens. Najciekawsze stoiska zaprezentowały: Cantoni Motor, ZNLE Gliwice, Stadler Polska, Siemens, Medcom i Knorr-Bremse.
Ekspozycja taborowa została rozszerzona za sprawą nowo wybudowanej własnej trzytorowej bocznicy. Zostały na niej wystawione następujące pojazdy:
2009.
8. Międzynarodowe Targi Kolejowe Trako 2009 odbyły się w dniach od 14 do 16 października 2009. Wystawcy, wśród których znaleźli się przewoźnicy, producenci taboru oraz podzespołów i akcesoriów do niego, przedsiębiorstwa doradcze, wydawcy czasopism i książek branżowych oraz organizacje kolejowe, prezentowali swoje stoiska w siedmiu halach wystawowych i na trzech terenach zewnętrznych Międzynarodowych Targów Gdańskich.
W przeddzień targów odbyło się "3. Międzynarodowe Seminarium Styk systemów kolejowych 1435/1520 mm" i "2. Seminarium Techniczne". Ceremonii otwarcia towarzyszyła debata "Inwestycje kolejowe jako środek łagodzący skutki kryzysu gospodarczego", w której udział wzięli eksperci, politycy, przedstawiciele władz lokalnych oraz reprezentanci kolejowych przedsiębiorstw międzynarodowych i unijnych instytucji. Drugiego dnia natomiast zorganizowano otwartą dla publiczności debata o ERTMS.
W konkursie im. Ernesta Malinowskiego nagrody i wyróżnienia przyznano w trzech kategoriach:
Nagrodę im. Czesława Jaworskiego otrzymała Firma Produkcyjna Kuca, a wyróżnienia Woltan, ZNLE Gliwice z Instytutem Elektroniki i Medcom. Za najatrakcyjniejsze stoiska uznano ekspozycje przedsiębiorstw: HCP-FPS, Cantoni Group, Vagonka Trebisov, Tines, Alstom Konstal i Stadler Polska.
Podczas targów na przystanku Gdańsk Oliwa zaprezentowano następujące pojazdy szynowe:
2011.
9. Międzynarodowe Targi Kolejowe Trako 2011 odbyły się w dniach od 11 do 14 października 2011. Była to pierwsza w historii odsłona wydarzenia trwająca cztery dni i po raz pierwszy również zamiast tymczasowych hal 3A i 4A otwarto nową halę o powierzchni 2000 m².
W konkursie im. Ernesta Malinowskiego kategorię "Tabor" wygrał Solaris Bus &amp; Coach, natomiast wyróżnienia otrzymały: Pesa i Medcom. W kategorii "Infrastruktura" nagrodzono Bombardier Transportation Polska i wyróżniono Tines. W kategorii "IT" natomiast wygrał TK Telekom, a wyróżnienie trafiło do PKP Informatyka.
Konkurs Jana Podoskiego w kategorii "Tabor szynowy" również wygrał Solaris, w kategorii "Infrastruktura" zwyciężył Tines, w dziedzinie "Infrastruktury zasileniowej i elektroenergetycznej" nagrodę przyznano spółce Trakcja-Tiltra, a w kategorii "Inne systemy sterowania, informatyczne, pobierania opłat, obsługi pasażerów" triumfowała Novamedia Innovision. Wyróżnienie przyznano Mennicy Polskiej.
Medal Prezesa SEP otrzymał Strunobet-Migacz, a wyróżnienia: Trakcja-Tiltra i Pesa. SITK natomiast za osiągnięcia w dziedzinie trakcji elektrycznej przyznało nagrodę Pesie, a wyróżnienia otrzymały: Medcom i Strunobet-Migacz. Wyróżniono stoiska przedsiębiorstw: Dellner Couplers, KOW, Śrubena Unia, Solaris, DB Schenker Rail Polska i Bahn Technik.
Ze względu na trwającą modernizację linii kolejowej nr 202 i rozpoczętą przebudowę Gdańska Oliwy ekspozycja taborowa zaprezentowana została jedynie na specjalnych torach przy ul. Droszyńskiego. Wystawiono następujące pojazdy:
2013.
10. Międzynarodowe Targi Kolejowe Trako 2013 odbyły się w dniach od 24 do 27 września 2013. Po raz pierwszy imprezę zorganizowano w nowym centrum wystawienniczo-targowym AmberExpo położonym nieopodal stadionu w Gdańsku Letnicy. Swoje stoiska zaprezentowało ponad 500 wystawców, z których najwięcej pochodziło z Polski, Niemiec, Czech i Wielkiej Brytanii. Połowa przedsiębiorstw odwiedziła Trako po raz kolejny, a druga połowa debiutowała. Prezentowane były wszystkie sektory działalności związane z transportem – usługi, produkcja, handel, logistyka i finanse. Pojawiły się również organizacje branżowe i instytuty naukowo-badawcze.
Dzień przed targami miała miejsce konferencja "Systemy monitorowania stanu torowisk i pojazdów w ruchu. Systemy sterowania zwrotnicami" i seminarium "Certyfikacja podsystemów i wyrobów oraz certyfikacja podmiotów gospodarczych w transporcie kolejowym". Pierwszego dnia imprezy natomiast oficjalnie rozpoczął ją wiceminister transportu Andrzej Massel. Przez kolejne dni wydarzenia organizowane były różnego rodzaju konferencje, seminaria, prezentacje, posiedzenia i debaty. Zawartych zostało również kilka umów. PKP PLK i DB Netz podpisały porozumienie, w którym zobowiązały się do wspólnych przygotowań, koordynacji i realizacji przedsięwzięć przy rozwoju połączenia Szczecin – Berlin. Pesa podpisała kontrakt z Niederbarnimer Eisenbahn na dostawę 9 SZT z rodziny "Link", z ZKM Gdańsk na 5 tramwajów "Jazz Duo" oraz z SKM Trójmiasto na modernizację 21 pociągów. Newag natomiast zawarł z PKP Intercity umowy na modernizację 20 spalinowozów oraz na dostawę 10 nowych lokomotyw.
Podczas targów zostały rozstrzygnięte następujące konkursy:
Ekspozycja zewnętrzna również została przeniesiona podczas tej edycji targów. Pokaz taboru miał miejsce na terenie
bezpośrednio przylegającym do AmberExpo. Część pojazdów wystawiono przy peronie przystanku Gdańsk Stadion Expo, a część na parkingu od strony miasta. Zaprezentowano następujące pojazdy:
2015.
11. Międzynarodowe Targi Kolejowe Trako 2015 odbyły się w dniach od 22 do 25 września 2015, w gdańskim AmberExpo. Odwiedziło je ponad 15 000 gości, wzięło w nich udział ponad 600 wystawców z 20 państw, powierzchnia ekspozycyjna wynosiła 20 tys. m², a ekspozycja taboru na przystanku Gdańsk Stadion Expo zajmowała 800 m torów. Dzień przed rozpoczęciem wydarzenia odbyły się pierwsze konferencje i seminaria. Pierwszego dnia imprezy miał miejsce m.in. pokaz zmodernizowanego EZT dla Przewozów Regionalnych i premiera "Darta" produkcji Pesy, natomiast drugiego debiut pociągu push-pull tego samego producenta. W ramach targów zorganizowano łącznie ponad 30 debat. Imprezie towarzyszyła wystawa "Świat Małej Kolei". Targi zostały objęte patronatem honorowym ministra infrastruktury i rozwoju Marii Wasiak, która pojawiła się na imprezie drugiego dnia. Ponadto wydarzenie po raz pierwszy włączyło się do kampanii Europejski Dzień bez Samochodu.
Rozstrzygnięte zostały następujące konkursy oraz wręczono następujące nagrody:
Zaprezentowane zostały następujące pojazdy szynowe:
2017.
12. Międzynarodowe Targi Kolejowe Trako 2017 odbyły się w dniach od 26 do 29 września 2017 w AmberExpo. W imprezie wzięło udział 700 wystawców z 25 państw. Powierzchnia wystawiennicza objęła 30 tys. m², a tabor oraz maszyny i urządzenia torowe były prezentowane na torach o łącznej długości 1 km. Po raz pierwszy w historii targów zorganizowano Dzień Kariery, który odbył się ostatniego dnia imprezy.
Rozstrzygnięte zostały następujące konkursy oraz wręczono następujące nagrody:
Zaprezentowane zostały następujące pojazdy szynowe:
2019.
13. Międzynarodowe Targi Kolejowe Trako 2019 odbyły się w dniach od 24 do 27 września 2019 w AmberExpo. Patronem honorowym targów był Minister Infrastruktury. W imprezie wzięło udział 647 wystawców z 32 państw. Tabor oraz maszyny i urządzenia torowe po raz kolejny prezentowane były przed budynkiem AmberExpo oraz na torach przy przystanku Gdańsk Stadion Expo. Jednym z najważniejszych wydarzeń edycji była premiera pierwszego na polskim rynku pociągu hybrydowego zaprezentowanego przez Newag. Projekt ten utrzymywany był w tajemnicy do ostatniej chwili. Dzień Edukacji i Kariery, odbywający się ostatniego dnia wydarzenia, został zorganizowany po raz drugi w historii targów. Tego samego dnia miało miejsce spotkanie Rzecznik Praw Pasażera Kolei z pasażerami. Targi odwiedziło ponad 17 000 gości. Podczas imprezy odbyły się także liczne debaty, konferencje czy seminaria, a także podpisane zostały liczne umowy.
Rozstrzygnięte zostały następujące konkursy oraz wręczono następujące nagrody:
Zaprezentowane zostały następujące pojazdy szynowe:
2021.
14. Międzynarodowe Targi Kolejowe Trako 2021 odbyły się w dniach od 21 do 24.09.2021, bez zmian na terenie kompleksu AmberExpo przy ul. Żaglowej 11 w Gdańsku. Był to pierwszy rok, w od którego targi TRAKO oraz Innotrans mają odbywać się w tym samym roku, a nie jak do tej pory – na zmianę co dwa lata; wydarzenia te zostały zaplanowane osobno, z krótką przerwą pomiędzy nimi. Targi zostały przeprowadzone na zmodernizowanym torowisku linii kolejowej nr 249, co pozytywnie wpłynęło na komfort odwiedzających i powierzchnię ekspozycji. Podczas targów tradycyjnie odbyły się debaty, konferencje, seminaria i prezentacje.

</doc>
<doc id="3224645" url="https://pl.wikipedia.org/wiki?curid=3224645" title="Stańko (W Pałacu Prymasowskim)">
Stańko (W Pałacu Prymasowskim)

Stańko (W Pałacu Prymasowskim) – album polskiego trębacza jazzowego Tomasza Stańki, złożony z dwóch nagrań koncertowych. 
Strona pierwsza to zrealizowany przez Polskie Nagrania „Muza” zapis koncertu Tomasz Stańko Quintet podczas Jazz Jamboree 28 października 1973 w Sali Kongresowej w Warszawie. Na stronie drugiej zarejestrowano solowe nagranie z kwietnia 1982, dokonane przez Tomasza Stańkę w warszawskim Pałacu Prymasowskim. Obie kompozycje autorstwa Tomasza Stańki.
Album ukazał się w 1983 jako 43. płyta Klubu Płytowego Polskiego Stowarzyszenia Jazzowego, nakładem wytwórni PolJazz (PSJ 97). Nakład limitowany 15 tys. kopii (tłoczenie Pronit Pionki).
Album ten ukazał się także jako wydawnictwo wytwórni Pronit (na licencji Wydawnictwa Płytowego „PolJazz”). Wydawnictwo to miało inną okładkę (z napisem: Tomasz Stańko w Pałacu Prymasowskim i parą saksofonów).
Kolejna reedycja została opublikowana przez wydawnictwo Anex (AN 219), które wydało CD (digipack).

</doc>
<doc id="3224660" url="https://pl.wikipedia.org/wiki?curid=3224660" title="Hoerde">
Hoerde

Osoby:
Inne:
Zobacz też:

</doc>
<doc id="3224661" url="https://pl.wikipedia.org/wiki?curid=3224661" title="Most zakochanych (Sofia)">
Most zakochanych (Sofia)

Most zakochanych (bułg. "Мост на влюбените"), także most westchnień – wiadukt dla pieszych w Bułgarii, w Sofii, nad bulwarem Bułgaria, w pobliżu Narodowego Pałacu Kultury, blisko bulwaru Fridtjof Wedel-Jarlsberg Nansen i Czerni Wrych.
Jest to wiadukt żelbetonowy. Podtrzymuje go belka ciągła.
Wiadukt ten został tak nazwany prawdopodobnie dlatego, że młode pary często wykorzystywały go jako miejsce spotkań. Niedaleko znajduje się restauracja McDonald’s.
Na wiadukcie okazjonalnie organizuje się imprezy społeczne, takie jak wystawy „Ziemia z góry” francuskiego fotografa Yanna Arthus-Bertrand.

</doc>
<doc id="3224662" url="https://pl.wikipedia.org/wiki?curid=3224662" title="Polestar Racing">
Polestar Racing

Polestar Racing – szwedzki zespół wyścigowy założony w 1996 roku jako Flash Engineering. Jest oficjalnym zespołem fabrycznym Volvo z bazą w Göteborgu. Polestar podzielony jest na dwie dywizje: Polestar Racing zajmującą się wyścigami oraz Polestar Performance konstruujący i rozbudowujący prototypy i silniki samochodów wyścigowych. 
Zespół powstał w 1996, kiedy to utworzono Swedish Touring Car Championship. Volvo, mające za sobą dwa sezony w British Touring Car Championship dołączyło do stawki Mistrzostw Szwecji przy pomocy zespołu Flash Engineering kierowanego przez Jana Nilssona. Pierwsza baza zespołu znajdowała się w Halmstad, a w 2000 roku przeniesiono ją do Karlstad. W 2005 roku nowym dyrektorem ekipy został Christian Dahl, a nazwę zmieniono na obecną. 
W historii startów ekipa pojawiała się w stawce European Touring Car Championship, Swedish Touring Car Championship, Scandinavian Touring Car Championship oraz World Touring Car Championship.
W 2014 roku ekipa zawarła współpracę z australijskim zespołem Garry Rogers Motorsport, wprowadzając markę Volvo do mistrzostw V8 Supercars.

</doc>
<doc id="3224663" url="https://pl.wikipedia.org/wiki?curid=3224663" title="Kościół Najświętszego Serca Pana Jezusa w Sopocie">
Kościół Najświętszego Serca Pana Jezusa w Sopocie

Kościół Najświętszego Serca Pana Jezusa w Sopocie – rzymskokatolicki kościół parafialny znajdujący się przy ul. Malczewskiego w Sopocie, w województwie pomorskim. Należy do dekanatu Sopot w archidiecezji gdańskiej.
Kościół jest przebudowaną dawną kaplicą cmentarną wzniesioną na cmentarzu ewangelickim przekształconym po II wojnie światowej w cmentarz komunalny. Obiekt 7 października 1946 został przejęty przez katolików i 8 grudnia poświęcony na potrzeby kultu katolickiego. 1 listopada tegoż roku została erygowana nowa parafia pod wezwaniem Najświętszego Serca Pana Jezusa. W latach 1946–1947 kaplica została wyremontowana. W 1956 kościół otrzymał trzy dzwony odlane ze spiżu we wrocławskiej ludwisarni – Emila Kozłowskiego. 16 czerwca 1968 zostały poświęcone organy 10-głosowe wykonane przez organmistrza z Gdańska – Wawrzyńca Richerta. W 1972 świątynia została rozbudowana o kostnicę, a także wyremontowano dach. We wnętrzu kościoła tj. w prezbiterium znajduje się mozaika pt. „"Ostatnia Wieczerza"”, wykonana w 1974 przez gdańskiego artystę plastyka – Bogusława Marszala.

</doc>
<doc id="3224664" url="https://pl.wikipedia.org/wiki?curid=3224664" title="Dortmund-Hörde">
Dortmund-Hörde

Niemcy:
Zobacz też:

</doc>
<doc id="3224667" url="https://pl.wikipedia.org/wiki?curid=3224667" title="Flash Engineering">
Flash Engineering

Polestar Racing

</doc>
<doc id="3224668" url="https://pl.wikipedia.org/wiki?curid=3224668" title="Dortmund-Hoerde">
Dortmund-Hoerde



</doc>
<doc id="3224670" url="https://pl.wikipedia.org/wiki?curid=3224670" title="Polestar Performance">
Polestar Performance

Polestar Racing

</doc>
<doc id="3224671" url="https://pl.wikipedia.org/wiki?curid=3224671" title="Eesti Meremuuseum">
Eesti Meremuuseum

Eesti Meremuuseum – estońskie Muzeum Morskie w Tallinnie, założone w 1935 roku. Obecnie w skład muzeum wchodzą dwie filie – Paks Margareeta i Lennusadam.
Historia.
Muzeum Morskie powstało z inicjatywy kapitana Madisa Mei, Evalda Pasta, A. Heinmaa, Augusta Gustavsona, Veeteede Valitsuse i Eduarda Avika. Zaczęli oni gromadzić eksponaty marynistyczne w latach dwudziestych XX wieku. W celu poszerzenia akcji 2 września 1931 nadano ogłoszenie w gazecie Päewaleht w którym apelowano o morskie antyki. Muzeum zostało powołane do życia 24 grudnia 1934 roku, na datę otwarcia wyznaczono 1 stycznia 1935, zaś na dyrektora wybrano Madisa Mei. Ceremonia otwarcia miała miejsce 23 lutego w obecności 360 ludzi, w tym starszego państwa – Konstantina Pätsa. Podczas okupacji radzieckiej zmarł Madis Mei, funkcja dyrektora została przekazana kapitanowi lodołamacza „Suur Tőll” Benjaminowi Valterowi. Mimo iż budynek muzeum został zniszczony w czasie wojny, eksponaty zostały uratowane.
Po wojnie muzeum weszło w skład Tallinna Linnamuuseum. Dopiero 18 sierpnia 1959 roku została wydzielona z niego morska filia, za którą odpowiedzialni byli Viktor Tõnissoo i Helge Peterson. Pełną niezależność pod nazwą Eesti Riiklik Meremuuseum (Estońskie Narodowe Muzeum Morskie) odzyskało 1 lipca 1961 roku dzięki udanej ekspozycji „Estonia i morze”, dyrektorem został Ants Pärna. W związku z zaplanowaną na 1980 rok olimpiadą w Moskwie, w ramach której sporty konkurencje żeglarskie miały odbywać się w okolicach Tallinna, rozpoczęto remonty wielu budynków w mieście. Muzeum zamknięto 26 grudnia 1977 roku. Wkrótce polska firma Budimex rozpoczęła prace w siedzibie muzeum na ulicy Pikk 70, mające między innymi poszerzyć miejsce pod ekspozycję. Prace udało się zakończyć dopiero po igrzyskach, muzeum ponownie otwarto 27 kwietnia 1981.
Po odzyskaniu niepodległości w posiadanie muzeum trafił „Lembit” – okręt podwodny typu "Kalev" oraz lodołamacz „Suur Tőll”. W celu pozyskania odpowiedniego miejsca na ich stałą ekspozycje do muzeum włączono Lennusadam – Bazę Wodnosamolotów. Filia została otworzona 11 maja 2012 roku.
Filie.
Paks Margareeta.
Paks Margareeta (Gruba Małgorzata) została zbudowana w latach 1511–1530. Pochodzenie jej nazwy nie jest ustalone. Wieża wysoka na 20 metrów ma średnicę 25 metrów, z czego sama grubość murów dochodzi do 5 metrów po jednej stronie. Wieża była w przeszłości wykorzystywana jako magazyn prochu i broni oraz jako więzienie.
Lennusadam.
Lennusadam (Baza Wodnosamolotów) była budowana w latach 1916–1917 w celu wzmocnienia Twierdzy Morskiej Piotra Wielkiego. Została wykorzystana przez Niemców w pierwotnym celu, później przejęli ją Estończycy. W latach dwudziestych i trzydziestych znajdowały się tu obiekty rekreacyjne jednostki lotniczej. W 1940 roku baza przeszła w ręce radzieckie. Wojska rosyjskie opuściły ją w 1992 roku. W 2007 rozpoczął się proces odnowienia obiektu, który zakończył się w 2012 roku. Otwarcie filii nastąpiło 11 maja 2012 roku.

</doc>
<doc id="3224682" url="https://pl.wikipedia.org/wiki?curid=3224682" title="KK Motorsport">
KK Motorsport

KK Motorsport – chiński zespół wyścigowy startujący głównie w wyścigach samochodów turystycznych. W hostorii startów ekipa pojawiała się w stawce Malaysia MME Racing, Intercontinental Le Mans Cup, Grand Prix Makau oraz World Touring Car Championship. Siedziba zespołu znajduje się w Hongkongu.

</doc>
<doc id="3224689" url="https://pl.wikipedia.org/wiki?curid=3224689" title="Huckarde (okręg administracyjny)">
Huckarde (okręg administracyjny)

Huckarde, Dortmund-Huckarde – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 35 678 mieszkańców (31 grudnia 2012) i ma powierzchnię 15,10 km².
Dzielnice.
Okręg składa się z czterech dzielnic "(Stadtteil)":

</doc>
<doc id="3224708" url="https://pl.wikipedia.org/wiki?curid=3224708" title="Borusan Otomotiv Motorsport">
Borusan Otomotiv Motorsport

Borusan Otomotiv Motorsport – turecki zespół wyścigowy założony w 2008 roku. Nazwa zespołu pochodzi od nazwiska jego właściciela Borusana Otomotiva, tureckiego importera BMW. Siedziba zespołu znajduje się w Stambule.
W historii startów zespół pojawiał się w stawce Turkish Circuit Championship, World Touring Car Championship oraz European Touring Car Cup.

</doc>
<doc id="3224711" url="https://pl.wikipedia.org/wiki?curid=3224711" title="Huckarde">
Huckarde

Niemcy:

</doc>
<doc id="3224714" url="https://pl.wikipedia.org/wiki?curid=3224714" title="Dortmund-Huckarde">
Dortmund-Huckarde

Niemcy:
Zobacz też:

</doc>
<doc id="3224723" url="https://pl.wikipedia.org/wiki?curid=3224723" title="Jack Grealish">
Jack Grealish

Jack Peter Grealish (ur. 10 września 1995 w Birmingham) – angielski piłkarz, występujący na pozycji pomocnika w angielskim klubie Manchester City oraz w reprezentacji Anglii.
Kariera klubowa.
13 sierpnia 2013 został wypożyczony do angielskiego zespołu Notts County występującego w League One. 14 sierpnia 2013 roku, zadebiutował, wchodząc z ławki rezerwowych w 59 minucie w spotkaniu z Milton Keynes Dons. 17 stycznia 2014 roku został ponownie wypożyczony do Notts County do końca sezonu 2013/14.
7 maja 2014 powrócił z wypożyczenia. Zadebiutował w pierwszej drużynie Aston Villi w meczu z Manchesterem City, przegrywając 0:4.
5 sierpnia 2021 Manchester City ogłosił podpisanie kontraktu z piłkarzem do końca 2027 roku, który przyjął numer 10 po Sergio Agüero. Wiele angielskich mediów podało informację, iż kwota transferu wyniosła 100 milionów funtów, co czyniło Grealisha najdroższym angielskim piłkarzem w historii i najdroższym piłkarzem zakupionym kiedykolwiek przez angielski klub, do momentu pobicia tegoż rekordu w 2023.

</doc>
<doc id="3224725" url="https://pl.wikipedia.org/wiki?curid=3224725" title="Plac Starynkiewicza w Warszawie">
Plac Starynkiewicza w Warszawie



</doc>
<doc id="3224727" url="https://pl.wikipedia.org/wiki?curid=3224727" title="Most Orłów">
Most Orłów

Most Orłów (bułg. "Орлов мост", "Orłow most") – most i skrzyżowanie w Bułgarii, w Sofii, nad rzeką Perłowską. Położony jest obok Stadionu Narodowego im. Wasiła Lewskiego, pomnika armii sowieckiej oraz parku Borysa III. Jego nazwa pochodzi od brązowych rzeźb orłów na moście, które mają symbolizować wolność.
Most powstał w 1891 roku. Zaprojektowali go czescy architekci Václav Prošek i Adolf Václav Kolář. Koszt budowy mostu wynosił 80 000 lewów.
W miejscu, gdzie znajduje się most, w marcu 1878 roku zostali przywitani bułgarscy uchodźcy i więźniowie polityczni uwolnieni z Diyarbakır w imperium osmańskim. Wydarzenie to przypomina niewielki kamienny blok ustawiony w latach 90. XX wieku przez gminę stołeczną.
Na moście Orłów krzyżują się bulwar Carigradsko szose z bulwarem Ewłogiego i Christa Georgiewów, niedaleko znajduje się Uniwersytet Sofijski im. św. Klemensa z Ochrydy.
Po zmianach demokratycznych w 1989 roku most Orłów jest częstym miejscem demonstracji (m.in. milionowy pochód Związku Sił Demokratycznych 7 czerwca 1990 roku).

</doc>
<doc id="3224754" url="https://pl.wikipedia.org/wiki?curid=3224754" title="François Raynouard">
François Raynouard

François Just Marie Raynouard (ur. 18 września 1761 w Brignoles, zm. 27 października 1836 w Passy) – francuski historyk, językoznawca i dramaturg.
Ukończył studia prawnicze i pracował jako adwokat w Draguignan. Uwięziony w czasie rewolucji francuskiej za popieranie żyrondystów, został uwolniony po przewrocie 9 thermidora. Powrócił wtedy do swojej rodzinnej miejscowości, gdzie z powodzeniem prowadził praktykę adwokacką. W roku 1805 jego tragedia "Les Templiers" spodobała się Napoleonowi i odniosła duży sukces w Comédie-Française. W roku 1807 został członkiem Akademii Francuskiej. Pod koniec I Cesarstwa zaniechał pisania dla teatru i poświęcił się badaniom filologicznym. Zainteresowały go języki średniowiecza. Zasłynął wydaniem sześciotomowego dzieła "Choix des poésies originales des troubadour".

</doc>
<doc id="3224768" url="https://pl.wikipedia.org/wiki?curid=3224768" title="Showtaro Morikubo">
Showtaro Morikubo



</doc>
<doc id="3224787" url="https://pl.wikipedia.org/wiki?curid=3224787" title="Lütgendortmund (okręg administracyjny)">
Lütgendortmund (okręg administracyjny)

Lütgendortmund, Dortmund-Lütgendortmund – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 47 883 mieszkańców (31 grudnia 2012) i ma powierzchnię 22,44 km².
Dzielnice.
Okręg składa się z sześciu dzielnic "(Stadtteil)":

</doc>
<doc id="3224807" url="https://pl.wikipedia.org/wiki?curid=3224807" title="Lütgendortmund">
Lütgendortmund

Niemcy:

</doc>
<doc id="3224812" url="https://pl.wikipedia.org/wiki?curid=3224812" title="Luetgendortmund">
Luetgendortmund



</doc>
<doc id="3224840" url="https://pl.wikipedia.org/wiki?curid=3224840" title="Jesse Krohn">
Jesse Krohn

Jesse Kurki-Suonio (ur. 3 września 1990 roku w Nurmijärvi) – fiński kierowca wyścigowy.
Kariera.
Krohn rozpoczął karierę w międzynarodowych wyścigach samochodowych w 1998 roku od startów w edycji zimowej Brytyjskiej Formuły Ford, Legends Trophy Finland, Fińskiej Formule Ford, Formule Ford NEZ oraz w Szwedzkiej Formule Ford. W edycji brytyjskiej dwukrotnie stawał na podium. Uzbierane 92 punktów pozwoliło mu zdobyć tytuł wicemistrza serii. W edycji fińskiej był ósmy, a szwedzkiej - dziewiętnasty. W tym samym roku w klasie Duratec Festiwalu Formuły Ford uplasował się na dziesiątej pozycji. W późniejszych latach Fin pojawiał się także w stawce Fińskiej Formuły 3, Brytyjskiej Formuły Ford, Estońskiej Formuły Renault, Włoskiej Formuły Renault, Północnoeuropejskiego Pucharu Formuły Renault 2.0, Brytyjskiej Formuły Renault, Fińskiej Formuły Renault 2.0, Formuły Renault 2.0 NEZ, Ahvenisto Endurance Saloon 6h, Szwedzkiej Formuły Renault 2.0, Niemieckiej Formuły 3, European F3 Open, Włoskiej Formuły 3, FIA GT3 European Championship, Camaro Cup Sweden, Camaro Cup Finland oraz Porsche GT3 Cup Finland.

</doc>
<doc id="3224843" url="https://pl.wikipedia.org/wiki?curid=3224843" title="Jesse Kurki-Suonio">
Jesse Kurki-Suonio

Jesse Krohn

</doc>
<doc id="3224844" url="https://pl.wikipedia.org/wiki?curid=3224844" title="Dortmund-Luetgendortmund">
Dortmund-Luetgendortmund



</doc>
<doc id="3224892" url="https://pl.wikipedia.org/wiki?curid=3224892" title="Jaguar XE">
Jaguar XE

Jaguar XE – samochód osobowy klasy średniej produkowany pod brytyjską marką Jaguar od 2015 roku.
Historia i opis modelu.
Pojazd został po raz pierwszy oficjalnie zaprezentowany jako samochód koncepcyjny podczas targów motoryzacyjnych w Genewie w 2014 roku. Wersja produkcyjna pojazdu zaprezentowana została oficjalnie po raz pierwszy w październiku 2014 roku podczas targów motoryzacyjnych w Paryżu. Stylistycznie pojazd nawiązuje do większego modelu XF. Jest to pierwszy w historii marki pojazd oraz pierwszy model w segmencie klasy średniej, który otrzymał aluminiowy szkielet nadwozia wykonany z wysokowytrzymałego stopu aluminium serii 6000 oraz RC 5754, czyli stopu aluminium powstałego głównie z odzyskanego materiału. Zbudowany został na bazie modułowej płyty podłogowej iQ[AI].
W 2019 roku przedstawiono XE po gruntownej modernizacji. W jej ramach zmieniono wygląd przednich i tylnych zderzaków, przemodelowano atrapę chłodnicy i kształt reflektorów, a także zwężono tylne lampy i odświeżono wygląd kokpitu. Pojawił się nowy system multimedialny, a także dźwignia zmiany trybów jazdy zamiast pokrętła.
Wyposażenie.
W zależności od wybranej wersji wyposażeniowej, auto wyposażone może być m.in. w system ABS i ESP, elektryczne sterowanie szyb, elektryczne sterowanie lusterek, elektrycznie sterowane fotele, wielofunkcyjną kierownicę, układ ASPC, działający w zakresie prędkości 3,6 do 30 km/h aktywny tempomat kontrolujący układ hamulcowy i napędowy, laserowy wyświetlacz HUD, radio DAB, kamerę stereoskopową współpracującą z niezależnym systemem hamowania awaryjnego wyposażoną w system rozpoznawania znaków drogowych oraz linii na jezdni, elektryczne wspomaganie układu kierowniczego, system bezkluczykowy, elektroniczny hamulec postojowy, półautomatyczny system parkowania prostopadłego i równoległego oraz system wykrywania ruchu podczas cofania, system monitorowania martwego pola, a także dwustrefową klimatyzację automatyczną, 8-calowy ekran dotykowy systemu multimedialnego InControl, światła do jazdy dziennej wykonane w technologii LED oraz skórzaną tapicerkę i 17 lub 18-calowe alufelgi. Wersję Portfolio można dodatkowo wyposażyć w aluminiowe lub drewniane wstawki we wnętrzu. Najbogatsza wersja S dodatkowo wyposażona została w dyfuzor oraz reflektory biksenonowe.

</doc>
<doc id="3224894" url="https://pl.wikipedia.org/wiki?curid=3224894" title="3096">
3096



</doc>
<doc id="3224896" url="https://pl.wikipedia.org/wiki?curid=3224896" title="Autostrady i drogi ekspresowe w Bułgarii">
Autostrady i drogi ekspresowe w Bułgarii



</doc>
<doc id="3224897" url="https://pl.wikipedia.org/wiki?curid=3224897" title="William Horton">
William Horton



</doc>
<doc id="3224900" url="https://pl.wikipedia.org/wiki?curid=3224900" title="Mengede (okręg administracyjny)">
Mengede (okręg administracyjny)

Mengede, Dortmund-Mengede – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 38 115 mieszkańców (31 grudnia 2012) i ma powierzchnię 28,77 km².
Dzielnice.
Okręg składa się z sześciu dzielnic "(Stadtteil)":

</doc>
<doc id="3224902" url="https://pl.wikipedia.org/wiki?curid=3224902" title="Mistrzostwa Europy w Lekkoatletyce 2014 – bieg na 110 m przez płotki mężczyzn">
Mistrzostwa Europy w Lekkoatletyce 2014 – bieg na 110 m przez płotki mężczyzn

Bieg na 110 metrów przez płotki mężczyzn – jedna z konkurencji rozegranych podczas lekkoatletycznych mistrzostw Europy na Letzigrund Stadion w Zurychu.
Tytuł mistrzowski z poprzednich mistrzostw obronił Rosjanin Siergiej Szubienkow.

</doc>
<doc id="3224918" url="https://pl.wikipedia.org/wiki?curid=3224918" title="Indianapolis Indians">
Indianapolis Indians

Indianapolis Indians – amerykańska drużyna baseballowa mająca swoją siedzibę w Indianapolis w stanie Indiana. Od 2005 roku jest klubem farmerskim Pittsburgh Pirates.
Linki zewnętrzne.
Oficjalna strona klubu

</doc>
<doc id="3224929" url="https://pl.wikipedia.org/wiki?curid=3224929" title="Maserati GranCabrio">
Maserati GranCabrio

Maserati GranCabrio – samochód sportowy klasy wyższej produkowany przez włoską markę Maserati w latach 2010 – 2019.
Historia i opis modelu.
Pojazd po raz pierwszy zaprezentowano podczas targów motoryzacyjnych we Frankfurcie w 2010 roku. Jest to wersja cabrio modelu GranTurismo.
W listopadzie 2019 roku Maserati przedstawiło pożegnalny egzemplarz GranTurismo Zeda, który powstał jako przypieczętowanie końca produkcji samochodu zarówno w wersji coupe, jak i cabriolet. Następca ma pojawić się na rynku, według dotychczasowych informacji od producenta, w 2021 roku.

</doc>
<doc id="3224935" url="https://pl.wikipedia.org/wiki?curid=3224935" title="Zahir Ali">
Zahir Ali

Zahir Ali (ur. 25 sierpnia 1987 roku w Dżakarcie) – indonezyjski kierowca wyścigowy.
Kariera.
Ali rozpoczął karierę w jednomiejscowych bolidach wyścigowych w wieku 17 lat w 2004 roku podczas startów w Azjatyckiej Formule 3, gdzie jednak nie zdobywał punktów. Rok później został wicemistrzem w Formule Asia. W późniejszych latach Indonezyjczyk pojawiał się także w stawce Azjatyckiej Formuły Renault, Azjatyckiej Formuły BMW, Światowego Finału Formuły BMW, Nikon Indy 300 F3 Challenge, Japońskiej Formuły 3, Niemieckiej Formuły 3 oraz A1 Grand Prix.

</doc>
<doc id="3224953" url="https://pl.wikipedia.org/wiki?curid=3224953" title="Mengede">
Mengede

Niemcy:

</doc>
<doc id="3225037" url="https://pl.wikipedia.org/wiki?curid=3225037" title="Życie Literackie (1945–1946)">
Życie Literackie (1945–1946)

Życie Literackie – dwutygodnik literacki wychodzący w Poznaniu w od czerwca 1945 do 1946. Nawiązywał do tradycji międzywojennego dwutygodnika "Zdrój". Redaktorem naczelnym był Jarosław Iwaszkiewicz.
Na łamach pisma publikowali m.in.: Wojciech Bąk, Wanda Karczewska, Witold Powell, Stefan Sojecki, Stanisław Strugarek, Teodor Śmiełowski, Roman Kołoniecki, Stanisław Krokowski, Feliks Nowowiejski i Tadeusz Henryk Nowak. Oprócz tekstów literackich publikowano tu też artykuły naukowe takich autorów jak: Kazimierz Tymieniecki, Władysław Kowalenko, Józef Kostrzewski, czy Zygmunt Wojciechowski.

</doc>
<doc id="3225038" url="https://pl.wikipedia.org/wiki?curid=3225038" title="Zasłużony dla Warszawy">
Zasłużony dla Warszawy

Zasłużony dla Warszawy – wyróżnienie wraz z odznaką (o nazwie „znaczek-wyróżnienie”), przyznawane w latach 1998–2014 osobom fizycznym oraz jednostkom organizacyjnym wyróżniającym się działalnością na rzecz Warszawy, w szczególności w sferze społecznej, naukowej i edukacyjnej. Wyróżnienie mogło być również przyznane z uwagi na indywidualne czyny ratujące życie i zdrowie ludzi.
Od 2017 wyróżnienie to kontynuowane jest pod nazwą Odznaka Honorowa Zasłużonego dla Warszawy.
Charakterystyka.
Po raz pierwszy wyróżnienie „Zasłużony dla Warszawy” zostało ustanowione uchwałą Nr LXV/526/98 Rady miasta stołecznego Warszawy z dnia 2 marca 1998 o ustanowieniu wyróżnienia "Zasłużony dla Warszawy". Po raz drugi – uchwałą nr V/60/2003 z dnia 16 stycznia 2003 o ustanowieniu wyróżnienia „Zasłużony dla Warszawy”. Po raz trzeci – uchwała nr XIII/433/2007 z dnia 12 lipca 2007 roku o ustanowieniu „Zasłużony dla Warszawy”.
Zasady przyznawania wyróżnienia „Zasłużony dla Warszawy” regulował § 6 Statutu m.st. Warszawy (uchwała nr XXII/743/2008 10 stycznia 2008) oraz czwarta uchwała ustanawiająca wyróżnienie – uchwała Rady m.st. Warszawy nr XXIX/892/2008 z dnia 17 kwietnia 2008 roku w sprawie ustanowienia wyróżnienia „Zasłużony dla Warszawy”. 
Wyróżnienie przyznawane było osobom fizycznym, obywatelom Polski i cudzoziemcom oraz jednostkom organizacyjnym wyróżniającym się działalnością na rzecz Miasta, w szczególności w sferze społecznej, naukowej i edukacyjnej. Mogło być również przyznane z uwagi na indywidualne czyny ratujące życie i zdrowie ludzi.
Odznaczenie „Zasłużony dla Warszawy” mogło być nadane tej samej osobie oraz jednostce organizacyjnej tylko raz. Z inicjatywą przyznania wyróżnienia mogli wystąpić: Przewodniczący Rady m.st. Warszawy, Wiceprzewodniczący Rady m.st. Warszawy, Prezydent m.st. Warszawy, komisja Rady Miasta, co najmniej 5 radnych lub rada dzielnicy.
Z inicjatywą przyznania odznaczenia mógł również wystąpić Przewodniczący Rady m.st. Warszawy na wniosek co najmniej 50 mieszkańców Warszawy, instytucji publicznych mających siedzibę w Warszawie, organizacji społecznych mających siedzibę w Warszawie oraz środków masowego przekazu.
Wyróżnienie przyznawała Kapituła, której członkami byli: Przewodniczący Rady Miasta, pełniący funkcję Kanclerza Kapituły, Wiceprzewodniczący Rady Miasta, Przewodniczący klubów, Przewodniczący komisji właściwej do spraw samorządowych.
Zasłużony otrzymywał odznakę i legitymację. Tryb przyznawania wyróżnienia określał regulamin. Wykonanie uchwały powierzone było Przewodniczącemu Rady oraz Prezydentowi m.st. Warszawy.
Wskutek wprowadzenia nowego statutu miejskiego w 2014, powołująca się na stary statut uchwała o odznace straciła moc prawną i dalszych nadań zaprzestano.
Wygląd.
Odznaka była dwuczęściowa i składała się z krzyża oraz zawieszki, która z krzyżem była połączona kółkiem. Krzyż bity był dwustronnie o średnicy 45 mm, a jego miniatura miała średnicę 23 mm. Jego awers był zbudowany na planie krzyża maltańskiego. Między jego ramionami występowały stylizowane kolumny jońskie, stanowiące typowy element architektoniczny miasta. Ramiona krzyża, jak i kolumny pokryte były białą emalią. Środkową część awersu stanowiła nakładka przedstawiająca ukoronowany herb Warszawy. Korona i Syrena były formami plastycznymi – wypukłymi. Pole herbu było pokryte czerwoną emalią. Konstrukcja krzyża i nakładki były złocone, a nakładka lutowana do krzyża. Rewers był płaskim odwrotnym kształtem krzyża i głowic kolumn. Na jego tle w płaskim menisku wygrawerowany był napis „Zasłużony dla Warszawy”. Wyrazy „Zasłużony” i „Warszawy” były wygrawerowane w otoku, natomiast wyraz „dla” w centralnej jego części. Zawieszka miała kształt prostokątny o przekroju wzdłużnym soczewkowym wypukłym. Była złocona z falującą dwubarwną flagą żółto-czerwoną. Mocowana była do klapy ubioru za pomocą agrafki. Całość wykonywana była ze złoconego mosiądzu.
Odznaczeni.
Po raz pierwszy zostało nadane 9 kwietnia 1999. Do 6 listopada 2014 nadano 1954 wyróżnień. 

</doc>
<doc id="3225044" url="https://pl.wikipedia.org/wiki?curid=3225044" title="Masami Toyoshima">
Masami Toyoshima

 – japońska seiyū. Należy do agencji 81 Produce. Najbardziej znana z roli mamy Asha Ketchuma – Delii Ketchum (jap. Hanako) w anime "Pokémon".

</doc>
<doc id="3225050" url="https://pl.wikipedia.org/wiki?curid=3225050" title="Scharnhorst (Dortmund)">
Scharnhorst (Dortmund)

Scharnhorst, Dortmund-Scharnhorst – okręg administracyjny "(Stadtbezirk)" w Dortmundzie, w kraju związkowym Nadrenia Północna-Westfalia. Liczy 44 208 mieszkańców (31 grudnia 2012) i ma powierzchnię 31,44 km².
Dzielnice.
Okręg składa się z siedmiu dzielnic "(Stadtteil)":

</doc>
<doc id="3225144" url="https://pl.wikipedia.org/wiki?curid=3225144" title="Język limuzyński">
Język limuzyński



</doc>
<doc id="3225163" url="https://pl.wikipedia.org/wiki?curid=3225163" title="Góra św. Doroty">
Góra św. Doroty



</doc>
<doc id="3225166" url="https://pl.wikipedia.org/wiki?curid=3225166" title="Sölderholz">
Sölderholz

Sölderholz, Dortmund-Sölderholz – dzielnica miasta Dortmund w Niemczech, w kraju związkowym Nadrenia Północna-Westfalia, w okręgu administracyjnym Aplerbeck.

</doc>
<doc id="3225167" url="https://pl.wikipedia.org/wiki?curid=3225167" title="Soelderholz">
Soelderholz



</doc>
<doc id="3225168" url="https://pl.wikipedia.org/wiki?curid=3225168" title="Dortmund-Sölderholz">
Dortmund-Sölderholz



</doc>
<doc id="3225169" url="https://pl.wikipedia.org/wiki?curid=3225169" title="Dortmund-Soelderholz">
Dortmund-Soelderholz



</doc>
<doc id="3225170" url="https://pl.wikipedia.org/wiki?curid=3225170" title="Piotr Jarża">
Piotr Jarża

Piotr Jarża (ur. w 1929 w Łazach, zm. w 2008 w Krakowie) – polski rysownik i malarz, ilustrator książek, scenograf teatralny, pedagog w dziedzinie sztuki.
Życiorys.
W młodości działacz niepodległościowy, uczestnik ruchu oporu prześladowany przez władze komunistyczne, ofiara represji stalinowskich. Jako więzień polityczny doznał utraty zdrowia, co doprowadziło do postępującego kalectwa. 
W latach 1955-1958 studiował malarstwo w Akademii Sztuk Pięknych w Krakowie, u profesorów Emila Krchy i Jana Świderskiego. 
W 1961 r. autor scenografii spektaklu "Zielone rękawice" Tymoteusza Karpowicza - Inscenizacja i reżyseria Wanda Błońska, Teatr 38 w Krakowie (prapremiera polska – 26 stycznia 1961 r.). Autor ilustracji książkowych, m.in. do znanego podręcznika „Psychologia ogólna” Marii Przetacznikowej-Gierowskiej i Grażyny Makiełło-Jarży (Państwowe Zakłady Wydawnictw Szkolnych, Warszawa 1972, 1975, 1977). 
Od roku 1958 brał udział w wystawach sztuki, m.in. w słynnej X Ogólnopolskiej Wystawie Malarstwa "Bielska Jesień ’72" - 18 listopada–18 grudnia 1972, Pawilon Wystawowy Związku Polskich Artystów Plastyków, Bielsko-Biała. 
W latach 1972-2005 ceniony nauczyciel rysunku i malarstwa w Państwowym Liceum Sztuk Plastycznych w Krakowie.
Twórczość artystyczna.
Malarstwo Piotra Jarży z wczesnego okresu charakteryzuje emocjonalny nastrój połączony z lekkością i spontanicznością gestu malarskiego. Obrazy te, pełne wirtuozerii materii i subtelnych napięć kolorystycznych budujących kompozycje płócien, prezentują rozległą gamę nastrojów w czym przypominają "wewnętrzne pejzaże". 
Momentem zwrotnym w działalności artystycznej Piotra Jarży okazał się rok 1968 - nastąpiło przejście od emocjonalnej ekspresji do intelektualizacji procesu twórczego. Artysta zrezygnował z dotychczasowej estetyki na rzecz minimalizmu: geometrycznych form i uproszczonych kształtów o ściszonym, harmonijnym kolorycie utrzymanym w ciepłych tonacjach, ale zróżnicowanej fakturze malarskiej. 
Tendencja do wychodzenie poza granice dwu wymiarów płaszczyzny obrazu wyraźnie zarysowała się w późniejszej twórczości Piotra Jarży, gdy chętnie sięgał do świata dzieciństwa. Częstym tematem jego skłaniających do refleksji obrazów była martwa natura, niekiedy umieszczona na tle pejzażu. Powtarzającym się motywem były zabawki dziecięce leżące na plaży. Fakturę tych obrazów artysta tworzył z mieszaniny farb olejnych i piasku. Są to prace, w których zacierał różnicę między umownym a realnym statusem obrazu świata, traktując obraz jako formę wyrazu, realizacji malarskiej i tworzywo refleksji.
Malarstwo pozostawało dla Piotra Jarży zawsze sztuką autonomiczną, niezależną od pracy w PLSP. W latach osiemdziesiątych w katalogu do jednej ze swoich wystaw napisał: „Interesuje mnie świat widzialny i obce są mi wykresy statystyczne, linearne i kolorystyczne pod które podkłada się różne treści, koncepcje i domniemania".
W opinii Jerzego Madeyskiego i Ignacego Trybowskiego był wychowawcą wielu znanych artystów. Do jego uczniów należeli m.in. Piotr Jargusz, Andrzej Kapusta, Teodora Pawełko-Kwiatkowska, Stanisław Kwiatkowski, Zbigniew Nesterowicz, Zbigniew Rabsztyn, Dorota Taff-Rozwadowska. Przez uczniów - co opisał Andrzej Matynia w felietonie "Czy można mówić o formie edukacji artystycznej?" - określany jako "Mistrz syntezy".
Linki zewnętrzne.
http://www.sztukpuk.art.pl/assets/wydarzenia2008/cricoteka_02jarza/index.htm 
https://web.archive.org/web/20141129164556/http://licplast-krakow.neostrada.pl/historia_szk.html
https://web.archive.org/web/20160305141940/http://cea.art.pl/bulletin/Biuletyn_plastyk+15_VI_2013_DYPLOMY_cz_2.pdf
https://books.google.com/books/about/Razem.html?id=2ZzHMwEACAAJ&amp;redir_esc=y
http://www.wici.info/modules.php?name=Kartki&amp;file=kartki_info&amp;kid=215 
https://web.archive.org/web/20140423030521/http://www.ordynacka.pl/index.php/dokumenty/37-z-historii/51-teatr-38-w-latach-szescdziesiatych 
https://e-teatr.pl/files/programy/2013_11/50726/platonow_teatr_38_krakow_1962.pdf
https://e-teatr.pl/files/programy/2012_06/37652/platonow_teatr_38_krakow_1962.pdf
http://www.e-teatr.pl/en/realizacje/14117,szczegoly.html 
http://pbc.up.krakow.pl/Content/3451/piotr_jargusz_-_obrazy_a_sztuka_pamieci.pdf
http://bja.galeriabielska.pl/edycja/41-edycja-1972

</doc>
<doc id="3225185" url="https://pl.wikipedia.org/wiki?curid=3225185" title="Chrześcijaństwo na Tajwanie">
Chrześcijaństwo na Tajwanie

Chrześcijaństwo na Tajwanie – jedna z religii wyznawanych we współczesnej Republice Chińskiej. Chrześcijanie stanową trzecią pod względem liczby wiernych grupę wyznaniową na Tajwanie (Republika Chińska); w 2014 roku chrześcijanie stanowili 4,5% społeczeństwa tajwańskiego, zaraz po buddyzmie i taoizmie. Historia chrześcijaństwa w regionie sięga XVII w., a najliczniejsze obecnie nurty – protestantyzm i katolicyzm – datują swą obecność od czasów misji europejskich w XIX w.
Historia chrześcijaństwa na Tajwanie.
Napływ misjonarzy chrześcijańskich na Tajwan można podzielić na trzy główne fale. Chrześcijaństwo pojawiło się po raz pierwszy na wyspie w czasie panowania holenderskiego w XVII wieku, razem z przybyciem protestanckich misjonarzy. W tym samym czasie misje katolickie na północy wyspy otworzyli Hiszpanie. 
Kolejna fala rozpoczęła się w latach 50. XIX w., wraz z przybywaniem na wyspę brytyjskich duchownych. W 1865 roku na Tajwan przybyli angielscy misjonarze prezbiteriańscy i założyli placówkę w Tainanie. W latach 70. XIX wieku pojawili się także prezbiterianie kanadyjscy (osiedlili się w Danshui, później także w Tajpej) (do najważniejszych należał George Leslie Mackay). Do czasu przybycia Kościoła Zielonoświątkowego w 1926 roku nie było na Tajwanie innych odłamów protestantyzmu. 
Znaczący rozwój chrześcijaństwa nastąpił po 1945 roku, wraz z końcem okupacji japońskiej (napływ chrześcijan i misjonarzy z Chin kontynentalnych). W roku 1955 na Tajwanie było już ok. 300 misjonarzy zagranicznych, zaś ich liczba zwiększyła się poczwórnie w ciągu pięciu lat. Podobnie wzrastała liczba konwertytów. Na początku lat 60. XX w., liczba katolików sięgała 180 tysięcy, zaś protestantów 200 tysięcy (większość stanowili prezbiterianie). Ponieważ większość misjonarzy katolickich pracowała wcześniej w Chinach kontynentalnych, skupiali się oni na ludności pochodzenia chińskiego, protestanci zaś bardziej na ludności rodzimej, wśród której odnosili też spore sukcesy. Kościół prezbiteriański po akcji „Ruchu Podwojenia Kościoła” zwiększył liczbę wyznawców do 176 tysięcy w 1964 roku. Również katolicyzm zyskał sobie sporą popularność, głównie dzięki działalności charytatywnej misjonarzy. W roku 1969 liczba członków kościoła katolickiego na Tajwanie była najwyższa i wynosiła ok. 305 tysięcy, później zaczęła się zmniejszać. W tymże roku całkowita liczba chrześcijan na Tajwanie wyniosła 540 tysięcy. Od tego czasu udział chrześcijan w społeczeństwie nie zwiększył się znacząco, co można tłumaczyć odmiennością religii chrześcijańskiej od azjatyckich religii i systemów wartości. 
W 2006 roku ok. 300 tysięcy Tajwańczyków deklarowało się jako katolicy i 600 tysięcy jako protestanci. Wyznania te są najbardziej znaczące w społeczeństwie i polityce. Największym i najdłużej obecnym na wyspie odłamem protestantyzmu jest prezbiterianizm. Oprócz niego wśród protestantów tajwańskich są również m.in. baptyści, luteranie, adwentyści, mennonici i kościoły lokalne. Na wyspie są również obecni wyznawcy prawosławia, mormonizmu, Kościoła Zjednoczeniowego oraz Świadkowie Jehowy.
Krótka charakterystyka.
Chrześcijaństwo na Tajwanie charakteryzuje się włączaniem weń elementów rdzennych religii aborygeńskich, a także kultywowaniem wartości obecnych w konfucjańsko-taoistycznym kręgu kulturowym. Ma też spory wpływ na politykę, mimo stosunkowo niewielkiej liczby wyznawców (poszczególne odłamy popierają, nierzadko materialnie, dane partie polityczne, np. kościół prezbiteriański popierał w latach 90. XX w. Demokratyczną Partię Postępową, później z tego poparcia się wycofał). Również spora część wpływowych polityków deklarowała się jako chrześcijanie, m.in. Sun Jat-sen i Czang Kaj-szek. Kościoły chrześcijańskie często wypowiadają się w kwestiach różnych problemów społecznych, szczególnie dotyczących naruszeń praw człowieka.
Kościół katolicki na Tajwanie jest przez Watykan uznawany za kościół „chiński”, tak samo jak wspólnoty z Chińskiej Republiki Ludowej; takie określenie było też zgodne z oficjalnym twierdzeniem rządu Republiki Chińskiej, że reprezentuje on całe Chiny, a nie tylko wyspę Tajwan. Ponadto do lat 70. XX w. na wyspie kształciło się niewielu kapłanów, a większość wiernych pochodziła z grupy, która po 1949 roku przybyła z kontynentu, co powodowało pewne odizolowanie kościoła od rodowitych Tajwańczyków (poza aborygenami).

</doc>
<doc id="3225186" url="https://pl.wikipedia.org/wiki?curid=3225186" title="Stanisław Szpikowski">
Stanisław Szpikowski

Stanisław Szpikowski (ur. 4 listopada 1926 w Lublinie, zm. 5 sierpnia 2014) – fizyk teoretyczny, organizator i pierwszy dyrektor Instytutu Fizyki UMCS, długoletni kierownik Katedry Fizyki Teoretycznej. 
Życiorys.
Żołnierz Armii Krajowej, po wojnie więziony na Zamku Lubelskim przez Urząd Bezpieczeństwa Publicznego, skazany wyrokiem na okres 3 lat. Ułaskawiony po 3 miesiącach po wstawiennictwie generała Michała Roli-Żymierskiego.
Podjął studia w 1945 roku z zakresu matematyki na Wydziale Przyrodniczym Uniwersytetu Marii Curie Skłodowskiej w Lublinie. Równolegle do studiów matematyki uczęszczał na zajęcia z fizyki.
W 1948 roku rozpoczął pracę jako asystent w Katedrze Fizyki Ogólnej, gdzie uzyskał w 1951 roku dyplom magistra, a w 1960 doktora fizyki. Po obronie doktoratu pracował w grupie B.H. Flowersa na University of Manchester. Po habilitacji, w roku 1965 objął kierownictwo Katedry Fizyki Teoretycznej, którą kierował do 1997 roku, rozbudowując ją oraz poszerzając znacznie jej kadrę naukową. W roku akademickim 1969/70 przebywał na stażu naukowym u prof. K.T. Hechta na Uniwersytecie Ann Arbor w USA. W tym samym roku organizował Instytut Fizyki, którego został pierwszym i wieloletnim dyrektorem (1970–1978). W latach 1980–1981 pełnił funkcję dziekana Wydziału Matematyki, Fizyki i Chemii. Tytuł profesora uzyskał w 1972 roku.
W latach siedemdziesiątych i osiemdziesiątych wielokrotnie przebywał na stażach naukowych na uniwersytetach w USA i Niemczech Zachodnich. Po przejściu na emeryturę był nadal aktywny naukowo.
Odznaczenia.
Krzyż Kawalerski, Oficerski i Komandorski Orderu Odrodzenia Polski, nagroda Ministra Nauki Szkolnictwa Wyższego i Techniki, liczne nagrody Rektora UMCS. 
Praca naukowa.
W pracy naukowej zajmował się głównie teorią jądra atomowego i metodami teoriogrupowymi w fizyce teoretycznej.

</doc>
<doc id="3225198" url="https://pl.wikipedia.org/wiki?curid=3225198" title="Netvi">
Netvi



</doc>
<doc id="3225209" url="https://pl.wikipedia.org/wiki?curid=3225209" title="Trybunał inkwizycji w Saluzzo">
Trybunał inkwizycji w Saluzzo

Trybunał inkwizycji w Saluzzo – sąd inkwizycyjny, mający swą siedzibę w Saluzzo, stolicy markizatu Saluzzo, należącego w latach 1548–1588 do Francji, a od 1588 (definitywnie od 1601) do Księstwa Sabaudii-Piemontu. Działał w latach 1509–33 i 1556–1800 (z krótką przerwą w 1799). Należał do struktur utworzonej w 1542 inkwizycji rzymskiej. Był kierowany przez dominikanów.
Historia.
Saluzzo do początku XVI wieku położone było w granicach diecezji turyńskiej i podlegało jurysdykcji inkwizytorów Savigliano. Na terenie markizatu Saluzzo zamieszkiwały wspólnoty heretyckich waldensów, które od czasu do czasu były poddawane represjom ze strony inkwizycji. W 1495 inkwizytor Savigliano Vito Beggiami skazał na śmierć dziewięć domniemanych czarownic w należących do markizatu wioskach Rifreddo i Gambasca.
Samodzielny trybunał inkwizycji w Saluzzo został po raz pierwszy utworzony 9 lipca 1509, gdy generał zakonu dominikanów Tommaso de Vio mianował Angelo Rizzardiniego inkwizytorem Saluzzo. Prawdopodobnie było to wynikiem dążeń regentki Małgorzaty de Foix do uzyskania przez markizat niezależności także pod względem kościelnym. Rezultatem tych dążeń, oprócz ustanowienia osobnego trybunału inkwizycyjnego, było także utworzenie w Saluzzo biskupstwa w 1511. 
Rizzardini w okresie od listopada 1509 do czerwca 1510 przeprowadził postępowanie przeciwko mieszkańcom wioski Paesana, należącym do sekty waldensów. Wydał dziesięć wyroków śmierci (z czego wykonano pięć), a sześć osób skazał na wygnanie. Jego następcami byli kolejno Agostino Maggio da Pavia (1510–1516), Vincenzo da Codogno (1516–1530) i Bartolomeo Mortario (1530–1533), jednak po śmierci tego ostatniego Saluzzo najwyraźniej powróciło pod władzę inkwizytorów Savigliano..
W 1542 papież Paweł III utworzył Kongregację Rzymskiej i Powszechnej Inkwizycji (Święte Oficjum) jako centralny organ nadzorujący i koordynujący działalność inkwizycji we Włoszech. W 1556 wznowiono działalność trybunału w Saluzzo. Inkwizytor Domenico da Vigone towarzyszył biskupowi Giovanniemu Marii Tapparelliemu (1568–1581) w wizytacjach duszpasterskich na terenie diecezji Saluzzo, mających na celu powstrzymanie przenikania wpływów reformacji. W 1588 Saluzzo przeszło pod władzę dynastii sabaudzkiej, co ostatecznie potwierdził sabaudzko-francuski traktat z 1601. Od tej pory tutejszy trybunał dzielił losy inkwizycji w domenach tej dynastii.
Pod koniec XVII wieku książę Sabaudii i Piemontu Wiktor Amadeusz II (panował 1675–1730) popadł w konflikt ze Stolicą Apostolską. W ramach tego konfliktu książę począwszy od roku 1698 zaczął wetować nominacje inkwizytorskie dokonywane przez Kongregację Świętego Oficjum dla trybunałów położonych w jego księstwie. Trybunał w Saluzzo jako pierwszy doświadczył tego konfliktu. 11 lutego 1698 Kongregacja mianowała inkwizytorem Saluzzo dotychczasowego inkwizytora Gubbio Pio Grassi da Strevio, jednak kiedy przybył on do Saluzzo, władze księstwa nie dopuściły go do objęcia urzędu i nakazały opuszczenie kraju. Wskutek polityki Wiktora Amadeusza II doszło do trwałych wakatów na stanowiskach inkwizytorskich większości piemonckich trybunałów. Ich działalnością kierowali odtąd wikariusze generalni, a nie pełnoprawni inkwizytorzy, co obniżyło ich rangę. W tej postaci kontynuowały one swoją działalność aż do czasów inwazji rewolucyjnej Francji na Włochy pod koniec XVIII wieku.
Trybunał inkwizycyjny w Saluzzo został zniesiony 28 stycznia 1799 przez marionetkowy rząd tymczasowy, utworzony przez wojska francuskie po zajęciu Piemontu kilka tygodni wcześniej. Niedługo potem jednak, w maju 1799, Francuzi zostali wyparci przez Austriaków i Rosjan, którzy przywrócili władzę króla Karola Emanuela IV. 28 lipca 1799 rząd monarchiczny wydał dekret o przywróceniu inkwizycji. Restauracja monarchii trwała jednak krótko. Niespełna rok później Francuzi ponownie zajęli Piemont i utworzona przez nich Rada Piemontu ("Consulta del Piemonte") dekretem z dnia 23 lipca 1800 roku definitywnie zlikwidowała miejscowe trybunały, w tym także trybunał w Saluzzo.
Organizacja.
Siedziba trybunału znajdowała się w konwencie dominikańskim S. Giovanni w Saluzzo. Na czele trybunału stał inkwizytor z lombardzkiej prowincji zakonu dominikańskiego (po 1698 wikariusz generalny). Na prowincji reprezentowany był on przez wikariuszy rejonowych, jednak ich liczba i rozmieszczenie pozostają nieznane.
W wewnętrznej hierarchii dominikańskich trybunałów inkwizycyjnych trybunał w Saluzzo zaliczany był do najniższej, trzeciej klasy.

</doc>
<doc id="3225225" url="https://pl.wikipedia.org/wiki?curid=3225225" title="ESO 3.6 m Telescope">
ESO 3.6 m Telescope



</doc>
<doc id="3225243" url="https://pl.wikipedia.org/wiki?curid=3225243" title="MS Ramform Atlas">
MS Ramform Atlas

Ramform Atlas – statek do badań sejsmicznych typu "Ramform Titan". Nietypowy kadłub o trójkątnym kształcie i bardzo szerokiej rufie umożliwia użycie 24 kabli z czujnikami do badań geofizycznych. Maksymalna długość kabli to 12 kilometrów. Mechanizacja i automatyzacja procesów wydawania i wybierania kabli umożliwia pracę szybką i bezpieczną. Do prac pomocniczych przewidziano 2 łodzie robocze.
W celu dalszego zwiększenia efektywności i wykorzystania statku jego autonomiczność wynosi 150 dni. Opracowano też nowatorskie systemy przeglądu, co pozwoliło na wydłużenie okresu między dokowaniami oraz przegląd i naprawę systemów bez przerywania pracy statku.
Załoga statku i personel badawczy mogą liczyć 80 osób, z tego 60 może być zakwaterowanych w jednoosobowych kabinach. Do dyspozycji mają salę gimnastyczną, sale telewizyjne, basen.
Statkowe lądowisko dla śmigłowców o średnicy 26 metrów może przyjmować śmigłowce nie większe niż Eurocopter Super Puma lub EH-101.
Firma Petroleum Geo-Services zamówiła 4 takie statki. "Ramform Titan" został dostarczony w 2013, "Ramform Atlas" jest drugim z serii.

</doc>
<doc id="3225246" url="https://pl.wikipedia.org/wiki?curid=3225246" title="Ken Griffey Sr.">
Ken Griffey Sr.

George Kenneth Griffey Sr. (ur. 10 kwietnia 1950) – amerykański baseballista, który występował na pozycji zapolowego i pierwszobazowego. Jest ojcem Kena Griffeya Jr..
Karierę rozpoczynał w Cincinnati Reds, z którym dwukrotnie wygrał World Series. W 1980 podczas swojego trzeciego występu w Meczu Gwiazd, został wybrany najbardziej wartościowym zawodnikiem spotkania, zdobywając home runa i single'a. Grał jeszcze w New York Yankees, Atlanta Braves, ponownie w Cincinnati Reds i w Seattle Mariners, w którym zakończył karierę w 1991.
Członek Cincinnati Reds Hall of Fame od 2004.

</doc>
<doc id="3225247" url="https://pl.wikipedia.org/wiki?curid=3225247" title="Prawo Hubble'a">
Prawo Hubble'a



</doc>
<doc id="3225261" url="https://pl.wikipedia.org/wiki?curid=3225261" title="Metryka Friedmana-Lemaître'a-Robertsona-Walkera">
Metryka Friedmana-Lemaître'a-Robertsona-Walkera



</doc>
<doc id="3225263" url="https://pl.wikipedia.org/wiki?curid=3225263" title="Związek Tully'ego-Fishera">
Związek Tully'ego-Fishera



</doc>
<doc id="3225282" url="https://pl.wikipedia.org/wiki?curid=3225282" title="Trako">
Trako



</doc>
<doc id="3225305" url="https://pl.wikipedia.org/wiki?curid=3225305" title="Farley Vieira Rosa">
Farley Vieira Rosa

Farley, właśc. Farley Vieira Rosa (ur. 14 stycznia 1994 w Santo Antônio do Jacinto, w stanie Minas Gerais, Brazylia) – brazylijski piłkarz, grający na pozycji pomocnika.
Kariera klubowa.
Jest wychowankiem klubów Cruzeiro Esporte Clube oraz Sporting CP. W lipcu 2013 rozpoczął karierę piłkarską w ukraińskim PFK Sewastopol. Po rozformowaniu klubu w maju 2014 opuścił Krym. Następnie podpisał karierę w Monte Azul, skąd został wypożyczony do greckich klubów Apollon Limassol i AEK Larnaka. Latem 2016 przeszedł do Panetolikos GFS. 13 sierpnia 2018 przeniósł się do Ettifaq FC.

</doc>
<doc id="3225325" url="https://pl.wikipedia.org/wiki?curid=3225325" title="György Cserhalmi">
György Cserhalmi

György Cserhalmi (ur. 17 lutego 1948 w Budapeszcie) – węgierski aktor teatralny i filmowy. W 1971 roku ukończył studia w Akademii Aktorskiej. Jest fundatorem Labdater Theatre w Światowym Centrum Kultury.
Role filmowe.
Występując w ponad 200 filmach, od początku lat ’70 stał się jednym z najbardziej znanych węgierskich aktorów współczesnych. W 1978 roku wystąpił w filmie "80 Huzarów" (reż. Sándor Sára), którego akcja rozgrywała się na terenie zaboru austriackiego w czasie Wiosny Ludów. Popularność zyskał po roli jaką zagrał "Mephisto", zrealizowanym w 1981 roku przez Istvána Szabó, gdzie występował m.in. z Krystyną Jandą i Hansem Maria Brandauerem. Debiutował w 1976 w filmie Azonosítás, za rolę w którym, na 26 Międzynarodowym Festiwalu Filmowym zdobył nagrodę Srebrnego Niedźwiedzia. W 2005 roku zagrał główną rolę w nominowanym do Oskara w kategorii najlepszego filmu nieanglojęzycznego w czesko-słowackim filmie Żelary. Światowej sławy niemiecki reżyser Wim Wenders umieścił Györgya Cserhalmiego na swojej liście 10 najlepszych aktorów.
Role teatralne.
Obsadzany w spektaklach realizowanych na podstawie twórczości Szekspira, Gorkiego, Sofoklesa, Goethego, Strindberga, Moliera oraz sztukach teatralnych autorów węgierskich.
Linki zewnętrzne.
 

</doc>
<doc id="3225356" url="https://pl.wikipedia.org/wiki?curid=3225356" title="Historia Polski (1492–1795)">
Historia Polski (1492–1795)

Historia Polski 1492–1795 – synteza historii Polski autorstwa Mariusza Markiewicza.
Historia Polski 1492–1795 jest drugim tomem pięciotomowej syntezy dziejów Polski autorstwa historyków związanych z Instytutem Historii Uniwersytetu Jagiellońskiego. Autorem publikacji jest krakowski nowożytnik Mariusz Markiewicz.
Publikacja przeznaczona jest dla studentów historii i innych kierunków humanistycznych. Może służyć jako pomoc w przygotowaniach do matury.
Praca licząca 760 stron (wyd. II – poprawione) zawiera syntezę historii Polski od wstąpienia na tron Jana Olbrachta (1492 r.) do upadku Rzeczypospolitej Obojga Narodów i abdykacji króla Stanisława Augusta Poniatowskiego (1795 r.).
Struktura pracy.
Synteza składa się z 2 głównych części:

</doc>
<doc id="3225366" url="https://pl.wikipedia.org/wiki?curid=3225366" title="Hokejowa Liga Mistrzów (2014/2015)/Faza grupowa">
Hokejowa Liga Mistrzów (2014/2015)/Faza grupowa

Pierwsza faza rozgrywek Hokejowej Ligi Mistrzów w sezonie 2014/2015 odbędzie się systemem grupowym. Łącznie 44 drużyny zostały podzielone na jedenaście czterozespołowych grup. Każda z drużyn rozegra po sześć spotkań w systemie mecz i rewanż. Łącznie rozegranych zostanie 132 spotkania w terminie od 21 sierpnia do 8 października. Do turnieju finałowego awansują zwycięzcy grup oraz najlepsza drużyna z drugiego miejsca.
Wyniki.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Grupa E.
Tabela
Wyniki
Grupa F.
Tabela
Wyniki
Grupa G.
Tabela
Wyniki
Grupa H.
Tabela
Wyniki
Grupa I.
Tabela
Wyniki
Grupa J.
Tabela
Wyniki
Grupa K.
Tabela
Wyniki

</doc>
<doc id="3225369" url="https://pl.wikipedia.org/wiki?curid=3225369" title="Diecezja Kandy">
Diecezja Kandy

Diecezja Kandy – diecezja rzymskokatolicka w Sri Lance, powstała w 1883 jako wikariat apostolski. Diecezja od 1886.

</doc>
<doc id="3225371" url="https://pl.wikipedia.org/wiki?curid=3225371" title="Simon-Jude Honnorat">
Simon-Jude Honnorat

 
Simon-Jude Honnorat (ur. 3 kwietnia 1783 w Allos, zm. 31 lipca 1852 w Digne-les-Bains) – francuski przyrodnik i leksykograf.
Przyrodnik, który interesował się historią i dialektami Prowansji. Jego główne dzieło leksykograficzne, "Dictionnaire Provencal-Français ou dictionnaire de la langue d’Oc ancienne et moderne" ("Słownik prowansalsko-francuski albo słownik języka oksytańskiego dawnego i współczesnego", 1846-1847), stało się najważniejszą pomocą naukową Frédérica Mistrala, autora "Skarbca felibryzmu".

</doc>
<doc id="3225372" url="https://pl.wikipedia.org/wiki?curid=3225372" title="A Devil’s Chaplain">
A Devil’s Chaplain



</doc>
<doc id="3225373" url="https://pl.wikipedia.org/wiki?curid=3225373" title="Bobr (1907)">
Bobr (1907)

Bobr (ros. Бобр) – rosyjska kanonierka typu "Giliak" zwodowana w 1907 roku. Służyła do 1925 roku kolejno w marynarkach wojennych: rosyjskiej, niemieckiej (jako Biber) i estońskiej (jako Lembit).
Budowa i służba.
Rosja.
Okręt budowany był w sankt-petersburskiej stoczni Newskiej. W czerwcu 1906 roku położono stępkę, zaś rok później, 12 czerwca 1907 odbyło się wodowanie. Okręt wszedł do służby we Flocie Bałtyckiej pod nazwą „Bobr” („Бобр” - pol. bóbr) w sierpniu 1908 roku.
Niemcy.
„Bobr” został zdobyty przez Niemców 9 kwietnia 1918 roku. Przechwycił go krążownik pomocniczy „Möwe” w okolicach fińskiego miasta Turku. Okręt wszedł do służby w maju 1918 roku pod nazwą „Biber” (będącą tłumaczeniem nazwy oryginalnej). W Kaiserliche Marine pełnił funkcję jednostki remontowej.
Estonia.
W wyniku podpisania zawieszenia broni, Niemcy zostały zobligowane do przekazania części zdobytych rosyjskich jednostek siłom estońskim. W przypadku „Bibera” miało to miejsce jeszcze w listopadzie. Wszedł on 20 grudnia do służby pod nazwą „Lembit”, jako pierwsza jednostka w Eesti merejõud. Brał czynny udział w wojnie o niepodległość Estonii – 6 stycznia przeprowadzał wspólnie z kanonierką „Laene” desant w okolicy miasta Loksa przy wsparciu niszczyciela „Lennuk”. Z części załogi „Lembita” i innych okrętów sformowano 5 marca 1919 roku Meeredessantpataljon (Morski Batalion Desantowy). Okręt pozostał w służbie do 1925 roku. Dwa lata później został zezłomowany.
Opis konstrukcji.
„Bobr” miał 66,5 metra długości i 10,9 szerokości. Jego wyporność wynosiła 1100 ton. Napęd stanowiły dwie maszyny parowe o łącznej mocy 800 km, zdolne rozpędzić okręt do 12 węzłów. Okręt przewoził 130 ton węgla. Uzbrojenie „Bobra” składało się z dwóch dział kalibru 120 mm i czterech dział kalibru 75 mm. Uzupełniały je trzy karabiny maszynowe i 40 min morskich. Na jednostce służyło 148 załogantów.

</doc>
<doc id="3225392" url="https://pl.wikipedia.org/wiki?curid=3225392" title="Harry Vaulkhard">
Harry Vaulkhard

Harry Vaulkhard (ur. 14 października 1985 roku w Newcastle upon Tyne) – brytyjski kierowca wyścigowy.
Kariera.
Vaulkhard rozpoczął karierę w międzynarodowych wyścigach samochodowych w 2005 roku od startów w SEAT Cupra Great Britain. Z dorobkiem 26 punktów uplasował się na czternastej pozycji w klasyfikacji generalnej. W późniejszych latach Brytyjczyk pojawiał się także w stawce Renault Clio Cup Great Britain, British Touring Car Championship, European Touring Car Cup, World Touring Car Championship oraz Euro Racecar NASCAR Touring Series.
W World Touring Car Championship Brytyjczyk wystartował w czternastu wyścigach sezonu 2010 z brytyjską ekipą Bamboo Engineering. Z dorobkiem jednego punktu uplasował się na 21 miejscu w końcowej klasyfikacji kierowców.

</doc>
<doc id="3225428" url="https://pl.wikipedia.org/wiki?curid=3225428" title="Leonel Pernía">
Leonel Pernía

Leonel Adrián Pernía (ur. 27 września 1975 roku w Tandil) – argentyński kierowca wyścigowy.
Kariera.
Pernía rozpoczął karierę w międzynarodowych wyścigach samochodowych w 1988 roku od startów w Turismo Carretera Argentina, gdzie odniósł jedno zwycięstwo. Z dorobkiem 31,5 punktu uplasował się tam na 29 pozycji w klasyfikacji generalnej. W późniejszych latach Argentyńczyk pojawiał się także w stawce Turismo Nacional (TN) Argentina, TSC, Zonal del Atlántico, Argentina, Turismo Carretera Mouras, TC Pista Argentina, TC2000, urismo Carretera Argentina, Top Race V6 Argentina, TC2000 Copa Endurance Series Argentina, World Touring Car Championship oraz Super TC2000.
W World Touring Car Championship Argentyńczyk dołączył do stawki podczas włoskiej rundy w sezonie 2010 ze szwedzką ekipą Chevrolet Motorsport Sweden. Uplasował się odpowiednio na 18 i 10 pozycji. Z dorobkiem jednego punktu uplasował się na 22 pozycji w końcowej klasyfikacji kierowców.

</doc>
<doc id="3225431" url="https://pl.wikipedia.org/wiki?curid=3225431" title="Leonel Pernia">
Leonel Pernia

Leonel Pernía

</doc>
<doc id="3225433" url="https://pl.wikipedia.org/wiki?curid=3225433" title="Pożegnanie cesarzy">
Pożegnanie cesarzy

Pożegnanie cesarzy – polski film obyczajowy z 1988 w reżyserii Romana Załuskiego. Główną rolę zagrał Jan Świderski, dla którego była to ostatnia aktorska kreacja w karierze (aktor zmarł jeszcze przed premierą filmu).
Fabuła.
Rok 1919; właśnie zakończyła się I wojna światowa, a Polska odzyskała niepodległość. Stary gospodarz, Tomasz - chłop z dziada pradziada mieszka na wsi w otoczeniu najbliższych. Pomimo zachodzących zmian Tomasz wciąż żyje we własnym świecie, nie przyjmując do wiadomości, że nie ma już cara, a Polska jest wolna. Wciąż pozostaje wierny rosyjskiemu cesarzowi, a świat stworzony przez zaborców wydaje mu się nienaruszalny. Po całym życiu spędzonym w zniewolonym kraju nie dociera do niego, że może być inaczej. Dopiero konfrontacja Tomasza z poglądami i doświadczeniami jego wnuków skłania go w końcu do ostatecznego pożegnania się z przeszłością i pogodzenia się z teraźniejszością.

</doc>
<doc id="3225438" url="https://pl.wikipedia.org/wiki?curid=3225438" title="William Williams">
William Williams



</doc>
<doc id="3225455" url="https://pl.wikipedia.org/wiki?curid=3225455" title="Kowalik duży">
Kowalik duży

Kowalik duży ("Sitta tephronota") – gatunek ptaka z rodziny kowalików (Sittidae). Występuje od Turcji poprzez resztę Bliskiego Wschodu po centralno-zachodnią Azję. Niezagrożony wyginięciem.
Taksonomia.
Gatunek opisał po raz pierwszy Richard Bowdler Sharpe w roku 1872 na łamach "The Annals and magazine of natural history". Holotyp pochodził z okolic miasta Kokand (wschodni Uzbekistan). Sharpe odnotował podobieństwo nowego gatunku do kowalika skalnego ("Sitta neumayer"), z którym kowalik duży jest blisko spokrewniony. Prócz tego wykazuje pokrewieństwo wobec kowalika kaszmirskiego ("S. cashmirensis"), o czym świadczy podobna konstrukcja gniazda.
Prawdopodobnie zróżnicowanie pod względem anatomicznym i ekologicznym wystąpiło poprzez izolację geograficzną tych dwóch gatunków. U kowalika dużego wykształciło się większe ciało i dziób niż u "S. neumayer", ponieważ w zamieszkiwanych przezeń obszarach występują cieplejsze lata i chłodniejsze zimy. Kiedy oba gatunki spotkały się ponownie, po okresie allopatryczności wobec siebie, w południowym Iranie. Doszło do rozszczepienia (rozsunięcia) cech; u tamtejszych kowalików dużych rozwinęły się większe rozmiary niż u kowalików skalnych, a szerokość paska ocznego (patrz Morfologia) wzrosła. Strefa sympatryczności w północnym Iranie zdaje się być nowsza w stosunku do południowej; stąd też rozszczepienie cech u obu populacji nie zaszło na północy kraju.
Występują cztery podgatunki.
Podgatunki i zasięg występowania.
Międzynarodowy Komitet Ornitologiczny (IOC) wyróżnia następujące podgatunki:
Zamieszkuje urwiska, wąwozy oraz rumowiska skalne w górach. Pojawia się również w obszarach zadrzewionych. Możliwe, że preferuje obszary położone w sąsiedztwie strumieni. Obecność tego gatunku warunkuje występowanie dużych zbiorowisk roślinnych "Astragalus"–"Artmesia"–Rosaceae.
Morfologia.
Długość ciała 15–16 cm. Masa ciała (podg. "dresseri") 42,7–55 g. "S. tephronota" jest duży jak na kowalika, rozmiarami dorównuje droździkowi. Wykazuje podobieństwo do kowalika skalnego, jednak odróżnia go dłuższy, mocniejszy dziób, większa głowa i dłuższa szyja, zaś czarny pasek oczny jawi się jako dłuższy i szerszy, a kolory ogólnie są jaśniejsze.
Występuje ten sam schemat upierzenia, co u "S. neumayer" różniący się szczegółami. Wierzch ciała pokrywają pióra barwy szarej, także sterówki szare, bez wzorów. Od ciemnego dzioba przez oko w tył biegnie czarny pas – u kowalika dużego sięga aż do łopatek. Pierś blada. Boki, brzuch i pozostała część tylnej połowy spodu ciała przybiera barwę różowopomarańczową; im dalej w tył, tym intensywniejszą. Osobniki młodociane wyróżniają jasne zwieńczenia piór na grzbiecie, płowy odcień pokryw skrzydłowych dużych, słabiej zarysowany i bardziej matowy pasek oczny.
Wymiary szczegółowe (przybliżone w mm, oryginalnie podane w calach) oraz – zamieszczone dla porównania – wymiary szczegółowe dla kowalika skalnego:
Zachowanie.
Ogólnie ptak przybiera postawę, w której zdaje się mieć środek ciężkości przechylony w przód, jednakże często staje wyprostowany w górę. Zwykle "S. tephronota" spotykany jest pojedynczo lub w parach. Sparowane ptaki pozostają ze sobą cały rok, śpiąc razem w gnieździe w zimie. Terytorialny ptak, na granicach terytoriów występują potyczki, jednak poza sezonem lęgowym stwierdzano grupy 2–3 lub nawet 16 osobników. Gatunek niepłochliwy, niekiedy zdaje się być ciekawski. Ptak, który wyczuł zagrożenie, zastyga w bezruchu na dobrze widocznej skale, okazjonalnie jedynie ruszając głową; gdy zostanie rozdrażniony, dygocze się i potrząsa skrzydłami.
Kowalik duży odzywa się "piip-piip-piip", bardziej starannie brzmiącym i wyraźniejszym niż u kowalika skalnego. Do tego powtarza "kiu-kiu" i "uii-uii", podobnie jak dzwoniec ("Carduelis chloris"). Żeruje na ziemi, pośród skał i kamieni. W lecie zjada głównie owady i ślimaki. Od jesieni do wczesnej wiosny zjada głównie nasiona, np. moreli ("Armeniaca vulgaris"), czereśni ("Prunus avium"), migdałowca ("Amygdalus communis"). Od późnego lata zaczyna chować ślimaki i nasiona w skrytki pod kamieniami oraz w szczelinach – w tym drugim przypadku nakrywa przyszły posiłek drobnymi kamyczkami; do tego pożywienie ukrywa za płatem kory lub wciska w glebę.
Lęgi.
Na południowych terenach dawnego ZSRR okres lęgowy trwa od stycznia do czerwca; doniesienia o późniejszych zniesieniach prawdopodobnie dotyczą drugiego lęgu. W Iranie lęgi wyprowadza w marcu, w Afganistanie od marca do maja, w Pakistanie od końca lutego do maja. Prawdopodobnie ptaki dobierają się w pary wczesną wiosną. W trakcie zalotów ptak stroszy czarne pióra paska ocznego. Gniazdo kształtem przypomina manierkę. Oba ptaki z pary budują je w szczelinie skalnej lub innym otworze, także w drzewie, skarpie rzecznej albo w budynku. Może być również zlokalizowane w opuszczonym gnieździe żołny ("Merops"), kraski ("Coracias") lub dzięcioła. Otwór wejściowy częściowo zaklejony jest zaprawą z błota, śliny, odchodów, piór, włosów, żywicy, skrawków materiału; kowalik pozostawia otwór o średnicy 3,5–5 cm. Niekiedy zdarzają się tunele prowadzące do komory gniazdowej o długości 4,5–15 cm. W zniesieniu zwykle 5–7 (ogólny zakres to 4–9) jaj o wymiarach około 21,1 na 16,1 mm. Skorupka ma barwę białą i jest skąpo pokryta ochrowymi, czerwonawymi, rzadziej szarofioletowymi plamkami, skupionymi głównie przy szerszym końcu. Inkubacja trwa 12–14 dni, wysiaduje jedynie samica, samiec w tym czasie dostarcza jej pokarm. Młode karmione są przez oba ptaki z pary, jednak w pierwszym tygodniu życia głównie przez samca, gdyż samica w tym czasie opiekuje się nimi w gnieździe. Ptak przesiadujący z pisklętami w komorze gniazdowej przytyka otwór wejściowy gniazda pęczkiem materiału gniazdowego. Młode są w pełni opierzone po 24–26 dniach od wyklucia. Para może wyprowadzić drugi lęg. Zdarza się to zwłaszcza na niższych wysokościach.
Status.
Przez IUCN gatunek klasyfikowany jest jako najmniejszej troski (LC, "Least Concern"). W całym zasięgu dość pospolity w odpowiednich środowiskach; w Armenii rzadki. Ogólna liczebność populacji nie jest znana, jednak ze względu na duży zasięg i brak widocznych zagrożeń BirdLife International uznało jej trend za stabilny. Według szacunków BirdLife International z 2015 roku w Europie występowało 33 200–107 000 kowalików dużych. Ptak występuje na 28 obszarach uznanych za ostoje ptaków IBA.

</doc>
<doc id="3225458" url="https://pl.wikipedia.org/wiki?curid=3225458" title="Filozofia bizantyjska">
Filozofia bizantyjska



</doc>
<doc id="3225465" url="https://pl.wikipedia.org/wiki?curid=3225465" title="Pierre-Yves Corthals">
Pierre-Yves Corthals

Pierre-Yves Corthals (ur. 23 października 1975 roku w Liège) – belgijsko-włoski kierowca wyścigowy.
Kariera.
Corthals rozpoczął karierę w międzynarodowych wyścigach samochodowych w 1996 roku od startów w Renault Spider Europe, gdzie raz stanął na podium. Z dorobkiem 31 punktów uplasował się tam na czternastej pozycji w klasyfikacji generalnej. W późniejszych latach Belg pojawiał się także w stawce Belgian Procar, French Super Production Championship, Renault Clio International Cup, European Touring Car Championship, FIA GT Championship, ID&amp;T Clio Renault Sport Cup, Renault Clio Cup Belgium, Formula X European Endurance Series, Mini Cooper Challenge Belgium, World Touring Car Championship, Belgian Touring Car Series oraz Dunlop Sportmaxx Clio Cup.
W World Touring Car Championship Belgstartował w latach 2006-2008, 2010. Jedynie w sezonie 2007 zdobywał punkty. Z dorobkiem trzech punktów uplasował się wtedy na dziewiętnastej pozycji w końcowej klasyfikacji kierowców.

</doc>
<doc id="3225504" url="https://pl.wikipedia.org/wiki?curid=3225504" title="Kill la Kill">
Kill la Kill

 – serial anime wyprodukowany przez studio Trigger, emitowany od października 2013 do marca 2014.
Fabuła.
Ryūko Matoi przenosi się do Akademii Honnōji w poszukiwaniu zabójcy swojego ojca. W trakcie poszukiwań popada w konflikt z autorytarną przewodniczącą samorządu uczniowskiego – Satsuki Kiryūin. W efekcie swoich działań musi toczyć bitwy z przewodniczącymi szkolnych klubów. W dobrnięciu do celu pomaga jej przyjaciółka Mako Mankanshoku i mundurek stworzony z Żywego Włókna, Kamui Senketsu.
Gra.
Dzięki ARC System Works, w lipcu 2019 roku na PC (na platformie Steam) oraz konsole Nintendo Switch i PS4 trafiła gra, będąca adaptacją anime pt. "Kill la Kill – IF". Jest to trójwymiarowa bijatyka. Wersja na PC zadebiutowała 25 lipca 2019, a na konsolach dzień później – 26 lipca 2019. Gra jest dostępna w wersji cyfrowej i pudełkowej. Wersję fizyczną można kupić w edycji standardowej (w cenie 59.99 USD/59.99 EUR/49.99 GBP) i limitowanej (w cenie 99.99 USD/99.99 EUR). Za dystrybucję gry w Europie odpowiedzialna jest firma PQube, która potwierdziła, że wersja limitowana zawiera to samo, co japońska i ograniczona jest do 1500 sztuk na cały kontynent.

</doc>
<doc id="3225505" url="https://pl.wikipedia.org/wiki?curid=3225505" title="Nobuteru Taniguchi">
Nobuteru Taniguchi

 – japoński kierowca wyścigowy.
Kariera.
Taniguchi rozpoczął karierę w międzynarodowych wyścigach samochodowych w 2002 roku od startów w klasie GT300 Super GT, gdzie raz stanął na podium. Z dorobkiem 29 punktów uplasował się na trzynastej pozycji w klasyfikacji generalnej. W 2011 roku w tej samej serii był mistrzem. W późniejszych latach Japończyk pojawiał się także w stawce All-Japan GT Championship, Malaysia Merdeka Endurance Race - Overall, World Touring Car Championship, JAF Grand Prix SUPER GT &amp; Formula NIPPON FUJI SPRINT CUP - GT300 Class, 24H Series oraz Super Taikyu Series.
W World Touring Car Championship Japończyk startował w latach 2009-2010. W pierwszym sezonie startów w klasyfikacji kierowców niezależnych uzbierane 21 punktów dało mu dziesiąte miejsce. Rok później w klasyfikacji kierowców niezależnych był siedemnasty.

</doc>
<doc id="3225535" url="https://pl.wikipedia.org/wiki?curid=3225535" title="Rajd Polski 1923">
Rajd Polski 1923

Rajd Polski 1923 (a właściwie Międzynarodowy Rejd Samochodowy) odbył się w terminie 15-22 czerwca 1923 roku. Komandorem rajdu był Tadeusz Heyne. W rajdzie uczestniczyło 16 załóg w tym trzy zagraniczne. Trasa rajdu: Warszawa - Łowicz - Łódź - Wieluń - Częstochowa - Lubliniec - Katowice - Cieszyn - Żywiec - Andrychów - Myślenice - Nowy Targ - Zakopane - Morskie Oko - Zakopane - Nowy Targ - Nowy Sącz - Gorlice - Jasło - Krosno - Sanok - Chyrów - Sambor
- Drohobycz - Stryj - Nadwórna - Łanczyn - Tatarów - Łanczyn - Kołomyja - Horodenki - Czortków - Trambowla - Tarnopol - Złoczów - Lwów - Żółkiew - Rawa Ruska - Bełżec - Tomaszów - Zamość - Lublin - Warszawa
W tamtym czasie w trakcie trwania rajdu obowiązywały zasady punktacji, na podstawie której formowano klasyfikacje kierowców. Punkty dodatnie przyznawano np. za przejechanie wyznaczonej próby w czasie lepszym od założonego limitu, a punkty ujemne za przekroczenie tego limitu, dokonywanie napraw, czy dolewanie wody do chłodnicy (pokrywy silnika były zaplombowane).
W czasie rajdu w samochodzie uczestniczącym w rajdzie wszystkie miejsca siedzące musiał być zajęte, w aucie oprócz kierowcy i mechanika pilota zasiadał jeszcze kontroler, który czuwał nad przestrzeganiem regulaminu i dziennikarz, który przekazywał relację.

</doc>
<doc id="3225542" url="https://pl.wikipedia.org/wiki?curid=3225542" title="Fastrygi">
Fastrygi

Fastrygi – singel Meli Koteluk zwiastujący drugi album artystki pt. "Migracje". Kompozycja stworzona przez zespół Meli Koteluk z tekstem artystki powstawała w Domu Pracy Twórczej w Burdągu na Mazurach.
Teledysk.
Scenariusz teledysku napisali Tomasz Gliński i Małgorzata Makowska. Obraz ze zdjęciami wykonywanymi przez Tomasza Glińskiego w Muzeum Geologicznym w Warszawie i w jego reżyserii miał premierę 30 lipca 2014.

</doc>
<doc id="3225563" url="https://pl.wikipedia.org/wiki?curid=3225563" title="Jurij Łogwinienko">
Jurij Łogwinienko

Jurij Anatoljewicz Łogwinienko (, , ur. 22 lipca 1988 w Aktiubińsku) – kazaski piłkarz grający na pozycji pomocnika w rosyjskim klubie Rotor Wołgograd.
Kariera klubowa.
Łogwinienko jest wychowankiem klubu FK Aktöbe, w którym występował w latach 2006–2015. W sezonie 2016 przeniósł się do FK Astana. 24 stycznia 2021, podpisał kontrakt z beniaminkiem Priemjer-Ligi, Rotorem Wołgograd.
Kariera reprezentacyjna.
W reprezentacji Kazachstanu zadebiutował 23 maja 2008 roku w towarzyskim meczu przeciwko Rosji. Na boisku pojawił się w 44 minucie, a opuścił je w 80 minucie meczu

</doc>
<doc id="3225564" url="https://pl.wikipedia.org/wiki?curid=3225564" title="Michaël Rossi">
Michaël Rossi

Michaël Rossi (ur. 12 kwietnia 1988 roku w Chambéry) – francuski kierowca wyścigowy.
Kariera.
Rossi rozpoczął karierę w międzynarodowych wyścigach samochodowych w 2000 roku od startów w Formule Dodge National Championship. Z dorobkiem d39 punktów uplasował się tam na dwudziestej pozycji w klasyfikacji generalnej. W późniejszych latach Francuz pojawiał się także w stawce edycji zimowej Brytyjskiej Formuły Renault, Włoskiej Formuły Renault, Francuskiej Formuły Renault, Mégane Trophy Eurocup, THP Spider Cup, SEAT Leon Supercopa Spain, SEAT Leon Eurocup, Formuły Le Mans, World Touring Car Championship, European Touring Car Cup, 24H Series, FIA GT3 European Championship, French GT Championship oraz FIA GT1 World Championship.
W World Touring Car Championship Francuz wystartował podczas japońskiej rundy sezonu 2010 z hiszpańską ekipą SR-Sport. W pierwszym wyścigu nie dojechał do mety, a w drugim był dwunasty.

</doc>
<doc id="3225569" url="https://pl.wikipedia.org/wiki?curid=3225569" title="SR-Sport">
SR-Sport

Sunred Engineering

</doc>
<doc id="3225573" url="https://pl.wikipedia.org/wiki?curid=3225573" title="Sorak-san">
Sorak-san



</doc>
<doc id="3225577" url="https://pl.wikipedia.org/wiki?curid=3225577" title="No Game No Life">
No Game No Life

 – seria light noveli, napisanych i zilustrowanych przez Yū Kamiyę, wydawana przez Media Factory od 25 kwietnia 2012 roku. 
Na jej podstawie powstała manga oraz anime. Manga z ilustracjami Mashiro Hiiragiego wydawana jest od 27 stycznia 2013 roku w magazynie "Monthly Comic Alive" także publikowanym przez Media Factory. Anime zostało wyprodukowane przez studio Madhouse. Premierowa emisja miała miejsce od 9 kwietnia do 25 czerwca 2014 roku na antenie AT-X.
Fabuła.
Seria koncentruje się wokół rodzeństwa 18-letniego Sory i 11-letniej Shiro. Są NEETami i hikikomori, którzy cały dzień spędzają na graniu w gry komputerowe, w których nie mają sobie równych. W pewnym momencie, rozgrywają zwycięską partię szachów z Bogiem Tetem, który przenosi rodzeństwo do innego świata. W świecie tym Sora i Shiro przynależą do najsłabszej spośród 16 ras i starają się zostać najsilniejszą z nich.
Powieści ilustrowane.
Tom jest zbiorem opowiadań; tom ten został wydany w edycji zwykłej jak i limitowanej. Do wersji limitowanej dołączono figurkę kolekcjonerską Sory.
Sprzedano łącznie ponad 4,5 miliona kopii powieści.
Manga.
W Polsce manga jest wydawana przez Waneko.
"No Game No Life Zero".
W Polsce manga została wydana przez Waneko.
Odbiór.
Na podstawie powieści ilustrowanej „No Game No Life” powstała manga oraz serial anime. Redakcja polskojęzycznego serwisu tanuki.pl, wystawiła anime ocenę 7/10. W pierwszej połowie 2014 roku powieść sprzedała się w ponad 250 tys. egzemplarzy, co uplasowało ją na dziewiątym miejscu, wśród najlepiej sprzedających się light novels. Strona internetowa, dzięki której Tet zaprosił protagonistów serii do swojego świata istnieje naprawdę.

</doc>
<doc id="3225596" url="https://pl.wikipedia.org/wiki?curid=3225596" title="Samsung Electronics Poland Manufacturing">
Samsung Electronics Poland Manufacturing

Samsung Electronics Poland Manufacturing Sp. z.o.o. (SEPM) – przedsiębiorstwo produkujące sprzęt AGD, mieszczące się we Wronkach. W zakładzie produkowano wcześniej lodówki oraz pralki pod marką Amica. W 2010 roku spółka Amica sprzedała zakład produkcji lodówek oraz pralek za kwotę 204,5 mln złotych koncernowi Samsung.

</doc>
<doc id="3225630" url="https://pl.wikipedia.org/wiki?curid=3225630" title="Marc Carol">
Marc Carol

Marc Carol Ybarra (ur. 14 lutego 1985 roku w Sabadell) – hiszpański kierowca wyścigowy.
Kariera.
Carol rozpoczął karierę w wyścigach samochodowych w 2001 roku od startów w Formule BMW Junior Cup Iberia oraz w Citroen Saxo Cup Spain. W Formule BMW z dorobkiem 290 punktów uplasował się na czwartej pozycji w klasyfikacji generalnej. W Citroen Saxo Cup Spain zdobył tytuł mistrzowski. W późniejszych latach Hiszpan pojawiał się także w stawce Hiszpańskiej Formuły Renault, Hiszpańskiej Formuły Junior 1600, World Touring Car Championship, 24 Hours of Barcelona, International GT Open, SEAT Leon Supercopa Spain, Spanish GT Championship, Copa de España de Resistencia, 500km of Alcaniz, Renault Clio Cup Spain oraz Copa de España de Super GT.
W World Touring Car Championship Hiszpan wystartował podczas hiszpańskiej rundy w latach 2005 i 2010 z hiszpańską ekipą SEAT Sport. W 2005 z dorobkiem jednego punktu uplasował się na 23 pozycji w końcowej klasyfikacji kierowców.

</doc>
<doc id="3225646" url="https://pl.wikipedia.org/wiki?curid=3225646" title="DB Regio">
DB Regio

DB Regio AG – niemiecki przewoźnik kolejowy wchodzący w skład koncernu Deutsche Bahn, zajmujący się regionalnymi przewozami kolejowymi.
70% obrotów DB Regio pochodzi z płatności dokonywanych przez kraje związkowe za świadczenie usług publicznych, 29% ze sprzedaży biletów, a 1% stanowią dochody różne.

</doc>
<doc id="3225679" url="https://pl.wikipedia.org/wiki?curid=3225679" title="Trybunał inkwizycji w Turynie">
Trybunał inkwizycji w Turynie

Trybunał inkwizycji w Turynie – sąd inkwizycyjny, mający swą siedzibę w Turynie, stolicy księstwa Sabaudii-Piemontu. Działał w latach 1483–1800 i był kierowany przez dominikanów. Od połowy XVI wieku należał do struktur inkwizycji rzymskiej.
Historia.
Diecezja turyńska już w XIV wieku była objęta działalnością inkwizycyjną na dużą skalę w związku z represjami wobec heretyckich waldensów, jednak sam Turyn stał się siedzibą trybunału inkwizycyjnego dopiero w roku 1483, gdy doszło do podziału wielkiego okręgu inkwizytorskiego obejmującego cały północny Piemont. Co więcej, jurysdykcja tego nowego trybunału początkowo objęła jedynie okolice samego Turynu, podczas gdy reszta diecezji pozostała tak jak dotychczas podzielona między trybunały w Asti (subdystrykt Chieri) i Savigliano (południowa część diecezji). Jednym z bardziej znaczących epizodów we wczesnej historii trybunału turyńskiego jest proces o czary w Carignano w 1493–1494, w wyniku którego cztery osoby zostały spalone na stosie.
Znaczenie inkwizycji turyńskiej wzrosło w okresie reformacji. Girolamo Rachia da Chieri, inkwizytor w latach 1519–1547, podjął polemikę z Marcinem Bucerem i zdołał przekonać księcia Sabaudii-Piemontu Karola III do wydania zakazu sprowadzania pism luterańskich do księcia. W latach 1536–1559 Piemont znalazł się pod okupacją Francuzów, którzy utworzyli w Turynie parlament jako najwyższą władzę sądowniczą, od 1539 także w sprawach o herezję. Inkwizytor Tommaso Giacomelli aktywnie współdziałał z parlamentem w represjonowaniu waldensów, kalwinistów, a także rzekomych czarownic, czego dowodzą zachowane w dużej mierze akta tej instytucji. Po odzyskaniu kontroli nad Piemontem (1559) książę Emanuel Filibert doszedł do porozumienia ze Stolicą Apostolską w sprawie kierowania i koordynowania działalności inkwizycyjnej w jego domenie. W 1560 w Turynie utworzono stałą nuncjaturę apostolską, która miała być ogniwem pośrednim między lokalnymi trybunałami a utworzoną w 1542 centralną Kongregacją Świętego Oficjum w Rzymie. Inkwizytorzy wszelkie działania mieli podejmować w porozumieniu z sabaudzkim rządem i nuncjuszem apostolskim.
Za pontyfikatu Piusa V (1566–1572) inkwizytor turyński uzyskał ostatecznie jurysdykcję nad całą archidiecezją turyńską, w tym w szczególności nad okręgiem Savigliano.
Pod koniec XVII wieku książę Sabaudii i Piemontu Wiktor Amadeusz II (panował 1675–1730) popadł w konflikt ze Stolicą Apostolską. W ramach tego konfliktu książę począwszy od roku 1698 zaczął wetować nominacje inkwizytorskie dokonywane przez Kongregację Świętego Oficjum dla trybunałów położonych w jego księstwie. W 1708 Giovanni Andrea Cauvino został mianowany nowym inkwizytorem Turynu przez Kongregację, jednak gdy przybył do Turynu, rząd sabaudzki nakazał mu opuszczenie kraju w ciągu 24 godzin. Wskutek polityki Wiktora Amadeusza II doszło do trwałych wakatów na stanowiskach inkwizytorskich większości piemonckich trybunałów. Ich działalnością kierowali odtąd wikariusze generalni, a nie pełnoprawni inkwizytorzy, co obniżyło ich rangę. W tej postaci kontynuowały one swoją działalność aż do czasów inwazji rewolucyjnej Francji na Włochy pod koniec XVIII wieku. 
Trybunał inkwizycyjny w Turynie został zniesiony po raz pierwszy 28 stycznia 1799 przez marionetkowy rząd tymczasowy, utworzony przez wojska francuskie po zajęciu Piemontu kilka tygodni wcześniej. Niedługo potem jednak, w maju 1799, Francuzi zostali wyparci przez Austriaków i Rosjan, którzy przywrócili władzę króla Karola Emanuela IV. 28 lipca 1799 rząd monarchiczny wydał dekret o przywróceniu inkwizycji. Restauracja monarchii trwała jednak krótko. Niespełna rok później Francuzi ponownie zajęli Piemont i utworzona przez nich Rada Piemontu ("Consulta del Piemonte") dekretem z dnia 23 lipca 1800 roku definitywnie zlikwidowała miejscowe trybunały, w tym także trybunał turyński.
Organizacja.
Siedzibą trybunału był konwent S. Domenico w Turynie. Na czele trybunału stał inkwizytor (po roku 1708 wikariusz generalny), wywodzący się początkowo z prowincji zakonnej św. Piotra Męczennika (Lombardii Górnej), a od 1640 z prowincji Obojga Lombardii. Jego jurysdykcji podlegały archidiecezja turyńska, diecezja Fossano, okręg Sospello w diecezji Ventimiglia oraz opactwa terytorialne S. Benigno Canavese, Caramagna, Rivalta, S. Giusto di Susa i S. Michele della Chiusa. Inkwizytor miał jednego zastępcę (wikariusza) w głównej siedzibie trybunału, a nadto podlegało mu 31 wikariuszy rejonowych sprawujących nadzór nad następującymi okręgami:
W wewnętrznej hierarchii dominikańskich trybunałów inkwizycyjnych trybunał turyński zaliczany był do najniższej, trzeciej klasy.

</doc>
<doc id="3225689" url="https://pl.wikipedia.org/wiki?curid=3225689" title="Andriej Romanow">
Andriej Romanow

Andriej Romanow (ros. Андрей Романов; ur. 10 lipca 1979 roku w Moskwie) – rosyjski kierowca wyścigowy.
Kariera.
Romanow rozpoczął karierę w wyścigach samochodowych w 2006 roku od startów w Russian Touring Car Championship, dywizji II ADAC Procar oraz w klasie Super Production European Touring Car Cup. Z dorobkiem odpowiednio dziewiętnastu, pięciu i czterech punktów uplasował się na odpowiednio na siedemnastej, dziewiątej i szóstej pozycji w klasyfikacji generalnej. W późniejszych latach Rosjanin startował także w Asian Touring Championship, World Touring Car Championship, FIA GT3 European Championship, ADAC GT Masters oraz Malaysia Merdeka Endurance Race - Overall.
W World Touring Car Championship Rosjanin startował w latach 2007-2008 i 2010 z niemiecką ekipą Engstler Motorsport. Jednak nigdy nie zdobywał punktów. Podczas drugiego wyścigu w Makau w sezonie 2008 uplasował się na dziewiątym miejscu, co było jego najlepszym wynikiem w mistrzostwach.

</doc>
<doc id="3225692" url="https://pl.wikipedia.org/wiki?curid=3225692" title="Andrei Romanov">
Andrei Romanov

Andriej Romanow

</doc>
<doc id="3225731" url="https://pl.wikipedia.org/wiki?curid=3225731" title="Vincent Radermecker">
Vincent Radermecker

Vincent Radermecker (ur. 5 lipca 1967 roku w Liège) – belgijsko-włoski kierowca wyścigowy.
Kariera.
Radermecker rozpoczął karierę w międzynarodowych wyścigach samochodowych w 1991 roku od startów w Holenderskiej Formule Ford 1600, gdzie zdobył tytuł mistrzowski. W późniejszych latach Belg pojawiał się także w stawce Brytyjskiej Formuły Ford, Belgian Touring Car Championship, Formuły Opel Lotus Euroseries, Niemieckiej Formuły Opel, Formuły Opel Lotus Nations Cup, Grand Prix Makau, Brytyjskiej Formuły 3, Masters of Formula 3, Niemieckiej Formuły 3, Belgian Procar, British Touring Car Championship, Porsche Supercup, French Supertouring Championship, FIA GT Championship, Belcar, French GT Championship, Belgian Touring Car Championship. ADAC Procar, European Touring Car Cup, World Touring Car Championship, 24 Hours of Spa, Belgian GT Championship, FIA GTN European Cup, Belgian Touring Car Series, 24H Series, Blancpain Endurance Series, 24H Dubai oraz 24h Nürburgring.
W World Touring Car Championship Belg startował w latach 2006, 2010. Nigdy jednak nie zdobywał punktów. Podczas drugiego wyścigu czeskiej rundy w sezonie 2006 uplasował się na trzynastej pozycji, co było jego najlepszym wynikiem w mistrzostwach.

</doc>
<doc id="3225744" url="https://pl.wikipedia.org/wiki?curid=3225744" title="Mały Książę (ujednoznacznienie)">
Mały Książę (ujednoznacznienie)



</doc>
<doc id="3225769" url="https://pl.wikipedia.org/wiki?curid=3225769" title="Masataka Yanagida">
Masataka Yanagida

 – japoński kierowca wyścigowy.
Kariera.
Yanagida rozpoczął karierę w międzynarodowych wyścigach samochodowych w 1998 roku od startów w Francuskiej Formule Renault. Z dorobkiem czterech punktów uplasował się na 23 pozycji w klasyfikacji generalnej. W 2011 roku w tej samej serii był mistrzem. W późniejszych latach Japończyk pojawiał się także w stawce Formuły Dream, Super GT, Japońskiej Formuły 3, All-Japan GT Championship, Formuły Nippon, Malaysia Merdeka Endurance Race - Overall, JAF Grand Prix SUPER GT &amp; Formula NIPPON FUJI SPRINT CUP, World Touring Car Championship, 24H Series, Super Taikyu Series oraz Blancpain Endurance Series.
W World Touring Car Championship Japończyk wystartował podczas japońskiej rundy sezonu 2010 z niemiecką ekipą Wiechers-Sport. W pierwszym wyścigu uplasował się na siedemnastej pozycji, a w drugim był czternasty.

</doc>
<doc id="3225771" url="https://pl.wikipedia.org/wiki?curid=3225771" title="Tim Coronel">
Tim Coronel

Tim Coronel (ur. 5 kwietnia 1972 roku w Naarden) – holenderski kierowca wyścigowy.
Kariera.
Coronel rozpoczął karierę w wyścigach samochodowych w 1994 roku od startów w Citroen AX GTI Cup Netherlands, gdzie zdobył tytuł mistrzowski. W późniejszych latach Holender pojawiał się także w stawce Europejskiej Formuły Opel, Włoskiej Formuły 3, Niemieckiej Formuły 3, Auto Trader Dutch Touring Car Championship, Dutch Winter Endurance Series, Pearle Alfa 147 GTA Challenge, German Touring Car Challenge, European Alfa Challenge, DMSB Produktionswagen Meisterschaft Division 1, orsche GT3 Cup Challenge, BenQ-Siemens BMW 130i Cup, EAT Leon Eurocup, Volkswagen Endurance Cup Netherlands, World Touring Car Championship, SEAT Leon Supercopa Spain, Mégane Trophy Eurocup oraz HDI-Gerling Dutch GT Championship.
W World Touring Car Championship Holender startował w latach 2009-2010. Jednak nigdy nie zdobywał punktów. Podczas pierwszego wyścigu czeskiej rundy w sezonie 2009 uplasował się na dwunastej pozycji, co było jego najlepszym wynikiem w mistrzostwach.
Życie prywatne.
Jest bratem bliźniakiem kierowcy World Touring Car Championship Toma Coronela.

</doc>
<doc id="3225773" url="https://pl.wikipedia.org/wiki?curid=3225773" title="Pigeon-Fraser Scout">
Pigeon-Fraser Scout

Pigeon-Fraser Scout (także Pigeon-Fraser 9, Albree Scout) – prototypowy amerykański samolot myśliwski zaprojektowany przez George'a Albreego i zbudowany w 1917 roku w zakładach Pigeon Hollow Spar Company dla Signal Corps (United States Army). Po testach samolot został odrzucony przez Armię jako „zawodny i zbyt wolny” i nie wszedł do produkcji seryjnej.
Historia.
Samolot został zaprojektowany i zbudowany w 1917 roku jako jednomiejscowy samolot typu określanego wówczas jako "scout" (dosłownie – „zwiadowczy”, „rozpoznawczy”). Zgodnie z ich nazwą, ówczesne "scouty" (nazwa weszła do użycia około 1914 roku) używane były do zadań rozpoznawczych i początkowo były nieuzbrojone. Po wybuchu wojny nieuzbrojone, jednomiejscowe "scouty" zostały wkrótce uzbrojone w nieruchome, strzelające do przodu karabiny maszynowe dając w ten sposób początek klasycznym samolotom myśliwskim. W ówczesnej terminologii amerykańskiej samoloty myśliwskie określane były jako samoloty pościgowe ("pursuit"), ale określenie "scout" w odniesieniu od jednosilnikowych, jednomiejscowych samolotów używane było jeszcze do końca wojny.
Dwa samoloty, zaprojektowane przez George'a Albreego i zbudowane w 1917 roku w zakładach Pigeon Hollow Spar Company, numery seryjne 116 i 117, zostały dostarczone na lotnisko McCook Field w celu ich przetestowania. Jednopłatowy Pigeon-Fraser był nietypową konstrukcją jak na ówczesne czasy, kiedy większość samolotów myśliwskich (zwiadowczych) były konstrukcjami dwupłatowymi. Samolot miał konstrukcję drewnianą, krytą płótnem ze skrzydłem w układzie górnopłatu. Napędzany był silnikiem rotacyjnym typu Gnome Monosoupape 9 B-2 o mocy 100 KM.
Samolot został odrzucony przez Armię jako „zawodny i zbyt wolny”, co pociągnęło za sobą długą wymianę listów pomiędzy Signal Corps a projektantem samolotu, który oskarżał Armię o stronniczość.
Dalsze losy obydwu egzemplarzy są niejasne. Według niektórych źródeł, pierwszy ze zbudowanych samolotów (numer seryjny 116) został odrestaurowany i współcześnie jest częścią kolekcji muzeum Rhinebeck Aerodrome Museum of the Sky, ale żyjący jeszcze w 1978 roku Albree napisał list zaprzeczający, aby był to jego samolot. Według innych źródeł, pierwszy samolot został zniszczony podczas testów wytrzymałościowych, drugi został rozbity przy lądowaniu, a trzeci i nieukończony samolot został przewieziony w późniejszym czasie do muzeum Rhinebeck.
Opis konstrukcji.
Pigeon-Fraser Scout był jednosilnikowym, jednopłatowym samolotem myśliwskim o konstrukcji drewnianej, krytej płótnem. Samolot miał skrzydło w układzie górnopłatu, odkrytą kabinę pilota i podwozie klasyczne z płozą ogonową. Samolot mierzył 7,31 metra długości, jego rozpiętość skrzydeł wynosiła 11,56 metra. Masa startowa wynosiła 567 kilogramów, a prędkość maksymalna do 166 km/h.

</doc>
<doc id="3225774" url="https://pl.wikipedia.org/wiki?curid=3225774" title="Yoshihiro Itō">
Yoshihiro Itō

 – japoński kierowca wyścigowy.
Kariera.
Itō rozpoczął karierę w międzynarodowych wyścigach samochodowych w 2007 roku od startów w Japońskiej Formule 4 Masters, gdzie został sklasyfikowany na szóstej pozycji. W późniejszych latach Japończyk pojawiał się także w stawce Super GT oraz World Touring Car Championship.
W World Touring Car Championship Japończyk wystartował podczas japońskiej rundy sezonu 2010 z niemiecką ekipą Engstler Motorsport. W pierwszym wyścigu uplasował się na dziewiętnastej pozycji, a w drugim nie dojechał do mety.

</doc>
<doc id="3225775" url="https://pl.wikipedia.org/wiki?curid=3225775" title="Jan Flis (duchowny)">
Jan Flis (duchowny)

Jan Flis (ur. 12 sierpnia 1945 w Polichnie, zm. 26 lipca 2016) – polski duchowny katolicki, teolog, profesor nauk teologicznych, tłumacz Biblii.
Życiorys.
Urodził się w Polichnie. W latach 1963–1969 studiował filozofię i teologię na KUL. 17 czerwca 1969 otrzymał święcenia kapłańskie. Doktorat obronił w 1985, a habilitację w 2000. W 2012 uzyskał tytuł naukowy profesora nauk teologicznych. Pracował w parafiach archidiecezji lubelskiej, a od 1994 w St. Pölten (Austria).
Specjalizował się w biblistyce Nowego Testamentu. Pełnił funkcję kierownika Katedry Egzegezy i Teologii Biblijnej na Wydziale Teologicznym Uniwersytetu Szczecińskiego.
Spoczywa na cmentarzu parafii pw. św. Jana Vianneya w Polichnie.

</doc>
<doc id="3225776" url="https://pl.wikipedia.org/wiki?curid=3225776" title="Yoshihiro Ito">
Yoshihiro Ito

Yoshihiro Itō

</doc>
<doc id="3225778" url="https://pl.wikipedia.org/wiki?curid=3225778" title="Isma’il as-Siba’i">
Isma’il as-Siba’i

Isma’il as-Siba’i, Ismaïl Sbaï (arab. إسماعيل السباعي, "Ismāʿīl as-Sibāʿī"; ur. 6 sierpnia 1980 w Tangerze) – marokański kierowca wyścigowy.
Kariera.
As-Siba’i rozpoczął karierę w międzynarodowych wyścigach samochodowych w 2009 roku od startów w klasach M1 i M2A Morrocan Circuit Racing Championship. Z dorobkiem odpowiednio 22 i 35 punktów uplasował się tam odpowiednio na piątej i drugiej pozycji w klasyfikacji generalnej. W tym samym roku w klasie Semi-Pro wyścigu Legends Car World Finals uplasował się na piątej pozycji. W późniejszych latach Marokańczyk pojawiał się także w stawce Africa Legends Cup, INEX Road Course Legends, World Touring Car Championship oraz Trofeo Maserati World Series.
W World Touring Car Championship Marokańczyk wystartował podczas pierwszego wyścigu marokańskiej rundy w sezonie 2009 ze szwajcarską ekipą Maurer Motorsport. Wyścigu jednak nie ukończył.

</doc>
<doc id="3225779" url="https://pl.wikipedia.org/wiki?curid=3225779" title="Ismail Sbai">
Ismail Sbai



</doc>
<doc id="3225781" url="https://pl.wikipedia.org/wiki?curid=3225781" title="Jusuf al-Marnisi">
Jusuf al-Marnisi

Jusuf al-Marnisi, Youssaf El Marnissi (arab. يوسف المرنيسي, "Yūsuf al-Marnīsī"; ur. 2 lutego 1976 roku w Al-Husajmie) – marokański kierowca wyścigowy.
Kariera.
Al-Marnisi rozpoczął karierę w międzynarodowych wyścigach samochodowych w 2009 roku od startów w klasie M2A Morrocan Circuit Racing Championship, gdzie czterokrotnie stawał na podium. Uzbierane 35 punktów pozwoliło mu zdobyć tytuł wicemistrza serii. W tym samym roku w klasie Semi-Pro wyścigu Legends Car World Finals uplasował się na siódme pozycji, a klasie Pro był trzynasty. W późniejszych latach Marokańczyk pojawiał się także w stawce Africa Legends Cup, INEX Road Course Legends, World Touring Car Championship, Trofeo Maserati World Series oraz Renault Clio Eurocup.
W World Touring Car Championship Marokańczyk został zgłoszony do marokańskiej rundy w sezonie 2009 ze szwajcarską ekipą Maurer Motorsport. Nie wystartował jednak w żadnym wyścigu.

</doc>
<doc id="3225782" url="https://pl.wikipedia.org/wiki?curid=3225782" title="Chan Kin Man">
Chan Kin Man

Chan Kin Man (; ur. 17 kwietnia 1953 roku w Makau) – kierowca wyścigowy z Makau.
Kariera.
Chan rozpoczął karierę w wyścigach samochodowych w 2008 roku od startów w dywizji 2 Asian Touring Car Series 2000, gdzie jednak nie zdobywał punktów. W 2010 został zgłoszony do rundy World Touring Car Championship w Makau, jednak nie został dopuszczony do żadnego wyścigu.

</doc>
<doc id="3225784" url="https://pl.wikipedia.org/wiki?curid=3225784" title="Etyczne inwestowanie">
Etyczne inwestowanie



</doc>
<doc id="3225785" url="https://pl.wikipedia.org/wiki?curid=3225785" title="Grand Standard Orchestra">
Grand Standard Orchestra

Grand Standard Orchestra – album zespołu jazzowego o tej samej nazwie tworzonego i kierowanego każdorazowo przez polskiego muzyka jazzowego Jana Ptaszyna Wróblewskiego. Grand Standard Orchestra składała się z orkiestry smyczkowej, sekcji rytmicznej oraz zapraszanych solistów. W zależności od potrzeb, do poszczególnych nagrań angażowani bywali też inni muzycy (grający na instrumentach drewnianych, blaszanych czy perkusyjnych). 
Nagrania realizowane były przez Program III Polskiego Radia. Płyta ukazała się jako nagranie promocyjne, edycja specjalna dla Klubu płytowego PSJ: Biały Kruk Czarnego Krążka. Winylowy album wydany został w 1982 przez PolJazz (PSJ 98). Tłoczenie: Pronit Pionki.
Album ten ukazał się także jako wydawnictwo wytwórni Pronit (na licencji Wydawnictwa Płytowego „Poljazz”). 
Wydawnictwo to miało inną okładkę: z nazwą zespołu i parą saksofonów.

</doc>
<doc id="3225788" url="https://pl.wikipedia.org/wiki?curid=3225788" title="Kapitan Marvel (DC Comics)">
Kapitan Marvel (DC Comics)

Kapitan Marvel (), zwany również Shazam – fikcyjna postać (superbohater) występująca w serii komiksów wydawanych przez DC Comics.
Jego twórcami byli scenarzysta Bill Parker i rysownik Charles Clarence Beck, którzy wprowadzili go w magazynie "Whiz Comics vol. 1 #2" (wydanie z lutego 1940) wydawanym przez Fawcett Comics. Na początku Bill Parker opracował drużynę sześciu bohaterów, której każdy członek był obdarzony własną mocą. Wydawca Ralph Daigh odrzucił tę koncepcję, gdyż uznał, że się ona nie przyjmie, tak więc Parker połączył swoich sześciu bohaterów w jedną postać i nazwał go Captain Thunder, jednak później zmieniono je na Captain Marvel (nazwa Captain Thunder była już zastrzeżona).
Tworząc wizerunek postaci, jego twórcy posłużyli się twarzą popularnego wówczas aktora Freda MacMurraya i przedstawili go w czerwonym stroju z dużym symbolem błyskawicy na piersi i w białej pelerynie z kołnierzem, którą zdobiły motywy złotych kwiatów (peleryna nie była przymocowana do reszty stroju, a jedynie zawieszona na szyi za pomocą złotego sznura). Wzór kostiumu był inspirowany wcześniejszymi projektami Becka, stworzonymi na potrzeby historii na motywach operetki "Książę student". Wydawane pierwotnie przez wydawnictwo Fawcett Comics komiksy z udziałem Captain Marvela odniosły sukces i szybko zaowocowały pojawieniem się nowych postaci drugoplanowych i seryjnych filmów, które dodatkowo zwiększyły atrakcyjność bohatera. Ten sukces ostatecznie doprowadził do pozwu wniesionego przez właścicieli komiksów o przygodach Supermana, co odbiło się na serii Captain Marvela.
Z powodu konfliktów prawnych z wydawnictwem Marvel Comics o wykorzystywanie nazwy postaci (Marvel Comics posiada superbohatera o takiej samej nazwie), DC Comics przemianowało go po restarcie swoich serii wydawniczych ("New 52") w 2011 na Shazam.
Jego alter ego to William Joseph „Billy” Batson, nastoletni chłopiec, który poprzez wypowiedzenie magicznego zaklęcia „Shazam” przeistacza się w superbohatera o ogromnej sile i zdolności latania. Słowo stanowi akronim imion sześciu bogów i bohaterów starożytnego świata: Salomon daje bohaterowi mądrość, siłę Herkules, wytrwałość Atlas, moc Zeus, odwagę Achilles, a szybkość Merkury.
W zestawieniu 100 największych komiksowych bohaterów serwisu internetowego IGN, Captain Marvel zajął pięćdziesiąte miejsce.
Historia.
Po sukcesie Supermana wydawanego przez National Comics (obecnie DC Comics), Fawcett Publications postanowiło rozpocząć publikację własnych komiksów. W 1939, artysta C. C. Beck i pisarz Bill Parker stworzyli postać "Kapitana Thundera" (ang. "Captain Thunder") i przedstawili ją we "Flash Comics #1". W drugim wydaniu "Flash Comics" zostało przemianowane na "Whiz Comics", a artysta Pete Costanza zaproponował zmianę imienia bohatera na "Captain Marvelous" co zostało następnie skrócone do "Captain Marvel". Superbohater pod tym przydomkiem pojawił się właśnie w "Whiz Comics #2".
W 1941 roku, National Comics oskarżyło Fawcett Comics o naruszenie praw autorskich, twierdząc, że Kapitan Marvel jest wzorowany na Supermanie ("National Comics Publications v. Fawcett Publications"). Po siedmiu latach sporów, w 1948 roku rozpoczął się proces. Zdaniem wydawców komiksów o Supermanie postać Captain Marvela za bardzo przypominał ich superbohatera (m.in. zakres mocy, oraz posiadanie łysego wroga, podobnego do Lexa Luthora). Sprawa zakończyła się w roku 1951 na korzyść Fawcett. Sędzia uznał, że postać Supermana we wczesnych wydaniach nie była wystarczająco dobrze chroniona prawami autorskimi. Po odwołaniu, sąd orzekł, że prawa autorskie National Comics nie wygasły, a Kapitan Marvel nie narusza praw do Supermana, natomiast kopiuje niektóre historie z komiksu DC. Wystarczyło to, by Fawcett Comics zgodziło pójść na ugodę, co doprowadziło do zrzeczenia się praw do postaci Kapitana Marvela, oraz do wypłacenia odszkodowania w wysokości 400000 dolarów. Niedługo potem Fawcett zaprzestało publikacji wszelkich komiksów, w związku ze zbyt małą sprzedażą.
W 1972, DC Comics kupiło licencję na postać Kapitana Marvela, jednak w międzyczasie Marvel Comics zastrzegło nazwę i rozpoczęło publikację komiksów z własną postacią o tym pseudonimie. W związku z tym DC postanowiło wydawać swoją serię pod tytułem "SHAZAM!".
Opis postaci.
Po tym jak rodzice młodego Billy'ego Batsona zostali zamordowani przez ich asystenta Theo Adama (okazał się on być starożytnym złoczyńcą Teth-Adamem, lepiej znanym jako Black Adam), chłopak i jego siostra Mary zostali rozdzieleni. Trafił on do swojego wujka - Ebezenera Batsona, który po pewnym czasie wyrzucił Billy'ego z domu i zagarnął spadek po jego rodzicach. Zmuszony do życia na ulicach, przetrwał dzięki pracy jako sprzedawca gazet. Pewnego dnia chłopak spotkał tajemniczego, zamaskowanego mężczyznę, który zaprowadził go do nieznanej mu części metra. Billy wraz z nieznajomym wsiedli do pociągu metra, który zabrał ich głęboko pod ziemię, do tajemniczej groty. Znajdowało się w niej siedem posągów, przedstawiających Siedem Śmiertelnych Wrogów Człowieka (Pycha, Zawiść, Chciwość, Nienawiść, Egoizm, Lenistwo i Niesprawiedliwość) oraz czarownik o imieniu Shazam. Shazam wybrał Billy'ego na swojego następcę i obdarował go mocą starożytnych: Salomona, Herkulesa, Atlasa, Zeusa, Achillesa i Merkurego. Od tego momentu gdy Billy Batson wypowiada zaklęcie SHAZAM, magiczna błyskawica przemienia go w Kapitana Marvela.
Komiksy o Kapitanie Marvelu wydane w Polsce.
Postać Kapitana Marvela pojawia się w komiksach z uniwersum DC Comics 
wydanych w Polsce (m.in. w "Sprawiedliwości"). W 2015 roku Egmont Polska wydał w zbiorczym tomie 
przygody bohatera w ramach kolekcji "Nowe DC Comics!," zatytułowane "Shazam!" (scenariusz: Geoff Johns, rysunki: Gary Frank).
Adaptacje.
Film DC Extended Universe.
Pierwsza kinowa adaptacja komiksów o Shazamie pojawiła się w kinach w kwietniu 2019, jako część franczyzy DCEU.

</doc>
<doc id="3225789" url="https://pl.wikipedia.org/wiki?curid=3225789" title="Swap ryzyka kredytowego">
Swap ryzyka kredytowego



</doc>
<doc id="3225790" url="https://pl.wikipedia.org/wiki?curid=3225790" title="Roger Gal">
Roger Gal

Roger Gal (ur. 15 października 1906 w Bouillargues, zm. 11 czerwca 1966 w Paryżu) – francuski pedagog, sekretarz Komisji Langevin-Wallona. 
Życiorys.
Był twórcą oraz kierował działem badań edukacyjnych w Narodowym Instytucie Wychowania we Francji. W 1941 roku został sekretarzem "Le Groupe français d'éducation nouvelle" (pol. Francuskiej Grupy Nowej Edukacji) (GFEN). W 1942 roku napisał "Mémoire sur la réforme à faire dans l’enseignement et sur l’orientation", pracę która była w dużym stopniu inspiracją do powstania planu demokratycznej reformy oświaty i francuskiego systemu edukacyjnego pod nadzorem Komisji Langevin-Wallona (powołanej 8 listopada 1944). W latach 1945–1947 Gal był sekretarzem tej Komisji, a następnie doradcą resortu oświaty w dziedzinie psychotechniki.
Zainteresowania naukowe.
Roger Gal był organizatorem badań nad orientacją szkolną oraz niepowodzeniami szkolnymi w Centre National de Documentation Pédagogique w Paryżu. Prowadzone przez niego badania doprowadziły do wyróżnienia dwóch grup przyczyn niepowodzeń szkolnych: ogólnych (dotyczących nauczycieli oraz warunków, środków i metod ich pracy dydaktyczno-wychowawczej) oraz społecznych (wynikających ze środowiska uczniów, w tym sytuacji materialnej). Gal był zwolennikiem "nowego wychowania" (fr. éducation nouvelle), ruchu pedagogicznego zmierzającego do odnowienia szkolnictwa i wychowania dzieci oraz młodzieży.
Główne prace.
Źródło:.

</doc>
<doc id="3225791" url="https://pl.wikipedia.org/wiki?curid=3225791" title="Józef Galant">
Józef Galant



</doc>
<doc id="3225792" url="https://pl.wikipedia.org/wiki?curid=3225792" title="George Norman Albree">
George Norman Albree

George Norman Albree (ur. 1888, zm. 1986) – amerykański wynalazca i projektant samolotów z początkowego okresu XX wieku. Wszystkie zaprojektowane przez Albreego samoloty używały rzadko wówczas używanej konfiguracji jednopłata. Jego maszyny charakteryzował także nowatorski "all flying tail" - do kierowania samolotem poruszał się cały ogon, a nie tylko płaszczyzny sterowe.
Ukończył Amherst College w 1911 i Dartmouth College rok później.
Zaprojektowane samoloty:

</doc>
<doc id="3225793" url="https://pl.wikipedia.org/wiki?curid=3225793" title="George Albree">
George Albree



</doc>
<doc id="3225794" url="https://pl.wikipedia.org/wiki?curid=3225794" title="Józef Galant (pedagog)">
Józef Galant (pedagog)

Józef Galant (ur. 15 marca 1910 we Lwowie, zm. 8 kwietnia 2003 w Przemyślu) – polski pedagog, doktor nauk humanistycznych.
Życiorys.
Jako czterolatek został półsierotą – jego ojciec zginął podczas I wojny światowej. Już jako uczeń szkoły powszechnej udzielał płatnych korepetycji. W 1931 ukończył Seminarium Nauczycielskie we Lwowie i został członkiem Związku Nauczycielstwa Polskiego. W latach 1931–1944 był nauczycielem szkół powszechnych w powiecie drohobyckim, kolejno w Ulicznie (do 1935), Neudorfie (do 1941) i Lipowcu. Jednocześnie od 1935 do 1938 studiował matematykę i śpiew, kończąc we Lwowie Wyższy Kurs Nauczycielski, a w lipcu 1939 rozpoczął studia zaoczne w Instytucie Pedagogicznym w Warszawie, które ukończył już po II wojnie światowej, w 1951. W 1943 wstąpił do Armii Krajowej. W lipcu 1944, po wejściu Armii Czerwonej, rozpoczął pracę jako księgowy w fabryce cegły w Drohobyczu. 25 marca 1945 został aresztowany przez NKWD i jako zesłaniec trafił na dwa lata do pracy w kopalni węgla w Workucie.
We wrześniu 1946 został zwolniony i w listopadzie tego samego roku powrócił do Polski i osiadł w Przemyślu. Od 1 stycznia 1947 pracował jako nauczyciel i kierownik Szkoły Podstawowej nr 4 i 5, od 1 lipca 1950 do 31 sierpnia 1951 był podinspektorem szkolnym i kierownikiem Wydziału Oświaty, a od 1 września 1951 do 31 sierpnia 1959 pełnił funkcję zastępcy, a następnie dyrektora Liceum Pedagogicznego. W 1959 ukończył studia na Uniwersytecie Warszawskim, uzyskując stopień magistra pedagogiki. W latach 1959–1973 był dyrektorem Studium Nauczycielskiego, a od 1 września 1973 do 31 sierpnia 1975 pełnił funkcję dyrektora Centrum Doskonalenia Nauczycieli. W 1967 obronił pracę doktorską na Uniwersytecie Warszawskim.
Po przejściu w 1975 na emeryturę pracował jako starszy wykładowca w Wyższej Szkole Pedagogicznej w Rzeszowie. Do 1991 prowadził seminaria magisterskie w zakresie nauczania początkowego, był promotorem ponad 100 prac magisterskich.
Zainteresowania naukowe.
Pracę naukową Józef Galant rozpoczął w 1952. Pierwotnie jego zainteresowania badawcze i naukowe koncentrowały się wokół ogólnych zagadnień dydaktycznych i wychowawczych, co zostało przedstawione w publikacjach „Plan pracy zastępcy dyrektora Liceum Pedagogicznego i realizacja tego planu” (1954) oraz „Jak przez hospitacje lekcji walczę o wyniki nauczania” (1965). Od 1967 problematyka skupiała się na teorii kształcenia wielostronnego, pracy wychowawczej, a także edukacji początkowej, w tym na zagadnieniach integracji nauczania. Poprzez pracę samokształceniową oraz badawczą zdobył wysokie kwalifikacje naukowe w dziedzinie nauk o wychowaniu.
Opublikował ponad 200 artykułów naukowych i wypowiedzi w czasopismach „Nowa Szkoła”, „Ruch Pedagogiczny”, „Wychowanie”, „Rodzina i Szkoła, „Rocznik Przemyski”, „Rocznik Naukowo-Dydaktyczny WSP w Rzeszowie”, „Głos Nauczycielski”.
Działalność społeczna.
W latach 1951–1954 był członkiem Zarządu Oddziału Związku Nauczycielstwa Polskiego w Przemyślu, a od 1955 do 1957 jego prezesem. Pomiędzy 1960 a 1970 rokiem był m.in. przewodniczącym Sekcji Kształcenia Nauczycieli przy Zarządzie Okręgu w Rzeszowie oraz członkiem Sekcji Kształcenia Nauczycieli przy Zarządzie Głównym ZNP w Warszawie. Od 1956 był członkiem Centralnego Koła Absolwentów Instytutów Pedagogicznych oraz działał w Towarzystwie Przyjaciół Nauk w Przemyślu, będąc wiceprezesem oraz przewodniczącym Sekcji Pedagogiczno-Psychologicznej. W latach 1957–1964 był radnym Miejskiej Rady Narodowej, a od 1975 do 1979 przewodniczącym Zarządu Wojewódzkiego Towarzystwa Wiedzy Powszechnej w Przemyślu. Od momentu wprowadzenia stanu wojennego w Polsce do 1989 był prezesem Rady Wojewódzkiej Patriotycznego Ruchu Odrodzenia Narodowego.

</doc>
<doc id="3225795" url="https://pl.wikipedia.org/wiki?curid=3225795" title="Memoriał Kamili Skolimowskiej 2014">
Memoriał Kamili Skolimowskiej 2014

LOTTO 5. Warszawski Memoriał Kamili Skolimowskiej – mityng lekkoatletyczny, który odbył 23 sierpnia 2014 roku na Stadionie Narodowym w Warszawie.
Specjalnie na zawody stadion, który na co dzień nie jest przystosowany do potrzeb lekkoatletyki, został wyposażony w ponad 100 metrową bieżnię, skocznie do skoku w dal oraz skoku wzwyż, koło do pchnięcia kulą oraz urządzenia do rzutów młotem i dyskiem. 
Organizatorem zawodów była Fundacja Kamili Skolimowskiej. Na trybunach zasiadło ok. 20 000 widzów. 

</doc>
<doc id="3225796" url="https://pl.wikipedia.org/wiki?curid=3225796" title="Mistrzostwa Świata w Kajakarstwie Górskim 1965">
Mistrzostwa Świata w Kajakarstwie Górskim 1965

9. Mistrzostwa świata w kajakarstwie górskim odbyły się w dniach 7–8 sierpnia 1965 w austriackim Spittal an der Drau. Zawodnicy rywalizowali ze sobą w dziesięciu konkurencjach: pięciu indywidualnych i pięciu drużynowych.

</doc>
<doc id="3225798" url="https://pl.wikipedia.org/wiki?curid=3225798" title="Mistrzostwa Świata w Kajakarstwie Górskim 1967">
Mistrzostwa Świata w Kajakarstwie Górskim 1967

10. Mistrzostwa świata w kajakarstwie górskim odbyły się w dniach 8–9 lipca 1967 roku w czechosłowackim Lipnie nad Vltavou. Zawodnicy rywalizowali ze sobą w dziewięciu konkurencjach: pięciu indywidualnych i czterech drużynowych.

</doc>
<doc id="3225801" url="https://pl.wikipedia.org/wiki?curid=3225801" title="Leoncjusz z Cezarei Kapadockiej">
Leoncjusz z Cezarei Kapadockiej

Leoncjusz z Cezarei Kapadockiej (zm. ok. 328 lub 337 w Cezarei Kapadockiej) – biskup Cezarei, „Anioł pokoju”, święty Kościoła katolickiego.
Uczestniczyć miał w synodach w Ancyrze (314) i Neocezarei (315), udzielić święceń Grzegorzowi z Armenii (Oświeciciela) oraz wręczyć mu list synodalny dla Piotra z Sebasty.
Wraz z innymi przyjął do katechumenatu Grzegorza Starszego, a także poinformował samego cesarza Konstantyna (306–337) o wydarzeniach związanych z nawróceniem Armenii.
Leoncjuszowi powierzono również zadanie przekazania wyznania nicejskiego Kościołom jego okolic, co znajduje potwierdzenie w korespondencji papieża Gelazjusza (492-496). Cenił go Atanazy Wielki, określając go mianem "Anioł pokoju".
Wspomnienie liturgiczne św. Leoncjusza w Kościele katolickim obchodzone jest za Baroniuszem 13 stycznia.

</doc>
<doc id="3225807" url="https://pl.wikipedia.org/wiki?curid=3225807" title="Mistrzostwa Świata w Kajakarstwie Górskim 1969">
Mistrzostwa Świata w Kajakarstwie Górskim 1969

11. Mistrzostwa świata w kajakarstwie górskim odbyły się w dniach 31 lipca – 3 sierpnia 1969 we francuskim Bourg-Saint-Maurice. Zawodnicy rywalizowali ze sobą w dziesięciu konkurencjach: pięciu indywidualnych i pięciu drużynowych.

</doc>
<doc id="3225808" url="https://pl.wikipedia.org/wiki?curid=3225808" title="Kamień runiczny z Husby">
Kamień runiczny z Husby

Kamień runiczny z Husby ("U 326") – kamień runiczny znajdujący się w Husby w gminie Vallentuna w szwedzkiej prowincji Uppland. Datowany jest na XI wiek.
Granitowy obelisk ma 2 metry wysokości. Ustawiony został przez rodziców ku czci zmarłego syna, którego doczekali się będąc już w zaawansowanym wieku. Kompozycja jest dosyć prosta: tekst wyryto we wstędze biegnącej dookolnie wzdłuż brzegów kamienia, u góry umieszczono ozdobny krzyż, pozostałą powierzchnię pozostawiono natomiast pustą.
Początkowo kamień znajdował się przy moście nad pobliskim potokiem, przy drodze prowadzącej do Vivelstasjön. Pierwsza wzmianka na jego temat pochodzi z XVII wieku. W połowie XIX wieku został przeniesiony na jedną z posesji, gdzie użyto go jako część konstrukcji bramy. Ponieważ prawdopodobnie był za wysoki do tej funkcji, odłupano jego dolną część, uszkadzając w ten sposób początek i koniec inskrypcji. Dziś jej pierwotny kształt znany jest ze starych rycin. Wyryty na kamieniu tekst głosi:
co znaczy:

</doc>
<doc id="3225810" url="https://pl.wikipedia.org/wiki?curid=3225810" title="Boks na Letnich Igrzyskach Olimpijskich 1980 - waga papierowa">
Boks na Letnich Igrzyskach Olimpijskich 1980 - waga papierowa



</doc>
<doc id="3225812" url="https://pl.wikipedia.org/wiki?curid=3225812" title="Boks na Letnich Igrzyskach Olimpijskich 1980 - waga musza">
Boks na Letnich Igrzyskach Olimpijskich 1980 - waga musza



</doc>
<doc id="3225814" url="https://pl.wikipedia.org/wiki?curid=3225814" title="Boks na Letnich Igrzyskach Olimpijskich 1980 - waga kogucia">
Boks na Letnich Igrzyskach Olimpijskich 1980 - waga kogucia



</doc>
<doc id="3225816" url="https://pl.wikipedia.org/wiki?curid=3225816" title="Boks na Letnich Igrzyskach Olimpijskich 1980 - waga piórkowa">
Boks na Letnich Igrzyskach Olimpijskich 1980 - waga piórkowa



</doc>
<doc id="3225818" url="https://pl.wikipedia.org/wiki?curid=3225818" title="Boks na Letnich Igrzyskach Olimpijskich 1980 - waga ciężka">
Boks na Letnich Igrzyskach Olimpijskich 1980 - waga ciężka



</doc>
<doc id="3225832" url="https://pl.wikipedia.org/wiki?curid=3225832" title="Mistrzostwa Świata w Kajakarstwie Górskim 1971">
Mistrzostwa Świata w Kajakarstwie Górskim 1971

12. Mistrzostwa świata w kajakarstwie górskim odbyły się w dniach 19–20 czerwca 1971 we włoskim Merano. Zawodnicy rywalizowali ze sobą w dziewięciu konkurencjach: pięciu indywidualnych i czterech drużynowych.

</doc>
<doc id="3225834" url="https://pl.wikipedia.org/wiki?curid=3225834" title="Kozłowanie (NBA)">
Kozłowanie (NBA)

Kozłowanie – w koszykówce według przepisów NBA jest to ruch piłki, spowodowany przez zawodnika kontrolującego piłkę, który kieruje ją (rzutem lub uderzeniem) w kierunku podłoża.
Kozłowanie kończy się, gdy kozłujący:

</doc>
<doc id="3225835" url="https://pl.wikipedia.org/wiki?curid=3225835" title="Kenesaw Mountain Landis">
Kenesaw Mountain Landis

Kenesaw Mountain Landis (ur. 20 listopada 1866, zm. 25 listopada 1944) – amerykański sędzia federalny w latach 1905–1922 i pierwszy komisarz Major League Baseball (MLB) powołany na to stanowisko w 1920.
Życiorys.
W 1891 ukończył studia prawnicze na Northwestern University, a następnie podjął pracę w tym zawodzie w Chicago. W 1905 prezydent Theodore Roosevelt powołał go na stanowisko sędziego federalnego dla Północnego Dystryktu stanu Illinois. Po zakończeniu sezonu 1914 do sądu federalnego wpłynął wniosek, w którym właściciele klubów Federal League oskarżali zarządy dwóch lig MLB, National League i American League, o naruszenie ustawy Shermana; sprawie przewodniczył Landis, który był fanem Chicago Cubs i wezwał obie strony do negocjacji, jednak Federal League z powodu kłopotów finansowych została rozwiązana na jesieni 1915.
W związku ze skandalem jaki miał miejsce podczas World Series 1919 roku, utworzono stanowisko komisarza ligi, na które powołano Landisa. W 1920 rozprawa sądowa zakończyła się uniewinnieniem ośmiu zawodników Chicago White Sox, którzy byli zamieszani w ustawienie meczów finałowych, jednak Landis zawiesił wszystkich biorących udział w skandalu dożywotnim wykluczeniem z zawodowego baseballu. Funkcję komisarza ligi pełnił do swojej śmierci 25 listopada 1944. Miesiąc później został uhonorowany członkostwem w Baseball Hall of Fame.

</doc>
<doc id="3225836" url="https://pl.wikipedia.org/wiki?curid=3225836" title="Field goal (NBA)">
Field goal (NBA)

Field goal ("rzut z gry") – w koszykówce NBA pojęcie definiujące wszystkie rzuty w koszykówce, z wyjątkiem rzutów wolnych. Rzut z gry może być warty 2 lub 3 punkty.
Rzut samobójczy.
Również rzut samobójczy jest zaliczany do rzutów typu "field goal". Przypadkowy celny rzut do własnego kosza, powinien zostać doliczony do punktów drużyny przeciwnej i być przypisany zawodnikowi drużyny przeciwnej znajdującemu się najbliżej zawodnika, który wykonał przypadkowy rzut samobójczy.
Umyślny rzut samobójczy stanowi naruszenie przepisów. Karą jest wprowadzenie piłki przez drużynę przeciwną z wysokości przedłużenia linii rzutów wolnych.

</doc>
<doc id="3225837" url="https://pl.wikipedia.org/wiki?curid=3225837" title="Jack McCulloch">
Jack McCulloch

John K. "Jack" McCulloch (ur. 15 sierpnia 1872 w Perth – zm. 29 stycznia 1918 w Saint Paul) – kanadyjski sportowiec, największe sukcesy osiągający w łyżwiarstwie szybkim.
Kariera.
McCulloch był wszechstronnym sportowcem, uprawiał między innymi wrotkarstwo, łyżwiarstwo figurowe, kajakarstwo, kolarstwo oraz hokej na lodzie. W 1889 roku pomógł założyć klub hokejowy Winnipeg Victorias. Wziął też udział w zorganizowanym zgodnie z zasadami meczu hokeja, który odbył się w Manitobie 20 grudnia 1890 roku.
Największe sukcesy w karierze osiągał jednak w łyżwiarstwie szybkim. W 1893 roku w Montrealu wziął udział w mistrzostwach Kanady, wygrał wszystkie konkurencje: na dystansie 1 furlonga, pół mili, 1 mili oraz 5 mil. Trzy lata później wystartował na mistrzostwach USA w Saint Paul, gdzie również był najlepszy na wszystkich dystansach: 1 mili, 10 mil, ćwierć mili i 5 mil. Dzięki temu McCulloch został jedynym łyżwiarzem, który zwyciężył na wszystkich dystansach podczas mistrzostw Kanady i USA.
W 1897 roku wystartował na wielobojowych mistrzostwach świata w Montrealu, gdzie zdobył złoty medal. W biegu na 500 m był drugi, natomiast na dystansach 5000 m, 1500 m i 10 000 m był najlepszy. W biegu na 1500 m McCulloch i Alfred Næss z Norwegii uzyskali identyczny czas, zorganizowano więc dogrywkę, w której Kanadyjczyk zwyciężył o zaledwie 2/5 sekundy. Wygrał także bieg na 10 000 m, który został jednak powtórzony, bowiem sędziowie źle policzyli okrążenia. W rozegranym ponownie wyścigu McCulloch wygrał z przewagą ponad 13 sekund nad pozostałymi zawodnikami. Drugie miejsce w wieloboju zajął Alfred Næss, a trzeci był Julius Seyler reprezentujący Cesarstwo Niemieckie.
W 1898 roku zakończył karierę.

</doc>
<doc id="3225841" url="https://pl.wikipedia.org/wiki?curid=3225841" title="Mistrzostwa Świata w Kajakarstwie Górskim 1973">
Mistrzostwa Świata w Kajakarstwie Górskim 1973

13. Mistrzostwa świata w kajakarstwie górskim odbyły się w dniach 23–24 czerwca 1973 w szwajcarskim Muotathal. Zawodnicy rywalizowali ze sobą w dziewięciu konkurencjach: pięciu indywidualnych i czterech drużynowych.

</doc>
<doc id="3225842" url="https://pl.wikipedia.org/wiki?curid=3225842" title="Shotaro Morikubo">
Shotaro Morikubo



</doc>
<doc id="3225845" url="https://pl.wikipedia.org/wiki?curid=3225845" title="Baseball Writers’ Association of America">
Baseball Writers’ Association of America

Baseball Writers’ Association of America (BBWAA) – stowarzyszenie skupiające dziennikarzy, zajmujących się tematyką baseballową w gazetach, magazynach i na stronach internetowych. 
Stowarzyszenie powstało w 1908 roku by wspierać dziennikarzy, zajmujących się tworzeniem artykułów związanych z Major League Baseball. Utworzenie BBWAA miało również na celu zapewnienie im odpowiednich warunków pracy i dostępu do zawodników podczas meczów. Do 2014 roku zrzeszał ponad 700 członków. 
Członkowie BBWAA, którzy działają w stowarzyszeniu przynajmniej 10 lat, są odpowiedzialni za wybór zawodników do Baseball Hall of Fame. Ponadto za pośrednictwem stowarzyszenia co roku w drodze głosowania przyznaje się nagrody dla obydwu lig:
W latach 1953–1962 przyznawano Sophomore of the Year Award, dla najlepszego drugoroczniaka w MLB.

</doc>
<doc id="3225846" url="https://pl.wikipedia.org/wiki?curid=3225846" title="Baseball Writers Association of America">
Baseball Writers Association of America



</doc>
<doc id="3225848" url="https://pl.wikipedia.org/wiki?curid=3225848" title="Chang Wing Chung">
Chang Wing Chung

„Andy” Chang Wing Chung (; ur. 26 października 1996 w Makau) – kierowca wyścigowy z Makau.
Życiorys.
Początki kariery.
Chang rozpoczął karierę w międzynarodowych wyścigach samochodowych w 2013 roku od startów w Formula Masters China Series, gdzie jednak nie zdobywał punktów. W wyścigu Grand Prix Makau organizowanym w ramach tej serii uplasował się na ósmej pozycji. W tym samym roku wystąpił w sześciu wyścigach Brytyjskiej Formuły Ford, lecz nie zdobywał punktów.
Formuła 3.
Na sezon 2014 kierowca z Makau podpisał kontrakt z brytyjską ekipą Double R Racing na starty w Brytyjskiej Formule 3. Wystąpił także w wybranych wyścigach Euroformula Open Championship oraz Europejskiej Formuły 3. W Masters of Formula 3 był dziesiąty. W Mistrzostwach edycji brytyjskiej czterokrotnie stawał na podium. Z dorobkiem 103 punktów został sklasyfikowany na szóstym miejscu w końcowej klasyfikacji kierowców. W serii europejskiej wystartował łącznie w dziewięciu wyścigach. W klasyfikacji generalnej uplasował się na 31 pozycji.

</doc>
<doc id="3225849" url="https://pl.wikipedia.org/wiki?curid=3225849" title="Andy Chang">
Andy Chang



</doc>
<doc id="3225850" url="https://pl.wikipedia.org/wiki?curid=3225850" title="Zamek Frederiksborg">
Zamek Frederiksborg



</doc>
<doc id="3225853" url="https://pl.wikipedia.org/wiki?curid=3225853" title="Weil der Mensch zählt">
Weil der Mensch zählt

Weil der Mensch zählt () – utwór austriackiego wokalisty Alfa Poiera, napisany przez samego artystę w języku niemieckim i styryjskim (dialekcie języka niemieckiego używanego na terenie Styrii), nagrany oraz wydany w 2003 roku i umieszczony na jego albumie kompilacyjnym pt. "Alf Singt Die Schönsten Lieder Mit Band".
Historia utworu.
Konkurs Piosenki Eurowizji 2003.
Singiel reprezentował Austrię podczas finału 48. Konkursu Piosenki Eurowizji w 2003 roku, wygrywając krajowe eliminacje eurowizyjne "Song:// null.drei". Po finale selekcji pojawiły się podejrzenia o zbyt wczesną publikację (według regulaminu eliminacji) zwycięskiej piosenki na re-edycji płyty artysty. Krajowy nadawca Österreichischer Rundfunk (ORF) zaprzeczył jednak doniesieniom, potwierdzając dopuszczenie utworu do udziału w finale Konkursu Piosenki Eurowizji.
Jak przyznał podczas konferencji prasowej performer: „"nie przyjechałem (...), by nieść pokój. Europa jest teraz fizycznie i duchowo Hiroszimą. (...) Z pomocą mojej piosenki będę chciał wlać mleko w spragnione usta Europy"”. W finale konkursu, który odbył się 24 maja, Poier zajął ostatecznie szóste miejsce w klasyfikacji finałowej. Podczas występu towarzyszyły mu chórzystki Manuela Pan i Tamara Stadnikow. Artysta skomentował wynik słowami: „"Jestem rozczarowany. Jestem ukrzyżowanym Mesjaszem popkultury współczesnej Europy. Zajęcie przeze mnie szóstego miejsca jest dowodem na brak gustu oraz duchowy upadek Europy. Nie zamierzam brać psychicznego upokorzenia za to i protestować przeciwko wynikowi, będącego efektem polityki i nacjonalizmu. Europa nie jest jeszcze na mnie gotowa do mnie, ale nauczę ten kontynent. Na szczęście to nie ja przegrałem, ale Austria". 
Lista utworów.
CD Maxi-single

</doc>
<doc id="3225854" url="https://pl.wikipedia.org/wiki?curid=3225854" title="Popeye (film)">
Popeye (film)

Popeye – amerykańska komedia musicalowa wyreżyserowana w 1980 roku przez Roberta Altmana na adaptacji powieści E. C. Segara. Główne role grali Robin Williams i Shelley Duvall. Premiera miała miejsce w Grauman's Chinese Theatre w Los Angeles.
Opis fabuły.
Nieustraszony marynarz Popeye przybywa wraz z przyjaciółmi do miasteczka Sweethaven w poszukiwaniu długo niewidzianego ojca. Zatrzymuje się w pensjonacie rodziny Oyl, której córka, Olive, jest zaręczona z kapitanem Blutem. Popeye wkrótce zakochuje się w Olive, co nie podoba się jej chłopakowi, w związku z czym Popeye i Bluto rywalizują o jej względy. Popeye w walce z odwiecznym rywalem używa szpinaku, po zjedzeniu którego nabiera ogromnej siły.
Produkcja.
Zdjęcia do filmu kręcono w "Popeye Village", wiosce turystycznej na Malcie w gminie Mellieħa, nad zatoką Anchor Bay, którą zbudowano na potrzeby filmu. W dalszym ciągu jest otwarta dla turystów i jest jedną z atrakcji turystycznych Malty.
Nagrody i nominacje.
Saturn

</doc>
<doc id="3225855" url="https://pl.wikipedia.org/wiki?curid=3225855" title="Sanomi">
Sanomi

Sanomi – utwór belgijskiego zespołu muzycznego Urban Trad, napisany przez założyciela formacji, Yvesa Barbieuxa, w języku sztucznym), nagrany oraz wydany w 2003 roku i umieszczony na trzecim albumie studyjnym grupy pt. "Sanomi".
Historia utworu.
Nagrywanie.
Utwór został skomponowany i napisany w 2003 roku przez muzyka i założyciela formacji Urban Trad, Yvesa Barbieuxa, który został także producentem całości we współpracy z Nicolasem Vandoorenem. Za miks utworu odpowiedzialny był Dan Lacksman.
Konkurs Piosenki Eurowizji 2003.
Singiel został wybrany wewnętrznie przez krajowego nadawcę RTBF na reprezentanta Belgii podczas finału 48. Konkursu Piosenki Eurowizji w 2003 roku. Premiera utworu odbyła się 31 marca podczas specjalnej konferencji prasowej zorganizowanej przez stację.
W maju utwór został zaprezentowany jako dwudziesty drugi w kolejności i zajął ostatecznie drugie miejsce z 165 punktami, dwoma punktami straty do zwyciężczyni, Sertab Erener z Turcji. Na konkurs nie pojechała jedna z wokalistek grupy, Soetkin Collier, która została odsunięta z projektu na czas trwania imprezy z powodu swoich nazistowskich poglądów. Pomimo wydania oświadczenia przez wokalistkę, w którym zaprzeczyła oskarżeniom, nie wystąpiła ona na eurowizyjnej scenie.
Lista utworów.
CD Single

</doc>
<doc id="3225858" url="https://pl.wikipedia.org/wiki?curid=3225858" title="Roman Maczułenko">
Roman Maczułenko

Roman Iwanowycz Maczułenko, ukr. Роман Іванович Мачуленко (ur. 26 lipca 1992 w Boryspolu) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Szkoły Piłkarskiej w Boryspolu. W lipcu 2009 rozpoczął karierę piłkarską w CSKA Kijów, a już wkrótce we wrześniu przeniósł się do Weresu Równe. W styczniu 2010 przeszedł do FK Lwów. W czerwcu 2011 podpisał 3-letni kontrakt z PFK Sewastopol. Na początku 2013 został piłkarzem Desny Czernihów. W sierpniu 2014 zasilił skład Stomilu Olsztyn. Podczas przerwy zimowej sezonu 2015/16 przeniósł się do Zawiszy Bydgoszcz.
Kariera reprezentacyjna.
W 2010 występował w juniorskiej reprezentacji Ukrainy U-19.

</doc>
<doc id="3225859" url="https://pl.wikipedia.org/wiki?curid=3225859" title="Kamień runiczny z Granby">
Kamień runiczny z Granby

Kamień runiczny z Granby ("U 337") – kamień runiczny znajdujący się w Granby w gminie Vallentuna w szwedzkiej prowincji Uppland. Zawiera drugą co do długości, po kamieniu z Rök, inskrypcję runiczną w Szwecji.
Głaz ma wymiary 4×3 m. Na jego powierzchni wyryta została licząca 185 run inskrypcja. Autorem napisu był mistrz Visäte, słynny rytownik run działający pod koniec epoki wikińskiej. Inskrypcja głosi:
co tłumaczy się jako:
Obecność chrześcijańskiego imienia Jóhan (Jan) wskazuje, iż inskrypcja pochodzi z XI wieku.

</doc>
<doc id="3225860" url="https://pl.wikipedia.org/wiki?curid=3225860" title="Mistrzostwa Świata w Kajakarstwie Górskim 1975">
Mistrzostwa Świata w Kajakarstwie Górskim 1975

14. Mistrzostwa świata w kajakarstwie górskim odbyły się w dniach 24–25 czerwca 1975 roku w Skopje, w Jugosławii. Zawodnicy rywalizowali ze sobą w dziewięciu konkurencjach: pięciu indywidualnych i czterech drużynowych.

</doc>
<doc id="3225862" url="https://pl.wikipedia.org/wiki?curid=3225862" title="SEAT Sport">
SEAT Sport

SEAT Sport jest oddziałem hiszpańskiego koncernu motoryzacyjnego SEAT, skierowanym na wyścigi samochodowe. Zespół został założony w 1985 roku, kiedy to zlikwidowano „SEAT Special Vehicles department” (1971–1985), którego misją było reprezentowanie SEAT-a w rajdach samochodowych (11 tytułów w latach 1979–1983) Nowy zespół startował w rajdach samochodowych, wyścigach samochodów turystycznych, a także rozwijał samochody sportowe SEAT-a.
Rajdy.
SEAT zadebiutował w Rajdowych Mistrzostwach Świata WRC w 1977 roku z modelem „SEAT 1430/124D Especial 1800”. W debiucie w Rajdzie Monte Carlo samochody SEAT-a uplasowały się na trzeciej i piątej pozycji. W kolejnych latach używano samochodu SEAT Ibiza. Ibiza w wersji 2L przyniosła SEAT-owi sukcesy w latach 1996–1998, kiedy to SEAT świętował tytuły w 2L World Championship. W 1997 roku ogłoszono budowę profesjonalnego samochodu spełniającego wymogi Rajdowych Mistrzostwach Świata WRC. Tym samym zbudowano SEAT Córdoba WRC i w 1998 roku SEAT stał się kolejnym producentem klasyfikowanym w Mistrzostwach Świata. W pierwszym sezonie startów jedynie w Rajdzie Wielkiej Brytanii zdobyto punkty. Harri Rovanperä z dorobkiem trzech punktów uplasował się na piętnastej pozycji w klasyfikacji generalnej. Rok później ekipy SEAT-a dwukrotnie stawały na trzecim stopniu podium – w Rajdzie Nowej Zelandii (Toni Gardemeister) oraz w Rajdzie Wielkiej Brytanii (Harri Rovanperä). W 2000 roku Didier Auriol ukończył Rajd Safari na trzeciej pozycji. Po sezonie 2000 SEAT wycofał się z Rajdowych Mistrzostw Świata WRC, jednak jeszcze w sezonie 2001 SEAT Cordoba WRC Evo3 startował w wybranych rajdach.
Wyścigi samochodów turystycznych.
W 2002 roku SEAT utworzył serię SEAT León Supercopa, a rok później zespół dołączył do stawki European Touring Car Championship z samochodem SEAT Toledo Cupra. Rickard Rydell w 2004 roku odniósł pierwsze zwycięstwo dla zespołu.
Po przekształceniu ETCC w World Touring Car Championship w 2005 roku zwycięstwa dla zespołu odnosili Jordi Gené, Rickard Rydell i Peter Terting. Rydell został sklasyfikowany na szóstej pozycji. Rok później Gabriele Tarquini by piąty w końcowej klasyfikacji kierowców. W sezonie 2007 Gabriele Tarquini i Jordi Gené odnieśli dla ekipy po jednym zwycięstwie. Jednak nie poprawiono wyniku z poprzedniego sezonu – Tarquini był ósmy, a Gené dziesiąty. W 2008 roku Gabriele Tarquini stawał na najwyższym stopniu podium trzykrotnie, co pozwoliło mu zdobyć tytuł wicemistrzowski. W sumie SEAT odniósł osiem zwycięstw i zdobył tytuł w klasyfikacji producentów. W 2009 roku tytuł mistrzowski w barwach zespołu świętował Gabriele Tarquini. Po 2009 roku SEAT wycofał się z World Touring Car Championship, jednak na sezon 2010 podpisano porozumienie z Sunred Engineering, na bazie którego nowo powstały SR-Sport stał się fabrycznym zespołem SEAT-a.
W latach 2004–2008 zespół startował także w British Touring Car Championship pod nazwą SEAT Sport UK. W 2006 i 2007 roku Jason Plato zdobywał tytuł wicemistrzowski.

</doc>
<doc id="3225863" url="https://pl.wikipedia.org/wiki?curid=3225863" title="SEAT Sport UK">
SEAT Sport UK

SEAT Sport

</doc>
<doc id="3225864" url="https://pl.wikipedia.org/wiki?curid=3225864" title="Više nisam tvoja">
Više nisam tvoja

Više nisam tvoja (ang.: „I Can’t be Your Lover”) – utwór chorwackiej wokalistki Claudii Beni, napisany przez Andreja Babića, nagrany oraz wydany w 2003 roku na re-edycji debiutanckiego albumu studyjnego artystki pt. "Claudia".
Historia utworu.
Wykonania na żywo: "Dora", Konkurs Piosenki Eurowizji 2003.
W 2003 roku singiel został zakwalifikowany do stawki konkursowej krajowego festiwalu "Dora 2003", do którego zgłoszonych zostało łącznie ponad 250 propozycji. Piosenka została zaprezentowana przez Beni podczas pierwszego koncertu półfinałowego, który odbył się 7 marca, i awansowała do rundy finałowej organizowanej dwa dni później. Otrzymała w nim maksymalną ilość punktów od wszystkich pięciu regionów głosujących podczas koncertu i zajęła pierwsze miejsce, zostając tym samym chorwacką propozycją na 48. Konkurs Piosenki Eurowizji.
Po wygraniu eliminacji wokalistka wyruszyła w europejską mini-trasę koncertową promującą singiel, występując w Wiedniu, Nikozji i Atenach. W finale Konkursu, który odbył się 24 maja w Hali Olimpijskiej „Skonto”, zaśpiewała swoją propozycję po chorwacku i angielsku, podczas występu towarzyszył jej chórek w składzie: Andrej Babić, Ana Kabalin, Saša Hajdinić, Martina Majerle i Amira Hidić. Utwór otrzymał łącznie 27 punktów, zajmując ostatecznie 16. miejsce w finałowej klasyfikacji.

</doc>
<doc id="3225865" url="https://pl.wikipedia.org/wiki?curid=3225865" title="Avro 534 Baby">
Avro 534 Baby

Avro 534 Baby – brytyjski lekki samolot sportowy z okresu międzywojennego.
Historia.
W 1919 roku w wytwórni lotniczej A.V.Roe and Company Limited, konstruktor Roy Chadwick opierając się na konstrukcji samolotu Avro Typ D opracował samolot sportowy z silnikiem o mocy 35 KM. Samolot ten otrzymał oznaczenie Avro 534 Baby. Pierwszy lot samolotu odbył się 30 kwietnia 1919 roku. Prototyp samolotu w dniu 30 kwietnia 1919 roku uległ katastrofie.
Pomimo tego rozpoczęto jego produkcję, modyfikując go poprzez zmianę jego wymiarów oraz stosowanego silnika. Budowano następujące wersje tego samolotu
Łącznie w latach 1919 – 1922 zbudowano 9 samolotów tego typu wszystkich wersji.
Użycie w lotnictwie.
Samoloty Avro 534 Baby były używane w pokazach lotniczych oraz w zawodach lotniczych w latach 1920 – 1928. Wersja Avro 534D posłużyła płk. Villiers'owi do lotu długodystansowego na trasie Wielka Brytania – Kalkuta w 1929 roku, a Avro 554 służył do lotów w rejonie Nowej Fundlandii w 1924 roku, pilotowany przez kpt. R. S. Grandy.
Jeden z samolotów Avro 534 Baby został w 1922 roku został sprzedany do Związku Radzieckiego.
Opis konstrukcji.
Samolot Avro 534 Baby był dwupłatem o konstrukcji drewnianej, pokryty płótnem. Płaty w wersji podstawowej miała identyczne wymiary. Kabina jednoosobowa odkryta. W wersji Avro 543 kabina była dwuosobowa, mieściła pilota i pasażera. Napęd stanowił silnik rzędowy chłodzony cieczą. Podwozie klasyczne, stałe z płozą ogonową. W wersji Avro 554 podwozie było pływakowe, także w wersji Avro 534 była możliwość stosowania obok podwozia kołowego także pływaków.

</doc>
<doc id="3225868" url="https://pl.wikipedia.org/wiki?curid=3225868" title="Lisa Stublić">
Lisa Stublić



</doc>
<doc id="3225870" url="https://pl.wikipedia.org/wiki?curid=3225870" title="Popeye (album)">
Popeye (album)

Popeye – ścieżka dźwiękowa do filmu komediowego Roberta Altmana, "Popeye". 
Opis.
Ścieżka dźwiękowa została skomponowana przez Harry'ego Nilssona, który jest autorem tekstów piosenek użytych w filmie. Album jest zbyt nirtypowy, gdyż kilka piosenek były śpiewane na żywo. Aranżerem muzyki był Van Dyke Parks.

</doc>
<doc id="3225871" url="https://pl.wikipedia.org/wiki?curid=3225871" title="Lisa Christina Nemec">
Lisa Christina Nemec



</doc>
<doc id="3225872" url="https://pl.wikipedia.org/wiki?curid=3225872" title="Mistrzostwa Świata w Kajakarstwie Górskim 1977">
Mistrzostwa Świata w Kajakarstwie Górskim 1977

15. Mistrzostwa świata w kajakarstwie górskim odbyły się w dniach 18–19 lipca 1977 w austriackim Spittal an der Drau. Zawodnicy rywalizowali ze sobą w dziewięciu konkurencjach: pięciu indywidualnych i czterech drużynowych.

</doc>
<doc id="3225873" url="https://pl.wikipedia.org/wiki?curid=3225873" title="Saopha">
Saopha

Saopha (; , //; zapisywane także jako Chaofa lub Sawbwa) – tytuł monarszy używany przez dziedzicznych władców absolutnych Państw Szanów.
Słowo "saopha" oznacza w języku szan „Pana Nieba”. Żony "saopha" tytułowano "Mahadevi".
Pozycja "saopha" na przestrzeni wieków.
Najdawniejsza historia kształtowania się urzędu i pozycji "saopha" pozostaje nieznana ze względu na brak wiarygodnych źródeł pisanych – zachowane do dziś kroniki Szanów pochodzą głównie z XIX wieku (najstarszą, której kopia pochodzi z końca XVIII wieku, spisano prawdopodobnie w roku 1527), a ich autorzy nie przywiązywali większego znaczenia do dokładności dat opisywanych wydarzeń. Kroniki te wywodzą rodowody "saopha" z klanu Buddy. Jednym z nielicznych starszych źródeł jest inskrypcja na dzwonie Pagody Shwezigon z 1557 roku mówiąca m.in. o wydanym przez birmańskiego króla Bayinnaunga zakazie grzebania niewolnic i niewolników wraz ze zmarłymi "saopha".
W okresach zależności państw Szanów od państwa birmańskiego "saopha" pozostawali władcami podległych sobie ziem pozostając w stosunku wasalnym do królów Birmy, z zachowaniem własnej administracji. W tym okresie synowie "saopha" kształcili się na birmańskich dworach w Ava i, później, w Mandalaj, a szańskie księżniczki zostawały często żonami birmańskich władców. Intensywna wymiana kulturalna powodowała, że z biegiem czasu dwory "saopha" wzorowały się w coraz większym stopniu na dworze birmańskim – zarówno pod względem organizacji, jak mi panujących na nich zwyczajów.
Także w okresie brytyjskich rządów kolonialnych w Birmie "saopha" utrzymali swoją władzę, byli jedynie zmuszeni do zawierania z Brytyjczykami układów, które umożliwiały tym ostatnim pośrednie sprawowanie kontroli nad ziemiami Szanów. Podobne rozwiązanie zastosowali Brytyjczycy zresztą również w stosunku do innych terytoriów należących do tzw. Obszarów Pogranicza (). Brytyjscy urzędnicy angażowali się aktywnie zwłaszcza w tworzenie systemu prawnego i kwestie polityki zagranicznej, pozostałe sfery rządów pozostawiając zasadniczo w rękach miejscowych władców.
W trakcie II wojny światowej, podczas japońskiej okupacji, "saopha" nie podlegali administracji japońskiej, ale przysięgali wierność bezpośrednio cesarzowi Japonii.
Podczas poprzedzającej odzyskanie przez Birmę niepodległości konferencji w Panglong, "saopha" zgodzili się na przyłączenie ich ziem do Birmy z zastrzeżeniem, że w przyszłej konstytucji będą mieli zagwarantowaną autonomię oraz możliwość wyprowadzenia stanu Szan z Unii Birmańskiej po 10 latach.
Po odzyskaniu przez Birmę niepodległości wszystkie państwa Szanów znalazły się w jednym stanie Szan. "Saopha" zapewnili sobie wpływy zarówno na szczeblu stanowym, jak i krajowym zajmując 25 miejsc w Izbie Narodowości Unii oraz formując Radę Stanu. Jeden z "saopha" został prezydentem kraju, a inny – ministrem spraw zagranicznych. Na terenie swych tradycyjnych domen dysponowali oni w ograniczonym zakresie władzą sądowniczą, stanowili władzę administracyjną oraz posiadali prawo nakładania podatków i zbierania innych danin.
Sytuacja ta nie utrzymała się długo. W rozpowszechnionej wśród birmańskiej klasy politycznej ideologii socjalistycznej brak było miejsca dla przeżytku feudalizmu, za jaki uznano "saopha". Począwszy od roku 1950 rząd Unii Birmy zaczął ograniczać autonomię stanu Szan odbierając "saopha" uprawnienia sądownicze. Obniżyło to ich autorytet wśród podległej ludności. W roku 1952 większość południowych obszarów stanu Szan trafiła pod zarząd administracji wojskowej, co pociągnęło za sobą odsunięcie od władzy tamtejszych "saopha". Próbując ratować swój autorytet wśród Szanów, część "saopha" założyła w 1957 roku Partię Jedności Stanu Szan (), której celem było wyprowadzenie stanu Szan z Unii Birmańskiej na drodze konstytucyjnej. Gdy zamiar ten nie powiódł się, w 1958 roku radykalna młodzież arytokratyczna utworzyła Armię Niepodległości Stanu Szan (), która od marca roku następnego podjęła walkę zbrojną z armią birmańską. Wreszcie, w 1959 "saopha" zostali zmuszeni do zrzeczenia się swej władzy administracyjnej w zamian za rekompensatę finansową oraz prawo do zatrzymania tytułów i osobistych posiadłości.
Po zamachu stanu z 1962 roku część "saopha" została aresztowana, inni udali się na wygnanie, a jeszcze inni przyłączyli do antyrządowej partyzantki.
Rezydencje "saopha".
Rezydencje "saopha", nazywane "haw", były najczęściej stosunkowo prostymi strukturami zbudowanymi z drewna. "Haw" władców najbogatszych spośród państw Szanów – Thipaw, Kengtungu czy Nyaungshwe – były już jednak budowlami dosyć skomplikowanymi, wzniesionymi z drewna tekowego i naśladującymi konstrukcję pałacu królewskiego w Mandalaj z elementami stylów indyjskiego i, za rządów brytyjskich, europejskiego. Po utracie władzy przez "saopha" ich rezydencje popadły w ruinę. Dobrze zachowana "haw" w Kengtungu została w 1991 roku zamieniona przez władze wojskowe w hotel turystyczny.

</doc>
<doc id="3225874" url="https://pl.wikipedia.org/wiki?curid=3225874" title="Państwowy Zasób Geodezyjny i Kartograficzny">
Państwowy Zasób Geodezyjny i Kartograficzny



</doc>
<doc id="3225875" url="https://pl.wikipedia.org/wiki?curid=3225875" title="Borszczów (ujednoznacznienie)">
Borszczów (ujednoznacznienie)



</doc>
<doc id="3225876" url="https://pl.wikipedia.org/wiki?curid=3225876" title="Feeling Alive">
Feeling Alive

Feeling Alive – utwór cypryjskiego wokalisty Steliosa Konstandasa napisany przez niego samego, wydany w 2003 roku.
Historia utworu.
Konkurs Piosenki Eurowizji 2003.
W 2003 roku singiel został wybrany wewnętrznie na propozycję, z którą Konstandas reprezentował Cypr podczas 48. Konkursu Piosenki Eurowizji. Wyboru dokonała powołana przez krajową telewizję Radiofoniko Idrima Kipru trzyosobowa komisja jurorska w składzie: Ewi Drutsa, Lia Wisi i Marios Skordis. Po wyborze kompozycji wokalista wyruszył w europejską trasę promocyjną, w ramach której wystąpił w Grecji, Hiszpanii, Polsce, Chorwacji, Portugalii, Rumunii, Rosji, Wielkiej Brytanii oraz na Malcie i Ukrainie. W finale konkursu, który odbył się 24 maja, piosenka zdobyła łącznie 15 punktów, w tym maksymalną notę 12 punktów z Grecji, i zajęła ostatecznie 20. miejsce ogólnej klasyfikacji. 
Singiel został 900. konkursową propozycją zaprezentowaną w historii imprezy.
Oprócz anglojęzycznej wersja utworu, wokalista nagrał także piosenkę w języku greckim („Ja sena”) i grecko-angielskim.
Lista utworów.
CD Maxi-single

</doc>
<doc id="3225877" url="https://pl.wikipedia.org/wiki?curid=3225877" title="Zintegrowany System Informacji o Nieruchomościach">
Zintegrowany System Informacji o Nieruchomościach



</doc>
<doc id="3225878" url="https://pl.wikipedia.org/wiki?curid=3225878" title="Turniej o Łańcuch Herbowy miasta Ostrowa Wielkopolskiego 1983">
Turniej o Łańcuch Herbowy miasta Ostrowa Wielkopolskiego 1983

Turniej o Łańcuch Herbowy Miasta Ostrowa Wielkopolskiego 1983 – turniej żużlowy, rozegrany po raz 31. w Ostrowie Wielkopolskim, w którym zwyciężył Polak Edward Jancarz.

</doc>
<doc id="3225879" url="https://pl.wikipedia.org/wiki?curid=3225879" title="Wołodymyr Tanczyk">
Wołodymyr Tanczyk

Wołodymyr Romanowycz Tanczyk, ukr. Володимир Романович Танчик (ur. 17 października 1991 w Czerkasach) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubów Kniaża Szczasływe i Arsenał Kijów, barwy których bronił w juniorskich mistrzostwach Ukrainy (DJuFL). We wrześniu 2008 rozpoczął karierę piłkarską w drugoligowej drużynie Kniaża Szczasływe. Latem 2009 przeszedł do FK Lwów. W czerwcu 2011 podpisał 3-letni kontrakt z PFK Sewastopol. Po rozformowaniu klubu w maju 2014 opuścił Krym. 1 września 2014 zasilił skład Ruchu Chorzów, w którym grał do końca roku. 27 stycznia 2015 podpisał kontrakt z Górnikiem Łęczna. W lipcu 2015 podpisał kontrakt z Olimpikiem Donieck. 27 stycznia 2017 przeszedł do węgierskiego Gyirmót FC. 30 lipca 2017 podpisał kontrakt z Stomilem Olsztyn. 21 stycznia 2019 zasilił skład Czornomorca Odessa, w którym grał do grudnia 2019 roku. 18 lutego 2020 podpisał kontrakt z Karpatami Lwów.
Kariera reprezentacyjna.
W latach 2007-2008 występował w juniorskich reprezentacjach Ukrainy U-17 i U-18.

</doc>
<doc id="3225881" url="https://pl.wikipedia.org/wiki?curid=3225881" title="Turniej o Łańcuch Herbowy miasta Ostrowa Wielkopolskiego 1982">
Turniej o Łańcuch Herbowy miasta Ostrowa Wielkopolskiego 1982

Turniej o Łańcuch Herbowy Miasta Ostrowa Wielkopolskiego 1982 – turniej żużlowy, rozegrany po raz 30. w Ostrowie Wielkopolskim, w którym zwyciężył Czechosłowak Petr Kučera.

</doc>
<doc id="3225882" url="https://pl.wikipedia.org/wiki?curid=3225882" title="Exagon Engineering">
Exagon Engineering

Exagon Engineering – francuski zespół wyścigowy założony w 2004 roku przez Luca Marchetti z bazą w Magny-Cours. Exagon Engineering jest znana z przygotowywania samochodów wyścigowych World Touring Car Championship, jednak zespół wystawia także samochody startujące w rallycrossie, wyścigach długodystansowych oraz w wyścigach na lodzie.
Od 2009 roku Exagon Engineering jest oddziałem sportowym firmy Exagon Motors, która zajmuje się produkcją samochodów drogowych. Jej pierwszym modelem jest Exagon Furtive-eGT. 

</doc>
<doc id="3225883" url="https://pl.wikipedia.org/wiki?curid=3225883" title="Exagon Motors">
Exagon Motors

Exagon Engineering

</doc>
<doc id="3225884" url="https://pl.wikipedia.org/wiki?curid=3225884" title="Never Let You Go (utwór muzyczny Mando)">
Never Let You Go (utwór muzyczny Mando)

Never Let You Go – utwór greckiej wokalistki Mando, napisany przez nią samą we współpracy z Terrym Siganosem i wydany w formie singla w 2003.
Utwór dotarł do pierwszego miejsca list przebojów w Grecji, gdzie zdobył także certyfikat złotej płyty.
Historia utworu.
Pod koniec 2002 utwór został zakwalifikowany do finału krajowych eliminacji eurowizyjnych spośród ponad 243 propozycji nadesłanych do siedziby nadawcy ERT. Piosenka wygrała koncert finałowy, który odbył się 26 lutego 2003 roku. Zdobyła w nim pierwsze miejsce w głosowaniu jurorów (40% ważności głosów) i telewidzów (30%) oraz drugie miejsce w głosowaniu SMS-owym/internetowym (30%) (uruchomionym kilka dni przed rundą finałową), zostając tym samym propozycją reprezentującą Grecję podczas 48. Konkursu Piosenki Eurowizji. Przed występem wokalistka wyruszyła w minitrasę promocyjną, w ramach której wystąpiła na Cyprze, Malcie i w Chorwacji. W finale imprezy, który został rozegrany 24 maja w Hali Olimpijskiej „Skonto”, piosenka zdobyła łącznie 25 punktów, zajmując tym samym 17. miejsce w końcowej klasyfikacji. W trakcie występu wokalistce towarzyszył gitarzysta Johnny Jam (producent utworu) i chórek w składzie: Chriso Stamatopulu, Tasos Fotiadis, Costas Chrisis i Alex Panayi.
Oprócz anglojęzycznej wersja utworu Mando nagrała też piosenkę w języku greckim i grecko-angielskim.
Lista utworów.
CD Maxi-single

</doc>
<doc id="3225885" url="https://pl.wikipedia.org/wiki?curid=3225885" title="Maurer Motorsport (Szwajcaria)">
Maurer Motorsport (Szwajcaria)

Maurer Motorsport – szwajcarski zespół wyścigowy z bazą w Roggwil. W historii startów ekipa pojawiała się w stawce ADAC Procar Series, Superstars Series, ADAC Cruze Cup, Langstreckien Meisterschaft Nürburgring, World Touring Car Championship oraz European Touring Car Cup.

</doc>
<doc id="3225886" url="https://pl.wikipedia.org/wiki?curid=3225886" title="Nicole Melichar-Martinez">
Nicole Melichar-Martinez

Nicole Melichar-Martinez (; ur. 29 lipca 1993 w Brnie) – amerykańska tenisistka czeskiego pochodzenia, zwyciężczyni Wimbledonu 2018 w grze mieszanej.
Kariera tenisowa.
W karierze zwyciężyła w dwóch singlowych i siedmiu deblowych turniejach rangi ITF. 24 września 2012 roku zajmowała najwyższe miejsce w rankingu singlowym WTA Tour – 400. pozycję. W rankingu deblowym najwyżej była sklasyfikowana na 9. miejscu (17 maja 2021). Wystąpiła podczas wielkoszlemowego US Open 2012 w rozgrywkach gry mieszanej, startując z Brianem Battistonem.
Łącznie wygrała w 12 turniejach cyklu WTA Tour w grze podwójnej (5 razy w parze z Květą Peschke, 3 razy z Demi Schuurs oraz po razie w parach z Anną Smith, Xu Yifan, Darią Saville i Ellen Perez), a także 16 razy przegrywała w finałach.
Historia występów wielkoszlemowych.
Występy w grze pojedynczej.
Nicole Melichar nigdy nie startowała w rozgrywkach gry pojedynczej podczas turniejów wielkoszlemowych.

</doc>
<doc id="3225887" url="https://pl.wikipedia.org/wiki?curid=3225887" title="Geodeta uprawniony">
Geodeta uprawniony



</doc>
<doc id="3225889" url="https://pl.wikipedia.org/wiki?curid=3225889" title="Derek McInnes">
Derek McInnes

Derek McInnes (ur. 5 lipca 1971 w Paisley) – szkocki piłkarz, grający na pozycji pomocnika. Występował w takich klubach jak West Bromwich Albion F.C. czy Rangers. Od 2007 pracuje jako trener.

</doc>
<doc id="3225890" url="https://pl.wikipedia.org/wiki?curid=3225890" title="Dime (utwór muzyczny Beth)">
Dime (utwór muzyczny Beth)

Dime – utwór hiszpańskiej piosenkarka Beth i wydany w formie singla w 2003 jako bonusowa piosenka na debiutanckim albumie studyjnym artystki pt. "Otra realidad". Piosenkę napisali Jesús María Pérez i Amaya Martínez.
Historia utworu.
Utwór został napisany i skomponowany w 2003 przez Jesúsa Maríę Péreza i Amayę Martínez. Aranżację piosenki stworzył Joaquin „Quim” Quer, producentami zostali bracia Toni i Xasqui Ten, założyciele firmy Ten Productions.
Główny wokal w utworze zarejestrowała Elisabeth Rodergas, wokalnie wsparli ją Carles Torregrosa i Odette Tellería, a gitarę nagrał Luis Robisco.
Teledysk do piosenki został nakręcony na początku marca w Barcelonie.
10 lutego 2003 utwór zwyciężył w finale drugiej edycji programu "Operación Triunfo", dzięki czemu został propozycją reprezentującą Hiszpanię w 48. Konkursie Piosenki Eurowizji. W maju zajął 8. miejsce, zdobywszy 81 punktów.
Lista utworów.
CD single

</doc>
<doc id="3225894" url="https://pl.wikipedia.org/wiki?curid=3225894" title="Wacław Krupowicz">
Wacław Krupowicz

Wacław Krupowicz (21 września 1883 w Lublinie, zm. 23 lutego 1955 w Poznaniu) – pułkownik piechoty Wojska Polskiego.
Życiorys.
Urodził się 21 września 1883 roku w Lublinie. W 1909 roku w stopniu porucznika pełnił służbę w 13 Erywańskim Pułku Lejb Grenadierów Cara Michaiła Fieodorowicza w Manglisi, w guberni tyfliskiej. Od września 1917 roku dowodził 12 Pułkiem Strzelców Polskich.
14 stycznia 1919 roku został przyjęty do Wojska Polskiego z zatwierdzeniem posiadanego stopnia pułkownika i zaliczony do Rezerwy oficerów WP. Od 25 maja do 10 lipca 1920 roku dowodził I Brygadą Rezerwową. 8 sierpnia 1920 roku został wyznaczony na stanowisko sztabowego oficera inspekcyjnego piechoty przy Dowództwie Okręgu Generalnego „Warszawa”.
Od maja do 15 grudnia 1921 roku pełnił służbę na stanowisku komendanta Centralnej Szkoły Podoficerów Piechoty Nr 1 w Chełmnie, a jego oddziałem macierzystym był 57 pułk piechoty wielkopolskiej w Poznaniu. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 79. lokatą w korpusie oficerów piechoty. W 1923 roku był zastępcą komendanta Obozu Warownego „Poznań”, pozostając oficerem nadetatowym 58 pułku piechoty w Poznaniu. 25 października 1926 roku został zatwierdzony na stanowisku komendanta miasta Poznania. W 1928 roku był sklasyfikowany na liście starszeństwa oficerów piechoty z 1. lokatą. 14 lutego 1929 roku został zwolniony ze stanowiska komendanta placu Poznań i pozostawiony bez przynależności służbowej z równoczesnym oddaniem do dyspozycji dowódcy Okręgu Korpusu Nr VII. Z dniem 30 czerwca 1929 roku został przeniesiony w stan spoczynku. 
W 1934 roku pozostawał w ewidencji Powiatowej Komendy Uzupełnień Poznań Miasto. Posiadał przydział do Oficerskiej Kadry Okręgowej Nr VII. Był wówczas „przewidziany do użycia w czasie wojny”. W 1938 roku pełnił funkcję pierwszego wiceprezesa Głównego Zarządu Wielkopolskiego Związku Pszczelarzy w Poznaniu.
Zmarł 23 lutego 1955 roku w Poznaniu. Pochowany na Cmentarzu Junikowo w Poznaniu (pole 7 kwatera 1-13-174).

</doc>
<doc id="3225895" url="https://pl.wikipedia.org/wiki?curid=3225895" title="Nazrin Shah">
Nazrin Shah

Nazrin Shah (ur. 27 listopada 1956) – sułtan Peraku (jednego ze stanów Malezji). Tron objął 29 maja 2014, po śmierci swojego ojca Azlana. 29 maja 2007 poślubił Zarę Salim Davidson (ur. 22 marca 1973). Z małżeństwa pochodzi dwójka dzieci:

</doc>
<doc id="3225896" url="https://pl.wikipedia.org/wiki?curid=3225896" title="Anton Kramar">
Anton Kramar

Anton Ihorowycz Kramar, ukr. Антон Ігорович Крамар (ur. 5 lutego 1988 w Smile, w obwodzie czerkaskim) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Szkoły Sportowej Olimp Smiła oraz klubu FK Smiła. W maju 2006 rozpoczął karierę piłkarską w drugoligowej drużynie Dnipro Czerkasy. Latem 2009, po tym jak Dnipro zaprzestał istnieć, zasilił skład klubu Arsenał Biała Cerkiew. W lipcu 2010 przeszedł do FK Lwów. W czerwcu 2011 podpisał 3-letni kontrakt z PFK Sewastopol. Na początku 2012 został wypożyczony na pół roku do Bukowyny Czerniowce. 28 lutego 2014 odszedł do Desny Czernihów. 23 lipca 2014 został piłkarzem Zirki Kirowohrad. Podczas przerwy zimowej sezonu 2014/15 powrócił do Desny Czernihów. Latem 2015 przeszedł do Hirnyka Krzywy Róg. 28 czerwca 2016 zasilił skład klubu Czerkaśkyj Dnipro.

</doc>
<doc id="3225898" url="https://pl.wikipedia.org/wiki?curid=3225898" title="Sportsman’s Park">
Sportsman’s Park

Sportsman’s Park – nieistniejący stadion baseballowy w St. Louis w stanie Missouri, na którym swoje mecze rozgrywały drużyny St. Louis Browns do momentu przeniesienia jej siedziby do Baltimore i St. Louis Cardinals.
Pierwszy stadion o nazwie Sportsman’s Park powstał w latach siedemdziesiątych XIX wieku i występował na nim zespół St. Louis Brown Stockings z National League.
W kwietniu 1893 oddano do użytku obiekt New Sportsman’s Park, z którego korzystał klub St. Louis Browns. W 1899 stadion zmieniał nazwę na League Park, zaś klub na St. Louis Perfectos, rok później przyjmując ostatecznie nazwę St. Louis Cardinals. 
Właściwy Sportsman’s Park powstał w 1902 roku po przeniesieniu siedziby Milwaukee Brewers, występującego w 1901 w American League, do St. Louis i zmianie nazwy klubu na St. Louis Browns. Początkowo pojemność stadionu wynosiła 8 tysięcy, jednak w 1909 zwiększono ją do 18 tysięcy. od 1920 na Sportsman's Park występował St. Louis Cardinals, a od 1953 po tym jak Browns przenieśli siedzibę do Baltimore, byli jedynym właścicielem obiektu. W 1953 po zakupie klubu przez Gussiego Buscha, obiekt zmienił nazwę na Busch Stadium. Ostatni mecz odbył się 8 maja 1966, po czym Cardinals przenieśli się na wybudowany kosztem 20 milionów dolarów, mogącym pomieścić niespełna 50 tysięcy widzów Busch Memorial Stadium. Pojemność Busch Stadium podczas zamknięcia wynosiła 30 611 miejsc.
W tym samym roku stary obiekt Busch Stadium został zburzony.

</doc>
<doc id="3225899" url="https://pl.wikipedia.org/wiki?curid=3225899" title="Éric Cayrolle">
Éric Cayrolle

Éric Cayrolle (ur. 27 sierpnia 1962 roku w Pau) – francuski kierowca wyścigowy.
Kariera.
Cayrolle rozpoczął karierę w międzynarodowych wyścigach samochodowych w 1985 roku od startów w Coupe de France Renault 5 Elf Turbo. Z dorobkiem trzynastu punktów uplasował się tam na siedemnastej pozycji w klasyfikacji generalnej. W późniejszych latach Francuz pojawiał się także w stawce Renault 5 Turbo Cup France, Francuskiej Formuły Renault, Francuskiej Formuły 3, Peugeot 905 Spider Cup, Spanish Touring Car Championship, French Supertouring Championship, French Touring Car Championship, French Super Production Championship, 24 Hours of Sicily, European Super Touring Championship, French GT Championship, American Le Mans Series, FIA GT Championship, International GT Open, World Touring Car Championship, Blancpain Endurance Series oraz Championnat de France FFSA GT.
W World Touring Car Championship Francuz wystartował podczas francuskiej rundy sezonu 2009 z hiszpańską ekipą Sunred Engineering. W pierwszym wyścigu uplasował się na dziesiątej pozycji, a w drugim był ósmy. Z dorobkiem jednego punktu uplasował się na dziewiętnastej pozycji w końcowej klasyfikacji kierowców. W klasyfikacji kierowców niezależnych był jedenasty.

</doc>
<doc id="3225900" url="https://pl.wikipedia.org/wiki?curid=3225900" title="Eric Cayrolle">
Eric Cayrolle

Éric Cayrolle

</doc>
<doc id="3225904" url="https://pl.wikipedia.org/wiki?curid=3225904" title="Niemiecka Formuła 3 Sezon 2007">
Niemiecka Formuła 3 Sezon 2007

33 sezon Niemieckiej Formuły 3 (ATS Formel 3 Cup) – rozpoczął się 12 kwietnia i zakończył 18 października po osiemnastu rundach. Tytuł mistrzowski zdobył Carlo van Dam.

</doc>
<doc id="3225905" url="https://pl.wikipedia.org/wiki?curid=3225905" title="Robert d'Escourt Atkinson">
Robert d'Escourt Atkinson



</doc>
<doc id="3225907" url="https://pl.wikipedia.org/wiki?curid=3225907" title="Vito Postiglione">
Vito Postiglione

Vito Postiglione (ur. 28 lutego 1977 w Potenzy) – włoski kierowca wyścigowy.
Kariera.
Postiglione rozpoczął karierę w międzynarodowych wyścigach samochodowych w 1998 roku od startów w Renault Megane Winter Cup Italy, gdzie zdobył tytuł mistrzowski. W późniejszych latach Włoch pojawiał się także w stawce Renault Megane Sport Cup Italy, Renault Clio Cup Italy, Renault Sport Clio Trophy, Renault Clio International Cup, Ferrari Challenge Italy – Trofeo Pirelli, Italian GT Championship, Włoskiego Pucharu Porsche Carrera, World Touring Car Championship, Porsche Supercup, Światowego Pucharu Porsche Carrera oraz Campionato Italiano Gran Turismo.
W World Touring Car Championship Włoch wystartował w ośmiu wyścigach sezonu 2009 z włoską ekipą Proteam Motorsport. Podczas obu wyścigów czeskiej rundy uplasował się na dziesiątej pozycji, co było jego najlepszym wynikiem w mistrzostwach. W klasyfikacji kierowców niezależnych został sklasyfikowany na dziewiątej pozycji.

</doc>
<doc id="3225908" url="https://pl.wikipedia.org/wiki?curid=3225908" title="Rozgraniczenie nieruchomości">
Rozgraniczenie nieruchomości



</doc>
<doc id="3225910" url="https://pl.wikipedia.org/wiki?curid=3225910" title="Extra base hit">
Extra base hit



</doc>
<doc id="3225912" url="https://pl.wikipedia.org/wiki?curid=3225912" title="Katerina Vankova">
Katerina Vankova



</doc>
<doc id="3225914" url="https://pl.wikipedia.org/wiki?curid=3225914" title="Rozgraniczenie gruntów">
Rozgraniczenie gruntów



</doc>
<doc id="3225915" url="https://pl.wikipedia.org/wiki?curid=3225915" title="Postępowanie rozgraniczeniowe">
Postępowanie rozgraniczeniowe



</doc>
<doc id="3225917" url="https://pl.wikipedia.org/wiki?curid=3225917" title="One More Night (utwór muzyczny Esther Hart)">
One More Night (utwór muzyczny Esther Hart)

One More Night – utwór holenderskiej wokalistki Esther Hart, nagrany i wydany w formie singla w 2003 oraz umieszczony na debiutanckim albumie studyjnym artystki pt. "Straight from the Hart". Piosenkę napisali Tjeerd van Zanen i, mający polskie korzenie Alan Michael.
W styczniu 2003 utwór został ogłoszony jedną z 32 piosenek dopuszczonych do udziału w "Nationaal Songfestival 2003", krajowych eliminacjach do Konkursu Piosenki Eurowizji. Został zakwalifikowany do stawki konkursowej spośród ponad 500 propozycji. Został wykonany przez Hart w drugim półfinale selekcji, który odbył się 8 lutego w Hart van Holland w Nijkerku, i awansował do finału, rozegranego 1 marca w hali Ahoy w Rotterdamie. Pokonawszy siedem innych propozycji zwyciężył w głosowaniu telewidzów, zostając utworem reprezentującym Holandię w finale 48. Konkursu Piosenki Eurowizji. 24 maja zajął w nim 13. miejsce na 26 piosenek. Po finale Eurowizji twórcy piosenki otrzymali Nagrodę Artystyczną im. Marcela Bezençona, przyznawaną dla najlepszej propozycji konkursowej przez byłych zwycięzców konkursu.
Lista utworów.
CD Single

</doc>
<doc id="3225918" url="https://pl.wikipedia.org/wiki?curid=3225918" title="Ángel Mullera">
Ángel Mullera

Ángel Mullera Rodríguez (ur. 20 kwietnia 1984 w Lloret de Mar) – hiszpański lekkoatleta specjalizujący się w biegu na 3000 metrów z przeszkodami.
Zadebiutował w 2001, nie przechodząc przez eliminacje mistrzostw świata juniorów młodszych. Dwa lata później zajął 11. miejsce na juniorskich mistrzostwach Europy w Tampere. Czwarty zawodnik mistrzostw ibero-amerykańskich (2008). W latach 2009-2012 bez powodzenia startował na mistrzostwach świata (2009 &amp; 2011) i Europy (2010) oraz reprezentował Hiszpanię na igrzyskach olimpijskich w Londynie (2012). W 2013 zajął 11. miejsce podczas światowego czempionatu w Moskwie. Rok później startował na mistrzostwach Europy w Zurychu, podczas których dobiegł na metę jako czwarty, lecz zdobył brązowy medal po dyskwalifikacji Mahiedine Mekhissi-Benabbada.
Złoty medalista mistrzostw Hiszpanii.
Rekord życiowy: 8:13,71 (7 września 2012, Bruksela).

</doc>
<doc id="3225923" url="https://pl.wikipedia.org/wiki?curid=3225923" title="PekWM">
PekWM

PekWM – menedżer okien przeznaczony dla serwera X, napisany w C++ przez Claesa Nästena. PekWM powstał na aewm++, ale rozwinął się na tyle, że już nie przypomina aewm++. Posiada również rozbudowany zestaw funkcji, w tym grupowanie okien (podobnie jak PWM czy Fluxbox), automatyczne ustawienia, Xinerama.
Funkcje.
Główne cechy PekWM:

</doc>
<doc id="3225924" url="https://pl.wikipedia.org/wiki?curid=3225924" title="Cmentarz żołnierzy radzieckich w Milejczycach">
Cmentarz żołnierzy radzieckich w Milejczycach

Cmentarz żołnierzy radzieckich w Milejczycach – cmentarz wojenny z II wojny światowej, położony przy wjeździe do wsi Milejczyce od strony wschodniej. Pochowano na nim 1614 żołnierzy, z których zidentyfikowanych zostało 145.
Historia.
Cmentarz został urządzony w 1949 na miejscu, gdzie 20 lipca 1944 rozegrało się starcie radziecko-niemieckie. Pochowano na nim żołnierzy radzieckich poległych od 1941 do 1944 w walkach w rejonie Czeremchy, Drohiczyna, Siemiatycz, Milejczyc i Mielnika, łącznie 1614 osób. Część poległych była pierwotnie pochowana w okolicach wymienionych miejscowości.
Nekropolia zajmuje obszar 0,17 ha, na którym wytyczono 58 zbiorowych grobów ułożonych w rzędach. Większość pochowanych nie została dotąd zidentyfikowana, chociaż sukcesywnie udaje się ustalać personalia kolejnych poległych.
W centralnej części cmentarza znajduje się pomnik w formie betonowego podwyższenia z rzeźbą dwóch dłoni wydostających się spod ziemi. Poniżej umieszczono napis „Bohaterskim żołnierzom Armii Radzieckiej poległym w walce z hitleryzmem w latach 1941–1944. Cześć ich pamięci”. Na prawo od rzeźby znajduje się metalowy krzyż prawosławny. Na zbiorowych grobach znajdują się granitowe tablice, na których wskazano nazwiska zidentyfikowanych żołnierzy oraz podano liczbę osób niezidentyfikowanych.
Jednym z pochowanych na cmentarzu jest Bohater Związku Radzieckiego Michaił Czupiłko. Otrzymał on pośmiertnie (w sierpniu 1944) tytuł za swój udział w walkach w rejonie rohaczowskim obwodu homelskiego na Białorusi w czerwcu 1944, zginął zaś w lipcu tegoż roku w boju pod Kuzawą.
We wrześniu 2015 nieznani sprawcy uszkodzili 57 nagrobnych tablic. Po ich odrestaurowaniu, cmentarz został poświęcony 23 lutego 2017 przez Prawosławnego Ordynariusza Wojska Polskiego, biskupa siemiatyckiego Jerzego (Pańkowskiego).
Przypisy.
 

</doc>
<doc id="3225928" url="https://pl.wikipedia.org/wiki?curid=3225928" title="Lehigh Valley IronPigs">
Lehigh Valley IronPigs

Lehigh Valley IronPigs – amerykańska drużyna baseballowa mająca swoją siedzibę w Allentown w stanie Pensylwania. Od 2007 roku jest klubem farmerskim drużyny Philadelphia Phillies.
Klub Lehigh Valley IronPigs powstał w 1993 roku jako Ottawa Lynx i grał w Ottawie w Kanadzie. W latach 1993-2002 byli klubem farmerskim drużyny Montreal Expos, następnie w latach 2003-2006 byli klubem farmerskim drużyny Baltimore Orioles.
Pierwszy sezon pod opieką klubu Philadelphia Phillies okazał się ostatnim granym w Ottawie i w sezonie 2008 drużyna grała już Allentown w stanie Pensylwania.

</doc>
<doc id="3225929" url="https://pl.wikipedia.org/wiki?curid=3225929" title="Marin Čolak">
Marin Čolak

Marin Čolak (ur. 4 marca 1984 roku w Zagrzebiu) – chorwacki kierowca wyścigowy.
Kariera.
Čolak rozpoczął karierę w międzynarodowych wyścigach samochodowych w 1999 roku od startów w EFDA Euroseries, gdzie jednak nie zdobywał punktów. W późniejszych latach Chorwat pojawiał się także w stawce Francuskiej Formuły Renault, Europejskiego Pucharu Formuły Renault 2000, Niemieckiej Formuły Renault, Niemieckiej Formuły 3, ADAC Volkswagen Polo Cup, SEAT Leon Supercopa Germany, Dutch Winter Endurance Series, World Touring Car Championship, SEAT Leon Eurocup, SEAT Leon Supercopa Spain, Alpe Adria Clio Cup oraz European Touring Car Cup
W World Touring Car Championship Chorwat startował w latach 2008-2009. Nigdy jednak nie zdobywał punktów. Podczas pierwszego wyścigu niemieckiej rundy w sezonie 2009 uplasował się na jedenastej pozycji, co było jego najlepszym wynikiem w mistrzostwach. W klasyfikacji kierowców niezależnych uplasował się odpowiednio na piętnastej i siódmej pozycji.

</doc>
<doc id="3225930" url="https://pl.wikipedia.org/wiki?curid=3225930" title="We’ve Got the World">
We’ve Got the World

We've Got the World – utwór irlandzkiego wokalisty Mickeya Harte'a, napisany przez Martina Brannigana i Keitha Molloya, nagrany i wydany w 2003 roku na debiutanckim albumie studyjnym artysty pt. "Sometimes Right Sometimes Wrong".
Utwór zadebiutował na pierwszym miejscu krajowych list przebojów, zostając najszybciej sprzedającym się singlem roku w kraju. Singiel otrzymał także certyfikat poczwórnej platynowej płyty za osiągnięcie wyniku 60 tys. sprzedanych egzemplarzy.
Historia utworu.
Nagrywanie.
Utwór został napisany i skomponowany przez Martina Brannigana i Keitha Molloya, natomiast produkcją i miksem zajął się australijski duet producencki 2A, tj. Anthony Abicair i Theo Mandylas. Po wygraniu finału krajowych eliminacji do 48. Konkursu Piosenki Eurowizji twórcy piosenki zostali posądzeni o popełnienie plagiatu duńskiego singla „Fly on the Wings of Love”, z którym bracia Olsen wygrali konkurs w 2000 roku. Organizator imprezy, Europejska Unia Nadawców (EBU), dopuścił irlandzką propozycję do stawki konkursowej.
Wykonania na żywo: "You're Star", Konkurs Piosenki Eurowizji.
W 2002 roku Harte wziął udział w irlandzkiej wersji programu "Operación Triunfo" – "You're a Star". W marcu 2003 roku wokalista wystąpił w półfinale konkursu z utworem „We've Got the World Tonight”, z którym tydzień później wygrał koncert finałowy, zostając reprezentantem Irlandii podczas 48. Konkursu Piosenki Eurowizji.
Hart zaprezentował zwycięski utwór 24 maja w finale Konkursu Piosenki Eurowizji, swój występ dedykował zmarłemu kilka tygodniu wcześniej ojcu. Singiel otrzymał łącznie 53 punkty, zajmując 11. miejsce w końcowej klasyfikacji. Podczas występu wokaliście towarzyszyły chórzystki: Sara Brophy, Susan McGowan i Catriona McGuinty,
Lista utworów.
CD Single

</doc>
<doc id="3225937" url="https://pl.wikipedia.org/wiki?curid=3225937" title="Marin Colak">
Marin Colak

Marin Čolak

</doc>
<doc id="3225942" url="https://pl.wikipedia.org/wiki?curid=3225942" title="Kiryłł Ładygin">
Kiryłł Ładygin

Kiriłł Ładygin

</doc>
<doc id="3225943" url="https://pl.wikipedia.org/wiki?curid=3225943" title="Uwe Wegmann">
Uwe Wegmann

Uwe Wegmann (ur. 14 stycznia 1964 w Fischen im Allgäu) – niemiecki piłkarz grający na pozycji pomocnika i napastnika, trener.
Kariera piłkarska.
Uwe Wegmann karierę piłkarską rozpoczął w juniorach TSV Fischen. Profesjonalną karierę rozpoczął w 1982 roku w FC Sonthofen. W 1985 roku przeszedł do VfL Bochum, barwach którego debiut w Bundeslidze zaliczył dnia 17 sierpnia 1985 roku w wygranym 5:3 u siebie meczu z Fortuną Düsseldorf.
W latach 1987–1989 był zawodnikiem Rot-Weiss Essen, a następnie wrócił do VfL Bochum, w którym występował do 1995 roku. Ten okres był najlepszym w karierze Wegmanna. W sezonie 1992/1993 zajął 5.miejsce w klasyfikacji strzelców (13 bramek), co jednak nie pomogło zespołowi w utrzymaniu w lidze, a w następnym sezonie z 22 golami został królem strzelców 2. Bundesligi.
W 1995 roku został zawodnikiem 1. FC Kaiserslautern, z którym w sezonie 1995/1996 zdobył Puchar Niemiec. W 1997 roku wyjechał do Szwajcarii grać w AC Lugano, w 1999 roku został zawodnikiem klubu z Liechtensteinu FC Vaduz, którego był również grającym trenerem. Z zespołem trzykrotnie z rzędu sięgnął po Puchar Liechtensteinu (2000, 2001, 2002), po czym wrócił do Niemiec reprezentować kluby z niższych lig: FC Wangen bei Olten (2002–2004) i FC Kempten, gdzie w 2007 roku zakończył piłkarską karierę.
Kariera trenerska.
Uwe Wegmann jeszcze w czasie kariery piłkarskiej rozpoczął karierę trenerską. W latach 1999–2002 był grającym trenerem klubu z Liechtensteinu FC Vaduz, z którym trzy razy z rzędu sięgnął po Puchar Liechtensteinu (2000, 2001, 2002). W latach 2004–2008 był grającym trenerem FC Kempten, a od 2008 roku jest trenerem USV Eschen/Mauren.

</doc>
<doc id="3225947" url="https://pl.wikipedia.org/wiki?curid=3225947" title="Philip Geipel">
Philip Geipel

Philip Geipel (ur. 9 grudnia 1986 roku w Zwickau) – niemiecki kierowca wyścigowy.
Kariera.
Geipel rozpoczął karierę w międzynarodowych wyścigach samochodowych w 2004 roku od startów w Toyota Yaris Cup Germany. Z dorobkiem 111 punktów uplasował się tam na dziewiątej pozycji w klasyfikacji generalnej. W późniejszych latach Niemiec pojawiał się także w stawce ADAC Procar, European Touring Car Cup, World Touring Car Championship, ADAC GT Masters oraz FIA GT3 European Championship.
W World Touring Car Championship Niemiec startował w latach 2006-2007 i 2009. Nigdy jednak nie zdobywał punktów. Podczas pierwszego wyścigu niemieckiej rundy w sezonie 2009 uplasował się na trzynastej pozycji, co było jego najlepszym wynikiem w mistrzostwach.

</doc>
<doc id="3225949" url="https://pl.wikipedia.org/wiki?curid=3225949" title="Open Your Heart (utwór muzyczny Birgitty Haukdal)">
Open Your Heart (utwór muzyczny Birgitty Haukdal)

Open Your Heart (isl. Segðu mér allt) – utwór islandzkiej wokalistki Birgitty Haukdal, napisany przez nią we współpracy z Hallgrímurem Óskarssonem i Sveinbjörnem I. Baldvinssonem, nagrany i wydany w formie singla w 2003.
Historia utworu.
Utwór został skomponowany przez Hallgrímura Óskarssona, słowa napisali Sveinbjörn I. Baldvinsson i Birgitta Haukdal, która została także wykonawczynią piosenki.
W 2003 islandzka wersja utworu („Segðu mér allt”) została zakwalifikowana do finału "Söngvakeppnin 2006", krajowych selekcji do Konkursu Piosenki Eurowizji, spośród 190 propozycji nadesłanych do siedziby telewizji Ríkisútvarpið. Przed rozpoczęciem eliminacji utwór był jednym z faworytek do wygrania, ostatecznie 15 lutego zwyciężył, otrzymawszy prawie 22 tys. głosów telewidzów, dzięki czemu został propozycją reprezentującą Islandię w finale 48. Konkursu Piosenki Eurowizji.
Po finale eliminacji utwór otrzymał Nagrodę Słuchaczy Radia 95.7 fm w kategorii "Utwór roku". Ponadto twórcy zostali oskarżeni o popełnienie plagiatu przeboju Richarda Marxa „Right Here Waiting” z 1980. Związek Kompozytorów Islandzkich (w skrócie S.T.E.F.) oraz Nordyckie Biuro Praw Autorskich nie uznało oskarżenia, a utwór został dopuszczony do finału Konkursu Piosenki Eurowizji. 24 maja Haukdal wykonała w nim anglojęzyczną wersję utworu– „Open Your Heart” i zajęła z nią ósme miejsce. Podczas występu wokalistce towarzyszył chórek w składzie: Regína Ósk Óskarsdóttir, Margrét Eir Hjartardóttir, gitarzyści Vignir „Viggi” Snær Vigfússon i Herbert „Hebbi” Viðarsson oraz perkusista Jóhann 'Hanni' Bachman Ólafsson.
Lista utworów.
CD Single

</doc>
<doc id="3225951" url="https://pl.wikipedia.org/wiki?curid=3225951" title="Paradoks Levinthala">
Paradoks Levinthala

Paradoks Levinthala – ogromna różnica między czasem potrzebnym do prawidłowego zwinięcia się białka obliczonym na podstawie modelu matematycznego z parametrami przyjętymi "a priori" a rzeczywistym czasem powstania konformacji formy natywnej. Teoretyczny problem przedstawił Cyrus Levinthal w roku 1969.
Przykładowe obliczenia.
Teoretyczny czas poszukiwania najbardziej stabilnej konformacji dla małego białka składającego się z 101 reszt aminokwasowych przy założeniu, że każda reszta miałaby 3 różne konformacje to 3100= 5 × 1047. Po przyjęciu czasu potrzebnego do kolejnych zmian konformacji 10−13 s, całkowity czas potrzebny szukania optymalnej struktury wyniósłby 5 × 1047 × 10−13 s = 1,6 × 1027, co jest czasem dłuższym niż przyjmowany czas istnienia wszechświata.
Wyjaśnienie paradoksu.
Levinthal zdawał sobie sprawę, że do powstania konformacji natywnej dochodzi dużo szybciej niż wynika to z obliczeń teoretycznych. Wyjaśniając paradoks sugerował, że zwijanie białek jest procesem nieprzypadkowym i następuje w wyniku postępującej stabilizacji form pośrednich. Do opisu procesu zwijania się białek stosuje się model określany jako lejek zdarzeń równoległych (ang. folding funnel). Zwijanie nie jest więc liniową sekwencją zdarzeń, lecz osiąganiem stanu stabilnego wieloma drogami. Termodynamiczna stabilność osiągana jest przez stany przejściowe, które ulegają zachowaniu, jeżeli zwiększają całkowita stabilizację, a niekoniecznie są stabilne indywidualnie.

</doc>
<doc id="3225952" url="https://pl.wikipedia.org/wiki?curid=3225952" title="Red Schoendienst">
Red Schoendienst

Albert Fred Schoendienst (ur. 2 lutego 1923 w Germantown, zm. 6 czerwca 2018 w Town and Country) – amerykański baseballista, który występował na pozycji drugobazowego, w późniejszym okresie menadżer St. Louis Cardinals.
W wieku 16 lat zrezygnował z edukacji w szkole i wstąpił do Civilian Conservation Corps W 1942 podpisał kontrakt z St. Louis Cardinals i początkowo grał w klubach farmerskich tego zespołu, między innymi w Rochester Red Wings, gdzie grał na pozycji łącznika. Od maja 1944 do stycznia 1945 pełnił służbę wojskową. W Major League Baseball zadebiutował 17 kwietnia 1945 w meczu przeciwko Chicago Cubs, w którym zaliczył triple'a i zdobył runa. W debiutanckim sezonie występował na pozycji lewozapolowego, gdyż pierwszym łącznikiem w zespole był MVP National League poprzedniego sezonu Marty Marion. W sezonie 1945 skradł najwięcej baz w National League.
W 1946 po odejściu drugobazowego Lou Kleina, Schoendienst przeszedł na tę pozycję. W tym samym roku po raz pierwszy wystąpił w Meczu Gwiazd i zdobył pierwszy tytuł mistrzowski po tym, jak Cardinals pokonali Boston Red Sox w siedmiu meczach. W sezonie 1950 zaliczył najwięcej double’ów w lidze (43). W czerwcu 1956 w ramach wymiany zawodników przeszedł do New York Giants, zaś w czerwcu 1957 później również w ramach wymiany przeszedł do Milwaukee Braves i w tym samym roku po raz drugi zwyciężył w World Series, w których Braves wygrali z New York Yankees 4–3 w serii "best-of-seven". Karierę zawodniczą zakończył w 1963 w St. Louis Cardinals.
W 1964 był członkiem sztabu szkoleniowego Cardinals, którzy sięgnęli po pierwsze od osiemnastu lat mistrzostwo MLB. Przed rozpoczęciem sezonu 1965 został mianowany przez właściciela klubu Gussiego Buscha menadżerem zespołu. W 1967 poprowadził zespół do zwycięstwa w World Series, rok później do mistrzostwa National League. W 1976 po przegraniu 90 meczów w rundzie zasadniczej, został zwolniony z funkcji menadżera. W latach 1978–1979 był w sztabie szkoleniowym Oakland Athletics. W 1980 poprowadził zespół Cardinals w ostatnich 37 meczach sezonu, po mianowaniu na stanowisko menadżera generalnego, dotychczasowego menadżera Whiteya Herzoga. W 1989 został uhonorowany członkostwem w Baseball Hall of Fame. W lipcu 1990 był tymczasowym menadżerem Cardinals, po rezygnacji Herzoga.
W styczniu 2014 został wprowadzony jako jeden z 22 zawodników i działaczy do nowo utworzonej St. Louis Cardinals Hall of Fame.

</doc>
<doc id="3225954" url="https://pl.wikipedia.org/wiki?curid=3225954" title="Peder Østlund">
Peder Østlund

Peder Østlund (ur. 7 maja 1872 w Trondheim – zm. 22 stycznia 1939 tamże) – norweski łyżwiarz szybki, dwukrotny mistrz świata i Europy.
Kariera.
Peder Østlund urodził się w Trondheim, jako syn Johana Perssona Östlunda, który przybył do Norwegii w 1871 roku ze Szwecji pod nazwiskiem Östlund. Jego matką była Anna Mathea Bjerke z Vestre Toten. Wywodziła się z rodziny przedsiębiorców, którzy założyli firmę Jotun.
Reprezentował barwy klubu Trondhjems Skøiteklub. Pierwszy sukces w karierze osiągnął w 1898 roku, kiedy zwyciężył podczas wielobojowych mistrzostw świata w Helsinkach. Wygrał tam biegi na 1500 m, 5000 i 10 000 m, a w biegu na 500 m był drugi za swym rodakiem, Oskarem Fredriksenem. Był to pierwszy w historii złoty medal dla Norwegii w tej konkurencji. Wynik ten powtórzył na rozgrywanych rok później mistrzostwach świata w Eskilstunie, gdzie wygrał wszystkie dystanse, oprócz biegu na 10 000 m, który ukończył na drugiej pozycji.
W 1899 roku wziął także udział w mistrzostwach Europy w Davos. Wygrał tam wszystkie biegi, w tym na dystansie 10 000 m zwyciężył z przewagą blisko 40 sekund. Ostatni medal zdobył na mistrzostwach Europy w Štrbskim Plesie w 1900 roku, gdzie ponownie był najlepszy na wszystkich dystansach. W klasyfikacji końcowej wyraźnie wyprzedził drugiego Franza Wathéna reprezentującego Imperium Rosyjskie.
Ustanowił 10 rekordów świata.
Jego młodszy brat, Ole Østlund był kolarzem torowym.

</doc>
<doc id="3225957" url="https://pl.wikipedia.org/wiki?curid=3225957" title="Words for Love">
Words for Love

Words for Love (hebr.: Milim la'ahawa, "מילים לאהבה") – utwór izraelskiego wokalisty Li’ora Narkisa, napisany przez Joniego Roehe'a i Jossija Gispana, nagrany i wydany w 2003 roku na ósmym albumie studyjnym artysty pt. "Milim la'ahawa".
Historia utworu.
Nagrywanie.
Muzyka do utworu została skomponowana w 2003 roku przez Joniego Rohe'a, słowa napisał natomiast Jossij Gispan. Zainteresowanie napisaniem konkursowej propozycji dla piosenkarza wykazał także Czwika Pick, kompozytor przeboju „Diva” Dany International, z którym piosenkarka wygrała 43. Konkursu Piosenki Eurowizji w 1998 roku. Numer został zachowany w stylu latynosko-hiszpańskim. W refrenie piosenki pojawia się zwrot "Kocham Cię" w pięciu różnych językach: hebrajskim ("Ani ohew otach"), angielskim ("I Love You"), greckim ("S'agapo"), francuskim ("Je t'aime") i włoskim ("Te amo").
Wykonania na żywo: Konkurs Piosenki Eurowizji.
Utwór reprezentował Izrael podczas 48. Konkursu Piosenki Eurowizji w 2003 roku, wygrywając w styczniu specjalny koncert eliminacyjny "Kdam", podczas którego wybrana została konkursowa propozycja dla oddelegowanego wewnętrznie przez nadawcę Israel Broadcasting Authority (IBA) Liora Narkisa. Singiel został wybrany spośród czterech propozycji. 
Po koncercie eliminacyjnym wokalista wyruszył w trasę promocyjną z nową, przearanżowaną wersją singla. W finale Konkursu Piosenki Eurowizji, który odbył się 24 maja, propozycja zdobyła łącznie 17 punktów i zajęła 19. miejsce w końcowej klasyfikacji. Podczas występu Narkisowi towarzyszyły tancerki, w tym m.in. Meital Patash i Maya Avidan.

</doc>
<doc id="3225959" url="https://pl.wikipedia.org/wiki?curid=3225959" title="Edvard Engelsaas">
Edvard Engelsaas

Edvard Larsen Engelsaas (ur. 17 listopada 1872 – zm. 3 sierpnia 1902) – norweski łyżwiarz szybki, złoty medalista mistrzostw świata.
Kariera.
Reprezentował barwy klubu Trondhjems Skøiteklub. Największy sukces w karierze Edvard Engelsaas osiągnął w 1900 roku, kiedy zwyciężył podczas wielobojowych mistrzostw świata w Oslo. Wygrał tam biegi na 1500 m, 5000 i 10 000 m, a w biegu na 500 m był trzeci za swymi rodakami: Pederem Østlundem i Alfredem Næssem. Był to jedyny medal wywalczony przez niego na imprezie tej rangi. Wystartował także na rozgrywanych pięć lat wcześniej mistrzostwach świata w Hamar, gdzie jego najlepszym wynikiem było siódme miejsce w biegu na 5000 m. Ostatecznie nie awansował do finału i nie był klasyfikowany w wieloboju. Ponadto w 1900 roku został również mistrzem Norwegii wieloboju.

</doc>
<doc id="3225960" url="https://pl.wikipedia.org/wiki?curid=3225960" title="Extra innings">
Extra innings



</doc>
<doc id="3225964" url="https://pl.wikipedia.org/wiki?curid=3225964" title="Let’s Get Happy">
Let’s Get Happy

Let's Get Happy – utwór niemieckiej wokalistki Lou, napisany przez Ralpha Siegela i Bernda Meinungera, nagrany i wydany w 2003 roku na debiutanckim albumie studyjnym artystki pt. "For You".
Historia utworu.
Nagrywanie.
Muzyka do utworu została skomponowana w 2003 roku przez Ralpha Siegela, który stworzył wcześniej osiemnaście eurowizyjnych propozycji, w tym trzynaście dla reprezentantów Niemiec. Słowa do piosenki napisał Bernd Meinunger, odpowiedzialny za tekst trzynastu innych propozycji konkursowych, w tym jedenastu dla Niemiec oraz dwóch dla Luksemburga. Po finale eliminacji "Countdown Grand Prix 2003" Siegel został posądzony przez kompozytora Jean-Pierre'a Valance'a o naruszenie praw autorskich oraz skopiowanie linii melodycznej z jego utworu „Weiss der Geier oder weiss er nicht”. Kompozytor eurowizyjnej propozycji zaprzeczył doniesieniom. 
Wykonania na żywo: Konkurs Piosenki Eurowizji.
Utwór reprezentował Niemcy podczas 48. Konkursu Piosenki Eurowizji w 2003 roku, wygrywając w marcu finał krajowych eliminacji "Countdown Grand Prix 2003" (będąc także jednym z faworytów internautów do wygrania). Singiel zdobył 38% głosów telewidzów, którzy mieli możliwość głosowania telefonicznego i SMS-owego. 24 maja utwór został zaprezentowany w finale Konkursu Piosenki Eurowizji jako dziesiąty w kolejności i zdobył łącznie 53 punkty, zajmując ostatecznie 11. miejsce w końcowej klasyfikacji.
Lista utworów.
CD Maxi-single
12" Winyl Maxi-Single

</doc>
<doc id="3225966" url="https://pl.wikipedia.org/wiki?curid=3225966" title="Zespół pałacowy w Sarnach">
Zespół pałacowy w Sarnach

Zespół pałacowy w Sarnach – .
Położenie.
Zamek położony jest w Sarnach – przysiółku wsi Ścinawka Górna w Polsce w województwie dolnośląskim, w powiecie kłodzkim, w gminie Radków na skraju wsi w malowniczym miejscu, na skarpie w rozwidleniu rzek Włodzicy i Ścinawki.
Historia.
Pierwotny obiekt zbudowano przed XV w. Początkowo był skromnym dworem obronnym. Renesansowy, trójkondygnacyjny dwór wybudowany w 1590 r. przez Fabiana von Reichenbacha przebudowany został na pałac w 1661 r. i w pierwszej połowie XVIII w. przez Götzenów. Pałac był wtedy jedną z najbardziej okazałych rezydencji rodowych na ziemi kłodzkiej.
W latach 20. XVIII w. hrabia Franciszek Antoni Götzen wybudował w ramach założenia kaplicę Św. Jana Nepomucena, bogato zdobioną freskami poświęconymi świętemu męczennikowi oraz innym świętym. Budowa trwała jednocześnie z finansowaną przez hrabiego przebudową kościoła parafialnego (obecnie bazyliki mniejszej) w pobliskich Wambierzycach.
Zespół pałacowo-folwarczny został w XIX wieku sprzedany przez rodzinę Götzenów i, jak wiele rezydencji Hrabstwa Kłodzkiego, zaczął podupadać. Największe zniszczenia miały miejsce po 1989 r. i likwidacji państwowych gospodarstw rolnych, kiedy zespół był z jedynie formalnym nadzorem właścicielskim. W latach 90. XX w. wydzielono i sprzedano osobom prywatnym pałac letni, w którym obecnie mieszczą się pokoje gościnne. Reszta obiektu była zamieszkiwana przez kilka rodzin byłych pracowników PGR a główny budynek popadał w ruinę.
Na początku 2010 r. zainteresowanie przejęciem nieruchomości wyraziła brytyjska fundacja "Save Britain’s Heritage", która pod patronatem Karola, księcia Walii, miała zamiar przekształcić zespół w wielofunkcyjny obiekt z mieszkaniami prywatnymi i pomieszczeniami dostępnymi publicznie. Mimo spotkania przedstawicieli fundacji, księcia Karola, generalnego konserwatora zabytków Tomasza Merty i ministra kultury Bogdana Zdrojewskiego, nie doszło do przejęcia nieruchomości przez fundację. Agencja Nieruchomości Rolnych, podlegająca ministrowi rolnictwa, w 2011 i 2013 wystawiła nieruchomość na sprzedaż w trybie przetargu z ceną wywoławczą ok. 1,5 mln zł, jednak bez skutku.
Pod koniec 2013 r. Agencja Nieruchomości Rolnych w trybie negocjacji sprzedała obiekt osobom prywatnym, które powołały Fundację Odbudowy Dworu Sarny. Fundacja zadeklarowała utworzenie w zespole pałacowym instytucji kultury muzycznej.
Stan po prywatyzacji.
Od początku 2014 r. trwają prace remontowe, w trakcie których odbudowano dach XVII-wiecznego spichlerza dworskiego przy udziale funduszy Urzędu Marszałkowskiego Województwa Dolnośląskiego. Jako pierwszy w 2017 r. otwarto po kompleksowym remoncie dom bramny, jeden z najstarszych obiektów zespołu, w którym mieści się punkt obsługi ruchu turystycznego i przejście do kaplicy Św. Jana Nepomucena. Trwają prace nad pozyskaniem dotacji remontowych. W 2016 r. Fundacja otrzymała 400 tys. zł z funduszy Ministerstwa Kultury i Dziedzictwa Narodowego na ratunkowe prace konstrukcyjne w budynku dworu oraz 180 tys. zł na ratunkowy remont hełmu wieży.
Zespół pałacowy bierze udział w powołanej w 2014 r. Fundacji Ochrony Dziedzictwa Kulturowego Hrabstwa Kłodzkiego mającej na celu promocję zabytków regionu, a skupiającej pałace w Sarnach, Gorzanowie, Kamieńcu i Żelaźnie, Dom pod Twierdzą w Srebrnej Górze oraz Wapiennik w Starej Morawie.
Zwiedzanie głównego budynku jest bezpłatne. Możliwe jest również wejście na wieżę, mającej charakter punktu widokowego. Niektóre sale pałacu połączone są amfiladami.
Właściciele.
Właściciele kompleksu:
Kaplica.
Kaplica pw. św. Jana Nepomucena wzniesiona została w latach 1722–1730 w kształcie elipsy. Jej najlepsze czasy przypominają freski iluzoryczne na ścianach i sklepieniach z 1738 r. Jest on główną postacią fresków. Na jednych unoszą go aniołowie, na innych trzyma palmę męczeństwa, na kolejnych ośmiu są sceny z jego życia. Poza św. Janem Nepomucenem znajduje się tam również herb Götzenów, św. Apolonia i św. Barbara – patronki rodu, a także m.in. Antoni Padewski, Franciszek Ksawery, Franciszek z Asyżu, Jan Boży, Jan Sarkander, Jan Jałmużnik, Jan Chrzciciel. Polichromie, które wyszły spod pędzla Jana Franciszka Hoffmanna z Kłodzka, były później dwukrotnie konserwowane w 1850 r. i w latach 1971–1977 i zachowały się do czasów obecnych.
Opis zniszczeń.
Z dziedzińca pałacu można zobaczyć całą posiadłość z kilkoma budynkami gospodarczymi oraz zabytkowym spichlerzem z drugiej połowy XVII w., w którym kilka lat temu zawalił się dach. W 2014 r. rozebrano pozostałości zawalonego dachu i wykonano nowy dzięki dotacji Urzędu Marszałkowskiego Województwa Dolnośląskiego.
W 2013 r. zespół był w bardzo złym stanie. Przez nieszczelny dach woda przelewała się przez wszystkie kondygnacje. Zdewastowane pomieszczenia, w których brak podłóg, futryn i drzwi, zawalone były cegłami i resztkami z pieców. Komnatę na drugiej kondygnacji zajmowały wielkie belki ze stropu, które runęły. Kolejne piętro przez zniszczoną podłogę było niedostępne. Złodzieje kradli wszystko od kafelków ze ścian po kafle piecowe. Pałac Götzenów z oknami zasłoniętymi deskami w owym czasie nie przedstawiał się najlepiej.
W skład zespołu pałacowego Sarny wchodzą jeszcze:
Działania kulturalne.
We wrześniu 2014 r. zaprezentowano wystawę zdjęć opuszczonych pałaców Dolnego Śląska i Wielkopolski autorstwa Patrycji Makowskiej.
W lipcu 2015 r. odbyła się I Międzynarodowa Letnia Szkoła Muzyki Dawnej "Schloss Scharfeneck" z udziałem wykładowców i studentów z Polski, Niemiec, Belgii, Holandii, Czech i Słowacji. W sierpniu 2015 r. odbył się w kaplicy św. Jana Nepomucena koncert „Omnes Sancti Dei” Zespołu Męskiego „Gregorianum”, podczas którego zabrzmiały nieprezentowane od stuleci utwory z repertuaru krakowskiej Kapeli Rorantystów, m.in. "Magnificat" Jeana L’Heritier.
W lipcu 2016 r. odbyła się II Międzynarodowa Letnia Szkoła Muzyki Dawnej oraz koncert orkiestry Arte dei Suonatori i klawesynisty Marcina Świątkiewicza.
W lipcu 2017 r. orkiestra Arte dei Suonatori ponownie odwiedziła Sarny z programem utworów Georga Philipa Telemanna, przywożąc do Wambierzyc i Saren solistki Reiko Ichise (viola da gamba) i Bolette Roed (flet prosty).
W sierpniu 2017 r. odbyła się III Międzynarodowa Letnia Szkoła Muzyki Dawnej, podczas której klasy mistrzowskie prowadzili światowej sławy cynkista Jeremy West, puzonistka Stephanie Dyer i kontratenor Jakub Burzyński.
Pałac w Sarnach we wrześniu 2016 r. i 2017 r. brał udział w Europejskich Dniach Dziedzictwa.
W ramach Festiwalu Góry Literatury w pałacu i w parku odbywają się spotkania z pisarzami i naukowcami, w których uczestniczyli m.in.: Edwin Bendyk, Grzegorz Gauden, Joanna Lamparska, Mikołaj Łoziński, Monika Płatek, Kazimiera Szczuka, Karol Maliszewski, Adam Leszczyński.

</doc>
<doc id="3225968" url="https://pl.wikipedia.org/wiki?curid=3225968" title="I’m Not Afraid to Move On">
I’m Not Afraid to Move On

I'm Not Afraid to Move On – utwór norweskiego wokalisty Josteina Hasselgårda, napisany przez Arvego Furseta i VJ Strøma, nagrany i wydany w 2003 roku.
Historia utworu.
Wykonania na żywo: "Melodi Grand Prix", Konkurs Piosenki Eurowizji.
W 2003 roku utwór „I'm Not Afraid to Move On” został zakwalifikowany przez nadawcę publicznego NRK do stawki konkursowej krajowych eliminacji eurowizyjnych "Melodi Grand Prix". W finale selekcji, który odbył się 1 marca, piosenka awansowała z pierwszego miejsca (dzięki głosom pięciu regionalnych komisji jurorskich) do drugiej rundy, w której znalazł się z trzema innymi propozycjami, będącymi faworytami bukmacherów do wygrania. Ostatecznie singiel otrzymał największą liczbę 78 460 głosów i zajął pierwsze miejsce, zostając tym samym propozycją reprezentującą Norwegię podczas 48. Konkursu Piosenki Eurowizji. W finale konkursu, który odbył się 24 maja w Hali Olimpijskiej „Skonto”, Hasselgård zajął ostatecznie czwarte miejsce, zdobywając 123 punkty, w tym najwyższe noty (12 punktów) od Irlandii, Islandii i Szwecji.

</doc>
<doc id="3225972" url="https://pl.wikipedia.org/wiki?curid=3225972" title="Arneis">
Arneis

Arneis – biały szczep winorośli, uprawiany w północno-zachodnich Włoszech (Piemont, Liguria). W języku piemonckim "arnèis" oznacza łobuziaka. Nazwa podobno pochodzi od problematycznej uprawy i kapryśnego dojrzewania. W obecnym wariancie nazwa arneis po raz pierwszy pojawiła się w 1877.
Charakterystyka.
Odmiana była znana na pewno już w XV wieku, jako "ranaysii". Rośnie bujnie, a dojrzewa w II połowie września.
Arneis należy do odmian wonnych, a silny aromat był wykorzystywany, by odciągnąć ptaki od bardziej wartościowych krzewów nebbiolo. Arneis było niegdyś wykorzystywane jako domieszka do czerwonych win (np. ze szczepu nebbiolo) albo jako winogrono deserowe.
Wino.
Niski poziom kwasowości, zwłaszcza w przypadku spóźnionego winobrania sprawia, że arneis jest odmianą nadającą się raczej na wina do picia jako młode. Wino z arneis rzadko poddaje się starzeniu w beczkach. Wino cieszy się dobrą reputacją i ma pełną strukturę, choć jest orzeźwiające. Typowe są wytrawne wina stołowe, ale arneis dobrze nadaje się również na wina musujące oraz w stylu passito. Wyróżnia się dwa style: owocowy i delikatnie kwasowy oraz złożony, z aromatami kwiatów, jabłek, brzoskwiń i orzechów. Pojawiają się określenia "delikatnie aromatyczne" oraz "stylowe".
Charakterystyczny dla odmiany jest aromat gruszek, a w zależności od źródła podaje się aromaty uzupełniające (migdały, brzoskwinie).
Rozpowszechnienie.
Arneis jest klasyczna odmianą z Piemontu (Roero, Langhe, Alba), na mniejszą skalę uprawianą w sąsiedniej Ligurii i na Sardynii. Obszar upraw ulegał wahaniom ze względu na mody. Do lat 80. XX wieku winnice obsadzone starą odmianą arneis powoli karczowano i odmianie groziło wyginięcie, aż w liguryjskich restauracjach nastała moda na wino z tego szczepu. Do sukcesu arneis przyczynił się również popyt na białe wina w owym okresie. W I poł. lat 90. XX wieku wino arneis spowszedniało, a popyt i podaż wyrównały się.
W spisie powszechnym z 2000 roku zanotowano we Włoszech 745 ha upraw arneis. Na początku XXI wieku arneis uprawiano na ok. 500 ha winnic.
W ramach apelacji Roero (na północ od Alby) Arneis ma status DOCG. Obok chardonnay i favority jest jedną z podstawowych odmian do produkcji win w apelacji Langhe DOC.
W Kalifornii (hrabstwa Mendocino i Lake) od przełomu XX i XXI w. podejmuje się eksperymenty z uprawą szczepu arneis.
Arneis bywa uprawiany w Australii (Wiktoria) i Nowa Zelandia, u winiarzy produkujących wina również z innych włoskich odmian.
Synonimy.
Prócz arneis w użyciu są formy nazwy bianchetta i bianchetto, używa się także określenia nebbiolo bianco oraz barolo bianco.

</doc>
<doc id="3225973" url="https://pl.wikipedia.org/wiki?curid=3225973" title="Akademickie mistrzostwa świata w szachach">
Akademickie mistrzostwa świata w szachach

Akademickie mistrzostwa świata w szachach – turnieje szachowe, organizowane od 1990 r. przez Międzynarodową Federację Sportu Uniwersyteckiego (Fédération Internationale du Sport Universitaire, FISU) w cyklu dwuletnim (przemiennie z uniwersjadami), mające na celu wyłonienie najlepszych szachistek i szachistów wśród studentów.

</doc>
<doc id="3225975" url="https://pl.wikipedia.org/wiki?curid=3225975" title="Preacher Roe">
Preacher Roe

Preacher Roe właściwie Elwin Charles Roe (ur. 26 lutego 1916, zm. 9 lutego 2008) – amerykański baseballista, który występował na pozycji miotacza.
W 1938 podpisał kontrakt z St. Louis Cardinals, w którym zadebiutował 22 sierpnia 1938 w meczu z Cincinnati Reds i był to jego jedyny występ w sezonie. Następne pięć lat spędził w klubach farmerskich tego zespołu, w Rochester Red Wings i Columbus Red Birds. We wrześniu 1943 w ramach wymiany zawodników przeszedł do Pittsburgh Pirates. W 1945 po raz pierwszy został wybrany do All-Star Game, jednak mecz został odwołany z powodu ograniczeń podróży po USA podczas II wojny światowej.
W grudniu 1947 przeszedł do Brooklyn Dodgers z inicjatywy Brancha Rickeya, menadżera generalnego klubu, który pełnił tę funkcję w St. Louis Cardinals podczas debiutu Roe w tym zespole. W sezonie 1951 dwukrotnie zanotował serię przynajmniej 10 wygranych z rzędu, kończąc sezon z bilansem W-L 22–3; wcześniej dokonali tego Walter Johnson z Washington Senators w 1913 i Dave Ferriss z Boston Red Sox w 1946. Karierę zawodniczą zakończył w 1954 roku.

</doc>
<doc id="3225976" url="https://pl.wikipedia.org/wiki?curid=3225976" title="Franz Wathén">
Franz Wathén

Franz Fredrik Wathén (ur. 30 marca 1878 w Helsinkach – zm. 21 października 1914 tamże) – fiński łyżwiarz szybki, złoty medalista mistrzostw świata.
Kariera.
Największy sukces w karierze Franz Wathén osiągnął w 1901 roku, kiedy zwyciężył podczas wielobojowych mistrzostw świata w Sztokholmie. Wygrał tam biegi na 500 m, 1500 m i 10 000 m, a w biegu na 5000 m był trzeci za Janem Greve z Holandii i Rudolfem Gundersenem z Norwegii. Był to jedyny medal wywalczony przez niego na imprezie tej rangi. Był też między innymi drugi na mistrzostwach Europy w Štrbskim Plesie w 1900 roku i trzeci podczas mistrzostw Europy w Davos w 1902 roku oraz mistrzostw Europy w Sztokholmie trzy lata później. Nie otrzymał jednak medali, gdyż wtedy medale przyznawano tylko zwycięzcom.
Wathén uprawiał także inne sporty, interesował się między innymi piłką nożną. W 1907 roku założył Helsingin Jalkapalloklubi – Helsingfors Fotbollsklubb, znany obecnie jako HJK Helsinki.
Sześciokrotny mistrz Finlandii w wieloboju (1899-1904).

</doc>
<doc id="3225978" url="https://pl.wikipedia.org/wiki?curid=3225978" title="Deixa-me sonhar (só mais uma vez)">
Deixa-me sonhar (só mais uma vez)

Deixa-me sonhar (só mais uma vez) (ang.: Keep the Dream Alive) – utwór portugalskiej wokalistki Rity Guerry, napisany przez Paulo Martinsa, nagrany i wydany w 2003 roku, umieszczony na czwartym albumie artystki pt. "Rita" z 2005 roku.
Historia utworu.
Konkurs Piosenki Eurowizji.
W 2003 roku utwór reprezentował Portugalię podczas 48. Konkursu Piosenki Eurowizji, wygrywając specjalny koncert eliminacyjny, w trakcie którego wybrana została konkursowa propozycja dla oddelegowanej wewnętrznie przez nadawcę publicznego Rádio e Televisão de Portugal (RTP) Rity Guerry. Singiel otrzymał największe poparcie telewidzów (75% głosów), pokonując pozostałe dwa utwory („Prazer no pecado” i „Estes dias sem fim”), wybrane spośród ok. 500 nadesłanych do nadawcy propozycji.
24 maja utwór został zaprezentowany w finale Konkursu Piosenki Eurowizji. Podczas koncertu Guerra zaśpiewała swój utwór po portugalsku i angielsku, zdobyła łącznie 13 punktów, kończąc udział na 22. miejscu ogólnej klasyfikacji. Dzień przed finałem zmarł brat artystki, który chorował na raka.

</doc>
<doc id="3225981" url="https://pl.wikipedia.org/wiki?curid=3225981" title="Sigurd Mathisen">
Sigurd Mathisen

Sigurd Mathisen (ur. 26 kwietnia 1884 w Kristianii, zm. 4 marca 1919) – norweski łyżwiarz szybki, złoty medalista mistrzostw świata.
Kariera.
Reprezentował barwy klubu Kristiania Skøiteklub. Największy sukces w karierze Sigurd Mathisen osiągnął w 1904 roku, kiedy zwyciężył podczas wielobojowych mistrzostw świata w Oslo. Wygrał tam biegi na 1500 m, 5000 i 10 000 m, a w biegu na 500 m był drugi za swym rodakiem Rudolfem Gundersenem. Pierwotnie najlepsze czasy na wszystkich dystansach uzyskał jego rodak, Peter Sinnerud, jednak został on zdyskwalifikowany za posiadanie statusu profesjonalisty. Był to jedyny medal wywalczony przez Mathisena na imprezie tej rangi. Był też między innymi trzeci na rozgrywanych rok wcześniej mistrzostwach świata w Sankt Petersburgu, gdzie jego najlepszym wynikiem było drugie miejsce w biegu na 10 000 m. Blisko medalu był podczas rozgrywanych w 1909 roku mistrzostw Europy w Budapeszcie. Zajął tam ostatecznie czwarte miejsce, przegrywając walkę o medal z Moje Öholmem ze Szwecji.
W 1908 roku w Davos ustanowił rekord świata na 500 m.
Jego młodszy brat, Oscar Mathisen, również był panczenistą.

</doc>
<doc id="3225983" url="https://pl.wikipedia.org/wiki?curid=3225983" title="Don’t Break My Heart">
Don’t Break My Heart

Don't Break My Heart – utwór rumuńskiej wokalistki Nicoli, napisany przez nią samą we współpracy z ówczesnym mężęm, Mihaiem Alexandru, nagrany i wydany w 2003 roku, umieszczony na trzecim albumie artystki pt. "De mă vei chema" z 2004 roku.
Historia utworu.
Wykonania na żywo: "Euroviziune 2003", Konkurs Piosenki Eurowizji 2003.
W 2003 roku utwór został zakwalifikowany do stawki konkursowej krajowych eliminacji eurowizyjnych "Euroviziune 2003". Nicola zaprezentowała piosenkę w drugim półfinale selekcji i awansowała do finału, zorganizowanego 1 marca. Przed koncertem singiel był głównym faworytem do wygrania finału, ostatecznie zdobył w nim największą liczbę 24 punktów i zajął pierwsze miejsce i zostając konkursową propozycją reprezentującą Rumunię podczas 48. Konkursu Piosenki Eurowizji. W finale imprezy, który odbył się 24 maja, wokalistka zaprezentowała utwór jako 24. w kolejności i zdobyła łącznie 73 punkty, zajmując 10. miejsce w końcowej klasyfikacji. Podczas prezentacji towarzyszyło jej czterech tancerzy.

</doc>
<doc id="3225984" url="https://pl.wikipedia.org/wiki?curid=3225984" title="Spoorviaduct Delft">
Spoorviaduct Delft

Spoorviaduct Delft – wiadukt kolejowy w mieście Delft, w Holandii. Znajduje się na linii kolejowej Amsterdam – Haarlem – Haga – Roterdam, na północ od stacji Delft. Obiekt został otwarty w 1965 roku. Po planowanym na 2015 rok otwarciu tunelu Spoortunnel Delft wiadukt zostanie wyłączony z użytkowania i rozebrany.

</doc>
<doc id="3225986" url="https://pl.wikipedia.org/wiki?curid=3225986" title="Emil Kendżesarijew">
Emil Kendżesarijew

Emil Rinatowicz Kendżesarijew (ur. 26 marca 1987 w Biszkeku) – kirgiski piłkarz grający na pozycji obrońcy.
Kariera klubowa.
Kendżesarijew profesjonalną karierę rozpoczął w klubie Abdysz-Ata Kant, jednak już w wieku 18 lat wyjechał do Kazachstanu. Najpierw przez pół roku występował w FK Ałmaty, kolejne dwa sezony spędził w FK Astana, a na początku 2008 roku trafił do FK Aktöbe. Po czterech latach zdecydował się na wyjazd do Uzbekistanu, do Bunyodkor Taszkent, po zaledwie kilku miesiącach wrócił jednak do FK Aktöbe.
Kariera reprezentacyjna.
W reprezentacji Kirgistanu zadebiutował w 2004 roku.
Wydarzenia pozaboiskowe.
W nocy z 10 na 11 sierpnia 2013 roku Kendżesarijew trafił do szpitala po tym, jak został napadnięty i zraniony w Ałmaty. Przeszedł dwie ciężkie operacje, przebywał w stanie śpiączki, wrócił jednak do uprawiania sportu. Sprawcy zostali ujęci.
Sukcesy.
Astana
Aktobe

</doc>
<doc id="3225990" url="https://pl.wikipedia.org/wiki?curid=3225990" title="Robert Primus">
Robert Primus

Robert Primus (ur. 10 listopada 1990 w Morvancie) – trynidadzki piłkarz grający na pozycji obrońcy.
Kariera klubowa.
Primus profesjonalną karierę rozpoczął w rodzinnym kraju w klubie San Juan Jabloteh. W 2011 roku zdecydował się na wyjazd do Kazachstanu, gdzie został piłkarzem klubu FK Aktöbe.
Kariera reprezentacyjna.
Primus ma na koncie występy w mistrzostwach świata do lat 17 w 2007 roku, a także do lat 20 dwa lata później. W seniorskiej reprezentacji Trynidadu i Tobago zadebiutował 18 marca 2009 roku w towarzyskim meczu przeciwko Panamie.
Sukcesy.
Aktobe

</doc>
<doc id="3225991" url="https://pl.wikipedia.org/wiki?curid=3225991" title="Antonia Campbell-Hughes">
Antonia Campbell-Hughes

Antonia Campbell-Hughes (ur. 7 września 1982 w Londonderry) – brytyjska aktorka filmowa i modelka. Sławę zyskała, grając w filmie 3096 dni, wcielając się w postać Nataschy Kampusch.
Życiorys.
Urodzona w Londonderry. Matka Campbell-Hughes pochodziła z Irlandii, a ojciec z Anglii. Wychowywała się w Stanach Zjednoczonych, Niemczech i Szwajcarii. Pracowała jako modelka, ale ze względu na karierę filmową zrezygnowała w 2005 roku.
Występowała w serialach telewizyjnych i filmach. Jednak dopiero grając Sam w "Lead Balloon" 2006-2011, zaczęła być zauważalna. W 2011 i 2012 roku współpracowała przy produkcjach kinowych "Albert Nobbs" i "Storage 24". Jednak sławę zyskała, wcielając się w postać Nataschy Kampusch, która została uprowadzona w marcu 1998 przez Wolfganga Přiklopila. Światowa premiera filmu "3096 dni" odbyła się 25 lutego 2013 roku w Wiedniu. w 2014 film został wyróżniony w kategorii "Kino".

</doc>
<doc id="3225992" url="https://pl.wikipedia.org/wiki?curid=3225992" title="Never Let You Go">
Never Let You Go



</doc>
<doc id="3225993" url="https://pl.wikipedia.org/wiki?curid=3225993" title="Oscar Mathisen">
Oscar Mathisen

Oscar Wilhelm Mathisen (ur. 4 października 1888 w Kristianii – zm. 10 kwietnia 1954) – norweski łyżwiarz szybki, sześciokrotny medalista mistrzostw świata i Europy.
Kariera.
Mistrzostwa świata.
Reprezentował barwy klubu Kristiania Skøiteklub. Pierwszy sukces w karierze Oscar Mathisen osiągnął w 1908 roku, kiedy zwyciężył podczas wielobojowych mistrzostw świata w Davos. Wygrał tam biegi na 1500 m, 5000 i 10 000 m, a w biegu na 500 m był czternasty. Wynik ten powtarzał na MŚ w Oslo (1909), MŚ w Oslo (1912), MŚ w Helsinkach (1913) i MŚ w Oslo (1914), dzięki czemu jest jednym z najbardziej utytułowanych łyżwiarzy w historii tej konkurencji. Jego wynik wyrównał parę lat później Clas Thunberg z Finlandii, a na początku XXI wieku wynik ten został poprawiony przez Svena Kramera z Holandii. Mathisen był też drugi na mistrzostwach świata w Helsinkach w 1910 roku, gdzie lepszy okazał się Rosjanin Nikołaj Strunnikow.
Mistrzostwa Europy.
Równocześnie zdobywał też medale na mistrzostwach kontynentu. Zaczął od wywalczenia srebrnego medalu na mistrzostwach Europy w Klagenfurcie w 1908 roku, gdzie wyprzedził go tylko Moje Öholm ze Szwecji. Mathisen wygrał tam bieg na 1500 m, a na pozostałych dystansach zwyciężał Öholm. W 1909 roku zdobył złoto na mistrzostwach Europy w Budapeszcie, gdzie o zwycięstwo walczył z Austriakiem Thomasem Bohrerem. Obaj wygrali po dwa biegi, jednak ostatecznie wygrał Norweg, który był też dwa razy drugi, a Austriak zajmował drugie i trzecie miejsce. Rok później był trzeci na mistrzostwach Europy w Wyborgu, plasując się za Rosjaninem Nikołajem Strunnikowem i swym rodakiem Magnusem Johansenem. Mathisen wygrał bieg na 500 m i zajął trzecie miejsce na 5000 m, jednak w pozostałych biegach nie znalazł się w pierwszej trójce. Zwyciężył również na ME w Sztokholmie w 1912 roku i ME Berlinie dwa lata później, a w międzyczasie zdobył srebro na ME w Sankt Petersburgu, przegrywając tylko z Wasilijem Ippolitowem.
Pozostałe osiągnięcia.
Ponadto w latach 1907, 1909–1910, 1912–1913 i 1915 zdobywał tytuł mistrza Norwegii w wieloboju.
Ustanowił łącznie czternaście rekordów świata.
Jego imieniem łyżwiarski klub Oslo Skøiteklub nazwał nagrodę przyznawaną łyżwiarzom za najbardziej spektakularny występ.
Jego starszy brat, Sigurd Mathisen, również był panczenistą.

</doc>
<doc id="3225994" url="https://pl.wikipedia.org/wiki?curid=3225994" title="Herbert Jefferson Jr.">
Herbert Jefferson Jr.

Herbert Jefferson Jr. (ur. 28 września 1946 r. w Sandersville, w stanie Georgia) – amerykański aktor telewizyjny i teatralny.
Dorastał w Jersey City, w stanie New Jersey. W 1969 roku ukończył z wyróżnieniem Amerykańską Akademię Sztuk Dramatycznych w Nowym Jorku. Stał się rozpoznawalny dzięki roli porucznika Boomera w serialu "Battlestar Galactica" (1978-79) i spin-off "Galactica 1980" (1980). W 1976 roku w ekranizacji telewizyjnej powieści Irwina Shaw dla sieci ABC "Pogoda dla bogaczy" ("Rich Man, Poor Man") zagrał Roya Dwyera, marynarza zatrudnionego w żegludze handlowej, przyjaciela Toma Jordache (w tej roli Nick Nolte) i jego partnera biznesowego. 

</doc>
<doc id="3225995" url="https://pl.wikipedia.org/wiki?curid=3225995" title="Busch Memorial Stadium">
Busch Memorial Stadium

Busch Memorial Stadium – nieistniejący stadion baseballowy w St. Louis w stanie Missouri, na którym swoje mecze rozgrywał zespół St. Louis Cardinals.
Budowę obiektu rozpoczęto w maju 1964, a do użytku oddano w maju 1966. Pierwszy mecz odbył się 12 maja 1966, a zespół Cardinals podejmował Atlanta Braves w obecności 46 048 widzów. W 1966 na Busch Memorial Stadium miał miejsce 37. Mecz Gwiazd ligi MLB. 
W 1966–1987 na Busch Memorial Stadium swoje mecze w roli gospodarza rozgrywał zespół z National Football League St. Louis Cardinals. Na stadionie miały miejsce również koncerty, między innymi The Beatles w sierpniu 1966, Teda Nugenta, Jeffa Becka, Fleetwood Mac i Jefferson Starship w czerwcu 1976, The Who w sierpniu 1989 oraz The Rolling Stones w sierpniu 1990.
Ostatni mecz na Busch Memorial Stadium odbył się 19 października 2005, przeciwnikiem Cardinals był Houston Astros. W listopadzie 2005 stadion został zburzony, a klub przeniósł się na nowy, wybudowany kosztem 344 milionów dolarów obiekt Busch Stadium.

</doc>
<doc id="3225997" url="https://pl.wikipedia.org/wiki?curid=3225997" title="Wiktor Szapowałow">
Wiktor Szapowałow

Wiktor Aleksandrowicz Szapowałow (ros. Виктор Александрович Шаповалов; ur. 4 marca 1965 roku w Sterlitamaku) – rosyjski kierowca wyścigowy.
Kariera.
Szapowałow rozpoczął karierę w wyścigach samochodowych na przełomie 2005 i 2006 roku od startów w Dutch Winter Endurance Series. Z dorobkiem pięciu punktów uplasował się na 172 pozycji w klasyfikacji generalnej. W późniejszych latach Rosjanin startował także w Russian Touring Car Championship, Dutch Supercar Challenge, World Touring Car Championship oraz Łada Granta Cup.
W World Touring Car Championship Rosjanin startował w latach 2007-2009 z rosyjskimi ekipami Russian Bears Motorsport i LADA Sport. Jednak nigdy nie zdobywał punktów. Podczas pierwszego wyścigu brazylijskiej rundy w sezonie 2009 uplasował się na trzynastym miejscu, co było jego najlepszym wynikiem w mistrzostwach. W 2008 roku był 21 w klasyfikacji kierowców niezależnych.

</doc>
<doc id="3225998" url="https://pl.wikipedia.org/wiki?curid=3225998" title="Viktor Shapovalov">
Viktor Shapovalov

Wiktor Szapowałow

</doc>
<doc id="3225999" url="https://pl.wikipedia.org/wiki?curid=3225999" title="Hsieh Yu-chieh">
Hsieh Yu-chieh

Hsieh Yu-chieh (chiń. 謝語倢), wcześniej znana jako Hsieh Shu-ying (chiń. 謝淑映; ur. 23 lipca 1993) – tajwańska tenisistka.
Kariera tenisowa.
W przeciągu kariery zwyciężyła w ośmiu deblowych turniejach rangi ITF. 20 lutego 2012 roku zajmowała najwyższe miejsce w rankingu singlowym WTA Tour – 830. pozycję, natomiast 21 października 2019 osiągnęła najwyższą lokatę w deblu – 129. miejsce.
Jest młodszą siostrą tenisistki Hsieh Su-wei i tenisisty Hsieh Cheng-peng.

</doc>
<doc id="3226000" url="https://pl.wikipedia.org/wiki?curid=3226000" title="Coen de Koning">
Coen de Koning

Coenradus Cornelis Josephus de Koning (ur. 30 marca 1879 w Edam – zm. 29 lipca 1954 w Bredzie) – holenderski łyżwiarz szybki, złoty medalista mistrzostw świata.
Kariera.
Największy sukces w karierze Coen de Koning osiągnął w 1905 roku, kiedy zwyciężył podczas wielobojowych mistrzostw świata w Groningen. Wygrał tam biegi na 1500 m, 5000 i 10 000 m, a w biegu na 500 m był drugi za Martinusem Lørdahlem z Norwegii. Był to jedyny medal wywalczony przez niego na imprezie tej rangi. Był też między innymi drugi podczas mistrzostw Europy w Davos w 1904 roku oraz trzeci na rozgrywanych dwa lata później mistrzostwach Europy w Davos, jednak medale przyznawano wtedy tylko zwycięzcom. Ponadto w latach 1903, 1905 i 1912 został również mistrzem Holandii wieloboju.
Jego brat Jacques P. de Koning, syn Sjaak, wnuk Aad, prawnuk Sjaak oraz praprawnuk Jacques de Koning również byli panczenistami.

</doc>
<doc id="3226001" url="https://pl.wikipedia.org/wiki?curid=3226001" title="Diego Puyo">
Diego Puyo

Diego Puyo (ur. 20 sierpnia 1984 roku w Alcañiz) – hiszpański kierowca wyścigowy.
Kariera.
Puyo rozpoczął karierę w wyścigach samochodowych w 2001 roku od startów w Hiszpańskiej Formule 3. Z dorobkiem dziesięciu punktów uplasował się na 25 pozycji w klasyfikacji generalnej. W późniejszych latach Hiszpan pojawiał się także w stawce Formuły Nissan 2000, Włoskiej Formuły Renault, 24 Hours of Barcelona, SEAT Leon Supercopa Spain, SEAT Leon Eurocup oraz World Touring Car Championship.
W World Touring Car Championship Hiszpan wystartował podczas portugalskiej rundy w sezonie 2009. W pierwszym wyścigu uplasował się na szesnastej pozycji, a w drugim był czternasty.

</doc>
<doc id="3226002" url="https://pl.wikipedia.org/wiki?curid=3226002" title="Far Cry Instincts">
Far Cry Instincts

Far Cry Instincts – gra komputerowa z gatunku first-person shooter, wyprodukowana przez studio Crytek we współpracy z Ubisoft Montreal i wydana przez Ubisoft. Jej premiera nastąpiła 27 września 2005 roku w Ameryce Północnej, zaś 3 dni później program trafił do europejskich odbiorców. "Far Cry Instincts" jest rozszerzonym wydaniem gry "Far Cry" wydanej w 2004 roku na komputery osobiste.
Fabuła "Far Cry Instincts" jest taka sama jak w pierwowzorze. Gracz wciela się w najemnika Jacka Carvera, który postanowił pewnego dnia udać się na tropikalną wyspę w Mikronezji razem z dziennikarką. W trakcie podróży ich statek zostaje ostrzelany, a dziennikarka znika bez śladu.
Tytuł miał ukazać się na konsolach PlayStation 2, Xbox oraz GameCube, jednak latem 2005 roku Ubisoft ogłosił, że gra ukaże się tylko na konsoli Microsoftu. Głosu bohaterowi gry użyczył aktor Stephen Dorff.
Odbiór gry.
Gra otrzymała pozytywne recenzje, uzyskując według agregatora Metacritic średnią ocen wynoszącą 85/100 punktów, natomiast według serwisu GameRankings średnią 86,57%.

</doc>
<doc id="3226004" url="https://pl.wikipedia.org/wiki?curid=3226004" title="Nanana">
Nanana

Nanana (słow.: Lep poletni dan) – utwór słoweńskiej wokalistki Karmen Stavec, napisany przez nią samą we współpracy z Martinem Štibernikiem, nagrany i wydany w 2003 roku, umieszczony na trzecim albumie artystki pt. "Karmen".
Historia utworu.
Wykonania na żywo: "EMA 2003", Konkurs Piosenki Eurowizji 2003.
W lutym 2003 roku słoweńskojęzyczna wersja utworu („Lep poletni dan”) wygrała finał krajowych eliminacji eurowizyjnych "EMA 2003", kwalifikując się do udziału w nim spośród 88 propozycji nadesłanych do siedziby nadawcy. W pierwszej rundzie eliminacji po zsumowaniu wyników głosowania telewidzów i jurorów (zachowanych w stosunku 50:50) utwór zajmował drugie miejsce, w drugim etapie natomiast wygrał, zdobywając 26 714 głosów telewidzów. Singel został tym samym propozycją reprezentującą Słowenię podczas 48. Konkursu Piosenki Eurowizji. Po koncercie finałowym Stavec nagrała anglojęzyczną wersję singla („Nanana”), którą zaprezentowała 24 maja podczas finału imprezy. Piosenka zdobyła łącznie 7 punktów, zajmując 23. miejsce w finałowym rankingu. Podczas występu wokalistce towarzyszył czteroosobowy chórek.
Lista utworów.
CD Single

</doc>
<doc id="3226006" url="https://pl.wikipedia.org/wiki?curid=3226006" title="Nikołaj Strunnikow">
Nikołaj Strunnikow

Nikołaj Wasiljewicz Strunnikow (ros. Николай Васильевич Струнников; ur. 16 grudnia 1886 w Skniatinie – zm. 12 stycznia 1940 w Moskwie) – rosyjski łyżwiarz szybki, dwukrotny mistrz świata i Europy.
Kariera.
Pierwszy sukces w karierze Nikołaj Strunnikow osiągnął w lutym 1910 roku, kiedy zwyciężył podczas mistrzostw Europy w Wyborgu. Wygrał tam tylko jeden bieg, na 5000 m, jednak w trzech pozostałych był drugi, co wystarczyło do zwycięstwa. Miesiąc później był najlepszy na wielobojowych mistrzostwach świata w Helsinkach, wyprzedzając dwóch Norwegów: Oscara Mathisena i Martina Sætherhauga. Mathisen wygrał dwa biegi, a Strunnikow jeden, jednak to Rosjanin zwyciężył w wieloboju, stając na podium każdego z biegów, podczas gdy Norweg był szósty na 10 000 m. Wyniki te powtórzył w 1911 roku. Tym razem jednak, zarówno na mistrzostwach Europy w Hamar, jak i na mistrzostwach świata w Trondheim zwyciężał we wszystkich biegach. Na obu tych imprezach nie startował jego największy rywal, Oscar Mathisen.
W latach 1908-1910 zdobywał mistrzostwo Rosji, a w latach 1906-1907 zajmował drugie miejsce.
W 1911 roku w Kristianii ustanowił rekord świata na dystansie 5000 m.

</doc>
<doc id="3226009" url="https://pl.wikipedia.org/wiki?curid=3226009" title="Hasta la vista (utwór muzyczny Ołeksandra Ponomariowa)">
Hasta la vista (utwór muzyczny Ołeksandra Ponomariowa)

Hasta la vista – utwór ukraińskiego piosenkarza Ołeksandra Ponomariowa, nagrany i wydany w formie singla w 2003. Piosenkę napisało izraelskie małżeństwo Czwika i Mirita Shem-Or. 
Historia utworu.
Utwór został napisany w 2003. Tekst piosenki stworzyła izraelska autorka Mirit Shem-Or, natomiast muzykę skomponował jej mąż, izraelski kompozytor Czwika Pick, który był autorem m.in. przeboju „Diva” Dany International, z którym ta wygrała 43. Konkurs Piosenki Eurowizji w 1998.
Utwór był pierwszą propozycją reprezentującą Ukrainę podczas 48. Konkursu Piosenki Eurowizji. Piosenka została wybrana specjalnie dla Ponomariowa (oddelegowanego wewnętrznie na reprezentanta kraju przez nadawcę NTU) spośród ponad 50 propozycji nadesłanych do siedziby telewizji. W przygotowaniach do występu w finale wykonawcy pomagał maltański kompozytor Philip Vella. 24 maja utwór zdobył łącznie 30 punktów w finale Eurowizji 2003, zajmując 14. miejsce.

</doc>
<doc id="3226015" url="https://pl.wikipedia.org/wiki?curid=3226015" title="New Haven Open at Yale">
New Haven Open at Yale



</doc>
<doc id="3226017" url="https://pl.wikipedia.org/wiki?curid=3226017" title="Nicefor I Genik">
Nicefor I Genik



</doc>
<doc id="3226019" url="https://pl.wikipedia.org/wiki?curid=3226019" title="Melina Robert-Michon">
Melina Robert-Michon



</doc>
<doc id="3226020" url="https://pl.wikipedia.org/wiki?curid=3226020" title="Wasilij Ippolitow">
Wasilij Ippolitow

Wasilij Afanasjewicz Ippolitow (ros. Василий Афанасьевич Ипполитов; ur. 12 stycznia 1892 – zm. w 1957) – rosyjski łyżwiarz szybki i kolarz torowy, dwukrotny mistrz świata i Europy w łyżwiarstwie.
Kariera.
Pierwszy sukces w karierze Wasilij Ippolitow osiągnął w lutym 1913 roku, kiedy zwyciężył podczas mistrzostw Europy w Sankt Petersburgu. Wygrał tam biegi na 1500 m i 5000 m, w biegu na 500 m był drugi, a na dystansie 10 000 m zajął trzecie miejsce. Był jedynym zawodnikiem, który stawał na podium we wszystkich biegach na tej imprezie. Miesiąc później zdobył srebro na wielobojowych mistrzostwach świata w Helsinkach, przegrywając tylko z Oscarem Mathisenem z Norwegii. Mathisen i Ippolitow wygrali po dwa biegi, jednak Norweg w dwóch pozostałych zajmował drugie miejsce, natomiast Rosjanin był drugi i dwunasty, co przekreśliło jego szansę na zwycięstwo. Na mistrzostwach Europy w Berlinie w 1914 roku był drugi za Mathisenem, który wygrał trzy z czterech biegów. Ippolitow był najlepszy na 10 000 m, drugi na dwukrotnie krótszym dystansie oraz trzeci w biegach na 500 i 1500 m. Ostatni sukces osiągnął podczas mistrzostw świata w Oslo, ponownie zajmując drugie miejsce za Mathisenem. Norweg zwyciężał na trzech krótszych dystansach, a na 10 000 m był trzeci, natomiast Ippolitow pierwszy na 10 000 m, drugi na 1500 i 5000 m oraz czwarty na 500 m.
W 1911 zdobył mistrzostwo Rosji, w 1923 roku został mistrzem ZSRR w wieloboju, a w 1922 roku zajął trzecie miejsce.
Ippolitow uprawiał również kolarstwo torowe, zdobywając między innymi mistrzostwo Związku Radzieckiego w sprincie w 1923 roku.
Pochowany na Cmentarzu Nowodziewiczym w Moskwie.

</doc>
<doc id="3226022" url="https://pl.wikipedia.org/wiki?curid=3226022" title="Nikita Najdienow">
Nikita Najdienow

Nikita Iwanowicz Najdienow (ros. Никита Иванович Найдёнов; ur. 6 kwietnia 1892 – zm. 19 września 1961) – rosyjski łyżwiarz szybki, brązowy medalista mistrzostw świata i Europy.
Kariera.
Pierwszy sukces w karierze Nikita Najdienow osiągnął w lutym 1913 roku, kiedy zdobył brązowy medal podczas mistrzostw Europy w Sankt Petersburgu. Wygrał tam bieg na 10 000 m, był trzeci na 1500 m, czwarty na 5000 m i piąty na 500 m. Wyprzedzili go tylko jego rodak, Wasilij Ippolitow oraz Oscar Mathisen z Norwegii. Miesiąc później trzecie miejsce zajął na wielobojowych mistrzostwach świata w Helsinkach, ponownie przegrywając Mathisenem i Ippolitowem. Najlepszym wynikiem Najdienowa było tam trzecie miejsce w biegu na 1500 m, w pozostałych biegach plasował się poza podium. Wziął również udział w mistrzostwach świata w Oslo w 1914 roku, gdzie zajął czwarte miejsce, przegrywając walkę o medal z Väinö Wickströmem. W żadnym z biegów nie stanął tam na podium, najlepszy wynik osiągając na dystansie 10 000 m, gdzie był czwarty.
Wielokrotnie zdobywał mistrzostwo Rosji i ZSRR w wieloboju, w tym złote a w latach 1913 i 1922.
Walczył w I wojnie światowej, został odznaczony Orderem Czerwonego Sztandaru.
Pochowany na Cmentarzu Nowodziewiczym w Moskwie.

</doc>
<doc id="3226023" url="https://pl.wikipedia.org/wiki?curid=3226023" title="Grzybówka czerwonoostrzowa">
Grzybówka czerwonoostrzowa

Grzybówka czerwonoostrzowa ("Mycena rubromarginata" (Fr.) P. Kumm.) – gatunek grzybów z rodziny grzybówkowatych ("Mycenaceae")
Systematyka i nazewnictwo.
Pozycja w klasyfikacji według Index Fungorum: "Mycena, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1815 r. Elias Fries nadając mu nazwę "Agaricus rubromarginatus". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Mycena". Niektóre synonimy nazwy naukowej:
M. Lisiewska w 1987 r. nadała temu gatunkowi nazwę grzybówka purpurowoobrzeżona, Władysław Wojewoda w 2003 zaproponował bardziej według niego odpowiednią nazwę – grzybówka czerwonoostrzowa. 
Morfologia.
Średnica 1-3 cm, kształt stożkowaty do parabolicznego, z czasem staje się bardziej płaski. Powierzchnia naga, sucha, przezroczysta, prążkowana, barwy od jasnoszarobrązowej do ciemnoszarobrązowej, zazwyczaj z różowym lub winnoczerwonym odcieniem (ale nie zawsze). W środkowej części kapelusz jest ciemniejszy, obrzeża jaśniejsze, często bardzo jasne. 
Głównych blaszek jest 15-22, pomiędzy nimi występują mniejsze międzyblaszki. Zbiegają nieco na trzon i prześwitują na grzbietową stronę kapelusza. Mają barwę od białawej do białoszarej. Ostrza blaszek mają barwę winnoczerwono brązową, czerwono-brązową do jasnobrązowej, przy czym kolor jest bardziej wyraźny przy trzonie. 
Wysokość 1-6 cm, grubość1-2 mm, kształt walcowaty, nieco poszerzony dołem. Jest pusty w środku, prosty lub zakrzywiony. Powierzchnia w większej części naga, błyszcząca, miejscami nieco oprószona. Ma taką samą barwę jak kapelusz, zazwyczaj z winnoczerwonym odcieniem. U podstawy występują gęste, białe włókienka grzybni.
Cienki, zapach słaby.
Zarodniki niemal kuliste lub szerokojajowate, o rozmiarach 9,2-13,4 × 6-9,4 μm, gładkie, amyloidalne. Podstawki zgrubiałe, 4-zarodnikowe, mają rozmiar 28-34 μm. Cheilocystydy mają kształt od wrzecionowatego do niemal cylindrycznego i rozmiary 23-70 × 6.5-17 μm. Ich wierzchołki są przeważnie proste, czasami rozgałęzione na kilka szyjek, czasami maczugowate. Pleurocystyd brak. Strzępki w blaszkach mają średnicę 3-7 μm, są proste lub rozgałęzione i gęste. Strzępki w korowej warstwie trzonu mają średnicę 1,5-4 μm, są słabo rozgałęzione i pokryte naroślami o rozmiarach 1-20 × 1-3 μm. Wszystkie strzępki posiadają połączenia zaciskowe.
Występowanie i siedlisko.
Występuje w Ameryce Północnej i Europie. Na terenie Polski w piśmiennictwie naukowym opisano wiele jej stanowisk.
Rośnie zarówno w lasach iglastych, jak i mieszanych oraz liściastych, na opadłym igliwiu, liściach, fragmentach drewna i korze drzew, zwłaszcza iglastych. Owocniki wytwarza od czerwca do listopada.
Gatunki podobne.
Dość charakterystyczne są czerwonawe ostrza blaszek, ale jest kilka grzybówek o podobnie wybarwionych ostrzach:

</doc>
<doc id="3226024" url="https://pl.wikipedia.org/wiki?curid=3226024" title="Opóźniacze palenia">
Opóźniacze palenia

Opóźniacze palenia (retardanty palenia, środki opóźniające palność, uniepalniacze, antypireny, inhibitory spalania, FR – z ang. "flame retardant") – substancje chemiczne stosowane jako dodatki do tworzyw sztucznych i innych materiałów w celu ograniczenia ich palności lub zmniejszenia szybkości ich spalania. 
Uniepalniacze tworzyw sztucznych można dodawać na etapie polimeryzacji lub sieciowania polimeru (zostają one wówczas wbudowane w jego strukturę) lub podczas jego przetwarzania. Jako opóźniacze palenia stosuje się m.in. związki organiczne zawierające chlor, brom (np. pentabromofenol, C6Br5OH), fosfor (np. fosfoniany) lub azot (np. melamina), a także związki nieorganiczne, np. szkło, krzemionkę, tlenek żelaza(III), wodorotlenek glinu, wodorotlenek magnezu, tlenek tytanu(IV) i wiele innych. Opóźniacze palenia stosowane są także do produktów pochodzenia naturalnego, np. bawełny i celulozy. Jednym z pierwszych środków opóźniających palność był ałun potasowy, stosowany już w starożytności do impregnacji przeciwogniowej drewna. Do przeciwogniowej impregnacji tkanin i drewna stosowane jest też szkło wodne.
Ok. 90% środków opóźniających palność wykorzystywanych jest w przemyśle tworzyw sztucznych (dużą wagę przywiązuje się np. do obniżania palności pianek poliuretanowych). Szacuje się, że ok. 30% ich produkcji to tworzywa zawierające inhibitory spalania. W roku 2005 na rynku europejskim dostępnych było 175 tego typu środków. Opóźniacze palenia zawierające brom i chlor zgodnie z dyrektywami Unii Europejskiej są wycofywane z użycia ze względu na ochronę środowiska.
Mechanizmy działania opóźniaczy palenia są różne, np.:

</doc>
<doc id="3226026" url="https://pl.wikipedia.org/wiki?curid=3226026" title="Busch Stadium">
Busch Stadium

Busch Stadium – stadion baseballowy w St. Louis w stanie Missouri, na którym swoje mecze rozgrywa zespół St. Louis Cardinals.
Budowę obiektu rozpoczęto w grudniu 2003, a do użytku oddano w 2006. Pierwszy mecz odbył się 10 kwietnia 2006, a zespół Cardinals podejmował Milwaukee Brewers w obecności 41 936 widzów. W 2009 na Busch Stadium miał miejsce 80. Mecz Gwiazd ligi MLB. 
Na stadionie miały miejsce również koncerty, między innymi Dave Matthews Band w czerwcu 2008, The Eagles w czerwcu 2010 i U2 w lipcu 2011 w ramach trasy koncertowej U2 360° Tour.
Rekordową frekwencję zanotowano 7 kwietnia 2014 w towarzyskim meczu piłkarskim pomiędzy Chelsea F.C. a Manchesterem City; spotkanie obejrzało 48 263 widzów.

</doc>
<doc id="3226027" url="https://pl.wikipedia.org/wiki?curid=3226027" title="Connecticut Open 2014">
Connecticut Open 2014

Connecticut Open 2014, właściwie Connecticut Open presented by United Technologies 2014 – tenisowy turniej WTA rangi WTA Premier w sezonie 2014 z cyklu Connecticut Open rozgrywany w dniach 17–23 sierpnia 2014 roku w New Haven na kortach twardych o puli nagród 710 000 dolarów amerykańskich.

</doc>
<doc id="3226028" url="https://pl.wikipedia.org/wiki?curid=3226028" title="Retardanty palenia">
Retardanty palenia



</doc>
<doc id="3226029" url="https://pl.wikipedia.org/wiki?curid=3226029" title="Środki opóźniające palność">
Środki opóźniające palność



</doc>
<doc id="3226030" url="https://pl.wikipedia.org/wiki?curid=3226030" title="Uniepalniacze">
Uniepalniacze



</doc>
<doc id="3226031" url="https://pl.wikipedia.org/wiki?curid=3226031" title="Antypireny">
Antypireny



</doc>
<doc id="3226032" url="https://pl.wikipedia.org/wiki?curid=3226032" title="Inhibitory spalania">
Inhibitory spalania



</doc>
<doc id="3226033" url="https://pl.wikipedia.org/wiki?curid=3226033" title="Mycena rubromarginata">
Mycena rubromarginata



</doc>
<doc id="3226034" url="https://pl.wikipedia.org/wiki?curid=3226034" title="Grzybówka purpurowoobrzeżona">
Grzybówka purpurowoobrzeżona



</doc>
<doc id="3226035" url="https://pl.wikipedia.org/wiki?curid=3226035" title="Pałac w Trzebieszowicach">
Pałac w Trzebieszowicach

Pałac w Trzebieszowicach – pałac z XVI wieku w Trzebieszowicach w powiecie kłodzkim, wpisany do rejestru zabytków nieruchomych województwa dolnośląskiego.
Historia.
We wsi, na skalistym zakolu rzeki Białej Lądeckiej znajdował się zamek, służący jako siedziba rycerska. W swoim pierwotnym kształcie był kamienno-drewnianą budowlą obronną. Do czasów współczesnych z ówczesnej warowni przetrwały relikty kamiennych ścian w piwnicach obecnego pałacu.
W XVI wieku na ruinach starej siedziby rycerskiej rozpoczęto wznoszenie renesansowego dworu z wewnętrznym dziedzińcem, składającego się z części o funkcjach mieszkalno-administracyjnych, domu czeladnego i budynków gospodarczych. Dwór powstawał etapami w latach 1550-1625, ale podstawowy budynek ukończono w 1613 r. 
Dwór, wraz ze wszystkimi dobrami trzebieszowickimi należał od początku do jednej z linii rodu von Reichenbach – linii kłodzkiej z Trzebieszowic, Idzikowa, Sarn i Piotrowic. Do dziś przetrwały ślady dawnych właścicieli pałacu. Nad zewnętrznym portalem drzwiowym we wschodnim skrzydle pałacu umieszczono herb rodu Reichenbachów, otoczony wieńcem symbolizującym zaślubiny. Po bokach herbu umieszczono datę 1613, a także inskrypcje: CHRISTOF FRIEDRICH REICHENBACH (z lewej), oraz GE(?)…P(R)GE VND HAV(N)S(E) GEBRIELE (z prawej). Również na owym skrzydle, ale od strony rzeki, pod balkonem umieszczono podwójny herb upamiętniający ślub prawdopodobnie jednego z właścicieli pałacu z rodu von Reichenbachów. Na okazałej, kamiennej płycie widnieje rok 1583 wskazujący datę ślubu. Obydwa herby wpisane w wieniec. Po lewej stronie znajduje się herb z inskrypcją: SVRBG (S. von Reichenbach Biele(?) G.), a po prawej: RMVR (R. M. von Retschin). 
Pierwszym właścicielem pałacu z rodu Wallisów stał się pod koniec XVII wieku cesarski generał Georg Olivier starszy, baron von Wallis, który kupił od Johanna Caspara Stredele barona von Montani część Trzebieszowic. Wallisowie przeprowadzili barokizację dworu, który przez następne stulecie stanowił ich główną siedzibę na ziemi kłodzkiej aż do 1737 r. W 1692 r. wdowa po Georgu Olivierze von Wallis, baronie Carrighmain (zm. 1689), Magdalena de domo von Attems, nabyła jeszcze trzy wsie (Stary Waliszów, Skrzynkę i Pławnicę), oraz dwie części Trzebieszowic dołączając je do klucza strońskiego. W 1729 r. majątek odziedziczył Georg Olivier młodszy, który 18 marca 1706 r. otrzymał czeski tytuł hrabiowski, a po jego śmierci (1744) część majętności wraz z Trzebieszowicami znalazła się w rękach Stephana Oliviera. W 1783 r. sprzedał on wszystkie swoje majętności w Kłodzkiem Ludwikowi W.F. von Schlabrendorfowi.
Trzeciego sierpnia 1813 r. w trzebieszowickim pałacu obchodzono uroczyście urodziny pruskiego króla Fryderyka Wilhelma III. Oprócz jubilata i jego rodziny w uroczystości uczestniczył car Aleksander I. 
Obecny wygląd pałacu w Trzebieszowicach, to efekt prac budowlanych prowadzonych w różnych okresach. Początkowo był tu dwór renesansowy, a w XVIII w. na jego miejscu wzniesiono nowy pałac, przebudowany następnie w XIX i na początku XX wieku. W trakcie modernizacji dokonanej na początku XIX w. skupiono się na przebudowie wnętrz, pozostawiając barokowy charakter elewacji. Pałac o rozczłonkowanej bryle zawierał dziedziniec z dwukondygnacyjnymi arkadami, który nakryto przeszklonym dachem, tworząc dużą salę z kominkiem. Zachowała się do dziś jednoprzestrzenna, piękna klatka schodowa. Jej ściany wyłożone są drewnianą boazerią o strukturze neoklasycystycznej zdobionej detalami w stylu neorenesansu i neobaroku – w centralnym miejscu umieszczono herb hrabiowski rodu. Kratę w głównym wejściu utrzymano w stylu secesji. Generalnie, modna na przełomie wieków XIX i XX secesja – gdy dokonywano modernizacji pałacu – została zdominowana przez zastosowanie neostylów (neorenesans, neobarok). Na drugiej kondygnacji uwagę przyciągają trzy pomieszczenia: sala z rokokowymi sztukateriami oraz od strony parku dwa secesyjne saloniki, a w nich intarsjowane drzwi z płaskorzeźbą głowy kobiety (podobno młodej właścicielki pałacu Wandy von Harbuval-Chammaré) zaprojektowanej przez Alfonsa Muchę. Założono fontannę, centralne ogrzewanie, urządzono ogród zimowy z roślinami tropikalnymi.
Barokowy, wielkodworski park o powierzchni 12,3 ha założono przy pałacu w Trzebieszowicach już przed 1720 r. Główną część założenia stanowił usytuowany skrajnie względem pałacu, regularny ogród ozdobny, założony na terenie splantowanym, na planie czworoboku i wydzielony murem przerwanym przez ogrodowe bramy. Ogród podzielony został wysokim strzyżonym żywopłotem na dwie części – kwadratowy ogród kwiatowy i prostokątny, wydłużony ogród letni. Funkcjonował też ogród warzywny i sad oraz zwierzyniec i bażanciarnia. Jednym z elementów kompozycyjnych całego założenia była rzeka Biała Lądecka. Tworzenie wspaniałych osi widokowych na park, rzekę, wieś i okoliczne wzniesienia była jednym z głównych motorów ostatniej wielkiej przebudowy pałacu w latach 1903-1905. Otoczenie trzebieszowickiego pałacu uchodziło w XIX w. za jedno z najpiękniejszych na ziemi kłodzkiej. Obecnie obiekt wraz oficyną jest własnością spółki, która po gruntownym remoncie udostępnia go jako hotel "Zamek na Skale".

</doc>
<doc id="3226036" url="https://pl.wikipedia.org/wiki?curid=3226036" title="Petroleum Geo-Services">
Petroleum Geo-Services

Petroleum Geo-Services – norweskie przedsiębiorstwo z główną siedzibą w Oslo, działające na całym świecie, świadczące usługi poszukiwania i oceny podmorskich złóż gazu i ropy naftowej.
Firma powstała w 1991 z połączenia firm "Geoteam" i "Precision Seismic". Dysponowała wtedy dwoma statkami do badań sejsmicznych. Od sierpnia 1992 notowana na Oslo Børs (giełdzie papierów wartościowych w Oslo) a od kwietnia 1997 na New York Stock Exchange.
W 2014 przedsiębiorstwo wykorzystywało 16 statków do badań sejsmicznych, w 25 krajach działało 35 biur firmy.

</doc>
<doc id="3226038" url="https://pl.wikipedia.org/wiki?curid=3226038" title="Gunnar Strömstén">
Gunnar Strömstén

Gunnar Valfrid Strömstén (ur. 23 stycznia 1885 – zm. 10 grudnia 1963) – fiński łyżwiarz szybki, srebrny medalista mistrzostw świata i Europy.
Kariera.
Pierwszy sukces w karierze Gunnar Strömstén osiągnął w 1906 roku, kiedy zajął drugie miejsce podczas wielobojowych mistrzostw świata w Helsinkach. W poszczególnych biegach był szósty na 500 m oraz drugi na dystansach 5000 m, 1500 i 10 000 m. Wynik ten powtórzył na rozgrywanych rok później mistrzostwach świata w Trondheim, tym razem wygrywając w biegach na 5000 i 10 000 m. Na obu tych imprezach nie trzymał jednak medalu, bowiem w tamtych czasach otrzymywał go tylko zwycięzca. Medal przywiózł za to z mistrzostw Europy w Sztokholmie w 1912 roku, gdzie był drugi za Oscarem Mathisenem z Norwegii. Strömstén był tam drugi w biegach na 5000 i 10 000 m, piąty na 500 m i szósty na 1500 m. W tym samym roku srebrny medal zdobył także podczas mistrzostw świata w Oslo, rozdzielając na podium Oscara Mathisena i jego rodaka, Trygve Lundgrena. Fin zajął ponadto czwarte miejsce na rozgrywanych w 1908 roku mistrzostwach świata w Davos, przegrywając walkę o medal z Moje Öholmem ze Szwecji. Jego najlepszym wynikiem było tam drugie miejsce na dystansie 10 000 m.

</doc>
<doc id="3226039" url="https://pl.wikipedia.org/wiki?curid=3226039" title="Liga Ojczyzny Francuskiej">
Liga Ojczyzny Francuskiej

Liga Ojczyzny Francuskiej (fr. "la Ligue de la patrie française") – francuska organizacja polityczna o charakterze nacjonalistycznym.
Liga pozaparlamentarna, której powstanie zainicjował Maurice Barrès w czasie „sprawy Dreyfusa”, w odpowiedzi na utworzenie przez intelektualistów lewicy Ligi Praw Człowieka. Początek jej działalności datuje się na 31 grudnia 1898. Do Ligi Ojczyzny Francuskiej swój akces zgłosili między innymi: François Coppée, Jules Lemaître, Paul Bourget, Edgar Degas, Auguste Renoir, Jules Verne, José-María de Heredia, Pierre Louÿs, Vincent d’Indy i Frédéric Mistral. Została oficjalnie rozwiązana w roku 1904.

</doc>
<doc id="3226040" url="https://pl.wikipedia.org/wiki?curid=3226040" title="José María de Heredia">
José María de Heredia



</doc>
<doc id="3226041" url="https://pl.wikipedia.org/wiki?curid=3226041" title="Teleskop Gregory'ego">
Teleskop Gregory'ego



</doc>
<doc id="3226042" url="https://pl.wikipedia.org/wiki?curid=3226042" title="Winston-Salem Open 2014">
Winston-Salem Open 2014

Winston-Salem Open 2014 – tenisowy turniej ATP rangi ATP World Tour 250 w sezonie 2014 z cyklu Winston-Salem Open rozgrywany w dniach 17–23 sierpnia 2014 roku w Winston-Salem na kortach twardych o puli nagród 598 260 dolarów amerykańskich.

</doc>
<doc id="3226046" url="https://pl.wikipedia.org/wiki?curid=3226046" title="Gruźlica węzłów chłonnych">
Gruźlica węzłów chłonnych



</doc>
<doc id="3226047" url="https://pl.wikipedia.org/wiki?curid=3226047" title="Skala Bortle'a">
Skala Bortle'a



</doc>
<doc id="3226048" url="https://pl.wikipedia.org/wiki?curid=3226048" title="Anna Zaja">
Anna Zaja

Anna Zaja (ur. 25 czerwca 1991 w Sigmaringen) – niemiecka tenisistka.
Kariera tenisowa.
W przeciągu kariery zwyciężyła w sześciu singlowych i trzynastu deblowych turniejach rangi ITF. 6 maja 2019 roku zajmowała najwyższe miejsce w rankingu singlowym WTA Tour – 184. pozycję. W rankingu deblowym najwyżej była sklasyfikowana na 145. miejscu (28 kwietnia 2014 roku).

</doc>
<doc id="3226049" url="https://pl.wikipedia.org/wiki?curid=3226049" title="Wäinö Wickström">
Wäinö Wickström

Wäinö Waldemar Wickström (ur. 19 stycznia 1890 – zm. 13 lutego 1951) – fiński łyżwiarz szybki, brązowy medalista mistrzostw świata i Europy.
Kariera.
Największy sukces w karierze Väinö Wickström osiągnął w 1914 roku, kiedy zdobył brązowy medal podczas wielobojowych mistrzostw świata w Oslo. W poszczególnych biegach tylko raz stanął na podium, w biegu na 10 000 m zajmując drugie miejsce za Rosjaninem Wasilijem Ippolitowem. Na pozostałych dystansach zajmował szóste miejsce na 500 m, czwarte na 5000 m oraz piąte na 5000 m. W końcowej klasyfikacji wyprzedzili go tylko Oscar Mathisen z Norwegii i Wasilij Ippolitow. Na rozgrywanych rok wcześniej mistrzostwach świata w Helsinkach był czwarty, przegrywając walkę o medal z Rosjaninem Nikitą Najdienowem. W żadnym z biegów nie znalazł się w czołowej trójce. Czwartą pozycję zajął również na mistrzostwach Europy w Wyborgu, gdzie jego najlepszym wynikiem było czwarte miejsce w biegu na 10 000 m. Tym razem w alce o podium lepszy był Oscar Mathisen.

</doc>
<doc id="3226050" url="https://pl.wikipedia.org/wiki?curid=3226050" title="Gunnar Strömsten">
Gunnar Strömsten



</doc>
<doc id="3226058" url="https://pl.wikipedia.org/wiki?curid=3226058" title="Hoeŭn Ŭngjun">
Hoeŭn Ŭngjun

Hoeŭn Ŭngjun (ur. 1587, zm. 1627) – koreański mnich buddyjski okresu Chosŏn.
Życiorys.
Pochodził z Namwon z rodziny Ki. Wstąpił do klasztoru jeszcze jako dziecko. Został uczniem Pyŏgama Kaksŏnga. Osiągnął także rangę urzędnika drugiego stopnia, dzięki zasługom w budownictwie.
Zasłynął z troski o ludzi biednych i chorych. Był także mężem stanu wyróżniającym się intelektem. Oprócz tego był także generałem armii mnichów, która działała jeszcze przez dość długi czas po japońskiej inwazji w roku 1592, m.in. odbudowując twierdze górskie.
Zmarł w 13 roku panowania króla Hyŏnjonga (현종, pan. 1659-1674), czyli w 1627 roku.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3226063" url="https://pl.wikipedia.org/wiki?curid=3226063" title="Georgios Printezis">
Georgios Printezis



</doc>
<doc id="3226064" url="https://pl.wikipedia.org/wiki?curid=3226064" title="Zamachy bombowe w rosyjskich samolotach">
Zamachy bombowe w rosyjskich samolotach



</doc>
<doc id="3226068" url="https://pl.wikipedia.org/wiki?curid=3226068" title="Martin Sæterhaug">
Martin Sæterhaug

Martin Sæterhaug (ur. 13 sierpnia 1882 w Rindal, zm. 23 sierpnia 1961 w Trondheim) – norweski łyżwiarz szybki i kolarz szosowy, trzykrotny medalista mistrzostw świata w łyżwiarstwie.
Kariera.
Reprezentował barwy klubu Trondhjems Skøiteklub. Pierwszy sukces w karierze Martin Sæterhaug osiągnął w 1908 roku, kiedy zdobył srebrny medal podczas wielobojowych mistrzostw świata w Davos. Tylko raz stanął na podium, zajmując drugie miejsce w biegu na 1500 m. W pozostałych biegach był czwarty na 500 i 5000 m oraz piąty na 10 000 m, co jednak wystarczyło do zajęcia ostatecznie drugiego miejsca. Rozdzielił na podium swego rodaka Oscara Mathisena i Moje Öholma ze Szwecji. Wynik ten powtórzył na rozgrywanych trzy lata później mistrzostwach świata w Trondheim, przegrywając tylko z Rosjaninem Nikołajem Strunnikowem, a wyprzedzając swego rodaka Henninga Olsena. W biegu na 1500 m był drugi, a na pozostałych dystansach zajmował czwarte miejsce. W międzyczasie zdobył brązowy medal na rozgrywanych w 1910 roku mistrzostwach świata w Helsinkach, gdzie lepsi byli tylko Nikołaj Strunnikow i Oscar Mathisen. Brązowy medal przywiózł również z mistrzostw Europy w Sztokholmie w 1912 roku. Przegrał tam z Mathisenem i Gunnarem Strömsténem z Wielkiego Księstwa Finlandii. W biegach na 500 i 1500 m był drugi, a na dystansach 5000 i 10 000 m plasował się na szóstym miejscu.
W latach 1908 i 1914 zdobywał tytuł mistrza Norwegii w wieloboju.
Sæterhaug uprawiał także kolarstwo szosowe. W 1912 roku wziął udział w igrzyskach olimpijskich w Sztokholmie, startując w wyścigu szosowym na czas, nie zdołał jednak ukończyć rywalizacji.

</doc>
<doc id="3226069" url="https://pl.wikipedia.org/wiki?curid=3226069" title="Martin Sætherhaug">
Martin Sætherhaug



</doc>
<doc id="3226070" url="https://pl.wikipedia.org/wiki?curid=3226070" title="Jean-Marie Clairet">
Jean-Marie Clairet

Jean-Marie Clairet (ur. 28 października 1966 roku w Neuilly-sur-Seine) – francuski kierowca wyścigowy.
Kariera.
Clairet rozpoczął karierę w międzynarodowych wyścigach samochodowych w 1997 roku od startów w Citroen Saxo Cup, France, gdzie zdobył tytuł wicemistrza serii. W późniejszych latach Francuz pojawiał się także w stawce French Super Production Championship, Peugeot 206 RCC Cup France, Coupe Peugeot 206 RCC, SEAT Leon Eurocup, World Touring Car Championship, SEAT Leon Supercopa Spain, SEAT Leon Supercopa France, 24 Hours of Barcelona oraz Peugeot RCZ Racing Cup France.
W World Touring Car Championship Francuz wystartował podczas niemieckiej rundy sezonu 2009 z hiszpańską ekipą Sunred Engineering. W pierwszym wyścigu uplasował się na czternastej pozycji, a w drugim był siedemnasty. W klasyfikacji kierowców niezależnych był 21.

</doc>
<doc id="3226071" url="https://pl.wikipedia.org/wiki?curid=3226071" title="Amelia Rosselli">
Amelia Rosselli

Amelia Rosselli (ur. 28 marca 1930 w Paryżu, zm. 11 lutego 1996 w Rzymie) – poetka włoska.
Była córką angielskiej działaczki politycznej Marion Cave oraz Carlo Rosselliego, włoskiego historyka i antyfaszysty. Śmierć ojca (w 1937 roku Carlo Rosselli oraz jego brat Nello zostali zamordowani przez przedstawicieli organizacji La Cagoule) spowodowała, że mieszkała w Szwajcarii, Anglii i Stanach Zjednoczonych, dopiero w 1948 roku wróciła do Włoch i osiadła w Rzymie. Studiowała literaturę, filozofię i teorię muzyki. Podejmując próby tłumaczenia literatury angielskiej, nawiązała kontakty ze środowiskiem artystycznym, z którego później powstała awangardowa Gruppo 63. Wiersze Amelii Rosselli, publikowane w latach 60. w pismach literackich, sprawiły, że docenili ją m.in. Pier Paolo Pasolini, Andrea Zanzotto oraz . Pisała po włosku, ale często używała angielskich i francuskich zwrotów, a także elementów gramatyki i składni tych języków. 
Cierpiała na nawracające zaburzenia depresyjne, 11 lutego 1996 popełniła samobójstwo, skacząc przez okno z piątego piętra. 

</doc>
<doc id="3226072" url="https://pl.wikipedia.org/wiki?curid=3226072" title="Besokatra">
Besokatra

Besokatra – rzeka w północnej części Madagaskaru, w regionie Diana i Sava. Jej źródła znajdują się w Parku Narodowym Montagne d'Ambre, w pobliżu miasta Joffreville, wpada do Oceanu Indyjskiego. Zaopatruje miasto Antsiranana.

</doc>
<doc id="3226074" url="https://pl.wikipedia.org/wiki?curid=3226074" title="Takayuki Aoki">
Takayuki Aoki

 – japoński kierowca wyścigowy.
Kariera.
Aoki rozpoczął karierę w międzynarodowych wyścigach samochodowych w 1998 roku od startów w klasie GT300 Super GT, gdzie raz stanął na podium. Z dorobkiem 35 punktów uplasował się na szóstej pozycji w klasyfikacji generalnej. Trzy lata później był mistrzem tej serii. W późniejszych latach Japończyk pojawiał się także w stawce 1000 km Suzuka, All-Japan GT Championship, World Touring Car Championship, Asian Le Mans Series oraz 24H Dubai.
W World Touring Car Championship Japończyk startował w latach 2008-2009 z niemiecką ekipą Wiechers-Sport. Jednak nigdy nie zdobywał punktów. W klasyfikacji kierowców niezależnych został sklasyfikowany odpowiednio na dwunastej i trzynastej pozycji.

</doc>
<doc id="3226075" url="https://pl.wikipedia.org/wiki?curid=3226075" title="Elektrownie Ukrainy">
Elektrownie Ukrainy



</doc>
<doc id="3226076" url="https://pl.wikipedia.org/wiki?curid=3226076" title="Henning Olsen">
Henning Olsen

Henning August Olsen (ur. 3 października 1890 – zm. 26 stycznia 1975) – norweski łyżwiarz szybki, brązowy medalista mistrzostw świata.
Kariera.
Reprezentował barwy klubu Kristiania Skøiteklub. Największy sukces w karierze Henning Olsen osiągnął w 1911 roku, kiedy zdobył brązowy medal podczas wielobojowych mistrzostw świata w Trondheim. W zawodach tych wyprzedzili go jedynie Rosjanin Nikołaj Strunnikow oraz kolejny reprezentant Norwegii, Martin Sæterhaug. W poszczególnych biegach Olsen był trzeci na dystansach 1500 m, 5000 i 10 000 m, a rywalizację na 500 m zakończył na piątej pozycji. Wszystkie biegi wygrał Strunnikow. Był to jedyny medal wywalczony przez Olsena na międzynarodowej imprezie tej rangi. Był też między innymi piąty na rozgrywanych dwa lata później mistrzostwach świata w Helsinkach. Najlepszy wynik osiągnął tam w biegu na 500 m, który ukończył na drugim miejscu za swym rodakiem, Oscarem Mathisenem.
W 1911 roku zdobył również tytuł mistrza Norwegii w wieloboju.
W latach 1938-1940 był prezydentem Norweskiego Związku Łyżwiarskiego.

</doc>
<doc id="3226078" url="https://pl.wikipedia.org/wiki?curid=3226078" title="Arsen Kwilecki">
Arsen Kwilecki

Arsen Kwilecki herbu Szreniawa (ur. 17 lipca 1805 w Kwilczu, zm. 25 sierpnia 1883 r. tamże) – powstaniec listopadowy, działacz narodowy, ziemianin.
Życiorys.
Był synem Klemensa, kasztelana przemęckiego, i Anieli z Kwileckich (z Dobrojewa). Już podczas nauki w Gimnazjum Marii Magdaleny w Poznaniu wziął udział w manifestacji narodowej, będącej protestem przeciw wyszydzaniu Napoleona. Wobec zaostrzenia sytuacji w gimnazjum ojciec przeniósł go do szkoły kadetów w Dreźnie. Po jej ukończeniu udał się do Włoch, gdzie w połowie grudnia 1830 r. doszła go wieść o wybuchu powstania. Natychmiast wrócił do kraju. W Warszawie zaciągnął się do szwadronu ochotników Księstwa Poznańskiego. Wziął udział w bitwie grochowskiej, oraz w bitwach pod Dębem Wielkim, Iganiami, Mińskiem i Kałuszynem. Wraz z oddziałem Poznańczyków uczestniczył w wyprawie na gwardie cesarskie. Po powrocie do Warszawy, awansowany na porucznika jazdy; został adiutantem w sztabie gen. Adama Węgierskiego, prezesa sądu wojennego. Po upadku powstania wrócił do Księstwa Poznańskiego; do służby narodowej wstąpił raz jeszcze na krótko w r. 1848. Z ramienia Komitetu Narodowego, jako podskarbi, stanął na czele Kasy Narodowej i na jego ręce wpływały wszelkiego rodzaju dary w pieniądzach i kruszcach (te ostatnie jego agent sprzedawał w Berlinie). Po kilku tygodniach działalności (28 III – 30 IV) Komitet został rozwiązany. W r. 1863 ograniczył się już tylko do pomocy finansowej powstaniu.
Jeszcze jako młodzieniec odziedziczył wszystkie majątki Kwileckich z Kwilcza: Kwilcz i kilka innych w pow. międzychodzkim oraz Gaj w pow. szamotulskim. Gospodarował dobrze (wystawił w Kwilczu cukrownię, jedną z pierwszych w Wielkopolsce). Uczestniczył w pracach Towarzystwa Pomocy Naukowej, a w 1883 roku współorganizował obchody rocznicy odsieczy wiedeńskiej, jednej z pierwszych rocznic obchodzonych uroczyście w zaborze pruskim (w kościele w Kwilczu ufundował okolicznościową tablicę). Arsen Kwilecki zmarł 25 sierpnia 1883 roku w Kwilczu, został pochowany na tamtejszym cmentarzu. Wobec braku potomstwa z małżeństwa (22 X 1833) z Pauliną Ponińską większość majątku przeszła na bratanka Mieczysława.

</doc>
<doc id="3226080" url="https://pl.wikipedia.org/wiki?curid=3226080" title="Cerkiew św. Marii Magdaleny w Słochach Annopolskich">
Cerkiew św. Marii Magdaleny w Słochach Annopolskich

Cerkiew św. Marii Magdaleny i Świętych Męczenników Ziemi Chełmskiej i Podlaskiej – prawosławna cerkiew w Słochach Annopolskich, filialna, należąca do parafii Świętych Apostołów Piotra i Pawła w Siemiatyczach (wchodzącej w skład dekanatu Siemiatycze diecezji warszawsko-bielskiej Polskiego Autokefalicznego Kościoła Prawosławnego).
Historia.
Położenie kamienia węgielnego pod budowę świątyni miało miejsce 15 maja 2004. Ziemię pod budowę obiektu i dar pieniężny na ten cel podarowali Aleksander i Maria Panasiukowie, których jako fundatorów upamiętnia kamień i krzyż na tyłach cerkwi. Nowa cerkiew miała nie tylko służyć miejscowej, w zdecydowanej większości prawosławnej ludności (dotąd najbliższy obiekt sakralny tego wyznania znajdował się w Siemiatyczach), ale i upamiętniać ofiary hitlerowskiej pacyfikacji Słoch Annopolskich z 26 czerwca 1941. Budową kierował ks. Andrzej Jakimiuk, proboszcz parafii siemiatyckiej. W 2011 gotowa była już główna bryła budynku.
Do świątyni uczęszczają wierni ze Słoch Annopolskich, Ogrodnik, Wólki Nadbużnej, Wilczego Dołu i Turny Małej. Obok patronki cerkwi szczególnym kultem w obiekcie otaczani są męczennicy chełmscy i podlascy.
Uroczystej konsekracji cerkwi dokonał 20 sierpnia 2014 metropolita warszawski i całej Polski Sawa w asyście arcybiskupa lubelskiego i chełmskiego Abla, biskupów siemiatyckiego Jerzego i supraskiego Grzegorza, jak również biskupa Nowego Jorku i New Jersey Michała (Kościół Prawosławny w Ameryce). W tym samym dniu w cerkwi dla kultu wystawione były relikwie patronki świątyni, przywiezione do Polski przez mnichów z monasteru Simonopetra na Athosie.
2 czerwca 2019 r. cerkiew otrzymała relikwie św. kapłana Sergiusza Zacharczuka (jednego z męczenników chełmskich i podlaskich).
4 sierpnia 2021 r. na budynku cerkiewnym odsłonięto tablicę upamiętniającą miejscowe ofiary II wojny światowej.

</doc>
<doc id="3226082" url="https://pl.wikipedia.org/wiki?curid=3226082" title="Georgi Tanew">
Georgi Tanew

Georgi Tanew (bułg. Георги Танев; ur. 28 maja 1983 roku w Sofii) – bułgarski kierowca wyścigowy.
Kariera.
Tanew rozpoczął karierę w wyścigach samochodowych w 2008 roku od startów w klasie S2000 European Touring Car Cup, gdzie jednak nie zdobywał punktów. W latach 2008-2009 Bułgar startował w World Touring Car Championship. Jednak nigdy nie zdobywał punktów. W klasyfikacji kierowców niezależnych uplasował się odpowiednio na jedenastej i czternastej pozycji.

</doc>
<doc id="3226083" url="https://pl.wikipedia.org/wiki?curid=3226083" title="George Tanev">
George Tanev



</doc>
<doc id="3226084" url="https://pl.wikipedia.org/wiki?curid=3226084" title="Kościół Najświętszej Maryi Panny Wniebowziętej – Gwiazda Morza w Sopocie">
Kościół Najświętszej Maryi Panny Wniebowziętej – Gwiazda Morza w Sopocie

Kościół Najświętszej Maryi Panny Wniebowziętej – Gwiazda Morza w Sopocie – rzymskokatolicki kościół parafialny, znajdujący się przy ulicy Kościuszki w Sopocie, w województwie pomorskim. Należy do dekanatu Sopot w archidiecezji gdańskiej.
Historia.
Kościół został wzniesiony w grudniu 1902 roku przez sopockich katolików jako „"Dom Stowarzyszeń Katolickich"”. Pierwotnym jego przeznaczeniem miał być prowizoryczny kościół, natomiast właściwy miał być wybudowany w późniejszych latach. Projekt ten jednak nie został nigdy zrealizowany. W dniu 21 grudnia 1902 budowla została poświęcona i otrzymała wezwanie Najświętszej Maryi Panny Wniebowziętej – Gwiazda Morza. W tym samym roku zostały sprowadzone trzy dzwony odlane w Apoldzie, oraz organy wykonane w firmie Saher we Frankfurcie nad Menem oraz ołtarze z Monachium. W 1925 roku do kościoła została dobudowana kaplica chrzcielna, a w 1931 roku wieża została podwyższona o 2 metry.
Jest to kościół murowany wzniesiony w stylu neogotyckim, posiada drewniany strop oraz nowoczesny wystrój prezbiterium wykonany w 1966 roku.
Jednym z najważniejszych wydarzeń w życiu kościoła parafialnego, były dwie wizyty kardynała Stefana Wyszyńskiego – "Prymasa Tysiąclecia". Pierwsza 10 czerwca 1952 i sprawowana przez niego Msza Św. podczas której udzielił sakramentu bierzmowania, jak i druga 5 stycznia 1958 w trakcie której odprawił nabożeństwo dla młodzieży i wygłosił okolicznościowe kazanie.
Od 1 października 2018 kościół był poddawany renowacji i z tego powodu był zamknięty do 21 grudnia 2019. Wszystkie nabożeństwa sprawowane były w kaplicy (tj. kościele filialnym) św. Wojciecha w Sopocie przy ul. Chopina 16 A.

</doc>
<doc id="3226091" url="https://pl.wikipedia.org/wiki?curid=3226091" title="Lei Kit Meng">
Lei Kit Meng

Lei Kit Meng (; ur. 30 grudnia 1967 roku w Makau) – kierowca wyścigowy z Makau.
Kariera.
Meng rozpoczął karierę w wyścigach samochodowych w 1998 roku od startów w Brytyjskiej Formule 3, gdzie jednak nie zdobywał punktów. W późniejszych latach zawodnik z Makau pojawiał się także w stawce Grand Prix Makau, Azjatyckiej Formuły 3 oraz World Touring Car Championship.
W World Touring Car Championship Lei Kit Meng wystartował podczas rundy w Makau w sezonie 2009 z chińską ekipą China Dragon Racing. W pierwszym wyścigu uplasował się na 21 pozycji, a w drugim był dziewiętnasty. W klasyfikacji kierowców niezależnych został sklasyfikowany na 21 pozycji.

</doc>
<doc id="3226093" url="https://pl.wikipedia.org/wiki?curid=3226093" title="Oluf Steen">
Oluf Steen

Oluf Martin Kristian Steen (ur. 23 września 1882 – zm. 15 stycznia 1944) – norweski łyżwiarz szybki, srebrny medalista mistrzostw świata.
Kariera.
Reprezentował barwy klubu Trondhjems Skøiteklub. Największy sukces w karierze Oluf Steen osiągnął w 1909 roku, kiedy zdobył srebrny medal podczas wielobojowych mistrzostw świata w Oslo. W zawodach tych wyprzedził go jedynie jego rodak, Oscar Mathisen, a trzecie miejsce zajął Otto Andersson ze Szwecji. W poszczególnych biegach Steen był drugi w biegu na 500 m, trzeci na 1500 m, czwarty na 5000 m oraz piąty na dystansie 10 000 m. Steen wyprzedził dzięki temu między innymi zwycięzcę biegów na 5000 i 10 000 m, Rosjanina Jewgienija Burnowa. Był to jedyny medal wywalczony przez Norwega na międzynarodowej imprezie tej rangi. Był też między innymi drugi na mistrzostwach Europy w Oslo w 1903 roku oraz rozgrywanych cztery lata później mistrzostwach Europy w Davos, jednak wtedy medale przyznawano tylko zwycięzcom. Na pierwszej z tych imprez Steen wygrał rywalizację na dystansie 1500 m.
Pięciokrotnie zdobywał medale mistrzostw Norwegii w wieloboju, w tym złoty w 1904 roku.

</doc>
<doc id="3226094" url="https://pl.wikipedia.org/wiki?curid=3226094" title="Pałac w Kamieńcu (powiat kłodzki)">
Pałac w Kamieńcu (powiat kłodzki)

Pałac w Kamieńcu (niem. "Schloss Kamnitz") – wybudowany w 1780 r. w Kamieńcu przez hr. , właściciela wsi od 1747 r. Obecnie pełni funkcję hotelu z możliwością zwiedzenia całego obiektu.
Historia.
Obecnie istniejący obiekt rozpoczęto budować w 1780 r., na co wskazuje kamień węgielny pod jednym z jego narożników. Około 1883 r. pałac został rozbudowany na polecenie o nowe eklektyczne skrzydło z portalem z rodowym kartuszem herbowym nad wejściem oraz wykusz wieżowy z hełmem. Po 2008 r. zrujnowany obiekt kupiły osoby prywatne i rozpoczęły jego remont.
Przy obiekcie znajdują się: piękny ogród krajobrazowy, herbaciarnia, zabudowania folwarczne pochodzące z początków XIX w., między innymi: stajnia.

</doc>
<doc id="3226095" url="https://pl.wikipedia.org/wiki?curid=3226095" title="Andrea Larini">
Andrea Larini

Andrea Larini (ur. 2 grudnia 1968 roku w Camaiore) – włoski kierowca wyścigowy.
Kariera.
Larini rozpoczął karierę w międzynarodowych wyścigach samochodowych w 1989 roku od startów w Włoskiej Formule 2000, gdzie odniósł jedno zwycięstwo. Z dorobkiem piętnastu punktów uplasował się na siódmej pozycji w klasyfikacji generalnej. W późniejszych latach Włoch pojawiał się także w stawce Włoskiej Formuły 3, Grand Prix Monako Formuły 3, European Alfa Challenge, Italian Super Touring Car Championship, European Touring Car Cup, World Touring Car Championship, Alfa 147 Cup Italy, SEAT Leon Eurocup, SEAT Leon Supercopa Spain, Trofeo Castrol SEAT Leon Supercopa, Superstars Championship Italy, Superstars International Series oraz NASCAR Whelen Euro Series.
W World Touring Car Championship Włoch wystartował w latach 2005, 2009. Jednak nigdy nie zdobywał punktów. Podczas pierwszego wyścigu włoskiej rundy w sezonie 2005 uplasował się na dziewiętnastym miejscu, co było jego najlepszym wynikiem w mistrzostwach. 
Życie prywatne.
Andrea jest młodszym bratem byłego kierowcy Formuły 1 Nicola Lariniego.

</doc>
<doc id="3226097" url="https://pl.wikipedia.org/wiki?curid=3226097" title="Hugo Gaudig">
Hugo Gaudig

Hugo Gaudig (ur. 5 grudnia 1860 w Stöckey, zm. 2 sierpnia 1923 w Lipsku) – niemiecki pedagog, jeden z czołowych reformatorów szkolnictwa niemieckiego. 
Życiorys.
W latach 1874–1879 uczył się w gimnazjum w Nordhausen, a od 1879 do 1886 roku studiował teologię, filozofię oraz niemiecką filologię na Uniwersytecie w Halle. W 1883 roku napisał pracę na temat podstawowych zasad estetyki Arthura Schopenhauera, a w 1886 rozprawę teologiczną "Über den Begriff der Persönlichkeit Gottes" oraz filologiczną "Wolframs Parzival". W 1887 roku został nauczycielem w gimnazjum w Halle, od 1887 do 1896 roku pracował w gimnazjum w Gerze, a przez następne cztery lata ponownie uczył w Halle, gdzie pełnił również funkcję dyrektora gimnazjum. 28 lipca 1888 roku poślubił Marianne Burghardt (1863–1945).
W 1900 roku został dyrektorem Szkoły dla Dziewcząt i Seminarium Nauczycielskiego ze Szkołą Ćwiczeń w Lipsku. Sukcesom w pracy pedagogicznej towarzyszył wzrost liczby uczniów co spowodowało, że w 1907 roku szkoła została podzielona a Gaudig przeniósł się do nowej placówki przy Döllnitzer Straße. W 1908 roku został członkiem Königlichen Akademie gemeinnütziger Wissenschaften w Erfurcie i jednocześnie odmówił przyjęcia profesury na Uniwersytecie w Lipsku chcąc w dalszym ciągu aktywnie pracować w zawodzie nauczyciela gimnazjalnego. Podczas pracy pedagogicznej, w celach edukacyjnych oraz podnoszenia kwalifikacji zawodowych, organizował krajowe wycieczki szkolne i zagraniczne, m.in. w 1921 roku taką wycieczkę zorganizował do Rygi. W latach 1921–1922 był gospodarzem "Pädagogische Wochen" w Lipsku organizowanych przez Centralny Instytut Edukacji w Berlinie.
Zainteresowania naukowe.
Zainteresowania naukowe Gaudiga koncentrowały się wokół zagadnień dydaktycznych i wychowawczych związanych z kształtowaniem osobowości uczniów poprzez wpływ na ich cechy indywidualne, aktywność oraz na ich środowisko kulturalne i społeczne. Jako zwolennik "szkoły pracy intelektualnej" za cel postawił sobie wypracowanie takiego modelu edukacji, w którym uczniowie będą mogli opanować techniki pracy umysłowej i samodzielnie się nimi posługiwać. Zasadą uczenia się poprzez "wolną pracę intelektualną" położył podbudowę pod demokratyczną szkołę, w której głos i udział mają wszystkie zainteresowane strony, jednakże zachęcał nauczycieli oraz uczniów do odpowiedzialnego korzystania z tej wolności. 
Gaudig, poprzez publikacje oraz pozytywne wyniki podejmowanych działań w praktyce pedagogicznej, był centralną postacią w ruchu odnowy niemieckiego szkolnictwa i wywarł wpływ na rozwój działalności eksperymentalnej w szkolnictwie powszechnym.
Książki.
Źródło:.

</doc>
<doc id="3226099" url="https://pl.wikipedia.org/wiki?curid=3226099" title="Christina Shakovets">
Christina Shakovets

Christina Shakovets (ur. 29 kwietnia 1994 w Lörrach) – niemiecka tenisistka.
W przeciągu kariery zwyciężyła w dwóch singlowych i szesnastu deblowych turniejach rangi ITF. 16 lipca 2012 zajmowała najwyższe miejsce w rankingu singlowym WTA Tour – 450. pozycję. W rankingu deblowym najwyżej była sklasyfikowana na 164. miejscu (21 lipca 2014 roku).

</doc>
<doc id="3226101" url="https://pl.wikipedia.org/wiki?curid=3226101" title="Rajd Polski 1924">
Rajd Polski 1924

Rajd Polski 1924 (a właściwie Jazda Konkursowa Automobilklubu Polski) – odbył się w dniach 7-12 lipca 1924 roku. Komandorem rajdu był Tadeusz Heyne. W rajdzie uczestniczyło 25 załóg w tym sześć zagranicznych. Trasa rajdu: Warszawa - Zamość - Zakopane - Kraków - Poznań - Puck - Warszawa.

</doc>
<doc id="3226102" url="https://pl.wikipedia.org/wiki?curid=3226102" title="Österreich-Ungarn">
Österreich-Ungarn



</doc>
<doc id="3226103" url="https://pl.wikipedia.org/wiki?curid=3226103" title="Ricinus">
Ricinus



</doc>
<doc id="3226104" url="https://pl.wikipedia.org/wiki?curid=3226104" title="Skala Scoville'a">
Skala Scoville'a



</doc>
<doc id="3226107" url="https://pl.wikipedia.org/wiki?curid=3226107" title="Trygve Lundgreen">
Trygve Lundgreen

Trygve Lundgreen (ur. 9 kwietnia 1888, zm. 1 czerwca 1947) – norweski łyżwiarz szybki, brązowy medalista mistrzostw świata.
Kariera.
Reprezentował barwy klubu Kristiania Skøiteklub. Największy sukces w karierze Trygve Lundgreen osiągnął w 1912 roku, kiedy zdobył brązowy medal podczas wielobojowych mistrzostw świata w Oslo. W zawodach tych wyprzedzili go jedynie jego rodak, Oscar Mathisen oraz Gunnar Strömstén z Wielkiego Księstwa Finlandii. W poszczególnych biegach Lundgreen był drugi w biegu na 5000 m, trzeci na 10 000 m, czwarty na 1500 m oraz piąty na dystansie 500 m. We wszystkich biegach najlepszy był Mathisen. Był to jedyny medal wywalczony przez Lundgreena na międzynarodowej imprezie tej rangi. Był też między innymi piąty na rozgrywanych rok wcześniej mistrzostwach świata w Trondheim. Zajął tam między innymi drugie miejsce w biegach na 5000 i 10 000 m. W tym samym roku był ponadto szósty na mistrzostwach Europy w Hamar, jednak nie znalazł się w czołowej trójce żadnego biegu.

</doc>
<doc id="3226108" url="https://pl.wikipedia.org/wiki?curid=3226108" title="Muzaiko">
Muzaiko

Muzaiko – internetowa stacja radiowa nadająca w języku esperanto 24 godziny na dobę.
Historia.
Podczas Brytyjskiego Kongresu Esperantystów w kwietniu 2011 zebrała się grupa osób chętnych uruchomić esperanckie radio internetowe. Internetowa lista dyskusyjna szybko rosła, wkrótce wybrano nazwę: "Muzaiko". 1 lipca radio rozpoczęło emisję.
Zespół.
Projekt od początku prowadzi w formie wolontariatu nieformalna grupa młodych esperantystów komunikujących się przez Internet. Praca odbywa się głównie przez listy dyskusyjne, czasem przez konferencje z użyciem programu Skype, a od czasu do czasu fizycznie, podczas młodzieżowych spotkań esperanckich. Do współpracy zapraszani są również słuchacze.
Ramówka.
Od 3 października 2011 ramówka radia składa się z codziennie innego 3-godzinnego programu, który powtarza się przez resztę doby. W ramy programu wchodzi muzyka, nowości ze świata (o każdej pełnej godzinie), wywiady, a także odcinki różnych esperanckich podkastów (np. Varsovia Vento Elsendoj, Chińskie Radio Międzynarodowe). Znaczna część treści mówionej w radiu jest udostępniana na licencji CC BY-SA 3.0.

</doc>
<doc id="3226109" url="https://pl.wikipedia.org/wiki?curid=3226109" title="Tommy Rustad">
Tommy Rustad

Tommy Rustad (ur. 3 września 1968 roku w Oslo) – norweski kierowca wyścigowy.
Kariera.
Rustad rozpoczął karierę w międzynarodowych wyścigach samochodowych w 1992 roku od startów w Renault Clio Cup Scandinavia. Z dorobkiem 48 punktów uplasował się tam na dziewiątej pozycji w klasyfikacji generalnej. W późniejszych latach Norweg pojawiał się także w stawce Skandynawskiej Formuły Opel Lotus, Formuły Opel Lotus Nations Cup, Formuły Opel Lotus Euroseries, Francuskiej Formuły Renault, Europejskiego Pucharu Formuły Renault, Renault Spider Europe, Włoskiej Formuły 3, Grand Prix Monako Formuły 3, Masters of Formula 3, British Touring Car Championship, Swedish Touring Car Championship, Belgian Procar, Norwegian Touring Car Championship, European Superproduction Championship, European Touring Car Championship, World Touring Car Championship, Scandinavian Touring Car Cup, Scandinavian Touring Car Championship oraz TTA - Elitserien i Racing.
W World Touring Car Championship wystartował podczas brytyjskiej rundy w sezonie 2009 ze szwedzką ekipą Volvo Olsbergs Green Racing. W obu wyścigach nie dojechał jednak do mety.

</doc>
<doc id="3226115" url="https://pl.wikipedia.org/wiki?curid=3226115" title="Perfection Racing">
Perfection Racing

Perfection Racing – duński zespół wyścigowy. W historii startów ekipa pojawiała się w stawce Danish Touring Car Championship, 24-godzinnego wyścigu Dubaj, European Touring Car Cup oraz World Touring Car Championship.

</doc>
<doc id="3226120" url="https://pl.wikipedia.org/wiki?curid=3226120" title="Moje Öholm">
Moje Öholm

Mauritz "Moje" Öholm (ur. 21 grudnia 1883 – zm. 14 września 1954) – szwedzki łyżwiarz szybki, brązowy medalista mistrzostw świata i trzykrotny medalista mistrzostw Europy.
Kariera.
Pierwszy sukces w karierze Moje Öholm osiągnął w 1907 roku, kiedy zwyciężył podczas wielobojowych mistrzostw Europy w Davos. Wygrał tam biegi na 500 m, 1500 i 5000 m, a na dystansie 10 000 m zajął trzecie miejsce. Wynik ten powtórzył na rozgrywanych rok później mistrzostwach Europy w Klagenfurcie. Tym razem zwyciężał na dystansach 500 m, 5000 i 10 000 m, a w biegu na 1500 m był drugi za Oscarem Mathisenem z Norwegii. W tym samym roku był też trzeci podczas wielobojowych mistrzostw świata w Davos. W zawodach tych wyprzedzili go jedynie Oscar Mathisen i kolejny Norweg, Martin Sæterhaug. W poszczególnych biegach tylko raz znalazł się w pierwszej trójce - w biegu na 500 m był drugi za Johanem Vikanderem z Wielkiego Księstwa Finlandii. Ostatni medal zdobył w 1909 roku, zajmując trzecie miejsce na mistrzostwach Europy w Budapeszcie. Uplasował się tam za Oscarem Mathisenem i Thomasem Bohrerem z Austro-Węgier. We wszystkich biegach stawał tam na podium, zajmując drugie miejsce w biegu na 500 m oraz trzecie na pozostałych dystansach.

</doc>
<doc id="3226121" url="https://pl.wikipedia.org/wiki?curid=3226121" title="Mauritz Öholm">
Mauritz Öholm



</doc>
<doc id="3226122" url="https://pl.wikipedia.org/wiki?curid=3226122" title="Pałac w Ławicy">
Pałac w Ławicy

Pałac w Ławicy – pałac został wzniesiony w XVIII wieku, w 1886 roku został przebudowany.
Historia.
Pałac został wzniesiony w XVIII wieku, pierwsza wzmianka o nim pochodzi z 1830 roku. W 1886 roku obiekt został przebudowany na zlecenie ówczesnego właściciela majątku Rudolpha Schöllera, o czym świadczy data umieszczona na fasadzie. Od 1905 roku właścicielem pałacu był Caesar Schöller. Budowla była przeważnie zamieszkała był przez inspektorów i generalnych pełnomocników zarządzających folwarkiem.
Decyzją wojewódzkiego konserwatora zabytków z dnia 30 listopada 1994 roku budynek został wpisany do rejestru zabytków. Obecnie w Pałacu w Ławicy znajdują się apartamenty do wynajęcia, a w folwarku wystawy pokazujące historię obiektu.
Architektura.
Pałac w Ławicy to budowla eklektyczna, o cechach neorenesansowych i neobarokowych, murowana z kamienia i cegły, potynkowana, założona na planie prostokąta, podpiwniczona, dwu- i trzykondygnacyjna, nakryty dachem czterospadowym z lukarnami. Fasada (elewacja północno-wschodnia) skierowana jest na dawny dziedziniec folwarczny. Na osi fasady znajduje się ryzalit mieszczący główne wejście i klatkę schodową. Ryzalit wieńczy trójkątny przyczółek. W elewacji ogrodowej znajdują się kolejne ryzality, w trójkątnym przyczółku jednego z nich umieszczono datę przebudowy - 1886 rok. Na osi elewacji tylnej umieszczono parterowy ganek podtrzymujący drewniany balkon, nakryty czworobocznym łamanym hełmem. W południowo-wschodnim narożniku budynku umieszczono dwukondygnacyjny wykusz, a w północno-wschodnim narożniku wzniesiono pięcioboczną wieżę, będącą dominantą obiektu. Elewacje pałacu są częściowo ozdobione boniowaniem pasowym. Zachowały się liczne gzymsy (między kondygnacjami, wieńczący, nadokienne). Okna posiadają ozdobne obramowania. Wnętrza zabytku są niedostępne, w części pomieszczeń zachowała się oryginalna stolarka drzwiowa, sztukaterie i piec kaflowy.&lt;br&gt; 
Przy pałacu znajduje się folwark dworski - duże zabudowania gospodarcze, dziedziniec i pozostałości parku.

</doc>
<doc id="3226123" url="https://pl.wikipedia.org/wiki?curid=3226123" title="Aleksandr Lwow">
Aleksandr Lwow

Aleksandr Michajłowicz Lwow (ros. Александр Михайлович Львов; ur. 27 stycznia 1972 roku w Leningradzie) – rosyjski kierowca wyścigowy.
Kariera.
Lwow rozpoczął karierę w wyścigach samochodowych w 1991 roku od startów w Formule Easter. W 1999 roku w Lada Cup Russia został sklasyfikowany na piątej pozycji. W późniejszych latach Rosjanin startował także w Russian Touring Car Championship, German Touring Car Challenge, European Touring Car Cup, World Touring Car Championship, Skandynawskiego Pucharu Porsche Carrera, Estonian Touring Car Championship, Finnish Super Touring Championship oraz SCCA Pro Racing World Challenge.
W World Touring Car Championship Rosjanin startował w latach 2007-2008 z rosyjską ekipą Golden Motors. Podczas drugiego wyścigu hiszpańskiej rundy w sezonie 2008 uplasował się na szesnastej pozycji, co było jego najlepszym wynikiem w mistrzostwach. W klasyfikacji kierowców niezależnych uplasował się na trzynastej pozycji.

</doc>
<doc id="3226124" url="https://pl.wikipedia.org/wiki?curid=3226124" title="Aleksander Lwow (kierowca)">
Aleksander Lwow (kierowca)



</doc>
<doc id="3226125" url="https://pl.wikipedia.org/wiki?curid=3226125" title="Alexander Lvov">
Alexander Lvov



</doc>
<doc id="3226126" url="https://pl.wikipedia.org/wiki?curid=3226126" title="Kapusta właściwa olejowa">
Kapusta właściwa olejowa

Kapusta właściwa olejowa, rzepik ("Brassica rapa" L. subsp. "oleifera") – podgatunek kapusty właściwej. Obszar rodzimego jej występowania nie jest dokładnie znany, przypuszczalnie Eurazja.
Zastosowanie.
Kapustę właściwą olejową uprawia się jako roślinę oleistą i pastewną. W porównaniu do rzepaku cechuje ją większa odporność na chłód. W Polsce uprawiana głównie w północno–wschodniej części kraju. Plon wynosi 9–25 q nasion z hektara.

</doc>
<doc id="3226127" url="https://pl.wikipedia.org/wiki?curid=3226127" title="Otto Andersson (łyżwiarz)">
Otto Andersson (łyżwiarz)

Otto Andersson (ur. 22 stycznia 1891, zm. w XX wieku) – szwedzki łyżwiarz szybki, brązowy medalista mistrzostw świata i Europy.
Kariera.
Pierwszy sukces w karierze Otto Andersson osiągnął w 1909 roku, kiedy zdobył brązowy medal podczas wielobojowych mistrzostw świata w Oslo. W zawodach tych wyprzedzili go jedynie dwaj reprezentanci Norwegii: Oscar Mathisen oraz Oluf Steen. W poszczególnych biegach zajął tam drugie miejsce w biegach na 5000 i 10 000 m, szóste na 1500 m oraz ósme w biegu na 500 m. Brązowy medal zdobył również na mistrzostwach Europy w Hamar, gdzie jego najlepszym wynikiem było trzecie miejsce w biegu na 5000 m. W pozostałych biegach był czwarty na 500 i 1500 m oraz piąte na 10 000 m. W klasyfikacji końcowej wyprzedzili go tylko Rosjanin Nikołaj Strunnikow oraz Thomas Bohrer z Austro-Węgier. Był ponadto szósty na mistrzostwach świata w Trondheim w 1911 roku oraz piąty na rozgrywanych rok później mistrzostwach Europy w Sztokholmie.

</doc>
<doc id="3226128" url="https://pl.wikipedia.org/wiki?curid=3226128" title="Oscar Nogués">
Oscar Nogués

Oscar Nogués Farré (ur. 21 maja 1978 roku w Banyeres del Penedès) – hiszpański kierowca wyścigowy.
Kariera.
Nogués rozpoczął karierę w międzynarodowych wyścigach samochodowych w 2001 roku od startu w 24-godzinnym wyścigu Barcelona, gdzie odniósł zwycięstwo. W późniejszych latach Hiszpan pojawiał się także w stawce Renault Clio Cup Spain, SEAT Leon Supercopa Spain, World Touring Car Championship, Spanish GT Championship, European Touring Car Cup, SEAT Leon Eurocup, 24H Series, Renault Clio Cup Spain, Mégane Trophy Eurocup, European Production Series, Renault Clio Cup Italy, Eurocup Clio oraz Renault Clio Eurocup.
W World Touring Car Championship Hiszpan startował w latach 2006-2008 w samochodzie SEATa. Jednak nigdy nie zdobywał punktów. W pierwszym wyścigu włoskiej rundy w sezonie 2007 uplasował się na dwunastej pozycji, co było jego najlepszym wynikiem w mistrzostwach.

</doc>
<doc id="3226129" url="https://pl.wikipedia.org/wiki?curid=3226129" title="Oscar Nogues">
Oscar Nogues

Oscar Nogués

</doc>
<doc id="3226130" url="https://pl.wikipedia.org/wiki?curid=3226130" title="Belén (dystrykt)">
Belén (dystrykt)

Belén – dystrykt ("distrito") w środkowym Paragwaju, w departamencie Concepción o powierzchni 215 km². Jest najmniejszym z 6 dystryktów departamentu. W 2002 roku zamieszkany był przez 9112 osób. Miejscowość Belén jest jedynym ośrodkiem miejskim na obszarze dystryktu.
Położenie.
Graniczy z trzema dystryktami:
Demografia.
Tabela przedstawia zmiany liczby ludności od 1950 roku.

</doc>
<doc id="3226131" url="https://pl.wikipedia.org/wiki?curid=3226131" title="Charles Oakley">
Charles Oakley

Charles Oakley (ur. 18 grudnia 1963 w Cleveland) – amerykański koszykarz, występujący na pozycji skrzydłowego w latach 1985-2004, uczestnik meczu gwiazd NBA, zaliczany do składów najlepszych obrońców ligi.
Zostały wybrany w drafcie 1985 z numerem 9, przez zespół z rodzinnego miasta – Cleveland Cavaliers. Jego prawa draftowe przeszły jednak w posiadanie Chicago Bulls. W debiutanckim sezonie notował średnio 9,6 punktu i 8,6 zbiórki, co zapewniło mu miejsce w NBA All-Rookie Team. Przez kolejne lata był filarem obrony zespołu Bulls.
Dwukrotnie przewodził NBA pod względem łącznej liczby zbiórek uzyskanych podczas rozgrywek zasadniczych (1987/1988). W trakcie całej kariery plasował się sześciokrotnie w czołowej dziesiątce ligi w tej kategorii. W średniej zbiórek zajmował dwukrotnie drugie miejsce w lidze (1987/1988), najpierw przegrywając z Charlesem Barkleyem, a następnie z Michaelem Cage'em. Z tym drugim przegrał batalię o tytuł lidera ligi (1988) o zaledwie 0,3 (dokładnie 0,027) zbiórki. Była to najbardziej wyrównana walka o tytuł lidera zbiórek w całej historii NBA.
22 kwietnia 1988 ustanowił rekord kariery notując w przegranym (103-107) spotkaniu z Cleveland Cavaliers aż 35 zbiórek. Zdobył wtedy także 26 punktów 3 asysty i 1 przechwyt, zaliczając tzw. 20-20.
27 czerwca 1988 został wytransferowany do Nowego Jorku wraz z wyborami pierwszej (Rod Strickland) i trzeciej (Phil Stinnie) rundy draftu 1988. Bulls pozyskali natomiast środkowego Billa Cartwrighta, oraz dwa inne wybory tego samego draftu (Will Perdue, Derrick Lewis).
W 1994 wystąpił w meczu gwiazd NBA oraz został zaliczony do pierwszego składu najlepszych obrońców ligi. Wraz z Knicks dotarł również do ścisłego finału NBA, gdzie po zaciętej siedmiomeczowej serii musieli oni uznać wyższość Houston Rockets.
Cztery lata później Oakley został wybrany do drugiego składu najlepszych obrońców ligi, po czym w trakcie przerwy międzysezonowej został wysłany wraz z Seanem Marksem do Toronto, w zamian za młodego Marcus Camby. Z Raptors spędził trzy sezony, po czym powrócił do Chicago już jako weteran. Po zaledwie roku zasilił szeregi Washington Wizards, by u schyłku kariery dostać kolejną szansę występów u boku swojego przyjaciela Michaela Jordana, który był bardzo niepocieszony kiedy przed laty Bulls wytransferowali Oakleya.
W 2004 podpisał dwa 10-dniowe kontrakty z Rockets. Rozegrał w ich barwach łącznie 7 spotkań, po czym zakończył swoją trwającą 19 lat karierę.

</doc>
<doc id="3226137" url="https://pl.wikipedia.org/wiki?curid=3226137" title="Lourenço da Veiga">
Lourenço da Veiga

Lourenço Beirão da Veiga (ur. 7 września 1979 w Lizbonie) – portugalski kierowca wyścigowy.
Kariera.
Da Veiga rozpoczął karierę w międzynarodowych wyścigach samochodowych w 2001 roku od startu w Formule BMW Junior Cup Iberia oraz we Włoskiej Formule Renault. W Formule BMW dwunastokrotnie stawał na podium, w tym dwukrotnie na jego najwyższym stopniu. Uzbierane 376 punktów dało mu drugie miejsce w klasyfikacji kierowców. W późniejszych latach Portugalczyk pojawiał się także w stawce Europejskiego Pucharu Formuły Renault 2000, Hiszpańskiej Formuły 3, British GT Championship, SEAT Leon Supercopa Spain, World Touring Car Championship, SEAT Leon Eurocup, Spanish GT Championship, International GT Open, Blancpain Endurance Series, Copa de España de Super GT oraz Campeonato de Portugal de GT.
W World Touring Car Championship Portugalczyk wystartował podczas brytyjskiej rundy w sezonie 2008 z hiszpańską ekipą Sunred Engineering. W pierwszym wyścigu uplasował się na dwudziestej pozycji, a w drugim był dziewiętnasty.

</doc>
<doc id="3226138" url="https://pl.wikipedia.org/wiki?curid=3226138" title="Ichtiomasa">
Ichtiomasa

Ichtiomasa – całkowita masa ryb wyrażana w kilogramach na hektar wody, a obejmująca masę wszystkich ryb, także tych, które są nieużytkowe w gospodarce człowieka, np. kiełbia, jazgarza, słonecznicy, czy ciernika. 

</doc>
<doc id="3226139" url="https://pl.wikipedia.org/wiki?curid=3226139" title="Lourenco da Veiga">
Lourenco da Veiga

Lourenço da Veiga

</doc>
<doc id="3226140" url="https://pl.wikipedia.org/wiki?curid=3226140" title="Lourenço Beirão da Veiga">
Lourenço Beirão da Veiga

Lourenço da Veiga

</doc>
<doc id="3226141" url="https://pl.wikipedia.org/wiki?curid=3226141" title="Lourenco Beirao da Veiga">
Lourenco Beirao da Veiga

Lourenço da Veiga

</doc>
<doc id="3226142" url="https://pl.wikipedia.org/wiki?curid=3226142" title="Lorenco da Veiga">
Lorenco da Veiga

Lourenço da Veiga

</doc>
<doc id="3226143" url="https://pl.wikipedia.org/wiki?curid=3226143" title="Shinzō Ōya">
Shinzō Ōya

 – japoński polityk, członek Partii Liberalno-Demokratycznej oraz przedsiębiorca.
Był ministrem: handlu i przemysłu (od 19 października 1948 do 16 lutego 1949) i finansów (od 14 grudnia 1948 do 16 lutego 1949) w I rządzie premiera Shigeru Yoshidy oraz transportu (od 16 lutego 1949 do 28 czerwca 1950) w II rządzie Yoshidy.
Był żonaty z japońską piosenkarką i pisarką Masako Ōya, z którą miał córkę Toshiko. Zmarł w wieku 85 lat.

</doc>
<doc id="3226144" url="https://pl.wikipedia.org/wiki?curid=3226144" title="Susan Krumins">
Susan Krumins

Susan Krumins z domu Kuijken (ur. 8 lipca 1986 w Nijmegen) – holenderska lekkoatletka specjalizująca się w biegach średnich i długich.
Jako juniorka, bez powodzenia startowała na mistrzostwach świata w biegach przełajowych. Srebrna medalistka biegu na 3000 metrów podczas juniorskich mistrzostw Europy (2005). W tym samym roku sięgnęła po brąz mistrzostw Starego Kontynentu w biegach przełajowych. Czwarta zawodniczka młodzieżowego czempionatu Europy (2007). Rok później była najlepsza wśród zawodniczek do lat 23 podczas mistrzostw Europy w przełajach. W 2013 zajęła 11. miejsce w biegu na 5000 metrów podczas moskiewskich mistrzostw świata. Brązowa medalistka mistrzostw Europy w Zurychu (2014). Ósma (w biegu na 5000 metrów) oraz czternasta (w biegu na 10 000 metrów) zawodniczka igrzysk olimpijskich w Rio de Janeiro (2016). Rok później na tych samych dystansach podczas mistrzostw świata w Londynie zawodniczka uplasowała się na ósmej i piątej pozycji.
Wielokrotna medalistka mistrzostw Holandii oraz reprezentantka kraju na pucharze Europy i w drużynowym czempionacie Starego Kontynentu. Stawała na najwyższym stopniu podium mistrzostw NCAA.

</doc>
<doc id="3226146" url="https://pl.wikipedia.org/wiki?curid=3226146" title="Concepción (dystrykt)">
Concepción (dystrykt)

Concepción – dystrykt ("distrito") w środkowym Paragwaju, w departamencie Concepción o powierzchni 8490 km². Jest największym z 6 dystryktów departamentu. W 2002 roku zamieszkany był przez 73 210 osób. Miasto Concepción jest jedynym ośrodkiem miejskim na obszarze dystryktu.
Położenie.
Graniczy z Brazylią od północy i dziewięcioma dystryktami:
Demografia.
Tabela przedstawia zmiany liczby ludności od 1950 roku.

</doc>
<doc id="3226148" url="https://pl.wikipedia.org/wiki?curid=3226148" title="Produkcja ichtiomasy">
Produkcja ichtiomasy

Produkcja ichtiomasy ("produkcja biologiczno-rybacka") – roczny przyrost masy ryb z jednego hektara zbiornika wodnego. 
Produkcja ichtiomasy to wielkość połowu jaki można pozyskać z rzeki, stawu, jeziora lub zbiornika zaporowego w przypadku prawidłowo prowadzonej gospodarki rybackiej.

</doc>
<doc id="3226149" url="https://pl.wikipedia.org/wiki?curid=3226149" title="Masako Ōya">
Masako Ōya

 – japońska osobowość telewizyjna, piosenkarka, pisarka oraz przedsiębiorca. 
Życiorys.
Córka Masayoshi Mority – japońskiego biznesmena, polityka i prawnika, członka Rikken Seiyūkai. Jej mężem był japoński biznesmen i polityk Shinzō Ōya, z którym miała córkę Toshiko. Zmarła w wieku 78 lat, 16 stycznia 1999 na raka żołądka. Była rozpoznawana ze względu na swoje krzykliwe różowe stroje oraz wysoki głos. Przypuszcza się, iż prawdopodobnie była inspiracją do wykreowania wizerunku postaci Maneko z serialu animowanego "Starzan" z 1984 roku.

</doc>
<doc id="3226150" url="https://pl.wikipedia.org/wiki?curid=3226150" title="Melvin Choo">
Melvin Choo

Melvin Choo Kwok Ming (ur. 24 lipca 1970 roku w Singapurze) – singapurski kierowca wyścigowy.
Kariera.
Choo rozpoczął karierę w wyścigach samochodowych w 2007 roku od startów w Azjatyckim Pucharze Porsche Carrera oraz w dywizji 1 Asian Touring Championship. Z dorobkiem odpowiednio 51 i 78 punktów uplasował się tam odpowiednio na piętnastej i trzeciej pozycji w klasyfikacji generalnej. W późniejszych latach Singapurczyk pojawiał się w stawce 24H Series Toyo Tires, World Touring Car Championship, Aston Martin Asia Cup, GT3 Asia, Super GT oraz JAF Grand Prix SUPER GT &amp; Formula NIPPON FUJI SPRINT CUP.
W World Touring Car Championship Singapurczyk pojawiał się w sezonie 2008 w Japonii i w Makau. W Japonii uplasował się na 23 i 20 pozycji, a w Makau obu wyścigów nie ukończył. W klasyfikacji kierowców niezależnych był 24.

</doc>
<doc id="3226151" url="https://pl.wikipedia.org/wiki?curid=3226151" title="Hafdis Sigurdardottir">
Hafdis Sigurdardottir



</doc>
<doc id="3226152" url="https://pl.wikipedia.org/wiki?curid=3226152" title="Terapia wirtualną rzeczywistością">
Terapia wirtualną rzeczywistością

Terapia wirtualną rzeczywistością - znana również jako terapia imersją w wirtualnej rzeczywistości (VRIT), symulacja terapeutyczna (SFT), terapia ekspozycją na wirtualną rzeczywistość (VRET) lub komputerowa terapia kognitywno-behawioralna (CCBT) to metoda psychoterapii korzystająca z technologii wirtualnej rzeczywistości do leczenia pacjentów z zaburzeniami lękowymi i fobiami. Obecnie jest jedną z popularniejszych metod leczenia zespołu stresu pourazowego. Pozwala także na leczenie uzależnień i innych schorzeń, łącznie z tymi spowodowanymi urazami.
Opis.
Terapia wirtualną rzeczywistością wykorzystuje do generowania symulacji komputery wyposażone w specjalistyczne oprogramowanie, urządzenia oddziałujące na zmysły oraz stworzone sztucznie środowiska. Symulacje mogą być wykorzystane do diagnozowania oraz leczenia dolegliwości i chorób psychicznych. W przypadku wielu fobii reakcja na postrzegane zagrożenia jak duża wysokość, publiczne wystąpienia, latanie, ciasne przestrzenie itp. jest zazwyczaj wyzwalana przez bodźce wzrokowe lub słuchowe. Terapie oparte na wirtualnej rzeczywistości dają możliwość dostarczenia sztucznych, kontrolowanych bodźców oraz możliwość monitorowania reakcji pacjenta przez terapeutę.

</doc>
<doc id="3226153" url="https://pl.wikipedia.org/wiki?curid=3226153" title="Horqueta">
Horqueta

Horqueta – dystrykt ("distrito") w środkowym Paragwaju, w departamencie Concepción o powierzchni 2889 km². Stanowi jeden z 6 dystryktów departamentu. W 2002 roku zamieszkany był przez 52 753 osoby. Miejscowość Horqueta jest jedynym ośrodkiem miejskim na obszarze dystryktu.
Położenie.
Graniczy z sześcioma dystryktami:
Demografia.
Tabela przedstawia zmiany liczby ludności od 1950 roku.

</doc>
<doc id="3226157" url="https://pl.wikipedia.org/wiki?curid=3226157" title="Duarte Félix da Costa">
Duarte Félix da Costa

Duarte Maria de Ortigão Ramos Félix da Costa (ur. 31 maja 1985 roku w Lizbonie) – portugalski kierowca wyścigowy.
Kariera.
Da Costa rozpoczął karierę w międzynarodowych wyścigach samochodowych w 2004 roku od startów w Brytyjskiej Formule BMW. Z dorobkiem 31 punktów uplasował się na trzynastej pozycji w klasyfikacji generalnej. W późniejszych latach Portugalczyk pojawiał się także w stawce edycji zimowej Brytyjskiej Formuły Renault, Północnoeuropejskiego Pucharu Formuły Renault 2000, Europejskiego Pucharu Formuły Renault 2000, SEAT Leon Supercopa Spain, Portugese Touring Car Championship, World Touring Car Championship, SEAT Leon Eurocup, International GT Open, European Touring Car Cup, Blancpain Endurance Series oraz American Le Mans Series.
W World Touring Car Championship Portugalczyk wystartował podczas włoskiej rundy w sezonie 2008 z hiszpańską ekipą Sunred Engineering. W pierwszym wyścigu nie dojechał do mety, a w drugim uplasował się na dwudziestej pozycji. W klasyfikacji kierowców niezależnych został sklasyfikowany na 24 miejscu.
Życie prywatne.
Jest starszym bratem kierowcy testowego zespołu Red Bull Racing w Formule 1 - António Félixa da Costy.

</doc>
<doc id="3226158" url="https://pl.wikipedia.org/wiki?curid=3226158" title="Duarte Felix da Costa">
Duarte Felix da Costa

Duarte Félix da Costa

</doc>
<doc id="3226159" url="https://pl.wikipedia.org/wiki?curid=3226159" title="Papryka Trinidad Scorpion Butch T">
Papryka Trinidad Scorpion Butch T



</doc>
<doc id="3226161" url="https://pl.wikipedia.org/wiki?curid=3226161" title="Masayoshi Morita">
Masayoshi Morita

 – japoński przedsiębiorca, prawnik, polityk, członek Izby Reprezentantów z ramienia Konstytucyjnego Stowarzyszenia Przyjaciół Polityki (Rikken Seiyūkai). 
W 1914 ukończył prawo na Uniwersytecie Meiji. Ojciec japońskiej piosenkarki i artystki Masako Ōya, żony byłego prezesa korporacji Teijin oraz polityka Shinzō Ōya. Jego rodzina pochodzi z Osaki i prefektury Kumamoto.

</doc>
<doc id="3226164" url="https://pl.wikipedia.org/wiki?curid=3226164" title="Andriej Smiecki">
Andriej Smiecki

Andriej Smiecki (ros. Андрей Смецкий; ur. 16 lutego 1973 roku w Leningradzie) – rosyjski kierowca wyścigowy.
Kariera.
Smiecki rozpoczął karierę w wyścigach samochodowych w 2004 roku od startów w klasie Light Russian Touring Car Championship, gdzie jednak nie zdobywał punktów. W późniejszych latach Rosjanin startował także w European Touring Car Cup, World Touring Car Championship, Swedish Touring Car Championship oraz Finnish Super Touring Championship
W World Touring Car Championship Rosjanin startował w latach 2007-2008 z rosyjską ekipą Golden Motors. Jednak nigyd nie zdobywał punktów. Podczas obu wyścigu hiszpańskiej rundy w sezonie 2008 uplasował się na 21 pozycji, co było jego najlepszym wynikiem w mistrzostwach. W klasyfikacji kierowców niezależnych uplasował się na szesnastej pozycji.

</doc>
<doc id="3226165" url="https://pl.wikipedia.org/wiki?curid=3226165" title="Andrey Smetsky">
Andrey Smetsky



</doc>
<doc id="3226166" url="https://pl.wikipedia.org/wiki?curid=3226166" title="Aytaç Biter">
Aytaç Biter

Aytaç Biter (ur. 5 listopada 1965 roku w Ankarze) – turecki kierowca wyścigowy.
Kariera.
Biter rozpoczął karierę w międzynarodowych wyścigach samochodowych w 2006 roku, od startów w Tureckiej Formule 3, gdzie ośmiokrotnie stawał na podium, w tym dwukrotnie na jego najwyższym stopniu. Uzbierane 74 punkty dały mu tytuł wicemistrza serii. W późniejszych latach Turek pojawiał się także w stawce Turkish Touring Car Championship, World Touring Car Championship, 24-godzinnego wyścigu Barcelona, oraz European Touring Car Cup.
W World Touring Car Championship Turek wystartował w czterech wyścigach sezonu 2008. Podczas drugiego wyścigu brytyjskiej rundy uplasował się na 21 pozycji, co było jego najlepszym wynikiem w mistrzostwach. 

</doc>
<doc id="3226167" url="https://pl.wikipedia.org/wiki?curid=3226167" title="Aytac Biter">
Aytac Biter

Aytaç Biter

</doc>
<doc id="3226170" url="https://pl.wikipedia.org/wiki?curid=3226170" title="Académie française">
Académie française



</doc>
<doc id="3226171" url="https://pl.wikipedia.org/wiki?curid=3226171" title="Michal Matějovský">
Michal Matějovský

Michal Matějovský (ur. 30 października 1985 roku w Hradcu Králové) – czeski kierowca wyścigowy.
Kariera.
Matějovský rozpoczął karierę w wyścigach samochodowych w 2004 roku od startów w Skoda Octavia Cup Czech Republic, gdzie dwukrotnie stawał na podium, w tym raz na jego najwyższym stopniu. Z dorobkiem 136 punktów uplasował się tam na piątej pozycji w klasyfikacji generalnej. W późniejszych latach Czech pojawiał się także w stawce BMW 1 Challenge, European Touring Car Cup, ADAC Procar, World Touring Car Championship oraz SEAT Leon Eurocup.
W World Touring Car Championship Czech wystartował podczas czeskiej rundy w sezonie 2008 z hiszpańską ekipą Sunred Engineering. W pierwszym wyścigu uplasował się na 22 pozycji, a w drugim nie dojechał do mety. W klasyfikacji kierowców niezależnych został sklasyfikowany na 22 miejscu.

</doc>
<doc id="3226172" url="https://pl.wikipedia.org/wiki?curid=3226172" title="Michal Matejovský">
Michal Matejovský

Michal Matějovský

</doc>
<doc id="3226173" url="https://pl.wikipedia.org/wiki?curid=3226173" title="Michal Matejovsky">
Michal Matejovsky

Michal Matějovský

</doc>
<doc id="3226177" url="https://pl.wikipedia.org/wiki?curid=3226177" title="Golden Motors">
Golden Motors

Golden Motors – rosyjski zespół wyścigowy założony w 2004 roku przez rosyjskich kierowców wyścigowych Andrieja Smetskiego i Aleksandra Lwowa z bazą w Petersburgu. W historii startów zespół pojawiał się w stawce Russian Touring Car Championship, World Touring Car Championship, Finnish Touring Car Championship oraz European Touring Car Cup.

</doc>
<doc id="3226179" url="https://pl.wikipedia.org/wiki?curid=3226179" title="Hi'iaka (księżyc)">
Hi'iaka (księżyc)



</doc>
<doc id="3226181" url="https://pl.wikipedia.org/wiki?curid=3226181" title="SaMASZ">
SaMASZ

SaMASZ – polski producent maszyn rolniczych i komunalnych z siedzibą w Zabłudowie.
Działalność.
Firma należy do czołówki europejskich producentów maszyn rolniczych do zbioru zielonki. Około 66% produkcji przedsiębiorstwa trafia na eksport.
Historia.
Nowa fabryka w Zabłudowie.
Rozpoczęcie budowy 22.10.2016 (wmurowanie kamienia węgielnego), a 13.04.2018 uroczyste otwarcie i przeprowadzka do nowego zakładu w Zabłudowie.
Nagrody i wyróżnienia.
Firma „SaMASZ” zdobyła następujące nagrody oraz wyróżnienia:

</doc>
<doc id="3226183" url="https://pl.wikipedia.org/wiki?curid=3226183" title="Trzynastka (getto warszawskie)">
Trzynastka (getto warszawskie)



</doc>
<doc id="3226186" url="https://pl.wikipedia.org/wiki?curid=3226186" title="Michel Jourdain Jr.">
Michel Jourdain Jr.

Michel Jourdain Jr. (ur. 2 września 1976 roku w Meksyku) – meksykański kierowca wyścigowy i rajdowy.
Kariera.
Jourdain Jr. rozpoczął karierę w międzynarodowych wyścigach samochodowych w 1995 roku od startów w ST4 Series Mexico oraz w Copa Tecate, Nissan Sport Prototipos. W obu seriach nie zdobywał jednak punktów. W późniejszych latach Meksykanin pojawiał się także w stawce Champ Car, Indy Racing League, NASCAR West Series, NASCAR Busch Series, Grand American Rolex Series, NASCAR Truck Series, World Touring Car Championship, NASCAR Nationwide Series, A1 Grand Prix, Turismos de Resistencia, México – Gran Turismo Turbo, IndyCar, Indianapolis 500, 24-godzinnego wyścigu Daytona, American Le Mans Series oraz Mexican Touring Car Championship.
W World Touring Car Championship Meksykanin wystartował w dwudziestu wyścigach sezonu 2007 z hiszpańską ekipą SEAT Sport. Podczas pierwszego wyścigu w Hiszpanii uplasował się na szóstej pozycji. Z dorobkiem trzech punktów uplasował się na osiemnastej pozycji.
W Champ Car Jourdain startował w latach 1996-2004. W 2002 roku uzbierane 105 punktów dało mu dziesiąte miejsce w klasyfikacji generalnej. Rok później sześciokrotnie stawał na podium, w tym dwukrotnie zwyciężał. Z dorobkiem 195 punktów ukończył sezon na najniższym stopniu podium klasyfikacji generalnej.
Od 2010 roku Meksykanin staruje w wybranych rajdach zaliczanych do klasyfikacji Rajdowych Mistrzostw Świata WRC.

</doc>
<doc id="3226187" url="https://pl.wikipedia.org/wiki?curid=3226187" title="Michel Jourdain, Jr.">
Michel Jourdain, Jr.



</doc>
<doc id="3226188" url="https://pl.wikipedia.org/wiki?curid=3226188" title="Mistrz Girarta de Roussillon">
Mistrz Girarta de Roussillon

Mistrz Girarta de Roussillon, (ur. ?, zm. ok. 1467) – burgundzki iluminator, skryba i projektant książek, aktywny w latach 1440–1465, identyfikowany lub tożsamy z Dreux Jehanem. 
Życie i działalność artystyczna.
Pod koniec 1447 roku pojawił się dworze Filipa Dobrego jako następna Jeana de Pastiviena. W latach 1448–1456 znajdował się na liście płac księcia; 21 października 1449 roku został mianowany kamerdynerem ("valet de chambre"). W 1456 roku zajął się sprzedażą książek, a w 1457 nabył obywatelstwo Brugii, by móc pracować w tym mieście. Do 1468 roku mieszkał w Brukseli w pobliżu rezydencji książęcej na wzgórzu Coudenburg. W 1464 roku powrócił na dwór książęcy, by dnia 30 kwietnia 1464 zostać szambelanem Karola Zuchwałego. Był członkiem Bractwa Krzyża Świętego 
Około 1448–1450 roku, na zlecenie Filipa Dobrego, wykonał iluminacje do manuskryptu "Roman de Girart de Roussillon", od którego otrzymał swój przydomek. Najwcześniejszym udokumentowanym dziełem Mistrza Girarta de Roussillon są "Godzinki Filipa Śmiałego", których dekorację zmodernizował i uzupełnił. W latach 1448–1456 prowadził prawdopodobnie duży warsztat, współpracując z pisarzem Wauquelinem, jak również związany był z tworzeniem na nowo biblioteki Filipa Dobrego. Projektował tapiserie książęce. Zmarł prawdopodobnie w 1467 a jego miejsce zajął Philippe de Mazerolles.
Styl.
Mistrz Girarta de Roussillon w swoich miniaturach umieszczał postacie na tle pejzażu lub w scenerii wnętrza z wykorzystaniem nieco prymitywnej jeszcze perspektywy. W dziełach mistrza i jego naśladowców elementy określonego krajobrazu (np. rajskiego) mogły stanowić tło dla scen komponowanych w formie sekwencji narracyjnych, umieszczonych w innym otoczeniu pejzażowym (np. ogrodowym). 

</doc>
<doc id="3226189" url="https://pl.wikipedia.org/wiki?curid=3226189" title="Massimiliano Pedalà">
Massimiliano Pedalà

Massimiliano Pedalà (ur. 22 listopada 1969 roku w Cantù) – włoski kierowca wyścigowy.
Kariera.
Pedalà rozpoczął karierę w międzynarodowych wyścigach samochodowych w 2001 roku od startów w Renault Clio International Cup. Z dorobkiem 46 punktów uplasował się tam na dziewiątej pozycji w klasyfikacji generalnej. W późniejszych latach Włoch pojawiał się także w stawce Renault Clio Cup Italy, Italian Super Touring Car Championship, Mégane Trophy Eurocup, World Touring Car Championship, SEAT Leon Eurocup, SEAT Leon Supercopa Spain, Eurocup Clio oraz Renault Clio Eurocup.
W World Touring Car Championship Włoch wystartował w ośmiu wyścigach sezonu 2007 z włoską ekipą SEAT Sport Italia. Podczas pierwszego wyścigu czeskiej rundy uplasował się na dziesiątej pozycji, co było jego najlepszym wynikiem w mistrzostwach.

</doc>
<doc id="3226190" url="https://pl.wikipedia.org/wiki?curid=3226190" title="Massimiliano Pedala">
Massimiliano Pedala

Massimiliano Pedalà

</doc>
<doc id="3226193" url="https://pl.wikipedia.org/wiki?curid=3226193" title="Emmet O’Brien">
Emmet O’Brien

Emmet O’Brien (ur. 7 marca 1981 roku w Dublinie) – irlandzki kierowca wyścigowy.
Kariera.
O’Brien rozpoczął karierę w międzynarodowych wyścigach samochodowych w 2000 roku od startów w edycji zimowej Formuły Palmer Audi. Z dorobkiem dwunastu punktów uplasował się na dwudziestej pozycji w klasyfikacji generalnej. W późniejszych latach Irlandczyk pojawiał się także w stawce Brytyjskiej Formuły Ford, Formuły Ireland, SEAT Cupra Super Prix, Holiday Inn SEAT Cupra Championship, SEAT Cupra Great Britain, European Alfa Challenge, European Touring Car Cup, World Touring Car Championship, Danish Touringcar Championship oraz Blancpain Endurance Series.
W World Touring Car Championship Irlandczyk startował w latach 2006-2007, jednak nigdy nie zdobył punktów. Podczas pierwszego wyścigu brazylijskiej rundy w sezonie 2007 uplasował się na trzynastej pozycji, co było jego najlepszym wynikiem w mistrzostwach.

</doc>
<doc id="3226197" url="https://pl.wikipedia.org/wiki?curid=3226197" title="Bosonossa and Other Ballads">
Bosonossa and Other Ballads

Bosonossa and Other Ballads – album polskiego trębacza jazzowego Tomasza Stańki nagrany z jego międzynarodowym kwartetem.
Wszystkie utwory na płycie to kompozycje Tomasza Stańki. Nagrania zarejestrowano 29 i 30 marca oraz 1 kwietnia 1993 w Studiu S-4 w Warszawie. Album (CD) wydany został przez firmę GOWI Records (CDG 08) w 1993.

</doc>
<doc id="3226198" url="https://pl.wikipedia.org/wiki?curid=3226198" title="Krämerbrücke">
Krämerbrücke

Krämerbrücke (z niem. „Most Kramarzy”) jest najstarszą świecką budowlą w Erfurcie i jednym z najbardziej rozpoznawalnych zabytków miasta. Jedyny na północ od Alp most o konstrukcji zamkniętej, dwustronnie zabudowany domami z muru pruskiego. Ciągnie się od placu Benedyktyńskiego na starówce do Małego Rynku ("Wenigemarkt") znajdującego we wschodniej części przedłużenia Starego Miasta.
Historia.
Most ten postawiono obok brodu, na szlaku królewskim Wschód-Zachód przez rzekę Gerę (Via Regia).
Pierwotnie zbudowany jako drewniany most nad Gerą, został po raz pierwszy przebudowany w 1117 roku po serii pożarów. Pierwsza oficjalna nazwa mostu to „PONS rerum venalium”, którą to użyto już w roku 1156. Już na drewnianym moście istniała obustronna zabudowa kramami.
Ze względu na powtarzające się pożary w latach 1175, 1178, 1213, 1222, 1245, 1265 i 1293 dla umożliwienia przebudowy zabudowań na kamienne, w 1293 roku Rada w Erfurcie udzieliła klasztorom wszelkie prawa do niezamieszkałych kramów. W roku 1325 most został ukończony. Na bramach obu przyczółków zostały zbudowane kamienne kościoły, na zachodnim końcu kościół św. Benedykta, a na wschodnim, w miejscu kaplicy mostowej (pierwsza wzmianka w 1110 r.) kościół św. Idziego.
Jako most łukowy długości 79 m zbudowany został z wapienia i piaskowca. Składał się z sześciu widocznych sklepień cylindrycznych o średnicach 4,8 do 7,8 m
W roku 1472, w wyniku pożaru miasta, połowa miasta i budynki na moście zostały zniszczone. Odbudowano je wówczas w liczbie 62, w obecnej formie. Aby uczynić mieszkalnymi trzykondygnacyjne 13 do 15 m wysokie domy, nakazano budowanie w odstępach 5,5 m.
Najpóźniej od roku 1510 most był nazywany Mostem Kramarzy, czyli "Krämerbrücke".
Po pożarach w 18 wieku poprzez połączenie niektórych i wybudowanie nowych, liczba domów się zmniejszyła do 38. Dzisiaj jest ich 32. Kościół św. Benedykta został sprzedany w 1807 roku, aby w jego miejsce mógł powstać dom mieszkalny. Przy wieży kościelnej w 1895 roku miał powstać równolegle biegnący Most Ratuszowy i było to tak rozważane, by miasto było w ciągu obu mostów.
W wyniku uszkodzeń przez działania wojenne II wojny światowej, budynki nr 12 i 13 zostały rozebrane i na nowo wybudowane. W 1952 podobne duże szkody ukazały się w budynkach nr 11 i 14, co zakwalifikowało je do ponownego wybudowania.
Z racji nadzwyczajnego znaczenia dla miasta, jak i dla ogólnej historii budowlanej, Most Kramarzy także w czasach NRD był jako pomnik bardzo pielęgnowany. W latach 1967–1973 wszystkie budynki były odrestaurowane. Sam most, jego łuki były remontowane w latach 1985–1986, oraz 2002. Dla zmniejszenia szkód transportowych ograniczono wjazd pojazdów o nacisku na oś do 11 ton.
Dzisiejszy Most Kramarzy.
Obecnie w domach mostu znajdują się sklepy, najczęściej z wyrobami rękodzieła ludowego, domy sztuki i antykwariaty. Poza domami 15, 20, 24 i 33 wszystkie są własnością miasta Erfurt. Jako wyjątkowa budowla jest magnesem przyciągającym wielu turystów.
Utrzymaniem mostu zajmują się fundacje przez miasto do tego powołane:
Fundacja Krämerbrücke,
Niemiecka Fundacja Ochrony Zabytków w Bonn,
Elisabeth und Fritz Thayssen Stiftung Hamburg.

</doc>
<doc id="3226201" url="https://pl.wikipedia.org/wiki?curid=3226201" title="Piotr Paweł Mniszek">
Piotr Paweł Mniszek

Piotr Paweł Mniszek herbu Poraj (zm. w 1673 roku) – pisarz ziemski przemyski w latach 1654-1673, pisarz grodzki przemyski w latach 1642-1649, sędzia kapturowy ziemi przemyskiej w 1668 roku.
Był marszałkiem sejmików województwa ruskiego w: 1649, 1652, 1655, 1656, 1657, 1660, 1662, 1663, 1665, 1666, 1667 roku.

</doc>
<doc id="3226202" url="https://pl.wikipedia.org/wiki?curid=3226202" title="Mistrzostwa Świata w Kajakarstwie Górskim 1979">
Mistrzostwa Świata w Kajakarstwie Górskim 1979

16. Mistrzostwa świata w kajakarstwie górskim odbyły się w dniach 30 czerwca – 8 lipca 1979 w kanadyjskim Jonquière. Zawodnicy rywalizowali ze sobą w ośmiu konkurencjach: czterech indywidualnych i czterech drużynowych.

</doc>
<doc id="3226203" url="https://pl.wikipedia.org/wiki?curid=3226203" title="Aleksander Jastkowski">
Aleksander Jastkowski

Aleksander Jastkowski herbu Rawicz – sędzia ziemski przemyski w latach 1683-1688, podsędek przemyski w latach 1671-1682, miecznik przemyski w latach 1667-1671, sekretarz królewski w 1661 roku, pisarz grodzki przemyski w latach 1662-1667, sędzia kapturowy ziemi przemyskiej w 1668 roku.
Był marszałkiem sejmików województwa ruskiego w: 1658, 1667, 1672, 1687, 1688 roku. Był elektorem Michała Korybuta Wiśniowieckiego z ziemi przemyskiej w 1669 roku, jako deputat podpisał jego "pacta conventa". W 1674 roku był elektorem Jana III Sobieskiego z województwa ruskiego. Poseł sejmiku wiszeńskiego na sejm 1683 roku.

</doc>
<doc id="3226205" url="https://pl.wikipedia.org/wiki?curid=3226205" title="Johann Rudolf Glauber">
Johann Rudolf Glauber



</doc>
<doc id="3226207" url="https://pl.wikipedia.org/wiki?curid=3226207" title="Stanisław Michał Fredro">
Stanisław Michał Fredro

Stanisław (Aleksander Stanisław) Michał Fredro herbu Bończa (zm. w 1685 roku) – pisarz ziemski przemyski w latach 1673-1681, podstoli podolski w 1662 roku, sędzia deputat wojewódzki z ziemi przemyskiej w konfederacji gołąbskiej, sędzia kapturowy ziemi sanockiej w 1668 roku.
Był elektorem Michała Korybuta Wiśniowieckiego z ziemi przemyskiej w 1669 roku. Był marszałkiem sejmików województwa ruskiego w: 1671, 1673, 1675, 1677, 1679, 1681 roku.

</doc>
<doc id="3226216" url="https://pl.wikipedia.org/wiki?curid=3226216" title="Jan Świętosławski">
Jan Świętosławski

Jan Świętosławski herbu Rola (zm. w 1619/1620 roku) – marszałek sejmu zwyczajnego w Warszawie w 1613 roku i marszałek sejmu zwyczajnego w Warszawie w 1619 roku, referendarz świecki koronny w latach 1609–1619/1620, podkomorzy przemyski w latach 1606-1609.
Był marszałkiem sejmików województwa ruskiego w: 1614, 1615, 1617 i 1618 roku. W 1607 roku był posłem na sejm z województwa ruskiego. Poseł na sejm 1611 roku z województwa ruskiego, komisarz sejmowy do budowy zamku grodeckiego, deputat do sprawy brandenburskiej. Poseł województwa ruskiego na sejm zwyczajny 1613 roku. 

</doc>
<doc id="3226220" url="https://pl.wikipedia.org/wiki?curid=3226220" title="Harald Strøm">
Harald Strøm

Harald Aleksander Strøm (ur. 14 października 1897 w Horten – zm. 25 grudnia 1977 w Borre) – norweski łyżwiarz szybki i piłkarz, dwukrotny medalista mistrzostw świata w łyżwiarstwie.
Kariera.
Pierwszy medal na arenie międzynarodowej Harald Strøm wywalczył w 1922 roku, kiedy zwyciężył podczas mistrzostw świata w wieloboju w Oslo. W zawodach tych wyprzedził bezpośrednio swego rodaka Roalda Larsena oraz Clasa Thunberga z Finlandii. Wygrał tam biegi na 5000 i 10 000 m, w biegu na 1500 m był trzeci, a w biegu na 500 m zajął czwarte miejsce. Na rozgrywanych rok później mistrzostwach świata w Sztokholmie był drugi, rozdzielając na podium Clasa Thunberga i Jakowa Mielnikowa z ZSRR. Był tam najlepszy na 10 000 m, trzeci w biegach na 1500 i 5000 m oraz szósty na 500 m. W 1923 roku wywalczył również złoty medal na mistrzostwach Europy w Hamar. Strøm zwyciężył na 5000 m i o zwycięstwo walczył tam z Thunbergiem, który wygrał biegi na 500 i 1500 m. Norweg startował jednak równiej, zajmując drugie miejsce na 1500 i 10 000 m oraz piąte na 500 m. Fin był szósty na 5000 m i siódmy na 10 000 m i ostatecznie wyraźne przegrał ze Strømem.
W 1924 roku wystartował na igrzyskach olimpijskich w Chamonix, gdzie jego najlepszym wynikiem było czwarte miejsce w wieloboju. Walkę o medal przegrał tam z Juliusem Skutnabbem z Finlandii. W poszczególnych biegach Strøm zajmował piąte miejsce na 1500, 5000 i 10 000 m, a w biegu na 500 m był ósmy. Podczas ceremonii otwarcia tych igrzysk był chorążym norweskiej reprezentacji.
Dwukrotnie ustanawiał rekord świata na 5000 m.
Strøm uprawiał także piłkę nożną. Jako zawodnik klubu FK Ørn-Horten zdobył mistrzostwo Norwegii w latach 1920 i 1927. Rozegrał również szesnaście spotkań w barwach Reprezentacji Norwegii w piłce nożnej. Za te osiągnięcia w 1921 roku otrzymał nagrodę Egebergs Ærespris.

</doc>
<doc id="3226221" url="https://pl.wikipedia.org/wiki?curid=3226221" title="Marcin Trzebuchowski">
Marcin Trzebuchowski

Marcin Trzebuchowski herbu Ogończyk – stolnik przemyski w latach 1676–1681, podstarości lwowski w latach 1676–1681, podczaszy brzeskokujawski w 1676 roku.
Poseł sejmiku wiszeńskiego na sejm 1667 roku. Był marszałkiem sejmików województwa ruskiego w: 1671, 1672, 1676, 1680 roku. W 1674 roku był elektorem Jana III Sobieskiego z województwa ruskiego. Poseł ziemi lwowskiej na sejm grodzieński 1678–1679 roku.

</doc>
<doc id="3226226" url="https://pl.wikipedia.org/wiki?curid=3226226" title="Armand Carlsen">
Armand Carlsen

Armand Henning Carlsen (ur. 20 października 1905 w Oslo – zm. 8 maja 1969 tamże) – norweski łyżwiarz szybki i kolarz torowy, brązowy medalista mistrzostw świata w łyżwiarstwie.
Kariera.
Największy sukces w karierze Armand Carlsen osiągnął w 1927 roku, kiedy wywalczył brązowy medal podczas mistrzostw świata w wieloboju w Tampere. W zawodach tych wyprzedzili go jedynie jego rodak Bernt Evensen oraz Clas Thunberg z Finlandii. W poszczególnych biegach był tam drugi za Evensenem w biegach na 5000 i 10 000 m, szósty na 1500 m i czternasty w biegu na 500 m. Był to jedyny medal wywalczony przez Carlsena na międzynarodowej imprezie tej rangi. Był też między innymi czwarty na mistrzostwach świata w Oslo w 1930 roku i podczas rozgrywanych rok później mistrzostw świata w Helsinkach. W pierwszym przypadku w walce o medal lepszy okazał się Dolf van der Scheer z Holandii, a rok później Carlsena pokonał jego rodak, Ivar Ballangrud. W 1928 roku wystartował na igrzyskach olimpijskich w Sankt Moritz, gdzie był piąty w biegu na 5000 m, a rywalizacji na dystansie 10 000 m nie ukończył.
W 1928 roku w Davos ustanowił rekord świata na 10 000 m.
W 1928 roku zdobył też brązowy medal mistrzostw Norwegii w wieloboju. W latach 1956-1961 Carlsen był prezydentem Norweskiego Związku Łyżwiarskiego.
Carlsen uprawiał także kolarstwo torowe. W 1928 roku zdobył srebrny medal w wyścigu amatorów na 10 km podczas mistrzostw krajów nordyckich w Oslo. Przegrał tam tylko ze swym rodakiem, Berntem Evensenem.
Jego wnuk, Øystein Carlsen, również został panczenistą.

</doc>
<doc id="3226227" url="https://pl.wikipedia.org/wiki?curid=3226227" title="Emmet O'Brien">
Emmet O'Brien



</doc>
<doc id="3226230" url="https://pl.wikipedia.org/wiki?curid=3226230" title="Adam Pawłowski (lekkoatleta)">
Adam Pawłowski (lekkoatleta)

Adam Pawłowski (ur. 22 marca 1992) – polski lekkoatleta sprinter, medalista mistrzostw Polski.
Kariera sportowa.
Odpadł w półfinale biegu na 200 metrów na mistrzostwach świata juniorów młodszych w 2009 w Bressanone. Na mistrzostwach świata juniorów w 2010 w Moncton odpadł w eliminacjach sztafety 4 × 100 metrów.
Na mistrzostwach Europy w 2014 w Zurychu biegł na pierwszej zmianie sztafety 4 × 100 metrów, która zajęła w finale 6. miejsce (na pozostałych zmianach biegli Dariusz Kuć, Robert Kubaczyk i Karol Zalewski).
W 2015 wszedł w skład sztafety 4 × 100 metrów, która zdobyła srebrny medal podczas uniwersjady w Gwangju.
Zdobył brązowy medal mistrzostw Polski w biegu na 100 w 2014. został złotym medalistą w sztafecie 4 × 200 metrów podczas halowych mistrzostw Polski w 2015. Był również medalistą mistrzostw Polski juniorów i młodzieżowych mistrzostw Polski. 
Przynależność klubowa.
Był zawodnikiem SL Olimpia Poznań, a w 2015 i 2016 startował w OŚ AZS Poznań.

</doc>
<doc id="3226232" url="https://pl.wikipedia.org/wiki?curid=3226232" title="That’s What I Am">
That’s What I Am

That’s What I Am – singel Conchity Wurst, wydany 23 stycznia 2012 roku nakładem wytwórni fonograficznej Sony Music Entertainment. Utwór zajął drugie miejsce podczas austriackich preselekcji "Österreich rockt den Song Contest" do 57. Konkursu Piosenki Eurowizji, przegrywając jedynie z propozycją „Woki mit deim Popo” zespołu Trackshittaz.

</doc>
<doc id="3226234" url="https://pl.wikipedia.org/wiki?curid=3226234" title="Timur Sadriedinow">
Timur Sadriedinow

Timur Irfanowicz Sadriedinow (ros. Тимур Ирфанович Садрединов; ur. 9 maja 1989 roku w Moskwie) – rosyjski kierowca wyścigowy.
Kariera.
Sadriedinow rozpoczął karierę w wyścigach samochodowych w 2005 roku od startów w Lada Revolution Cup Russia. Z dorobkiem 51 punktów uplasował się tam na szóstej pozycji w klasyfikacji generalnej. W późniejszych latach Rosjanin startował także w Russian Touring Car Championship Super Production, ADAC Volkswagen Polo Cup, World Touring Car Championship, SEAT Leon Supercopa Germany oraz SEAT Leon Eurocup.
W World Touring Car Championship Rosjanin wystartował podczas niemieckiej rundy sezonu 2007-2008 i 2010 z brytyjską ekipą GR Asia. W pierwszym wyścigu uplasował się na trzynastej pozycji, a w drugim był dziewiętnasty.

</doc>
<doc id="3226235" url="https://pl.wikipedia.org/wiki?curid=3226235" title="Timur Sadredinov">
Timur Sadredinov



</doc>
<doc id="3226236" url="https://pl.wikipedia.org/wiki?curid=3226236" title="Mikołaj Ossoliński (zm. 1716)">
Mikołaj Ossoliński (zm. 1716)

Mikołaj Ossoliński herbu Topór (zm. w 1716 roku) – podczaszy żydaczowski w latach 1707-1715, cześnik latyczowski w 1697 roku.
Był marszałkiem sejmików województwa ruskiego w 1702 i 1703 roku. Był członkiem konfederacji sandomierskiej 1704 roku.

</doc>
<doc id="3226237" url="https://pl.wikipedia.org/wiki?curid=3226237" title="Mikołaj Ossoliński">
Mikołaj Ossoliński



</doc>
<doc id="3226239" url="https://pl.wikipedia.org/wiki?curid=3226239" title="Maurizio Ceresoli">
Maurizio Ceresoli

Maurizio Ceresoli (ur. 25 maja 1983 roku w Modenie) – włoski kierowca wyścigowy.
Kariera.
Ceresoli rozpoczął karierę w międzynarodowych wyścigach samochodowych w 2002 roku od startów w Włoskiej Formule Ford 1600, gdzie sześciokrotnie stawał na podium, w tym raz na jego najwyższym stopniu. Zdobył tytuł wicemistrza serii. W późniejszych latach Włoch pojawiał się także w stawce Formuły Ford 1800 Sardinia Master, Memorial Angelo Rossi, Włoskiej Formuły Ford 1800, Włoskiej Formuły 3, Endurance Touring Car Series, World Touring Car Championship oraz European Touring Car Cup.
W World Touring Car Championship Włoch startował w latach 2006-2007 z brytyjską ekipą GR Asia. Jednak nigdy nie zdobywał punktów. Podczas pierwszego wyścigu brytyjskiej rundy w sezonie 2007 uplasował się na czternastej pozycji, co było jego najlepszym wynikiem w mistrzostwach.

</doc>
<doc id="3226244" url="https://pl.wikipedia.org/wiki?curid=3226244" title="Miguel Freitas">
Miguel Freitas

Miguel Freitas (ur. 2 marca 1984 roku w Lizbonie) – portugalski kierowca wyścigowy.
Kariera.
Freitas rozpoczął karierę w międzynarodowych wyścigach samochodowych w 2005 roku od startu wMégane Trophy Eurocup. Z dorobkiem pięciu punktów uplasował się na 25 pozycji w klasyfikacji generalnej. W późniejszych latach Portugalczyk pojawiał się także w stawce European Touring Car Cup, FIA GT3 European Championship, World Touring Car Championship, SEAT Leon Eurocup oraz SEAT Leon Supercopa Spain.
W World Touring Car Championship Portugalczyk wystartował w dwunastu wyścigach sezonu 2007 z belgijską ekipą Racing for Belgium. W drugim wyścigu włoskiej rundy uplasował się na piętnastej pozycji, co było jego najlepszym wynikiem w mistrzostwach.

</doc>
<doc id="3226245" url="https://pl.wikipedia.org/wiki?curid=3226245" title="Kamień runiczny z Sønder Vissing">
Kamień runiczny z Sønder Vissing

Kamień runiczny z Sønder Vissing ("DR 55") – kamień runiczny znajdujący się w niewielkiej duńskiej miejscowości Sønder Vissing, położonej na zachód od Skanderborg. Stanowi świadectwo wczesnośredniowiecznych związków duńsko-obodryckich, w wyrytej na nim inskrypcji poświadczone jest małżeństwo Tofy, córki księcia Mściwoja, z królem Haraldem Sinozębym. 
Granitowy kamień ma 245 cm wysokości i 108 cm szerokości. Pochodzi z II połowy X wieku. Odkryty został w 1836 roku, stanowił wówczas część bramy cmentarza w Sønder Vissing. Wydobyty dwa lata później, został ustawiony przed wejściem do miejscowego kościoła. W 1897 roku przeniesiono go do wnętrza świątyni i ustawiono pod organami, gdzie znajduje się do dziś.
Treść inskrypcji głosi:
co znaczy dosłownie:

</doc>
<doc id="3226246" url="https://pl.wikipedia.org/wiki?curid=3226246" title="Unbreakable (singel Conchity Wurst)">
Unbreakable (singel Conchity Wurst)

Unbreakable – debiutancki singel Conchity Wurst, wydany 22 listopada 2011 roku nakładem wytwórni fonograficznej Sony Music Entertainment. Utwór został zaprezentowany po raz pierwszy na żywo w finale austriackiego programu rozrywkowego "Die große Chance" 11 listopada 2011 roku, podczas którego drag queen zajęła ostatecznie szóste miejsce.

</doc>
<doc id="3226247" url="https://pl.wikipedia.org/wiki?curid=3226247" title="Turniej o Puchar Burmistrza Rawicza 2013">
Turniej o Puchar Burmistrza Rawicza 2013

Puchar Burmistrza Rawicza 2013 – turniej żużlowy, rozegrany po raz 19. w Rawiczu, w którym zwyciężył Daniel Jeleniewski.

</doc>
<doc id="3226249" url="https://pl.wikipedia.org/wiki?curid=3226249" title="Mike Matheny">
Mike Matheny

Michael Scott Matheny (ur. 21 września 1970) – amerykański baseballista, który występował na pozycji łapacza.
Kariera zawodnicza.
Matheny został wybrany w 1988 w 31. rundzie draftu przez Toronto Blue Jays, ale nie podpisał kontraktu, gdyż zdecydował się podjąć studia na University of Michigan w Ann Arbor, gdzie w latach 1989–1991 grał w drużynie uniwersyteckiej Michigan Wolverines. W czerwcu 1991 został wybrany w 8. rundzie draftu przez Milwaukee Brewers i początkowo grał w klubach farmerskich tego zespołu, między innymi w El Paso Diablos, reprezentującym poziom Double-A. W Major League Baseball zadebiutował 7 kwietnia 1994 w meczu przeciwko Oakland Athletics jako pinch hitter. W grudniu 1998 przeszedł do Toronto Blue Jays, w którym występował jeden sezon.
W grudniu 1999 podpisał kontrakt z St. Louis Cardinals. W sezonie 2000 zaliczył największą liczbę caught stealing w lidze (49) i 75 asyst (2. wynik w lidze spośród łapaczy) i po raz pierwszy otrzymał Złotą Rękawicę. W 2004 zagrał we wszystkich meczach World Series, w których Cardinals przegrali z Boston Red Sox 0–4 i zdobyli pierwszy od 86 lat mistrzowski tytuł przełamując przełamując tzw. klątwę Bambino. Jako łapacz ustanowił dwa rekordy w lidze: w 252 meczach z rzędu i na 1565 zagrań w obronie nie zaliczył błędu. W grudniu 2004 przeszedł do San Francisco Giants, w którym zakończył karierę w po zakończeniu sezonu 2006.
Kariera menedżerska.
W listopadzie 2011 został menadżerem St. Louis Cardinals, zastępując na tym stanowisku Tony'ego La Russę. W sezonie 2013 poprowadził zespół do mistrzostwa National League, jednak przegrał World Series z Boston Red Sox w sześciu meczach. 15 lipca 2018, po porażce 2–8 z Cincinnati Reds, został zwolniony z tej funkcji.

</doc>
<doc id="3226251" url="https://pl.wikipedia.org/wiki?curid=3226251" title="Agata Nowak">
Agata Nowak

Agata Nowak (ur. 5 lutego 1996) – polska strzelczyni sportowa. Złota medalistka Letnich Igrzysk Olimpijskich Młodzieży 2014. Medalistka mistrzostw świata i Europy juniorów.
Nowak zaczęła uprawiać strzelectwo w wieku 14 lat. Jej rodzice również uprawiali tę dyscyplinę sportu.
W imprezach międzynarodowych rangi mistrzowskiej zadebiutowała w 2013 roku. Wystartowała wówczas w mistrzostwach Europy juniorów. W konkurencji pistoletu sportowego z odległości 25 metrów, rozgrywanej w Osijeku, zajęła 19. pozycję, a w konkurencji pistoletu pneumatycznego z odległości 10 metrów, rozegranej w Odense, zajęła 6. pozycję. Ponadto, wraz z Joanną Tomalą i Klaudią Breś, w drugiej z tych konkurencji zdobyła mistrzostwo Europy juniorów w rywalizacji drużynowej. Polki zdobyły wówczas łącznie 1141 punktów, wyrównując tym samym drużynowy rekord Europy w tej konkurencji, ustanowiony przez Rosjanki w 2005 roku.
Rok później Nowak ponownie wzięła udział w rywalizacji najlepszych juniorów w Europie, gdzie w konkurencji pistoletu pneumatycznego z odległości 10 metrów, rozegranej w Moskwie, uplasowała się na 11. miejscu. W rywalizacji drużynowej w tej konkurencji Polki, startujące, podobnie jak rok wcześniej, w składzie Nowak, Breś, Tomala, ponownie zwyciężyły, ustanawiając wynikiem 1148 punktów nowy drużynowy rekord świata i Europy juniorek w tej konkurencji. W 2014 roku, po otrzymaniu od organizatorów dzikiej karty, została również zgłoszona do Letnich Igrzysk Olimpijskich Młodzieży 2014 w Nankinie. W konkurencji pistoletu pneumatycznego z odległości 10 metrów zdobyła złoty medal. We wrześniu 2014 roku wystartowała w mistrzostwach świata juniorów rozgrywanych w Grenadzie. W konkurencji pistoletu sportowego indywidualnie zajęła 6. pozycję, a w drużynie, wspólnie z Tomalą i Breś, była czwarta. Z kolei w pistolecie pneumatycznym z odległości 10 metrów indywidualnie zajęła 18. miejsce, a w drużynie, ponownie wspólnie z Tomalą i Breś, zdobyła mistrzostwo świata juniorek.
Nowak wielokrotnie zdobywała medale mistrzostw Polski w strzelectwie w różnych konkurencjach, zarówno w rywalizacji indywidualnej, jak i drużynowej – czyniła to między innymi w latach 2012, 2013 i 2014.

</doc>
<doc id="3226252" url="https://pl.wikipedia.org/wiki?curid=3226252" title="Teodor z Grammont">
Teodor z Grammont

Teodor z Grammont, również: Teodor z Octodorum, Teodul z Valais lub Joder (zm. ok. 400) – pierwszy biskup Octodorum (dzis. Martigny) i patron kantonu Valais w Szwajcarii, święty Kościoła katolickiego.
Około 350 biskup odkrył i zidentyfikował zwłoki męczenników z Legii Tebańskiej. Na ich cześć zbudował bazylikę w Agaunum (dzis. Saint-Maurice), której pozostałości istnieją do dzisiejszego dnia.
Jego wspomnienie liturgiczne w Kościele katolickim obchodzone jest 16 sierpnia.
Kościół ortodoksyjny w Anglii wspomina biskupa 4/17 sierpnia.

</doc>
<doc id="3226253" url="https://pl.wikipedia.org/wiki?curid=3226253" title="Jakow Mielnikow">
Jakow Mielnikow

Jakow Fiodorowicz Mielnikow (ros. Яков Фёдорович Мельников; ur. 13 stycznia 1896 w Moskwie – zm. 12 lipca 1960 tamże) – rosyjski łyżwiarz szybki reprezentujący ZSRR, brązowy medalista mistrzostw świata.
Kariera.
Największy sukces w karierze Jakow Mielnikow osiągnął w 1923 roku, kiedy wywalczył brązowy medal podczas mistrzostw świata w wieloboju w Sztokholmie. W zawodach tych wyprzedzili go jedynie Clas Thunberg z Finlandii oraz Norweg Harald Strøm. Wygrał tam bieg na 5000 m, był trzeci na 10 000 m, czwarty na 500 m i szósty na 1500 m. Był to jedyny medal wywalczony przez Mielnikowa na międzynarodowej imprezie tej rangi. W tym samym roku był też czwarty mistrzostwach Europy w Hamar, gdzie walkę o medal przegrał z Roaldem Larsenem z Norwegii. Jego najlepszym wynikiem było tam trzecie miejsce w biegu na 1500 m. Na pozostałych dystansach był czwarty na 10 000 m i piąty na 500 i 5000 m. Nigdy nie wystąpił na igrzyskach olimpijskich.
W latach 1915—1919, 1922, 1924, 1927, 1928 i 1933—1935 zdobywał mistrzostwo kraju w wieloboju.

</doc>
<doc id="3226254" url="https://pl.wikipedia.org/wiki?curid=3226254" title="Turniej o Puchar Burmistrza Rawicza 2012">
Turniej o Puchar Burmistrza Rawicza 2012

Puchar Burmistrza Rawicza 2012 – turniej żużlowy, rozegrany po raz 18. w Rawiczu, w którym zwyciężył Linus Sundström.

</doc>
<doc id="3226258" url="https://pl.wikipedia.org/wiki?curid=3226258" title="Kościół Bożego Ciała w Helu">
Kościół Bożego Ciała w Helu

Kościół Bożego Ciała w Helu – rzymskokatolicki kościół parafii Bożego Ciała w Helu przy ulicy Żeromskiego w Helu. Należy do dekanatu morskiego w archidiecezji gdańskiej. 
Historia.
W 1928 został utworzony w Helu ośrodek duszpasterski. W tym samym roku powstał komitet budowy kościoła. Do komitetu budowy należeli: pierwszy proboszcz, ks. Hieronim Grzenia, Klemens Konka, Antoni Kohnke i Dawid Selin. Świątynia została wzniesiona w latach 1930–1933. 18 czerwca 1933 ks. Paweł Stefański z Jastarni dokonał poświęcenia kamienia węgielnego. Kościół został konsekrowany 6 października 1934 przez biskupa Stanisława Okoniewskiego – Ordynariusza Chełmińskiego. W 1936 ośrodek duszpasterski został przekształcony w parafię pw. Bożego Ciała. 
W okresie II wojny światowej, po zajęciu Helu, żołnierze niemieccy wykorzystywali kościół jako magazyn, salę kinową i sypialnię. 
Od 1946 kościół parafialny znajduje się pod opieką ojców Franciszkanów.
W kościele znajdują się organy zbudowane w 1936 przez firmę Sauer. Pochodzą ze świątyni poewangelickiej z Pomorza Zachodniego. Zamontowane zostały w 1948 przez organmistrza Bronisława Cepkę z Popowa koło Wronek. Instrument posiada 28 głosów, 2 klawiatury, elektryczne: trakturę gry i trakturę rejestrów.
W 1955 w nawie głównej kościoła wzniesiono marmurowy ołtarz z krucyfiksem o wysokości 8,5 m. 28 grudnia 1989 kościół wpisany został do zabytków przez Wojewódzkiego Konserwatora Zabytków w Gdańsku. W 2011 na ołtarzu w nawie głównej stanęło tabernakulum z bursztynu, nawiązujące do wybrzeża Bałtyku i falującego morza. 
Od 2001 w kościele odbywają się koncerty w ramach Międzynarodowego Letniego Festiwalu Kultury i Sztuki w Helu. 

</doc>
<doc id="3226259" url="https://pl.wikipedia.org/wiki?curid=3226259" title="Zasada solidarności">
Zasada solidarności

Zasada solidarności – w bioetyce zasada dotycząca dawstwa komórek, tkanek lub narządów w celach transplantacji.
Zgodnie z nią w sytuacjach braku istotnego zagrożenia dla udzielającego pomocy do udzielenia takowej pomocy zobowiązuje poczucie solidarności międzyludzkiej. Tadeusz Brzeziński widzi jej umocowanie w karcie watykańskiej autorstwa Jana Pawła II. Mówi ona o „ofiarowaniu części siebie, swojej krwi i swojego ciała, by inni mogli dalej żyć”. Zauważa tutaj nie problemy, a wyzwania, które określa jako „nowe i wspaniałe”. Dostrzega też, że wraz z nauką, z rozwojem medycyny pojawiają się nowe sposoby okazywania miłości bliźniego.
Oczywiście aprobata dla dawstwa wymaga spełnienia pewnych warunków. Wyklucza się dawstwo gonad, działania stanowiące istotne zagrożenie dla dawcy, nakładane są też pewne wymogi dotyczące świadomej zgody udzielanej przez dawcę.

</doc>
<doc id="3226268" url="https://pl.wikipedia.org/wiki?curid=3226268" title="Armia Kraków">
Armia Kraków



</doc>
<doc id="3226269" url="https://pl.wikipedia.org/wiki?curid=3226269" title="Uuno Pietilä">
Uuno Pietilä

Uuno Pietilä (ur. 1 sierpnia 1905 – zm. 10 grudnia 1984) – fiński łyżwiarz szybki, dwukrotny medalista mistrzostw świata i brązowy medalista mistrzostw Europy.
Kariera.
Pierwszy sukces w karierze Uuno Pietilä osiągnął w 1924 roku, kiedy wywalczył srebrny medal podczas mistrzostw świata w wieloboju w Helsinkach. W zawodach tych wyprzedził go jedynie Norweg Roald Larsen, a trzecie miejsce zajął kolejny reprezentant Finlandii, Julius Skutnabb. W poszczególnych biegach był tam ósmy na 500 m, drugi na 5000 m oraz czwarty na dystansach 1500 i 10 000 m. Srebrny medal przywiózł także z rozgrywanych rok później mistrzostw świata w Oslo, gdzie na podium rozdzielił swego rodaka, Clasa Thunberga i Roalda Larsena. Tym razem Pietilä wygrał na 10 000 m, był drugi na dwukrotnie krótszym dystansie, a w biegach na 1500 i 1500 m zajmował siódme miejsce. Ostatni medal zdobył na mistrzostwach Europy w Chamonix w 1926 roku, gdzie zajął trzecie miejsce. Wyprzedzili go tam Julius Skutnabb oraz Austriak Otto Polacsek. Pietilä był tam drugi za Skutnabbem w biegach na 500 i 1500 m, czwarty na 10 000 m i piąty na dystansie 5000 m. Nigdy nie wystąpił na igrzyskach olimpijskich. Karierę zakończył na początku lat 30' XX wieku.

</doc>
<doc id="3226278" url="https://pl.wikipedia.org/wiki?curid=3226278" title="Loreto (Paragwaj)">
Loreto (Paragwaj)

Loreto – dystrykt ("distrito") w środkowym Paragwaju, w departamencie Concepción o powierzchni 996 km². Stanowi jeden z 6 dystryktów departamentu. W 2002 roku zamieszkany był przez 15 731 osób. Miejscowość Loreto jest jedynym ośrodkiem miejskim na obszarze dystryktu.
Położenie.
Graniczy z dwoma dystryktami:
Demografia.
Tabela przedstawia zmiany liczby ludności od 1950 roku.

</doc>
<doc id="3226280" url="https://pl.wikipedia.org/wiki?curid=3226280" title="James Carroll Jordan">
James Carroll Jordan

James Carroll Jordan (ur. 13 stycznia 1950 w Okinawie) – amerykański aktor telewizyjny, teatralny i filmowy, piosenkarz i muzyk. Jest narratorem wielu filmów dokumentalnych dla kanałów telewizyjnych: History i Discovery Channel.

</doc>
<doc id="3226283" url="https://pl.wikipedia.org/wiki?curid=3226283" title="Marianna Gutakowska">
Marianna Gutakowska

Marianna z Sobolewskich Zabiełłowa Gutakowska (ur. 1766, zm. 28 grudnia 1843 w Warszawie) – polska arystokratka, najstarsza córka kasztelana warszawskiego Macieja Sobolewskiego i Ewy Szydłowskiej, siostry metresy króla Stanisława Augusta Poniatowskiego Elżbiety Grabowskiej.
Życiorys.
10 lutego 1784 w Warszawie Marianna Sobolewska poślubiła generała lejtnanta wojsk litewskich i konsyliarza Rady Nieustającej, Józefa Zabiełło. 5 marca 1785 w Warszawie Marianna urodziła swojemu mężowi syna Henryka Kazimierza. 9 maja 1794 Józef Zabiełło został powieszony za udział w konfederacji targowickiej. Owdowiała Marianna otrzymała wsparcie od podkomorzego wielkiego litewskiego i członka Komisji Edukacji Narodowej, Ludwika Szymona Gutakowskiego, wdowca po siostrze Marianny Teresie Sobolewskiej. 13 października 1799 Marianna i Ludwik zawarli związek małżeński, a rok później urodził się ich jedyny syn Konstanty. W 1807 syn Marianny z pierwszego małżeństwa ożenił się z córką Ludwika Gutakowskiego i Teresy Sobolewskiej, Gabrielą Gutakowską.
1 grudnia 1811 w Warszawie zmarł drugi mąż Marianny z Sobolewskich Gutakowskiej. Po owdowieniu Gutakowska zajęła się działalnością dobroczynną, współtworząc Towarzystwo Dobroczynności. Pełniła również funkcję damy honorowej cesarzowej Rosji Aleksandry Fiodorowny oraz była damą orderu Świętej Katarzyny drugiej klasy. Ostatnie lata życia spędziła w domu na Grzybowie, w którym mieszkała wraz z synową Gabrielą i kuzynką Izabelą Sobolewską. Zmarła 28 grudnia 1843 w Warszawie i została pochowana 30 grudnia 1843 w podziemiach kościoła Przemienienia Pańskiego w Warszawie.

</doc>
<doc id="3226285" url="https://pl.wikipedia.org/wiki?curid=3226285" title="Dolf van der Scheer">
Dolf van der Scheer

Adolph Frederik „Dolf” van der Scheer (ur. 18 kwietnia 1909 w Zutphen, zm. 31 sierpnia 1966 w Rotterdamie) – holenderski łyżwiarz szybki, brązowy medalista mistrzostw świata i Europy.
Kariera.
Pierwszy sukces w karierze Dolf van der Scheer osiągnął w 1930 roku, kiedy wywalczył brązowy medal podczas mistrzostw świata w wieloboju w Oslo. W zawodach tych wyprzedzili go jedynie dwaj Norwegowie: Michael Staksrud oraz Ivar Ballangrud. W poszczególnych biegach był tam trzeci na 1500 m, piąty na 5000 m, szósty na 10 000 i siódmy na 500 m. Brązowy medal przywiózł także z rozgrywanych rok później mistrzostw Europy w Sztokholmie, gdzie uplasował się za dwoma Finami: Clasem Thunbergiem i Ossim Blomqvistem. Był tam drugi w biegach na 500 i 1500 m, trzeci na 5000 m oraz szósty na dystansie 10 000 m. Był też między innymi czwarty na mistrzostwach Europy w Davos w 1929 roku i rozgrywanych rok później mistrzostwach Europy w Trondheim. W pierwszym przypadku w walce o podium pokonał go Roald Larsen z Norwegii, a w drugim lepszy był kolejny Norweg, Thorstein Stenbek. W 1936 roku wziął udział w igrzyskach olimpijskich w Garmisch-Partenkirchen, gdzie jego najlepszym wynikiem było dziewiątce miejsce w biegu na 1500 m. na tych samych igrzyskach był też dziesiąty na 5000 m, czternasty na 500 m oraz szesnasty na dystansie 10 000 m.
W latach 1929 i 1933 zdobywał mistrzostwo Holandii w wieloboju.

</doc>
<doc id="3226288" url="https://pl.wikipedia.org/wiki?curid=3226288" title="Puchar Europy Mistrzyń Krajowych siatkarek (1988/1989)">
Puchar Europy Mistrzyń Krajowych siatkarek (1988/1989)

Puchar Europy Mistrzyń Krajowych 1989 – 29. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich „starego kontynentu”.
Rozgrywki.
Turniej finałowy.
 Bruksela

</doc>
<doc id="3226289" url="https://pl.wikipedia.org/wiki?curid=3226289" title="Letnie Grand Prix w skokach narciarskich 2014 – Hakuba">
Letnie Grand Prix w skokach narciarskich 2014 – Hakuba

Czwarty i piąty indywidualny konkurs cyklu Letniego Grand Prix w skokach narciarskich w sezonie 2014 odbył się w japońskiej Hakubie. Konkursy zostały rozegrane 23 i 24 sierpnia bez przeprowadzenia kwalifikacji z powodu małej liczby skoczków zgłoszonych do zawodów.

</doc>
<doc id="3226290" url="https://pl.wikipedia.org/wiki?curid=3226290" title="Youssaf El Marnissi">
Youssaf El Marnissi



</doc>
<doc id="3226291" url="https://pl.wikipedia.org/wiki?curid=3226291" title="Ismaïl Sbaï">
Ismaïl Sbaï



</doc>
<doc id="3226292" url="https://pl.wikipedia.org/wiki?curid=3226292" title="Michael Sternkopf">
Michael Sternkopf

Michael Sternkopf (ur. 21 kwietnia 1970 w Karlsruhe) – niemiecki piłkarz grający na pozycji pomocnika.
Kariera piłkarska.
Michael Sternkopf karierę piłkarską rozpoczął w juniorach SV Nordwest Karlsruhe. Profesjonalny kontrakt podpisał w 1988 roku w Karlsruher SC, w barwach którego zadebiutował w Bundeslidze dnia 25 maja 1989 roku w przegranym 2:3 meczu u siebie z Bayerem 04 Leverkusen. W 1990 roku przeszedł do Bayernu Monachium, w którym występował do 1995 roku. Jednak w tym okresie nie grał zbyt wiele meczów (94 mecze i 4 gole w lidze), co jednak nie przeszkodziło mu w zdobyciu mistrzostwa Niemiec w sezonie 1993/1994.
W 1995 roku został zawodnikiem Borussii Mönchengladbach, a w 1996 roku przeszedł SC Freiburg. W 1997 roku podpisał kontrakt z Arminią Bielefeld, którego barwy reprezentował do 2003 roku. Następnie przeszedł do Kickers Offenbach, gdzie w 2004 roku zakończył piłkarską karierę. Łącznie w Bundeslidze rozegrał 258 meczów i strzelił 16 goli.
Kariera reprezentacyjna.
Michael Sternkopf w czasie swojej kariery grał w młodzieżowej reprezentacji Niemiec, w której zadebiutował dnia 5 września 1989 roku w Przybramie w zremisowanym 1:1 meczu z młodzieżową reprezentacją Czechosłowacji zastępując w 71. minucie Olivera Bierhoffa. Bramki zdobywał 28 lutego 1990 roku w Ales podczas wygranego 1:0 meczu z młodzieżową reprezentacją Francji oraz 9 października 1990 roku w Uppsali w wygranym 2:1 meczu z młodzieżową reprezentacją Szwecji. Ostatni mecz rozegrał dnia 30 października 1990 roku w wygranym 3:0 meczu z młodzieżową reprezentacją Luxemburga. Łącznie w młodzieżowej reprezentacji Niemiec w latach 1989–1990 rozegrał 8 meczów i strzelił 2 bramki.
Michael Sternkopf występował także w olimpijskiej reprezentacji Niemiec, w której jedyny występ zaliczył w Amadorze w zremisowanym 1:1 meczu z olimpijską reprezentacją Portugalii.

</doc>
<doc id="3226293" url="https://pl.wikipedia.org/wiki?curid=3226293" title="Ryszard Grzebień">
Ryszard Grzebień

Ryszard Grzebień (ur. 1937) – polski działacz komunistyczny PZPR, Naczelnik Miasta Sanoka.
Życiorys.
W Sanoku ukończył szkołę podstawową i w 1956 Liceum Ogólnokształcące Męskie w Sanoku. Był pracownikiem PUPiK „Ruch”, a od 1962 zatrudniony w administracji powiatowej. Został członkiem PZPR. W 1965 był organizatorem Zarządu Gospodarki Terenami, od 1972 kierownik Wydziału Gospodarki Komunalnej, Przestrzennej, Ochrony Środowiska i Komunikacji Prezydium Miejskiej Rady Narodowej (MRN) w Sanoku. W 1973 został zastępcą naczelnika miasta Sanoka. W 1974 został członkiem komisji ds. odznaczeń w Sanoku. Od 1976 do 1978 pełnił funkcję dyrektora Wydziału Gospodarki Terenowej i Ochrony Środowiska w Urzędzie Wojewódzkim w Krośnie. W 1978 po raz drugi został zastępcą naczelnika miasta Sanoka, Wiesława Skałkowskiego, a po jego ustąpieniu 27 marca 1979 został naczelnikiem miasta Sanoka. W grudniu 1979 został członkiem egzekutywy Komitetu Miejskiego PZPR w Sanoku. Funkcję naczelnika Sanoka pełnił w latach 80., ostatnim dziesięcioleciu istnienia PRL. Był działaczem PZPR. 29 grudnia 1989 na wniosek Komitetu Obywatelskiego Miejska Rada Narodowa w Sanoku odwołała Ryszarda Grzebienia z funkcji naczelnika miasta.
Został wiceprzewodniczącym Komitetu Zjazdu wychowanków Gimnazjum i I Liceum w Sanoku w 100-lecie szkoły 1880–1980. Pełnił funkcję prezesa Towarzystwa Rozwoju i Upiększania Miasta Sanoka w latach 1981-1987 (wybrany ponownie w styczniu 1983), w czerwcu 1987 wybrany członkiem zarządu. Został członkiem prezydium powołanej podczas stanu wojennego 16 września 1982 Tymczasowej Miejskiej Rady Patriotycznego Ruchu Odrodzenia Narodowego (PRON). Z inicjatywy R. Grzebienia w 1982, ulicy na Białej Górze w Sanoku nadano imię 26 Pułku Piechoty. 19 września 1987 został zastępcą przewodniczącego Komitetu Społecznego ORMO w Sanoku.
Według informacji upublicznionych w 1992 przez Komitet Obywatelski w Sanoku Ryszard Grzebień miał po wprowadzeniu stanu wojennego w Polsce uczestniczyć w dniu 13 lutego 1982 w posiedzeniu zespołu ds. oceny kadry pedagogicznej szkól i placówek oświatowo-wychowawczych w Sanoku, powołanego celem weryfikacji nauczycieli w tym mieście.
Bezskutecznie ubiegał się o mandat radnego Rady powiatu sanockiego w wyborach samorządowych 2002 startując z listy Koalicyjny Komitet Wyborczy SLD – Unia Pracy oraz w wyborach samorządowych 2006 startując z listy Towarzystwa Przyjaciół Sanoka i Ziemi Sanockiej.
Został prezesem Stowarzyszenia Ogrodów Działkowych Region Bieszczadzki w Krośnie. W 2014 minister obrony narodowej awansował go do stopnia młodszego chorążego.

</doc>
<doc id="3226298" url="https://pl.wikipedia.org/wiki?curid=3226298" title="Dmytro Zaderecki">
Dmytro Zaderecki

Dmytro Wadymowycz Zaderecki, ukr. Дмитро Вадимович Задерецький (ur. 3 sierpnia 1994 w Czernihowie) – ukraiński piłkarz, grający na pozycji obrońcy lub pomocnika.
Kariera piłkarska.
Kariera klubowa.
Wychowanek klubów Desna Czernihów i UFK Charków, barwy których bronił w juniorskich mistrzostwach Ukrainy (DJuFL). Potem grał w juniorskich drużynie amatorskiej ŁKT Sławutycz i juniorskiej drużynie Wołyń Łuck. Karierę piłkarską rozpoczął 14 lipca 2013 w składzie Wołyni Łuck w meczu przeciwko Dynamo Kijów. 27 sierpnia 2015 został wypożyczony do Desny Czernihów. Latem 2017 opuścił łucki klub.

</doc>
<doc id="3226301" url="https://pl.wikipedia.org/wiki?curid=3226301" title="Chorwacja na Mistrzostwach Europy w Lekkoatletyce 2014">
Chorwacja na Mistrzostwach Europy w Lekkoatletyce 2014

Chorwacja na Mistrzostwach Europy w Lekkoatletyce 2014 – reprezentacja Chorwacji podczas Mistrzostw Europy w Zurychu liczyła 21 zawodników.

</doc>
<doc id="3226302" url="https://pl.wikipedia.org/wiki?curid=3226302" title="Gregorián mesterek">
Gregorián mesterek

Gregorián mesterek. A legszebb magyar slágerek gregorián hangzásban – album muzyczny, wydany w 2001 roku przez Record Express na CD. Album zawiera covery rockowych węgierskich piosenek utrzymane na styl chorału gregoriańskiego. Nagrań dokonano w studio Za-Ki Hangstúdió w marcu 2001 roku. Album zajął 28 miejsce na węgierskiej liście Top 40.

</doc>
<doc id="3226305" url="https://pl.wikipedia.org/wiki?curid=3226305" title="Puchar Europy Mistrzyń Krajowych siatkarek (1989/1990)">
Puchar Europy Mistrzyń Krajowych siatkarek (1989/1990)

Puchar Europy Mistrzyń Krajowych 1990 – 30. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Forlì

</doc>
<doc id="3226306" url="https://pl.wikipedia.org/wiki?curid=3226306" title="Kornel Czekiel">
Kornel Czekiel

Kornel Czekiel (ur. 15 lipca 1987) – polski sztangista reprezentujący klub Budowlani Opole, wielokrotny medalista mistrzostw Polski, uczestnik mistrzostw świata i Europy w kategorii 105 kg i +105 kg.
Największe sukcesy Czekiela, to trzy srebrne i jeden brązowy medal mistrzostw Polski seniorów. Ponadto, zajął również drugie miejsce na mistrzostwach Europy do lat 23 w 2010 roku. Najbliżej medalu na mistrzostwach Europy seniorów był w 2013 roku, kiedy zajął 4. miejsce.

</doc>
<doc id="3226307" url="https://pl.wikipedia.org/wiki?curid=3226307" title="Brig (stacja kolejowa)">
Brig (stacja kolejowa)

Brig (niem: "Bahnhof Brig") – ważna węzłowa stacja kolejowa w Brig, w kantonie Valais, w Szwajcarii. Otwarta w 1906 roku, znajduje się na terenie północnego wlotu tunelu Simplon i obsługiwana jest przez trzy linie normalnotorowe i dwie linie o szerokości jednego metra.
Połączenia kolejowe.
Normalnotorowe.
Dwie z trzech linii normalnotorowych obsługujących Brig zostały otwarte jednocześnie w 1906 roku.
Jedną z nich jest kolej Simplońska, która łączy (lotnisko w Genewie i Genewą) Lozannę nad Jeziorem Genewskim z Brig, poprzez Sion i Visp. Drugą to Linia kolejowa Mediolan – Domodossola, która, jak sama nazwa wskazuje, biegnie w kierunku Mediolanu we Włoszech przez Domodossola. W 1906 roku ta linia, została przedłużona do Brig po otwarciu tunelu Simplon.
Trzecia linia normalnotorowa w Brig to Linia kolejowa Lötschberg, otwarta w 1913 roku łączy Berno z Brig przez przełęcz Lötschberg, w tym tunel Lötschberg. W 2007 została zastąpiona przez nowe połączenie przez Lötschberg-Basistunnel.
Pociągi pasażerskie zatrzymujące w Brig są obsługiwane przez SBB-CFF-FFS (Kolej Simplońska, Mediolan-Domodossola, i Lötschberg-Basistunnel) lub BLS AG (linia Lötschberg).
Metrowy rozstaw.
Brig jest w ten sposób obsługiwane przez dwie linie o rozstawie metrowym, czyli BVZ Zermatt-Bahn (BVZ) i Furka–Oberalp-Bahn, które łączą Brig poprzez Andermatt z Göschenen i Disentis/Mustér. Od dnia 1 stycznia 2003 roku, te dwie linie zostały własnością i są zarządzane przez Matterhorn Gotthard Bahn (MGB).
Perony kolei wąskotorowej mieszczą się na dziedzińcu budynku stacji.
Każdego dnia kilka pociągów Glacier Express, które są obsługiwane w tym momencie przez MGB, wyruszają z jednego z trzech peronów, w podróż pomiędzy Zermatt i St Moritz lub Davos. Oprócz tego MGB obsługuje połączenia z Zermatt do Brig przez Visp i z Visp przez Brig dp Andermatt w godzinnych odstępach.

</doc>
<doc id="3226310" url="https://pl.wikipedia.org/wiki?curid=3226310" title="Obóz Szkolny Saperów">
Obóz Szkolny Saperów



</doc>
<doc id="3226312" url="https://pl.wikipedia.org/wiki?curid=3226312" title="Speedy (DC Comics)">
Speedy (DC Comics)

Speedy – dwoje fikcyjnych postaci (superbohaterów) występujących w komiksach z udziałem Green Arrowa, które wydaje DC Comics. Każdy z bohaterów jest nastoletnim pomocnikiem Green Arrowa (Olivera Queena), pełniącym podobną rolę co postacie używające pseudonimu Robin w komiksach o przygodach Batmana.
Pierwszą postacią posługującą się tym pseudonimem jest Roy Harper, którego stworzyli scenarzysta Mort Weisinger i rysownik George Papp. Zadebiutował on wraz z Green Arrowem w komiksie "More Fun Comics vol. 1 #73" (listopad 1941). Kolejnym Speedym była dziewczyna o nazwisku Mia Dearden, wprowadzona w 2001 roku przez Kevina Smitha i rysowników Phila Hestera i Ande'a Parksa w drugim numerze prowadzonej przez Smitha serii "Green Arrow" ("Green Arrow vol. 3 #2"). Mia stała się następczynią Roya dopiero w 2005.
Zarówno Roy Harper, jak i Mia Dearden pojawiali się w adaptacjach komiksów DC Comics (przeważnie u boku Green Arrowa). Pierwsza w wersji aktorskiej zadebiutowała Mia Dearden, którą w dziewiątym sezonie serialu "Tajemnice Smallville" ("Smallville") zagrała Elise Gatien. W serialu telewizyjnym "Arrow", w postać Roya Harpera wcielił się Colton Haynes.
Postacie.
Roy Harper.
Po śmierci swojego ojca, Roy był wychowywany przez szamana Indian Nawaho, który nauczył go łucznictwa. Później został adoptowany przez Green Arrowa (Olivera Queena), który uczynił z niego swojego pomocnika o pseudonimie Speedy. W tym okresie aktywny był w drużynie Teen Titans. Kiedy jego mentor wyruszył wraz z Green Lanternem (Halem Jordanem) w podróż po Ameryce, Roy uzależnił się od heroiny (chłopak obwinił za swój stan Olivera, który jego zdaniem za mało poświęcał mu uwagi). Od tamtej pory działał pod kilkoma pseudonimami: wpierw jako Arsenal, a później jako Red Arrow.
Mia Dearden.
Początkowo Mia była nieletnią prostytutką, którą Oliver uratował na krótko po swoim zmartwychwstaniu. Dostrzegając w niej sporty potencjał, Green Arrow zaopiekował się nią, a następnie wyszkolił na następcę Roya. Odtąd Mia zaczęła wspierać Olivera w walce z przestępczością. Później odkryła, że jest zakażona wirusem HIV.
Wersje alternatywne.
Postacie posługujące się pseudonimem Speedy pojawiały się niektórych komiksach z serii "Elseworlds" lub innych historiach niekanonicznych, która przedstawiają znanych bohaterów uniwersum DC w zupełnie innych realiach i czasach:
W innych mediach.
Seriale i filmy aktorskie.
"Tajemnice Smallville".
W serialu telewizyjnym "Tajemnice Smallville" ("Smallville") emitowanym w stacji The CW w latach 2001-2011, w postać Mii Dearden wcieliła się Elise Gatien. Pojawiła się wpierw w szóstym odcinku ("Crossfire"), a następnie w dziesiątym ("Disciple") dziewiątego sezonu serialu. Podobnie jak w wersji komiksowej, także tutaj Mia była prostytutką. Wpierw zostaje dostrzeżona przez Olivera Queena (Justin Hartley) w czasie udziału w nielegalnych walkach. Będąc pod wrażeniem jej umiejętności walki i radzenia sobie w trudnych sytuacjach, Oliver decyduje się wziąć ją pod swoje skrzydła. Mimo otrzymania pomocy, zdradza ona Olivera, który zostaje porwany wraz z Lois Lane (Erica Durance) przez sutenera dziewczyny o imieniu Ricky (Michael Adamthwaite). Wszystkich później ratuje Clark Kent (Tom Welling). Mimo zdrady, Oliver daje jej drugą szansę.
"Arrow".
W serialu telewizyjnym "Arrow" emitowanym od 2012 roku na stacji The CW, termin Speedy zostaje pierwszy raz użyty jako przezwisko siostry Olivera (Stephen Amell) o imieniu Thea (Willa Holland). Pełne nazwisko tej postaci brzmi Thea Dearden Queen (nawiązanie do Mii Dearden). Thea jest młodszą siostrą Olivera. Zakochuje się w Royu Harperze (Colton Haynes), chłopaku który ukradł jej niegdyś torebkę. Na krótko uzależnia się od narkotyków, ale udaje jej się wyjść z nałogu. W drugim sezonie prowadzi ona klub Olivera i wciąż żyje w związku z Royem. W końcu wychodzi na jaw, że biologicznym ojcem Thei jest złoczyńca Malcolm Merlyn (John Barrowman), który po uratowaniu jej życia, nakłania ją do opuszczenia Starling City.
Jednocześnie pojawia się postać Roya Harpera, w którego rolę wciela się Colton Haynes. Zadebiutował on w odcinku "Złodziej zwany Dodgerem" ("Dodger") pierwszego sezonu. Pochodzi on z Glades, najbiedniejszej dzielnicy Starling City. Pierwszy raz pojawił się jako pospolity złodziej, który ukradł torebkę Thei (Willa Holland). Później między nim, a Theą zaczyna rodzić się miłość. Po tym jak w odcinku "Zbawienie" ("Salvation") Oliver ratuje mu życie jako zakapturzony mściciel, Roy postanawia pójść w ślady swojego wybawcy. W drugim sezonie postać Harpera pojawia się regularnie. Odtąd chłopak rozpoczyna na własną rękę walkę z pospolitą przestępczością na ulicach Starling City. Zostaje porwany przez Brother Blooda (Kevin Alejandro), który podaje mu serum o nazwie Mirakuru, zwiększające jego tężyznę fizyczną, zdolności gojenia się ran, ale też zwiększające jego agresję. Mając w pamięci wydarzenia z czasu pobytu na wyspie, kiedy to Mirakuru zmieniło byłego przyjaciela Olivera o nazwisku Slade'a Wilsona (Manu Bennett) w nieobliczalnego złoczyńcę, ten stara się szkolić Roya, by był w stanie zapanować nad swoimi nadludzkimi mocami. W końcu Oliver wyjawia mu swój sekret bycia zamaskowanym mścicielem. W odcinku "Drapieżne ptaki" ("Birds of Prey") Oliver nazywa go przezwiskiem swojej siostry – Speedy, jednak ten nie jest zbyt z tego powodu zadowolony i stanowczo nie życzy sobie by tak go nazywać. Pod koniec drugiego sezonu Roy zostaje wyleczony z Mirakuru i otrzymuje od Arrowa czerwoną maskę. Zostaje wyszkolony w sztukach walki i łucznictwie, by odtąd mógł stać się pełnoprawnym pomocnikiem superbohatera. Roy postanawia stanąć u boku Arrowa w obronie miasta przed armią Slade'a, ale kosztem tego jest jego związek z Theą. W trzecim sezonie zostaje pomocnikiem Arrowa o pseudonimie Arsenal i otrzymuje własny czerwony kostium.
Seriale i filmy animowane.
Wczesne animacje.
Pierwszy raz w wersji animowanej postać Speedy'ego/Roya Harpera pojawia się w segmencie poświęconym Teen Titans, serialu animowanego "The Superman/Aquaman Hour of Adventure". Głosu postaci użyczył Pat Harrington, Jr.
"DC Animated Universe".
W serialu animowanym "Liga Sprawiedliwych Bez Granic" ("Justice League Unlimited") pojawia się Speedy/Roy Harper. Debiutuje on w odcinku "Akt patriotyzmu" ("Patriot Act") jako były pomocnik Green Arrowa, który wspiera go i pozostałych członków Ligi w starciu ze zmutowanym generałem Eilingem. Głosu postaci podłożył aktor Mike Erwin.
"Batman: The Brave and the Bold".
W serialach animowanym "" ("Batman: The Brave and The Bold") Roy Harper pojawia się w odcinku "Zmierzch umarlaka" ("Dawn of the Dead Man!"). Głosu postaci w oryginalnej wersji językowej użyczył Jason Marsden, natomiast w polskiej wersji językowej – Piotr Bajtlik.
"Teen Titans".
W serialu animowanym "Młodzi Tytani" ("Teen Titans") z lat 2003-2006 pojawia się Speedy (Roy Harper), który w polskiej wersji językowej jest nazywany Szybkim. Jednak jak w przypadku innych bohaterów tej animacji jego prawdziwa tożsamość nie zostaje podana. Zostaje przedstawiony jako członek Tytanów Wschodu. Jest znakomitym łucznikiem, który wykorzystuje zaawansowane technologicznie strzały, podobne go gadżetów używanych przez Robina. W swoim debiucie w odcinku "Stawka większa niż wszystko" ("Winner Take All") drugiego sezonu, bierze wraz z męskimi członkami Młodych Tytanów udział w turnieju bohaterów zorganizowanym przez Mistrza Gry. W finałowej walce przegrywa on z Robinem, który łamie mu łuk. Powraca on w trzecim sezonie w dwuodcinkowej historii "Tytani Wschodu" ("Titans East"). W drugim odcinku Szybki znajduje się pod kontrolą złoczyńcy Brata Krwiaka (w polskiej wersji nazwa Brother Blooda), jednak z opresji ratują go Młodzi Tytani. Pojawia się jeszcze w odcinkach "Calling All Titans" i "Titans Together" piątego sezonu, gdzie zostaje porwany przez Cheshire. Później się uwalnia i pomaga pozostałym Tytanom w rozprawieniu się z grupą złoczyńców Brotherhood of Evil. W oryginalnej wersji językowej głosu postaci użyczył Mike Erwin, natomiast w polskiej wersji językowej – Wojciech Paszkowski.
"Young Justice".
W serialu animowanym "Liga Młodych" ("Young Justice") Roy Harper jest jednym z głównych bohaterów. W odcinku pilotażowym "Dzień Niepodległości" ("Independence Day"), Roy miał dołączyć do drużyny młodych pomagierów członków Justice League, jednak zamiast tego, urażony pomocnik Green Arrowa postanowił zerwać współpracę ze swoim mentorem i pójść własnymi ścieżkami. Później przyjął nowy pseudonim – Czerwona Strzała. W finale pierwszego sezonu pod tytułem "Stara znajomość" ("Auld Acquaintance") wychodzi na jaw, że prawdziwy Roy został uprowadzony przez Lex Luthora i jego współpracowników. W ramach programu Cadmus został sklonowany. Jego klon miał być kretem, szpiegującym dla tajnej organizacji złoczyńców o nazwie „Błysk”, zaś prawdziwy Roy został zamrożony na 8 lat.
W drugim sezonie noszącemu tytuł "Liga Młodych: Inwazja" ("Young Justice: Invasion"), prawdziwy Roy Harper był poszukiwany przez swojego klona – Czerwoną Strzałę i jego żonę Cheshire (siostrę Artemis). Po długich poszukiwaniach, został odnaleziony w tybetańskim klasztorze. Jego prawa ręka była amputowana, aby dostarczyć materiału genetycznego naukowcom z Cadmus. Prawdziwy Roy zaczął obwiniać Green Arrowa o nie podjęcie jakichkolwiek kroków, mających uratować go przed Luthorem. Później chłopak próbował zabić sprawcę swojego nieszczęścia, jednak przemysłowiec ocalił swoje życie, oferując mu zrobotyzowaną protezę ramienia. Roy przystał na ofertę złoczyńcy i odtąd zaczął nazywać się Arsenałem. W oryginalnej wersji językowej głosu postaci użyczył Crispin Freeman, natomiast w polskiej wersji językowej kolejno – Krzysztof Cybiński, Jacek Kopczyński i Waldemar Barwiński.
"Teen Titans Go!".
W serialu animowanym "" ("Teen Titans Go!"), będącym komediowym spin-offem poprzedniego serialu, Speedy (Roy Harper) jest postacią drugoplanową. Pojawia się pierwszy raz w odcinku "Randka" ("The Date"), gdzie umawia się na randkę z Gwiazdką, co nie szczególnie podoba się Robinowi. Głosu postaci użyczył Scott Menville.

</doc>
<doc id="3226315" url="https://pl.wikipedia.org/wiki?curid=3226315" title="Sven Scheuer">
Sven Scheuer

 
Sven Scheuer (ur. 19 stycznia 1971 w Böblingen) – niemiecki piłkarz grający na pozycji bramkarza, wieloletni zawodnik Bayernu Monachium.
Kariera piłkarska.
Sven Scheuer karierę piłkarską rozpoczął w juniorach SV Böblingen. W 1988 roku podpisał profesjonalny kontrakt z Bayernem Monachium, w którym spędził 11 lat. Jednak w Bundeslidze (debiut 16 września 1989 roku w wygranym 5:1 meczu u siebie z VfL Bochum) rozegrał zaledwie 20 meczów, gdyż w tych latach silną pozycję w bramce zespołu mieli najpierw Raimond Aumann, potem Oliver Kahn. Jednak zdobywał z tym zespołem liczne sukcesy: pięciokrotne mistrzostwo Niemiec (1989, 1990, 1994, 1997, 1999), Puchar Niemiec (1998), dwukrotny zdobywca Pucharu Ligi Niemieckiej (1997, 1998), Puchar UEFA (1996) oraz finał Ligi Mistrzów (1999), w którym Scheuer nie grał.
W 1999 roku przeszedł do tureckiego Adanasporu, jednak w 2001 roku wrócił do Niemiec grać w 1. FC Saarbrücken. W 2002 roku był bliski przejścia do angielskiego Crystal Palace, jednak transfer nie doszedł do skutku. W 2003 roku przeszedł do austriackiego Grazeru AK. Następnymi klubami w karierze Scheuera były: VfL Osnabrück (2003) i TSV Schönaich (2004–2005), gdzie zakończył piłkarską karierę.
Kariera reprezentacyjna.
Sven Scheuer w czasie swojej kariery grał w młodzieżowej reprezentacji Niemiec, w której jedyny mecz rozegrał dnia 30 października 1990 roku w wygranym 3:0 meczu z młodzieżową reprezentacją Luxemburga. W dorosłej reprezentacji nigdy nie zagrał.

</doc>
<doc id="3226317" url="https://pl.wikipedia.org/wiki?curid=3226317" title="Sion (stacja kolejowa)">
Sion (stacja kolejowa)

Sion (fra: "Gare de Sion") – stacja kolejowa w Sion, w kantonie Valais, w Szwajcarii. Dziennie obsługuje około 9 000 pasażerów.
Historia.
Stacja została wybudowana w latach 1872 i 1873 przez Compagnie de la Ligne d'Italie. Została ona odnowiona w 1960 roku po raz pierwszy od 4 czerwca 1860.

</doc>
<doc id="3226318" url="https://pl.wikipedia.org/wiki?curid=3226318" title="San Lázaro">
San Lázaro

San Lázaro – dystrykt ("distrito") w środkowo-wschodnim Paragwaju, w departamencie Concepción o powierzchni 1005 km². Stanowi jeden z 6 dystryktów departamentu. W 2002 roku zamieszkany był przez 9060 osób. Miejscowość San Lázaro jest jedynym ośrodkiem miejskim na obszarze dystryktu.
Położenie.
Graniczy z Brazylią od północy i trzema dystryktami:
Demografia.
Tabela przedstawia zmiany liczby ludności od 1950 roku.

</doc>
<doc id="3226320" url="https://pl.wikipedia.org/wiki?curid=3226320" title="Hsu Chieh-yu">
Hsu Chieh-yu

Hsu Chieh-yu, "Connie Hsu" (chiń. 許婕妤; ur. 14 stycznia 1992) – tajwańska tenisistka.
W przeciągu kariery zwyciężyła w sześciu singlowych i dwudziestu czterech deblowych turniejach rangi ITF. 21 kwietnia 2014 roku zajmowała najwyższe miejsce w rankingu singlowym WTA Tour – 224. pozycję, natomiast 23 lutego 2015 osiągnęła najwyższą lokatę w deblu – 114. miejsce. Do roku 2007 reprezentowała Chiny, a następnie w latach 2008-2014 Stany Zjednoczone. W kwietniu 2014 zaczęła występować pod flagą Chińskiego Tajpej. Przed rozpoczęciem zawodowej kariery studiowała na University of Pennsylvania.

</doc>
<doc id="3226321" url="https://pl.wikipedia.org/wiki?curid=3226321" title="10 Kompania Saperów">
10 Kompania Saperów

10 Kompania Saperów (10 ksap) – pododdział saperów Polskich Sił Zbrojnych.
Geneza.
25 lutego 1942 r. Naczelny Wódz gen. Sikorski podjął decyzję o utworzeniu pierwszej w dziejach oręża polskiego dywizji pancernej. We wrześniu 1942 r. w skład 1 Dywizji Pancernej wchodziły oddziały saperów między innymi 10 kompania saperów. 10 kompania saperów była kontynuatorką Zmotoryzowanego Baonu Saperów, który uczestniczył w walkach w obronie Polski w 1939 r.
W czerwcu 1943 roku kompania została przeniesiona ze Szkocji do Anglii i zakwaterowana we wsi Great Wilbraham. Pod koniec 1943 roku została przeniesiona do miejscowości East Linton niedaleko Dunbar, gdzie zajmowała się rozbrojeniem i oczyszczeniem wybrzeża z pól minowych i pali przeciwdesantowych.
W składzie 10 Brygady Kawalerii Pancernej i przy takiej obsadzie kompania bierze udział, na wiosnę 1944 roku w ćwiczeniach dywizyjnych i między dywizyjnych w rejonie Scarborough i Pickering w hrabstwie York, a następnie przeszła cały szlak bojowy na kontynencie od sierpnia 1944r.
Działania kompanii.
10 kompania saperów została przetransportowana z Wielkiej Brytanii do Francji w ostatnich dniach lipca 1944 roku na statku Ft. Wirgley. 31 lipca o 16:00 została wyładowana na plaże Normandii. Liczyła wtedy 9 oficerów i 254 szeregowych. Podczas rozładunku sprzętu jedna z trzytonowych ciężarówek spadła z żelaznego pomostu i zatonęła. Po wyładunku kompania udała się do obozu zgrupowania saperów w rejonie Bazenville. 6 sierpnia saperzy kompanii zorganizowali dla oddziałów 10 Brygady Kawalerii Pancernej szkolenie obejmujące znajomość i rozbrajania min i pułapek niemieckich używanych w północnej Francji. Uczestniczyli w nim: z pułków pancernych po jednym oficerze i dwóch podoficerów, z 10 pułku dragonów jeden oficer i czterech podoficerów, ze szwadronu sztabowego jeden oficer i jeden podoficer. Uczestnicy stali się instruktorami saperskimi we własnych oddziałach.
Organizacja wojenna kompanii saperów.
Każdy pluton saperów liczył 2 oficerów (dowódca plutonu – porucznik i zastępca dowódcy plutonu – podporucznik) oraz 70 saperów.
Łącznie kompania liczyła 9 oficerów i 256 szeregowych. Posiadała 1 radiostację dla dowódcy kompanii oraz 66 pojazdów mechanicznych, w tym 12 półgąsienicowych transporterów opancerzonych Halftrack.
Obsada personalna.
Dowódcy kompanii:
Zastępcy dowódcy kompanii:
Dowódcy plutonów saperów:
Zastępcy dowódców plutonów saperów:

</doc>
<doc id="3226323" url="https://pl.wikipedia.org/wiki?curid=3226323" title="Puchar Europy Mistrzyń Krajowych siatkarek (1990/1991)">
Puchar Europy Mistrzyń Krajowych siatkarek (1990/1991)

Puchar Europy Mistrzyń Krajowych 1991 – 31. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Zagrzeb

</doc>
<doc id="3226326" url="https://pl.wikipedia.org/wiki?curid=3226326" title="Tomas Engström">
Tomas Engström

Tomas Engström (ur. 18 stycznia 1964 roku w Säter) – szwedzki kierowca wyścigowy.
Kariera.
Engström rozpoczął karierę w wyścigach samochodowych w 1988 roku od startu w Camaro Cup Sweden - Karlskoga, gdzie odniósł zwycięstwo. W serii Camaro Cup Sweden sześciokrotnie zdobywał tytuł mistrzowski. W późniejszych latach Szwed pojawiał się także w stawce Swedish Touring Car Championship, European Touring Car Championship, Finnish Touring Car Championship, European Touring Car Cup, World Touring Car Championship, Danish Touringcar Championship, Scandinavian Touring Car Cup, Hansen Racing Camaro Cup oraz Scandinavian Touring Car Championship.
W World Touring Car Championship Szwed startował w sezonach 2005 i 2007. Jednak nigdy nie zdobywał punktów. Podczas drugiego wyścigu hiszpańskiej rundy w 2005 roku uplasował się na dziewiątej pozycji, co było jego najlepszym wynikiem w mistrzostwach.

</doc>
<doc id="3226327" url="https://pl.wikipedia.org/wiki?curid=3226327" title="Tomas Engstrom">
Tomas Engstrom

Tomas Engström

</doc>
<doc id="3226328" url="https://pl.wikipedia.org/wiki?curid=3226328" title="Karl Wazulek">
Karl Wazulek

Karl Wazulek (ur. 13 grudnia 1914 – zm. 10 marca 1958) – austriacki łyżwiarz szybki, srebrny medalista mistrzostw świata i dwukrotny medalista mistrzostw Europy.
Kariera.
Pierwszy sukces w karierze Karl Wazulek osiągnął w 1934 roku, kiedy wywalczył brązowy medal podczas mistrzostw Europy w Hamar. W zawodach tych wyprzedzili go jedynie Norweg Michael Staksrud oraz kolejny Austriak, Max Stiepl. Wazulek zajmował kolejno jedenaste miejsce w biegu na 500 m, trzecie na 5000 m, piąte na 1500 m i drugie na dystansie 10 000 m. Na rozgrywanych rok później mistrzostwach Europy w Helsinkach był już najlepszy. Wygrał tylko jeden bieg, na 1500 m, jednak był startował najrówniej ze wszystkich zawodników. Max Stiepl wygrał biegi na 5000 i 10 000 m, jednak szanse na medal stracił, zajmując 18. miejsce na 500 m. Ostatni sukces osiągnął na rozgrywanych w 1938 roku wielobojowych mistrzostwach świata w Davos, gdzie zajął drugie miejsce. Rozdzielił tam na podium dwóch Norwegów: Ivara Ballangruda i Charlesa Mathiesena. W poszczególnych biegach był tam trzeci na 5000 m i 10 000 m oraz siódmy na 500 i 1500 m. W 1936 roku wziął udział w igrzyskach olimpijskich w Garmisch-Partenkirchen, gdzie jego najlepszym wynikiem było szóste miejsce w biegu na 1500 m. Na tych samych igrzyskach był też ósmy na 5000 m, jedenasty na dystansie 10 000 m oraz trzynasty na 500 m.

</doc>
<doc id="3226329" url="https://pl.wikipedia.org/wiki?curid=3226329" title="Bitwa pod Kliszowem (obraz)">
Bitwa pod Kliszowem (obraz)

Bitwa pod Kliszowem – obraz olejny nieznanego malarza z XVIII wieku znajdujący się w zbiorach Muzeum Wojska Polskiego w Warszawie. 
Opis.
Obraz przedstawia bitwę pod Kliszowem stoczoną 19 lipca 1702 pomiędzy armią szwedzką króla Karola XII a armią sasko-polską pod dowództwem króla Augusta II i hetmana wielkiego koronnego Hieronima Augustyna Lubomirskiego. Do bitwy doszło podczas III wojny północnej.
Na pierwszym planie widać anioła naprowadzającego na cel armatę z której strzał oddaje generał artylerii koronnej Marcin Kazimierz Kątski. Zgodnie z legendą wystrzelony pocisk miał zabić szwagra Karola XII, księcia Fryderyka IV Holsztyńskiego (w rzeczywistości został ciężko ranny i zmarł tego samego dnia), gdy ten prowadził do ataku oddziały szwedzkie na prawe skrzydło armii sasko-polskiej. Obok generała Kątskiego, tyłem do widza, widać oficera artylerii na koniu. Z prawej strony obrazu, za działami, stoją oficerowie. W głębi widoczna armia szwedzka.

</doc>
<doc id="3226330" url="https://pl.wikipedia.org/wiki?curid=3226330" title="Sierre (stacja kolejowa)">
Sierre (stacja kolejowa)

Sierre (fra: "Gare de Sierre") – stacja kolejowa w Sierre, w kantonie Valais, w Szwajcarii. Stacja znajduje się na trasie Kolei Simplońskiej.
Historia.
Stacja została otwarta w 1873 roku przez Compagnie de la Ligne d'Italie. Sama linia kolejowa została otwarta wcześniej 15 kwietnia 1868. W 1996 stacja została zmodernizowana i rozbudowana.

</doc>
<doc id="3226331" url="https://pl.wikipedia.org/wiki?curid=3226331" title="Orli most">
Orli most



</doc>
<doc id="3226334" url="https://pl.wikipedia.org/wiki?curid=3226334" title="Luís Pedro Magalhães">
Luís Pedro Magalhães

Luís Pedro Magalhães (ur. 4 lutego 1972 roku w Mozambiku) – portugalski kierowca wyścigowy.
Kariera.
Magalhães rozpoczął karierę w międzynarodowych wyścigach samochodowych w 2007 roku od startów w World Touring Car Championship z francuską ekipą Exagon Engineering. Wystartował w dwóch wyścigach podczas portugalskiej rundy. W pierwszym wyścigu uplasował się na 21 pozycji, a w drugim był siedemnasty. W 2009 roku startował w Peugeot 207 Cup Spain, gdzie odniósł jedno zwycięstwo. Z dorobkiem 112 punktów został sklasyfikowany na siódmym miejscu w końcowej klasyfikacji kierowców.

</doc>
<doc id="3226335" url="https://pl.wikipedia.org/wiki?curid=3226335" title="Luis Pedro Magalhaes">
Luis Pedro Magalhaes

Luís Pedro Magalhães

</doc>
<doc id="3226337" url="https://pl.wikipedia.org/wiki?curid=3226337" title="Empty Room">
Empty Room

Empty Room – singel Sanny Nielsen, wydany 9 marca 2008, pochodzący z albumu "Stronger". Utwór napisali i skomponowali Bobby Ljunggren oraz Aleena Gibson, a za produkcję odpowiadali Jörgen Ingeström i Bo Reimer.
Singel znalazł się na 2. miejscu na oficjalnej szwedzkiej liście sprzedaży i sprzedał się w nakładzie ponad 20 tysięcy kopii, za co otrzymał platynowy certyfikat. W klasyfikacji rocznej utwór uplasował się na 7. miejscu najlepiej sprzedających się singli w Szwecji w 2008 roku.
Piosenka zajęła 2. miejsce w szwedzkich preselekcjach do Konkursu Piosenki Eurowizji – "Melodifestivalen 2008", zdobywając w sumie 206 punktów, o 18 mniej niż zwycięska kompozycja „Hero” Charlotte Perrelli.

</doc>
<doc id="3226339" url="https://pl.wikipedia.org/wiki?curid=3226339" title="Speedy (komiks)">
Speedy (komiks)



</doc>
<doc id="3226340" url="https://pl.wikipedia.org/wiki?curid=3226340" title="Lista kreskówek z Goofym">
Lista kreskówek z Goofym

Poniżej znajduje się lista kreskówek z Goofym. Zawiera tytuły ułożone w chronologicznej kolejności.
Kreskówki ze złotej ery (1932-1965).
Uwaga: W przypadku wykonania więcej niż jednej wersji dubbingowanej na język polski, nowszy tytuł podany jest po ukośniku. W przypadku braku polskiego dubbingu i/lub jeżeli użytkownicy serwisu filmweb.pl utworzyli nieoficjalny polski tytuł, jest on pozostawiany jako pierwszy.
Rok 1932:
Rok 1933:
Rok 1934:
Rok 1935:
Rok 1936:
Rok 1937:
Rok 1938:
Rok 1939:
Rok 1940:
Rok 1941:
Rok 1942:
Rok 1943:
Rok 1944:
Rok 1945:
Rok 1946:
Rok 1947:
Rok 1948:
Rok 1949:
Rok 1950:
Rok 1951:
Rok 1952:
Rok 1953:
Rok 1961:
Rok 1965:
Rok 1983:
Rok 1987:
Rok 1990:
Rok 2007:
Rok 2011:

</doc>
<doc id="3226341" url="https://pl.wikipedia.org/wiki?curid=3226341" title="Lew Fridman">
Lew Fridman

Lew Grigorjewicz Fridman (ros. Лев Григорьевич Фридман; ur. 14 sierpnia 1969 roku w Swierdłowsku) – rosyjski kierowca wyścigowy.
Kariera.
Fridman rozpoczął karierę w wyścigach samochodowych w 2000 roku od startów w Russian Touring Car Championship. Z dorobkiem sześciu punktów uplasował się tam na dziewiętnastej pozycji w klasyfikacji generalnej. W późniejszych latach Rosjanin startował także w Dutch Winter Endurance Series, World Touring Car Championship, Tango Dutch GT4, Argos Supreme Toerwagen Diesel Cup, Toerwagen Diesel Cup, Burando Production Open, V de V Michelin Endurance Series, V de V Challenge Endurance oraz Belgian Racing Car Championship.
W World Touring Car Championship Rosjanin wystartował w czterech wyścigach sezonu 2007z rosyjską ekipą Russian Bears Motorsport. W pierwszym wyścigu hiszpańskiej rundy uplasował się na dziewiętnastej pozycji, co było jego najlepszym wynikiem w mistrzostwach.

</doc>
<doc id="3226342" url="https://pl.wikipedia.org/wiki?curid=3226342" title="W jego oczach">
W jego oczach

W jego oczach (tytuł oryg. "Hoje Eu Quero Voltar Sozinho"; tytuł międzynar. "The Way He Looks") − brazylijski film fabularny z 2014 roku, napisany i wyreżyserowany przez Daniela Ribeiro, oparty na krótkim metrażu z 2010. Opowiada historię pierwszej miłości niewidomego nastolatka, zakochanego w szkolnym koledze. Światowa premiera filmu odbyła się 10 lutego 2014 w trakcie 64. Międzynarodowego Festiwalu Filmowego w Berlinie. W Polsce obraz po raz pierwszy zaprezentowany został 7 sierpnia 2014, podczas Two Riversides Film and Art Festival w Kazimierzu Dolnym. 29 sierpnia 2014 roku odbyła się komercyjna polska premiera projektu. "W jego oczach" zebrał pozytywne recenzje krytyków oraz został wyróżniony nagrodami filmowymi, między innymi w Berlinie.
W 2015 film stał się oficjalnym brazylijskim kandydatem do rywalizacji o 87. rozdanie Oscara w kategorii filmu nieanglojęzycznego.

</doc>
<doc id="3226344" url="https://pl.wikipedia.org/wiki?curid=3226344" title="Lev Fridman">
Lev Fridman

Lew Fridman

</doc>
<doc id="3226347" url="https://pl.wikipedia.org/wiki?curid=3226347" title="Siergiej Kryłow">
Siergiej Kryłow

Siergiej Nikołajewicz Kryłow (ros. Сергей Крылов; ur. 16 kwietnia 1963 roku w Moskwie) – rosyjski kierowca wyścigowy.
Kariera.
Kryłow rozpoczął karierę w wyścigach samochodowych w 2000 roku od startów w Russian Touring Car Championship. Z dorobkiem ośmiu punktów uplasował się tam na siedemnastej pozycji w klasyfikacji generalnej. W późniejszych latach Rosjanin pojawiał się także w stawce German Touring Car Challenge, European Touring Car Cup oraz World Touring Car Championship.
W World Touring Car Championship Rosjanin wystartował podczas brytyjskiej rundy sezonu 2007 z brytyjską ekipą GR Asia. W pierwszym wyścigu nie dojechał do mety, a w drugim był dwudziesty.

</doc>
<doc id="3226348" url="https://pl.wikipedia.org/wiki?curid=3226348" title="Sergei Krylov">
Sergei Krylov

Siergiej Kryłow

</doc>
<doc id="3226350" url="https://pl.wikipedia.org/wiki?curid=3226350" title="Puchar Europy Mistrzyń Krajowych siatkarek (1991/1992)">
Puchar Europy Mistrzyń Krajowych siatkarek (1991/1992)

Puchar Europy Mistrzyń Krajowych 1992 – 32. sezon Pucharu Europy Mistrzyń Krajowych rozgrywanego od 1960 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich „starego kontynentu”.
Rozgrywki.
Turniej finałowy.
 Rawenna

</doc>
<doc id="3226352" url="https://pl.wikipedia.org/wiki?curid=3226352" title="Davide Roda">
Davide Roda

Davide Roda (ur. 21 stycznia 1972 roku w Como) – włoski kierowca wyścigowy.
Kariera.
Roda rozpoczął karierę w międzynarodowych wyścigach samochodowych w 2005 roku od startów w Italian Super Touring Car Championship oraz w klasie S2000 European Touring Car Cup. W obu seriach nie zdobywał jednak punktów. W późniejszych latach Włoch pojawiał się także w stawce World Touring Car Championship, SEAT Leon Supercopa Spain, SEAT Leon Eurocup, Porsche Supercup oraz Włoskiego Pucharu Porsche Carrera.
W World Touring Car Championship Włoch startował w latach 2006-2007. Jednak nigdy nie zdobywał punktów. Podczas drugiego wyścigu włoskiej rundy w sezonie 2006 uplasował się na dwudziestej pozycji, co było jego najlepszym wynikiem w mistrzostwach.

</doc>
<doc id="3226355" url="https://pl.wikipedia.org/wiki?curid=3226355" title="Trybunał inkwizycji w Asti">
Trybunał inkwizycji w Asti

Trybunał inkwizycji w Asti – sąd inkwizycyjny, mający swą siedzibę w Asti, stolicy hrabstwa Asti, należącego od 1531 do księstwa Sabaudii-Piemontu. Istniał w latach 1483 do 1800. Od połowy XVI wieku należał do struktur inkwizycji rzymskiej. Był kierowany przez dominikanów.
Historia.
Obecność inkwizycji w Asti datuje się od roku 1293. Jednakże aż do roku 1483 trudno mówić o istnieniu stałego trybunału inkwizycyjnego z siedzibą w Asti. Diecezja astyjska stanowiła część większego okręgu inkwizytorskiego, obejmującego także znaczną część diecezji turyńskiej. W okręgu tym często działało dwóch inkwizytorów naraz; jeszcze w 1417 dominikanie Stefano Madei da Asti i Giovanni Susa di Rivoli określili się wspólnie jako inkwizytorzy diecezji Asti i Turynu. Głównymi ośrodkami inkwizycji w północnym Piemoncie były konwenty dominikańskie w Asti, Chieri, Turynie, a do połowy XV wieku także w Savigliano jednak żaden z nich nie miał statusu głównej siedziby.
W 1483 wielki okręg północnopiemoncki został podzielony i utworzone zostały dwa stałe trybunały w Asti i Turynie. Wzmianki w regestach generałów zakonu dominikańskiego wskazują, że na przełomie XV/XVI wieku urząd inkwizytora Asti mógł być przedmiotem rywalizacji między zakonnikami, niestety nic bliżej na ten temat nie wiadomo.
W 1542 papież Paweł III utworzył Kongregację Rzymskiej i Powszechnej Inkwizycji, zwaną też Kongregacją Świętego Oficjum. Była ona najwyższym trybunałem inkwizycyjnym, nadzorującym działalność włoskich trybunałów lokalnych i koordynującym ich wysiłki w przeciwdziałaniu przenikaniu wpływów reformacji do Włoch. Prawdopodobnie pierwszym inkwizytorem Asti mianowanym przez Kongregację był Domenico Caratto w 1569. Jego poprzednik, Domenico della Rovere da Asti został wówczas mianowany biskupem Asti.
Pod koniec XVII wieku książę Sabaudii i Piemontu Wiktor Amadeusz II (panował 1675–1730) popadł w konflikt ze Stolicą Apostolską. W ramach tego konfliktu książę począwszy od roku 1698 zaczął wetować nominacje inkwizytorskie dokonywane przez Kongregację Świętego Oficjum dla trybunałów położonych w jego księstwie. Krótko po zawetowaniu w tym roku przez rząd sabaudzki rzymskiego nominata na urząd inkwizytora Saluzzo zmarł inkwizytor Asti Domenico Giacinto Ferreri di Mondovì. Również w tym przypadku książę nie zgodził się na mianowanie jego następcy. Wskutek polityki Wiktora Amadeusza II doszło do trwałych wakatów na stanowiskach inkwizytorskich większości piemonckich trybunałów. Ich działalnością kierowali odtąd wikariusze generalni, a nie pełnoprawni inkwizytorzy, co obniżyło ich rangę. W tej postaci kontynuowały one swoją działalność aż do czasów inwazji rewolucyjnej Francji na Włochy pod koniec XVIII wieku.
Trybunał inkwizycyjny w Asti został zniesiony po raz pierwszy 28 stycznia 1799 przez marionetkowy rząd tymczasowy, utworzony przez wojska francuskie po zajęciu Piemontu kilka tygodni wcześniej. Niedługo potem jednak, w maju 1799, Francuzi zostali wyparci przez Austriaków i Rosjan, którzy przywrócili władzę króla Karola Emanuela IV. 28 lipca 1799 rząd monarchiczny wydał dekret o przywróceniu inkwizycji. Restauracja monarchii trwała jednak krótko. Niespełna rok później Francuzi ponownie zajęli Piemont i utworzona przez nich Rada Piemontu ("Consulta del Piemonte") dekretem z dnia 23 lipca 1800 roku definitywnie zlikwidowała miejscowe trybunały, w tym także trybunał w Asti.
Organizacja.
Siedzibą trybunału był dominikański konwent S. Maria Maddalena w Asti. Na jego czele stał dominikański inkwizytor (od 1698 wikariusz generalny), wywodzący się z prowincji zakonnej św. Piotra Męczennika (Górnej Lombardii). Jego jurysdykcji podlegała diecezja Asti. Na prowincji inkwizytor reprezentowany był przez wikariuszy rejonowych, wywodzących się na ogół spośród zakonników. Nie wiadomo jednak, ile takich wikariatów podlegało inkwizytorowi Asti.

</doc>
<doc id="3226356" url="https://pl.wikipedia.org/wiki?curid=3226356" title="Syndesmosis">
Syndesmosis



</doc>
<doc id="3226357" url="https://pl.wikipedia.org/wiki?curid=3226357" title="Mistrz Guilleberta z Metzu">
Mistrz Guilleberta z Metzu

Mistrz Guilleberta z Metzu (ur. ?, zm. ?) – flamandzki iluminator aktywny w latach 1415 – 1460 
Życie i działalność artystyczna.
Wykształcenie zdobył prawdopodobnie w Paryżu. Określenie, pod którym jest znany, zostało urobione od nazwiska skryby Guilleberta de Mets, bibliotekarza książąt burgundzkich i autora dwóch kodeksów, do których Mistrz stworzył ilustracje: frontyspis w kodeksie z opisem Paryża oraz manuskrypt z dziełami Christine de Pisan i innych autorów. W jednym z nich pozostawił sygnaturę: "libraire de M Le Duc Jean de Bourgogne". Już przed 1419 rokiem pracował dla dworu burgundzkiego oraz dla patrycjuszy Gandawy i Brugii. W 1432 roku mieszkał w Geraardsbergen (Grammont), gdzie wykonywał iluminacje do dwóch książek Filipa Dobrego. Prawdopodobnie posiadał tam własny warsztat. W latach 50. XV wieku przebywał również w Lille, gdzie stworzył dekorację miniatorską w kodeksach zamówionych przez książęcego urzędnika finansowego i skarbnika Złotego Runa Guya Guilbauta. W jego pracach zauważyć można wyraźne wpływy stylu paryskich iluminatorów i włoskiego trecenta.

</doc>
<doc id="3226359" url="https://pl.wikipedia.org/wiki?curid=3226359" title="11 Kompania Saperów">
11 Kompania Saperów

11 Kompania Saperów (11 ksap) – pododdział saperów Polskich Sił Zbrojnych.
Geneza.
Na podstawie rozkazu L.dz. 24000/tjn.O.I.41 dowódcy I Korpusu z dnia 29 października 1941 roku i rozkazu L.dz. 279/tjn.41 dowódcy Saperów z dnia 12 listopada dowódca 1 Batalionu Saperów „zarządził z dniem 16 listopada 1941 roku zmianę nazwy i przeorganizowanie dotychczasowej 1 kompanii saperów na 11 kompanię saperów według etatu zatwierdzonego rozkazem L.dz. 1201/tjn.O.I.41 Sztabu Naczelnego Wodza”. 28 listopada 1941 roku dowódca I Korpusu rozkazem L.dz. 26223/O.V.41 mianował dotychczasowego zastępcę dowódcy 1 Batalionu Saperów, majora Jana Nepomucena Gustowskiego – dowódcą 11 Kompanii Saperów. Dowódca kompanii pod względem taktycznym podlegał dowódcy baonu saperów, którego stanowisko zostało włączone do składu osobowego Dowództwa Saperów I Korpusu. Pod względem gospodarczym kompania została przydzielona do Ośrodka Zapasowego Saperów. 6 grudnia 1941 roku major Gustowski przejął dowództwo kompanii od kapitana Władysława Pogorzelskiego, który sześć dni później objął obowiązki dowódcy 11 kompanii parkowej saperów.
25 lutego 1942 r. Naczelny Wódz gen. Sikorski podjął decyzję o utworzeniu pierwszej w dziejach oręża polskiego dywizji pancernej. We wrześniu 1942 r. w skład 1 Dywizji Pancernej wchodziły oddziały saperów między innymi 11 kompania saperów.
11 kompania saperów została utworzona w oparciu o trzon saperski z byłego 5 batalionu saperów z Krakowa, który uczestniczył w walkach w obronie Polski w 1939 r. Kompania stacjonowała w Budden Camp, Guliane i Dalkeith. W składzie 1 Dywizji Pancernej i przy takiej obsadzie kompania bierze udział, na wiosnę 1944r w ćwiczeniach dywizyjnych i między dywizyjnych w rejonie Scarborough i Pickering w hrabstwie York, a następnie przeszła cały szlak bojowy od Caen poprzez Falaise, most „Warszawa” na Sekwanie, Ypres, Gandawe, Bredę, Aschendort do Wilhelmshaven.
Organizacja wojenna kompanii saperów.
Każdy pluton saperów liczył 2 oficerów (dowódca plutonu – porucznik i zastępca dowódcy plutonu – podporucznik) oraz 70 saperów.
Łącznie kompania liczyła 9 oficerów i 256 szeregowych. Posiadała 1 radiostację dla dowódcy kompanii oraz 66 pojazdów mechanicznych, w tym 12 półgąsienicowych transporterów opancerzonych Halftrack.

</doc>
<doc id="3226362" url="https://pl.wikipedia.org/wiki?curid=3226362" title="Yby Ya’ú">
Yby Ya’ú

Yby Ya’ú – dystrykt ("distrito") w środkowo-wschodnim Paragwaju, w departamencie Concepción o powierzchni 2420 km². Stanowi jeden z 6 dystryktów departamentu. W 2002 roku zamieszkany był przez 19 764 osoby. Miejscowość Yby Ya’ú jest jedynym ośrodkiem miejskim na obszarze dystryktu. Utworzony został w 1984 roku.
Położenie.
Graniczy z Brazylią od północy i czterema dystryktami:
Demografia.
W 2002 roku dystrykt zamieszkiwały 19 764 osoby, w tym 3331 (16,9%) osób stanowiła ludność miejska. W 1992 roku populacja dystryktu liczyła 20 184 osoby, w tym 3060 (15,2%) osób mieszkało na terenach miejskich.

</doc>
<doc id="3226365" url="https://pl.wikipedia.org/wiki?curid=3226365" title="Nagrobek z katedry św. Pawła w Londynie">
Nagrobek z katedry św. Pawła w Londynie

Nagrobek z katedry św. Pawła w Londynie – pokryta inskrypcją runiczną płyta nagrobna, odnaleziona w 1852 roku na dziedzińcu Katedry św. Pawła w Londynie. Obecnie znajduje się w zbiorach Museum of London.
Płyta została wykonana przypuszczalnie w I połowie XI wieku. Dokładna proweniencja zabytku nie jest znana, przypuszcza się, iż pochodzi z grobu jakiegoś wojownika, mogącego być drużynnikiem króla Kanuta Wielkiego. Na czołowej ścianie płyty umieszczona została scena przedstawiająca czworonożną bestię oraz węża. Dzięki zachowanym śladom farby udało się zrekonstruować pierwotne barwy reliefu: ciemny błękit z biało-brązowym wykończeniem detali. Na krawędzi bocznej wyryta została natomiast inskrypcja runiczna o treści:
co znaczy:

</doc>
<doc id="3226367" url="https://pl.wikipedia.org/wiki?curid=3226367" title="Jewgienij Zielenow">
Jewgienij Zielenow

Jewgienij Zielenow (ur. 5 lipca 1969 roku we Władywostoku) – rosyjski kierowca wyścigowy.
Kariera.
Zielenow rozpoczął karierę w wyścigach samochodowych w 2003 roku od startów w Russian Touring Car Championship. Z dorobkiem ośmiu punktów uplasował się tam na piętnastej pozycji w klasyfikacji generalnej. W późniejszych latach Rosjanin startował także w Dutch Winter Endurance Series oraz World Touring Car Championship.
W World Touring Car Championship Rosjanin wystartował podczas holenderskiej rundy sezonu 2007 z rosyjską ekipą Russian Bears Motorsport. W pierwszym wyścigu uplasował się na 21 pozycji, a w drugim był 24.

</doc>
<doc id="3226369" url="https://pl.wikipedia.org/wiki?curid=3226369" title="Eddie Schroeder">
Eddie Schroeder

Edward Julius "Eddie" Schroeder (ur. 20 stycznia 1911 w Chicago – zm. 1 grudnia 2005 w Tucson) – amerykański łyżwiarz szybki, brązowy medalista mistrzostw świata.
Kariera.
Największy sukces w karierze Eddie Schroeder osiągnął w 1936 roku, kiedy wywalczył brązowy medal podczas wielobojowych mistrzostw świata w Davos. W zawodach tych wyprzedzili go jedynie Norweg Ivar Ballangrud oraz Birger Wasenius z Finlandii. Schroeder zajął tam kolejno jedenaste miejsce na 500 m, drugie na 5000 m, czwarte na 1500 oraz siódme na dystansie 10 000 m. Był to jednak jedyny medal wywalczony przez niego na międzynarodowej imprezie tej rangi. Był też między innymi czwarty na rozgrywanych trzy lata wcześniej mistrzostwach świata w Trondheim, przegrywając walkę o medal z Ivarem Ballangrudem. Schroeder wygrał tam bieg na 10 000 m i był trzeci na 5000 m, jednak szanse na medal stracił zajmując dwunaste miejsce w biegu na 500 m. W 1932 roku wystartował na igrzyskach olimpijskich w Lake Placid, gdzie w swoim jedynym starcie, biegu na 10 000 m, zajął ósma pozycję. Na rozgrywanych cztery lata później igrzyskach w Garmisch-Partenkirchen ponownie był ósmy na tym dystansie. Na tych samych igrzyskach był też dwunasty na 1500 m i piętnasty na 5000 m.

</doc>
<doc id="3226370" url="https://pl.wikipedia.org/wiki?curid=3226370" title="Evgeny Zelenov">
Evgeny Zelenov



</doc>
<doc id="3226371" url="https://pl.wikipedia.org/wiki?curid=3226371" title="Heinz Weixelbraun">
Heinz Weixelbraun

Heinz Weixelbraun (ur. 19 maja 1963 w Spittal an der Drau) – austriacki aktor telewizyjny, teatralny i filmowy.
Życiorys.
W 1984 został aktorem w Volkstheater w Wiedniu, a w latach 1986-1991 grał w Volksbühne Berlin w Berlinie. Od 1983 zatrudniany w różnych produkcjach filmowych i telewizyjnych. Popularność przyniosła mu rola Christiana Böcka w serialu kryminalnym pt. "Komisarz Rex". Zrezygnował z tej roli w 2001 z powodu powrotu do gry w teatrze.
Ma dwójkę dzieci.

</doc>
<doc id="3226372" url="https://pl.wikipedia.org/wiki?curid=3226372" title="I’m in Love (singel)">
I’m in Love (singel)

I’m in Love – singel Sanny Nielsen, wydany 26 lutego 2011, pochodzący z albumu o tym samym tytule. Utwór napisali i skomponowali: Bobby Ljunggren, Peter Boström, oraz Irini Michas. Za produkcję zaś odpowiadał Peter Boström.
Nagranie znalazło się na 32. miejscu na liście sześćdziesięciu najlepiej sprzedających się singli w Szwecji.
Piosenka ponadto zajęła 4. miejsce w szwedzkich preselekcjach do Eurowizji – "Melodifestivalen 2011", zdobywając w sumie 114 punktów.

</doc>
<doc id="3226375" url="https://pl.wikipedia.org/wiki?curid=3226375" title="Mistrzostwa Europy w Lekkoatletyce 2014 – bieg na 800 m mężczyzn">
Mistrzostwa Europy w Lekkoatletyce 2014 – bieg na 800 m mężczyzn

Bieg na 800 metrów mężczyzn – jedna z konkurencji biegowych rozgrywanych podczas lekkoatletycznych mistrzostw Europy na Letzigrund Stadion w Zurychu.
Tytułu mistrzowskiego z poprzednich mistrzostw bronił Rosjanin Jurij Borzakowski.
Rekordy.
Tabela prezentuje rekord świata, rekord Europy, najlepsze osiągnięcie na Starym Kontynencie, a także najlepszy rezultat na świecie w sezonie 2014 przed rozpoczęciem mistrzostw.

</doc>
<doc id="3226376" url="https://pl.wikipedia.org/wiki?curid=3226376" title="Rumen Dimitrow">
Rumen Dimitrow

Rumen Dimitrow (ur. 19 września 1986) – bułgarski lekkoatleta specjalizujący się w trójskoku.
Srebrny medalista mistrzostw Bałkanów na stadionie i w hali. Dziewiąty zawodnik mistrzostw Europy w Zurychu (2014).
Złoty medalista mistrzostw Bułgarii oraz reprezentant kraju na drużynowych mistrzostwach Europy.
Rekordy życiowe: stadion – 16,87 (19 lipca 2015, Stara Zagora); hala – 16,59 (31 stycznia 2016, Bratysława). 

</doc>
<doc id="3226379" url="https://pl.wikipedia.org/wiki?curid=3226379" title="Rumen Dimitrov">
Rumen Dimitrov



</doc>
<doc id="3226380" url="https://pl.wikipedia.org/wiki?curid=3226380" title="Gundam ZZ">
Gundam ZZ



</doc>
<doc id="3226382" url="https://pl.wikipedia.org/wiki?curid=3226382" title="Henry Lee Junior">
Henry Lee Junior

Henry Lee Man-Kee Junior (; ur. 18 marca 1958 w Hongkongu) – hongkoński kierowca wyścigowy.
Kariera.
Lee Junior rozpoczął karierę w wyścigach samochodowych w 1995 roku od startów w Global GT Championship, gdzie jednak nie zdobywał punktów. W późniejszych latach Hongkończyk pojawiał się także w stawce Asian Touring Car Championship, Azjatyckiej Formuły Renault, Chinese Circuit Racing Championship oraz World Touring Car Championship.
W World Touring Car Championship Hongkończyk wystartował podczas pierwszego wyścigu rundy w Makau w sezonie 2007. Wyścigu tego jednak nie ukończył.

</doc>
<doc id="3226383" url="https://pl.wikipedia.org/wiki?curid=3226383" title="Body Love">
Body Love

Body Love – album niemieckiego kompozytora muzyki elektronicznej Klausa Schulzego wydany w 1977 roku. Jest to soundtrack do filmu o tej samej nazwie.

</doc>
<doc id="3226384" url="https://pl.wikipedia.org/wiki?curid=3226384" title="Henry Lee Jr">
Henry Lee Jr

Henry Lee Junior

</doc>
